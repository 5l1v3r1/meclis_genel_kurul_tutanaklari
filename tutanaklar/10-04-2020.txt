



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

81’inci Birleşim
10 Nisan 2020 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Düzce Milletvekili Ümit Yılmaz’ın, coronavirüs
salgını nedeniyle eczacıların yaşadığı sıkıntılara ilişkin gündem dışı
konuşması
2.- Aydın Milletvekili Hüseyin Yıldız’ın, tarım
sektörünün sorunlarına ilişkin gündem dışı konuşması
3.- Şanlıurfa Milletvekili Halil Özcan’ın, 11 Nisan
Şanlıurfa’nın düşman işgalinden kurtuluşunun 100’üncü yıl dönümüne ilişkin
gündem dışı konuşması

V.- AÇIKLAMALAR
1.- Kocaeli Milletvekili İlyas Şeker’in, Hükûmetin
coronavirüsle mücadeleye hız kesmeden devam ettiğine, vatandaşların maske
ihtiyacı ve hastane masrafları ücretsiz karşılanırken yardım talebinde bulunan
ülkelere de karşılıksız malzeme gönderildiğine, “Salgın küresel, mücadele
yerel.” diyerek vatandaşlara ve sağlık çalışanlarına destek olan Kocaeli
Büyükşehir Belediye Başkanına teşekkür ettiğine ilişkin açıklaması
2.- İzmir Milletvekili Murat Çepni’nin, Muğla ili Milas
ilçesi İkizköy halkının üç gündür susuz kaldığına, Muğla Büyükşehir Belediyesi
Su ve Kanalizasyon İdaresi Genel Müdürlüğünün doğrudan sorumluluk alması
gerektiğine ilişkin açıklaması
3.- Mersin Milletvekili Baki Şimşek’in, İstanbul
Silivri Belediye Başkanı Volkan Yılmaz’ın Afrin Bülbül’de teröristbaşının
posterinin yerine 600 metrelik dev bir Türk Bayrağı astırdığına ilişkin
açıklaması
4.- Mersin Milletvekili Ali Cumhur Taşkın’ın, 10 Nisan
Türk polis teşkilatının kuruluşunun 175’inci yıl dönümüne ve Polis Haftası’nı
kutladığına, coronavirüs salgınıyla ülke içinde en etkili şekilde mücadele
edilirken dünyanın dört bir yanından gelen yardım taleplerine de kayıtsız kalınmadığına
ilişkin açıklaması
5.- Mersin Milletvekili Hacı Özkan’ın, Mersin ilinin
sağlık tesisleriyle virüse karşı hazır olduğuna ve “Evde kal Türkiye” çağrısına
uyarak salgının yayılmasını önleyen hemşehrilerine teşekkür ettiğine ilişkin
açıklaması
6.- Bursa Milletvekili Atilla Ödünç’ün, 10 Nisan Türk
polis teşkilatının kuruluşunun 175’inci yıl dönümüne ilişkin açıklaması
7.- Uşak Milletvekili Özkan Yalım’ın, 10 Nisan Türk
polis teşkilatının kuruluşunun 175’inci yıl dönümü vesilesiyle polislerin 3600
ek gösterge taleplerinin karşılanması gerektiğine, CHP’li belediyelerin
coronavirüs salgınından ekonomik olarak etkilenen yurttaşlara yardım etmek
üzere başlattığı bağış kampanyalarının merkezî Hükûmet tarafından
engellenmesine rağmen Konya Büyükşehir Belediyesine bağış yapılabildiğine
ilişkin açıklaması
8.- Eskişehir Milletvekili Utku Çakırözer’in, dünyayı
etkisi altına alan coronavirüs salgını nedeniyle yurttaşlarla dayanışma içinde
olunması gereken bir dönemden geçildiğine, yoksul insanlara yardımda bulunmak
için kampanya başlatan belediyelerin hesaplarına bloke konulduğu gibi Eskişehir
Büyükşehir Belediyesi ile Odunpazarı Belediyesinin aşevi bağış hesaplarına da
bloke getirilmesinin vahim bir hata olduğuna ilişkin açıklaması
9.- Uşak Milletvekili İsmail Güneş’in, Hükûmetin
coronavirüs salgınının yayılmasını önlemek, hasta olanların sağlığına
kavuşmasını sağlamak ve ekonomiye olan etkisini en aza indirebilmek için
gerekli tüm tedbirleri aldığına, Türkiye Cumhuriyeti’nin sadece kendi
vatandaşlarına değil talep eden ülkelere de karşılıksız tıbbi sarf malzemesi
gönderdiğine ilişkin açıklaması
10.- Balıkesir Milletvekili Yavuz Subaşı’nın, 10 Nisan
Türk polis teşkilatının kuruluşunun 175’inci yıl dönümünü kutladığına ve
Mareşal Fevzi Çakmak’ı vefatının 70’inci yıl dönümünde rahmetle andığına, talep
eden ülkelere karşılıksız tıbbi sarf malzemesi gönderildiğine, yurt dışındaki
vatandaşların ülkeye getirilmesinde gösterdikleri gayretten ötürü Dışişleri
Bakanı Mevlüt Çavuşoğlu ile Dışişleri personeline teşekkür ettiğine, salgın
nedeniyle ölen vatandaşlara Allah’tan rahmet dilediğine ilişkin açıklaması
11.- Erzurum Milletvekili İbrahim Aydemir’in,
üstlenilen vazifeyi iyi ve vaktinde yapmak, teknolojiye ayak uydurmak
gerektiğine ve ülkenin bu noktada potansiyelinin doruklarda olduğuna, Hazine ve
Maliye Bakanının “Cari açığa darbe vuracak, enerjide dışa bağımlılığı
sonlandıracak keşiflerin arifesindeyiz.” ifadesine kulak verilmesi gerektiğine
ilişkin açıklaması


12.- Yozgat Milletvekili Yusuf Başer’in, 10 Nisan
Boğazlıyan Kaymakamı Mehmet Kemal Bey’in idam edilişinin 101’inci yıl dönümüne
ilişkin açıklaması
13.- Çanakkale Milletvekili Özgür Ceylan’ın, Covid-19
salgını dolayısıyla birçok sektörde ciddi mağduriyetlerin yaşanmaya
başlandığına, taşımalı eğitimde servisçilik yapan şoför esnafının mağduriyetine
yönelik ne gibi tedbirlerin hayata geçirileceğini öğrenmek istediğine ilişkin
açıklaması
14.- Kırıkkale Milletvekili Halil Öztürk’ün, yaşanılan
virüsle mücadele sürecinde tavsiye ve tedbirlere uyan Türk milletine, milletin devleti
olduğunun göstergesi olan sağlık çalışanlarına, Vefa Sosyal Destek
Gruplarındaki polislere, jandarmaya, bekçilere, Sosyal Yardımlaşma ve Dayanışma
Vakfı çalışanlarına ve postacılara millet adına müteşekkir olduğuna ilişkin
açıklaması
15.- Kahramanmaraş Milletvekili Sefer Aycan’ın,
coronavirüs pandemisi yaşanılan bu dönemde çevre sağlığına özen gösterilmesi,
hava kirliliğine dikkat edilmesi gerektiğine ilişkin açıklaması
16.- Kocaeli Milletvekili Lütfü Türkkan’ın, 10 Nisan
Türk polis teşkilatının kuruluşunun 175’inci yıl dönümünü ve Polis Günü’nü
kutladığına, Emniyet teşkilatının güncel ve acil sorunlarının çözüme
kavuşturulması, 3600 ek gösterge sözünün yerine getirilmesi gerektiğine, 10
Nisan Mareşal Fevzi Çakmak’ı vefatının 70’inci, Türk ekonomisine önemli
katkılar sağlayan Sakıp Sabancı’yı ölümünün 16’ncı ve Boğazlıyan Kaymakamı
Mehmet Kemal Bey’i idam edilişinin 101’inci yıl dönümünde rahmetle andığına,
vatandaşlara maske ulaştırılması konusunda kargaşa yaşandığına ilişkin
açıklaması
17.- İstanbul Milletvekili Hakkı Saruhan Oluç’un,
coronavirüs salgını nedeniyle Hükûmet ve siyasi partiler toplantılarını
gerçekleştirebilmek için telekonferans sistemini kullanırken vakıf ve
derneklerin bu sistemi kullanmalarının engellenmesinin anlaşılır bir durum olmadığına,
Covid-19’la mücadele kapsamında Plan ve Bütçe Komisyonuna getirilen torba yasa
teklifinin sosyal medya ve dijital medya yayınlarına yönelik sansür maddesi
içerdiğine, TÜİK’in ve İŞKUR’un verilerine göre işsizlik sorununun arttığına,
İşsizlik Sigortası Fonu’nun kullanılması gerektiğine ilişkin açıklaması
18.- Manisa Milletvekili Özgür Özel’in, 10 Nisan
Mareşal Fevzi Çakmak’ın vefatının 70’inci yıl dönümü vesilesiyle Millî Mücadele
kahramanlarını, Mustafa Kemal Atatürk’ü ve silah arkadaşlarını rahmetle
andıklarına, 10 Nisan Anayasa’ya laiklik ilkesinin girişinin 83’üncü yıl
dönümüne, salgın nedeniyle oluşturulan Bilim Kuruluna sağlık meslek
örgütlerinin dâhil edilmeyerek görüşlerinin alınmamasının eksiklik olduğuna, iş
yerlerinin kapatılması nedeniyle esnafın mağduriyet yaşadığına, Eskişehir
Büyükşehir Belediyesi, Odunpazarı Belediyesi ve Antalya Muratpaşa Belediyesinin
aşevi bağış hesaplarına bloke getirilmesinin akıl, vicdan ve mantık dışı
olduğuna ilişkin açıklaması




19.- Tokat Milletvekili Özlem Zengin’in, 10 Nisan
Mareşal Fevzi Çakmak’ı vefatının 70’inci, sanayici, hayırsever Sakıp Sabancı’yı
ölümünün 16’ncı yıl dönümünde rahmetle yâd ettiğine ve Boğazlıyan Kaymakamı
Mehmet Kemal Bey’in idam edilişinin 101’inci yıl dönümüne, Vakıflar Genel Müdürlüğüne
gönderilen 9/4/2020 tarihli yazıda vakıfların yönetim faaliyetlerini kısıtlayan
bir hükmün söz konusu olmadığına, Sağlık Bakanının sivil toplum örgütleriyle
sıkça bir araya geldiğine ve ulaşılamayan, görüşülemeyen bir durumun söz konusu
olmadığına, 10 Nisan Türk polis teşkilatının kuruluşunun 175’inci yıl dönümü
vesilesiyle başta İçişleri Bakanı olmak üzere polis teşkilatını tebrik ettiğine
ilişkin açıklaması
20.- İstanbul Milletvekili Hakkı Saruhan Oluç’un, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
21.- Manisa Milletvekili Özgür Özel’in, Manisa ili Soma
ilçesinde maden ocağında göçük meydana geldiğine ve hayatını kaybeden madenciye
Allah’tan rahmet dilediklerine ilişkin açıklaması
22.- Tokat Milletvekili Özlem Zengin’in, İstanbul
Milletvekili Hakkı Saruhan Oluç’un AK PARTİ grup önerisi üzerinde HDP Grubu
adına yaptığı konuşmasındaki bazı ifadelerine ilişkin açıklaması
23.- İstanbul Milletvekili Hakkı Saruhan Oluç’un, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
24.- Tokat Milletvekili Özlem Zengin’in, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
25.- Manisa Milletvekili Erkan Akçay’ın, Manisa ili
Soma ilçesinde maden ocağında göçük meydana geldiğine ve hayatını kaybeden
madenciye Allah’tan rahmet dilediğine ve Manisa Milletvekili Özgür Özel’in AK
PARTİ grup önerisi üzerinde CHP Grubu adına yaptığı konuşmasındaki bazı
ifadelerine ilişkin açıklaması
26.- Manisa Milletvekili Özgür Özel’in, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
27.- İstanbul Milletvekili Hakkı Saruhan Oluç’un,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
28.- Tokat Milletvekili Özlem Zengin’in, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
29.- Manisa Milletvekili Erkan Akçay’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
30.- Adana Milletvekili Ayşe Sibel Ersoy’un,
vatandaşlara eczaneler aracılığıyla ücretsiz maske dağıtımına başlandığına,
küresel coronavirüs salgınına karşı ülke olarak mücadele verilen bu olağanüstü
dönemde görevlerini özveriyle yerine getiren eczacı meslektaşlarına ve eczacı
çalışanlarına teşekkürlerini sunduğuna ilişkin açıklaması
31.- Manisa Milletvekili Özgür Özel’in, Tokat
Milletvekili Özlem Zengin’in ve Manisa Milletvekili Erkan Akçay’ın yaptığı
açıklamalarındaki bazı ifadelerine ilişkin açıklaması
32.- Siirt Milletvekili Meral Danış Beştaş’ın, Denizli
Milletvekili Cahit Özkan’ın yerinden sarf ettiği bazı ifadelerine, “düşman ceza
hukuku” kavramının uluslararası bir kavram olduğuna ve görüşülen ceza infaz teklifinde
de bütün ayrıntılarıyla mevcut olduğuna ilişkin açıklaması
33.- Tokat Milletvekili Özlem Zengin’in, Diyarbakır
Milletvekili Garo Paylan’ın görüşülmekte olan 207 sıra sayılı Kanun Teklifi’nin
15’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
34.- Siirt Milletvekili Meral Danış Beştaş’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
35.- Manisa Milletvekili Erkan Akçay’ın, Diyarbakır
Milletvekili Garo Paylan’ın görüşülmekte olan 207 sıra sayılı Kanun Teklifi’nin
15’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
36.- Çankırı Milletvekili Muhammet Emin Akbaşoğlu’nun,
Mersin Milletvekili Ali Mahir Başarır’ın görüşülmekte olan 207 sıra sayılı
Kanun Teklifi’nin 17’nci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
37.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
38.- Çankırı Milletvekili Muhammet Emin Akbaşoğlu’nun,
belediyelerin Yardım Toplama Kanunu çerçevesinde ilgili mevzuata göre hareket
etmek ve valiliklerden izin almak durumunda olduğuna ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, Manisa ili Soma ilçesinde maden ocağında meydana gelen göçükte
hayatını kaybeden vatandaşa Allah’tan rahmet dilediğine ilişkin açıklaması
2.- Oturum Başkanı TBMM Başkan Vekili Süreyya Sadi
Bilgiç’in, 30 büyük il ve Zonguldak ilinde hafta sonu itibarıyla sokağa çıkma
yasağı ilan edildiğine ancak Meclis çalışmalarına devam edileceğine ve Meclis
personelinin de Meclis kimlik kartlarıyla gidiş geliş yapabileceğine ilişkin
açıklaması

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 29/1/2020 tarihinde Adana
Milletvekili İsmail Koncuk ve 19 milletvekili tarafından, çiftçilerin mali
sorunlarının araştırılarak bu konuda alınması gereken tedbirlerin belirlenmesi
amacıyla verilmiş olan (10/2431) esas numaralı Meclis Araştırması Önergesi’nin
ön görüşmelerinin, Genel Kurulun 10 Nisan 2020 Cuma günkü birleşiminde
yapılmasına ilişkin önerisi
2.- HDP Grubunun, 10/3/2020 tarihinde İstanbul
Milletvekili Züleyha Gülüm ve arkadaşları tarafından, salgınla mücadele
kapsamında ev içi şiddet riskine ilişkin acil önlemler alınması amacıyla
verilmiş olan Meclis araştırması önergesinin ön görüşmelerinin, Genel Kurulun
10 Nisan 2020 Cuma günkü birleşiminde yapılmasına ilişkin önerisi


3.- CHP Grubunun, 10/4/2020 tarihinde Hatay
Milletvekili Serkan Topal ve arkadaşları tarafından, Hatay ilinde coronavirüsün
neden olduğu ekonomik ve sosyal sorunların önüne geçilmesi amacıyla verilmiş
olan Meclis araştırması önergesinin ön görüşmelerinin, Genel Kurulun 10 Nisan
2020 Cuma günkü birleşiminde yapılmasına ilişkin önerisi
4.- AK PARTİ Grubunun, Genel Kurulun,10 Nisan 2020 Cuma
günkü birleşiminde 207 sıra sayılı Kanun Teklifi’nin görüşmelerinin
tamamlanamaması hâlinde haftalık çalışma günlerinin dışında 11 Nisan 2020
Cumartesi günü saat 14.00’te toplanmasına, 11 Nisan 2020 Cumartesi günkü
birleşiminde 207 sıra sayılı Kanun Teklifi’nin görüşmelerinin tamamlanamaması
hâlinde haftalık çalışma günlerinin dışında 12 Nisan 2020 Pazar günü saat
14.00’te toplanmasına, 12 Nisan 2020 Pazar günkü birleşiminde 207 sıra sayılı
Kanun Teklifi’nin görüşmelerinin tamamlanamaması hâlinde haftalık çalışma
günlerinin dışında 13 Nisan 2020 Pazartesi günü saat 14.00’te toplanmasına ve
bu birleşimlerinde denetim konularının görüşülmeyerek Gündem’in “Kanun
Teklifleri ile Komisyonlardan Gelen Diğer işler” kısmında yer alan işlerin
görüşülmesine ve 207 sıra sayılı Kanun Teklifi’nin görüşmelerinin
tamamlanmasına kadar çalışmalarını sürdürmesine ilişkin önerisi
B) Danışma Kurulu Önerileri
1.- Danışma Kurulunun, Genel Kurulun 11 Nisan 2020
Cumartesi ve 12 Nisan 2020 Pazar günleri toplanması hâlinde birleşimlerin saat
13.00’te başlamasına ilişkin önerisi 

VIII.- SATAŞMALARA İLİŞKİN KONUŞMALAR
1.- Kırıkkale Milletvekili Ramazan Can’ın, İstanbul
Milletvekili Hakkı Saruhan Oluç’un AK PARTİ grup önerisi üzerinde HDP Grubu
adına yaptığı konuşması sırasında Adalet ve Kalkınma Partisi ve şahsına
sataşması nedeniyle konuşması

IX.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207)

X.- YAZILI SORULAR VE CEVAPLARI
1.-  Manisa Milletvekili Özgür Özel'in, Türkiye Varlık
Fonunun denetim raporuna ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/26986)
10 Nisan 2020 Cuma
BİRİNCİ OTURUM
Açılma Saati: 14.02
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Türkiye Büyük Millet Meclisinin 81’inci Birleşimini açıyorum.(x)
Toplantı
yeter sayısı vardır, görüşmelere başlıyoruz.
BAŞKAN
- Gündeme geçmeden önce 3 sayın milletvekiline gündem dışı söz vereceğim.
Gündem
dışı ilk söz, coronavirüs salgınında eczacılar hakkında söz isteyen Düzce
Milletvekili Ümit Yılmaz’a aittir.
Buyurun
Sayın Yılmaz. (MHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Düzce Milletvekili Ümit Yılmaz’ın, coronavirüs
salgını nedeniyle eczacıların yaşadığı sıkıntılara ilişkin gündem dışı
konuşması
ÜMİT
YILMAZ (Düzce) – Teşekkür ederim Sayın Başkan.
CEMAL
ÖZTÜRK (Giresun) – Ümit, fındık için de teşekkür et Hükûmete.
ÜMİT
YILMAZ (Devamla) – İnşallah bu sene için teşekkür edeceğiz Cemal abi yani bu
sene de inşallah TMO’yu devreye sokarsak o zaman teşekkür edeceğiz.
CEMAL
ÖZTÜRK (Giresun) – Sokacağız, sokacağız.
ÜMİT
YILMAZ (Devamla) – Covid-19 hakkında bizim de eczacılar olarak söylemek
istediğimiz, yaşadığımız sıkıntılar var; onları dile getirelim istedik Meclis
kürsüsünden.
Biliyorsunuz,
Covid-19 bütün dünyayı tehdit eden çok önemli bir salgın ve bu salgın daha uzun
süre dünya gündemini meşgul edecek, ülke gündemini de meşgul edecek gibi
görünüyor. Şimdi, burada sağlık çalışanlarına hepimiz teşekkür ettik, hepimiz
balkonlardan alkışladık ama birtakım sıkıntılar yaşayan meslek grupları oldu
bunların içinde; bunların başında gelen meslek örgütü eczacılar. Eczacıların
yaşadığı sıkıntılar neler? Hepimiz eczaneye gidiyoruz ve şununla karşılaştık,
değil mi değerli milletvekilleri: Gittiğiniz zaman, daha önceden 1 liraya
aldığınız maske 5 lira; işte, 5 liraya aldığınız kolonya 10 lira, 10 liraya
aldığınız antiseptik solüsyon 50 lira olarak karşınıza çıktı ve sorumlu olarak
doğrudan eczacıları görmeye başladınız. Aslında bunun sorumlusu eczacılar
değil, sayın milletvekilleri. Bunun sorumlusunu eczacılar olarak göstermek
yanlış bir düşünce. Bunun sorumlusu, bunu fırsata çevirmeye çalışan birtakım
çevrelerdir ve bu çevrelerin içerisinde kesinlikle ve kesinlikle bizim
meslektaşlarımızın, eczacılarımızın böyle bir pozisyonu yoktur. Bakın,
eczacılar eczanelerinde nelerle karşılaşıyor Covid-19 döneminde, bunu sizlerle
paylaşayım. 
Öncelikle
tabii, bugün 10 Nisan. 10 Nisanın iki anlamı var: Birincisi, polis teşkilatının
175’inci kuruluş yıl dönümü ve maalesef Boğazlıyan Kaymakamı şehit Kemal Bey’in
asılarak şehit edilmesinin 101’inci yıl
dönümü; önce şehit Kemal Bey’i yâd edelim ve çok değerli polislerimize de
buradan, mesleklerini yaparken yaşadıkları sıkıntılarda kendilerine Allah’tan
kolaylıklar dileyelim.
Şimdi,
eczacılara gelince; bakın, eczacıların bu dönemde nasıl görmezden gelindiğini,
aslında görmezden gelinmese nasıl faydalı olabileceklerini sizinle paylaşmak
istiyorum.
Şimdi,
“Uluslararası Eczacılık Federasyonu” diye bizim bir federasyonumuz var,
ülkemizin de dahil olduğu. Bu federasyon, 25 Şubatta ve martta bir genelge
yayınladı. Burada, Covid-19’da eczacıların dünyadaki yerini anlatan bir genelge
yayınladı. Maalesef, Türkiye, Sağlık Bakanlığı olarak bundan yararlanamadı.
Daha sonra mart ayında “TİTCK” dediğimiz eczacıların bağlı olduğu Sağlık
Bakanlığı bölümü, yine eczacıların önemine binaen yayınladığı pandemi
tedbirlerinde, 1.6’ncı tedbirde eczacıların durumunu anlattı ama o da yeterince
faydalanmadı.
Bakın, şimdi, Avustralya bu virüs salgınında en
başarılı olan ülkelerden bir tanesidir; 3’üncü ayın 30’unda, Martın 30’unda.
İlk vaka 1’inci ayın 26’sında tespit ediliyor Avustralya’da ve 19 ölüyle
atlatıyorlar bu salgın dönemini ve şu anda hâlâ başarılı bir tedbir
geçiştiriyorlar. Burada ne diyor? “Eczacıları kullandık.” diyor. “Eczacıları
kullandık ve bu pandemi döneminde kontrol açısından çok başarılı olduk.” diyor.
Burada eczacıların yapması gerekenleri özetlemişler ve eczanelerden kontrol
etmeye başlamışlar. Çünkü, hasta ilk rahatsızlandığı zaman eczaneye gelir; siz
de öylesinizdir, belki danışmak için, sormak için eczaneye gidersiniz; ilk,
ateşiniz olduğu zaman bir ağrı kesici-ateş düşürücüyle atlatmak istersiniz ama
sizi yanlış yönlendirirse…
(Mikrofon otomatik cihaz tarafından kapatıldı) 
BAŞKAN – Tamamlayın sözlerinizi lütfen. 
ÜMİT YILMAZ (Devamla) – Toparlıyorum Başkanım. 
Eczacı doğru bilgilendirilip sizi de doğru yönlendirse
bu işi çok daha kolay atlatabilirdik. Bu fırsat hâlâ daha kaçmış değil;
vatandaşlarımız, eczanelerden sağlık danışmanı olarak yardım istemeye devam
etsinler. 
Yalnız, şunu söylüyorum: Meslektaşlarımızı âdeta bir
stokçu olarak görmekten, fırsatçı olarak görmekten özellikle Ticaret Bakanlığı
vazgeçsin. 
ÖZGÜR ÖZEL (Manisa) – Bravo!
ÜMİT YILMAZ (Devamla) – Yani biz zor şartlarda, hiç
kimseden yardım almadan, tamamen kendi tedbirlerimizi alarak hizmet vermeye
çalışıyoruz. Hiçbir beklentimiz de yok, sadece takdir ve teşekkür bekliyoruz
bekliyoruz meslektaşlar olarak, sadece beklentimiz budur.
Hepinizi saygıyla, sevgiyle selamlıyorum. (MHP
sıralarından alkışlar) 
BAŞKAN – Gündem dışı ikinci söz, tarım sektörünün
sorunları hakkında söz isteyen Aydın Milletvekili Hüseyin Yıldız’a aittir.
Buyurun Sayın Hüseyin Yıldız. (CHP sıralarından
alkışlar)
2.- Aydın Milletvekili Hüseyin Yıldız’ın, tarım
sektörünün sorunlarına ilişkin gündem dışı konuşması
HÜSEYİN
YILDIZ (Aydın) – Sayın Başkanım, değerli milletvekillerim; hepinizi saygıyla
selamlıyorum.
Coronavirüsten
hayatını kaybeden bütün vatandaşlara Allah’tan rahmet, ailelerine başsağlığı
diliyorum. Tedavisi devam eden bütün vatandaşlarımıza da acil şifalar
diliyorum. 
Değerli
arkadaşlar, corona virüsünden dolayı restoranlar, kafeler ve bir sürü iş yeri
kapandı ama maalesef, bu dönemde Aydın’da –Aydın’ın yüzde 80’i tarımla geçinen
bir ilimiz- zeytin, incir, sebze ve meyve… Türkiye'de hemen hemen incirde yüzde
75’i, zeytinde yüzde 35’i, meyve ve sebzede de yüzde 30’u temsil eden Aydın
ilimizde bu dönemde, nisan ve mayıs aylarında zincir tutar çiçek açtığı için ve
tozlaşır. Bu nedenle, 3573 sayılı Kanun’un 20’nci maddesinde zeytin, incir,
sebze ve meyvede tozlaşmayı önleyici hiçbir tesisin kurulamayacağı hükmünü
getirmiştir. Bu yasada var ama her yeri kapatmanıza rağmen Aydın’da jeotermal
elektrik santralleri maalesef çalışıyor. 
Değerli
milletvekilleri, özellikle bu dönemde en az iki ay boyunca bu jeotermal
elektrik santrallerinin kapanması gerekiyor. Çevreye verdiği zararı defalarca,
burada gündeme getirdik. Şu an incir, zeytin, sebze, meyve çiçek vermektedir.
Şayet bu jeotermal elektrik santrallerini kapatmadığımız takdirde, önümüzdeki
bu sezonda alacağınız sebze, meyve, zeytin, incirin kalitesinin, yüzde 20
veriminin düştüğünü hepimiz biliyoruz. Bu nedenle, özellikle Tarım Bakanına da,
Cumhurbaşkanına da ricada bulunuyoruz: Her yeri kapattınız, en azından iki ay
boyunca jeotermal elektrik santrallerini kapatmanız gerektiği inancını
taşıyoruz, aksi takdirde… Önümüzdeki en önemli konu tarım konusu arkadaşlar. 
Bu
coronavirüs çıktığında sağlığın, gıdanın ne kadar önemli olduğunu bütün dünya
anladı. Siz sağlıkta Bilim Kurulu kurdunuz, acilen de bir “tarım bilim kurulu”
kurmanız lazım. Önümüzdeki dönemde -en büyük sorunumuz- tarımla ilgili sorunlar
ortaya çıkacaktır, değerli arkadaşlar. 
Yine,
Aydın Sultanhisar ilçemiz var, AKP’li milletvekilleri de bilir bunu;
Türkiye’deki çilek üretiminin yüzde 50’si Sultanhisar’da olur, yaklaşık 600
milyonluk bir gelir elde ediyorlar. Önümüzdeki hafta çilek üretimine
başlayacağız yani mahsulleri toplamaya başlayacağız. Bütün gelen telefonlardan…
Daha önce ürettiğimiz çileğin yarısını, yüzde 50’sini Ukrayna, Rusya ve
Romanya’ya ihracat yapıyorduk. Buradan Tarım Bakanlığına sesleniyoruz, değerli
arkadaşlar; acilen, Tarım il müdürleri acele bir açıklama yapması lazım, çilek
üreticilerine şunu demesi lazım: “Arkadaşlar, sizin çileğinizi 6 liradan alma
garantisini veriyoruz.” Aksi takdirde, yaklaşık 600 milyon TL olan cironun 100
milyon lirası değerli arkadaşlar, işçi parası. Yani bizim o bölgede dört ay
boyunca tarım işçileri, kadınlarımız çalışır. O dört ay boyunca elde ettikleri
parayla sekiz ay geçinirler. Bu nedenle, özellikle Tarım Bakanının şunun
garantisini vermesi lazım. Evet, karayolu ulaşımı yapma şansımız yok. Bütün,
Türk Hava Yolları, AnadoluJet, hepsinin yatıyor uçakları. Hava yollarıyla
beraber Ukrayna, Romanya ve Rusya’ya muhakkak bu çilekleri ihraç etmemiz
gerekiyor, devletin eliyle. Sayın Cumhurbaşkanımız S-400’leri alırken,
kullanmadan 2,5 milyar dolar Rusya’ya para ödedi. Bizim de bu dönemde,
50 milyon dolarlık çilek ihracatında devreye girip bu konuyu halletmemiz lazım.
Aksi takdirde 50 bin ailenin geçimi sıfırlanıyor, hepsi borçlu. Evet, şu an
Aydın’ımızda Büyükşehir Belediye Başkanımız Sayın Özlem Çerçioğlu ve ilçe
belediye başkanlarımız yoksul ailelere ciddi derecede yardım ediyorlar.
Yaklaşık 14.500 aileye sıcak yemek götürüyoruz, 15 bin aileye kuru gıda yardımı
ediyoruz. Allah’a şükürler olsun, Aydın’da şu an Büyükşehir Belediyesinin sayesinde
yatağa aç çocuk girmiyor, yoksullarımıza yardım ediliyor.
(Mikrofon
otomatik cihaz tarafından kapatıldı)
HÜSEYİN
YILDIZ (Devamla) – Bir dakika daha rica edeceğim.
BAŞKAN
– Sayın Yıldız, vereceğim de şimdi telefon açtılar “Sayın Yıldız maskeyi aşağıya
indirdi.” diye telefon geldi.
Evet,
Sayın Yıldız, devam edin lütfen, tamamlayın.
HÜSEYİN
YILDIZ (Devamla) – Teşekkür ediyorum Başkanım.
Bu
nedenle, özellikle Bilim Kurulu nasıl kurulduysa muhakkak tarımla ilgili Tarım
Komisyonunun çalışması gerekiyor ama maalesef Tarım ve Orman Bakanlığının
herhangi bir çalışması yok. İnsanlar zor durumda. 2019’daki tarım alacaklısı
çiftçilerimizin muhakkak ödemelerini yapmamız gerekiyor. Yine, 2020’de millî
hasılanın yüzde 1’i yani 49 milyar TL’yi acilen çiftçilerimize ödememiz lazım.
Önümüzdeki yıl -zaten turizm bitti- turizmin yanında gıda sektörüne ağırlık
vermemiz gerekiyor, tarıma ağırlık vermemiz gerekiyor; aksi takdirde önümüzdeki
dönemde çok sıkıntı çekeceğiz. Burada Hükûmeti uyarıyoruz.
Teşekkür
ediyorum. (CHP sıralarından alkışlar) 
BAŞKAN
– Gündem dışı üçüncü söz, Şanlıurfa’nın düşman işgalinden kurtuluş yıl dönümü
münasebetiyle söz isteyen Şanlıurfa Milletvekili Halil Özcan’a aittir.
Buyurun
Sayın Özcan. (AK PARTİ sıralarından alkışlar)  
3.- Şanlıurfa Milletvekili Halil Özcan’ın, 11 Nisan
Şanlıurfa’nın düşman işgalinden kurtuluşunun 100’üncü yıl dönümüne ilişkin
gündem dışı konuşması
HALİL
ÖZCAN (Şanlıurfa) – Sayın Başkan, kıymetli milletvekilleri; Şanlıurfa’mızın
düşman işgalinden kurtuluşunun 100’üncü yılı münasebetiyle şahsım adına gündem
dışı söz almış bulunmaktayım. Yüce Meclisimizi saygıyla selamlıyorum. 
Sözlerime
başlamadan önce, tüm dünyayı olduğu gibi ülkemizi de etkisi altına alan
coronavirüs salgınından etkilenen vatandaşlarımıza geçmiş olsun dileklerimi
iletiyor, vefat eden vatandaşlarımıza Allah’tan rahmet, tedavisi devam eden
vatandaşlarımıza da acil şifalar diliyorum. 
Bu
vesileyle, süreci başından beri bir özveri ve fedakârlıkla yürüten başta
Cumhurbaşkanımız Sayın Recep Tayyip Erdoğan olmak üzere, Sağlık Bakanımız
Fahrettin Koca’ya, seferber olan diğer bakanlarımıza, Bilim Kurulumuza ve
sağlık personelimize şükranlarımı sunuyorum.
Peygamber
Efendimiz’in “Şayet bir yerde bulaşıcı hastalık olduğunu işitirseniz oraya
gitmeyin, sizin bulunduğunuz bir yerde meydana gelmiş ise oradan da ayrılıp
çıkmayın.” hadisişeriflerinde buyurduğu gibi, işi olmayanın sokağa çıkmadığı…
“Evde kal.” çağrılarına uyarak devletimizin aldığı tedbirler kapsamında sokağa
çıkmayan vatandaşlarımıza bu süreçte göstermiş oldukları hassasiyet sebebiyle
teşekkür ediyorum.
Milletimiz
her zorlukta bir olmayı, iri olmayı, diri olmayı ve hep birlikte Türkiye olmayı
başaran bir millet olarak bu zor zamanda da kenetlenmiş ve mücadelesinde
dünyaya örnek olmuştur. 
Sayın
Başkan, kıymetli milletvekilleri; “Egemenlik kayıtsız şartsız milletindir.”
sözünün tecelligâhı olan Türkiye Büyük Millet Meclisimizin kuruluşunun 100’üncü
yılı ve peygamberler diyarı, medeniyetler merkezi şanlı şehrimiz Urfa’mızın
düşman işgalinden kurtuluşunun 100’üncü yılını aynı dönemde kutlamanın da
ayrıca mutluluğu içerisindeyiz. 
Büyük
Türk milletinin, inancı ve sarsılmaz iradesiyle “Ya var olacağız ya da yok
olacağız.” diyerek canı pahasına, varını yoğunu ortaya koyarak yaptığı İstiklal
Savaşı, bugünkü Türkiye Cumhuriyeti’nin kuruluşunun temelini oluşturmuştur.
Vatanını, bayrağını, ezanını ve devletini koruma hassasiyeti içerisinde olan
peygamberler diyarının yiğit evlatları; Türk, Kürt ve Araplardan oluşan
Onikiler öncülüğünde, birlik ve beraberlik içerisinde hürriyetimizi ve
özgürlüğümüzü yeniden kazanmak için canı pahasına düşmana karşı set olmuştur.
İman dolu göğüsleriyle mücadele eden ecdadımız, esareti reddetmiş, prangaları
kırmış ve özgürlüğe yeniden adım atarak Anadolu’nun her köşesine azim,
kararlılık ve mücadele aşılamıştır. 
11
Nisan, biz Şanlıurfalılar için şanla ve gururla yâd edilecek özel bir gündür.
Bize bu cennet vatanı bırakan tüm aziz şehitlerimizi rahmet, minnet ve şükranla
yâd ediyorum; ruhları şad, mekânları cennet olsun.
Değerli
milletvekilleri, şanlı milletimizin, bağımsızlığına olan hassasiyetini azim ve
kararlılıkla korumaya devam edeceğinden hiç şüphem yoktur. Şükürler olsun ki
aziz Urfa’mız 11 Nisan 1920’de vatanı için düşmana nasıl geçit vermediyse, aynı
inanç ve kararlılıkla 15 Temmuz hain darbe girişiminde de FETÖ’cü hainlerin
karşısında dimdik durmuş ve teröre, teröriste, düşman odaklara ve iş
birlikçilere karşı da aynı hassasiyetle devletin yanında olmaya devam etmiştir.
Urfa’mıza
yüz yıl önce bugünlerde göstermiş olduğu destansı mücadeleden dolayı Türkiye
Büyük Millet Meclisi tarafından 1984 yılında “Şanlı” unvanı verilmiş daha sonra
2016 yılında da İstiklal Madalyası verilerek Urfa’mız onurlandırılmıştır. Şanlı
Urfa’mıza bu iki özel gururu yaşatan Türkiye Büyük Millet Meclisine ve emeği geçenlere
ayrıca teşekkür ediyorum.
Kıymetli
milletvekilleri, bu yıl Cumhurbaşkanlığımız himayelerinde kutlanması planlanan
Şanlı Urfa’mızın kurtuluş günü etkinlikleri maalesef coronavirüs salgını
nedeniyle iptal edildi. Lakin, bu gurur günü bizim için her daim gönüllerimizde
diri ve sarsılmaz bir konumdadır.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Özcan.
HALİL
ÖZCAN (Devamla) – Yüce Meclisimizden Urfalı hemşehrilerime seslenmek istiyorum:
Herkesi evlerinde ecdadımızı bir kez daha hayırla yâd etmeye ve dualarla anmaya
davet ediyorum.
“Ben
ezelden beridir hür yaşadım, hür yaşarım.” diyen asil milletimizin bir ferdi
olarak Türkiye Büyük Millet Meclisimizin 100’üncü kuruluş yıl dönümünü ve Şanlı
Urfa’mızın düşman işgalinden kurtuluşunun 100’üncü yıl dönümünü canıgönülden
kutluyor, tüm hemşehrilerime selamlarımı iletiyorum.
Sayın
milletvekilleri, görüşülmekte olan Ceza ve Güvenlik Tedbirlerinin İnfazı
Hakkında Kanun’un ülkemize ve milletimize hayırlar getirmesini temenni ediyor,
yüce Meclisimizi saygıyla selamlıyorum. (AK PARTİ sıralarından alkışlar)
BAŞKAN
– Sayın milletvekilleri, şimdi, sisteme giren ilk 15 milletvekiline yerlerinden
birer dakika söz vereceğim.
Sayın
Şeker, buyurun.
V.- AÇIKLAMALAR
1.- Kocaeli Milletvekili İlyas Şeker’in, Hükûmetin
coronavirüsle mücadeleye hız kesmeden devam ettiğine, vatandaşların maske
ihtiyacı ve hastane masrafları ücretsiz karşılanırken yardım talebinde bulunan
ülkelere de karşılıksız malzeme gönderildiğine, “Salgın küresel, mücadele
yerel.” diyerek vatandaşlara ve sağlık çalışanlarına destek olan Kocaeli
Büyükşehir Belediye Başkanına teşekkür ettiğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Değerli
milletvekilleri, Hükûmetimiz coronavirüsle mücadeleye hız kesmeden devam
ediyor. Vatandaşlarımızın ihtiyacı olan maske ve hastane masraflarının tamamı
ücretsiz karşılanırken yardım talebinde bulunan 30 ülkeye de karşılıksız hizmet
yardımı yapılıyor. Hükûmetimiz bu çalışmaları yaparken, seçim bölgem Kocaeli’de
de özellikle Büyükşehir Belediyemiz “Salgın küresel, mücadele yerel.” diyerek
elini taşın altına koyup, vatandaşlarımıza, sağlık çalışanlarına ve İl Pandemi
Kuruluna destek olmaya devam ediyor. Örneğin, ihtiyaç sahiplerine gıda yardımı
yapılıyor, kendi ihtiyaçlarını göremeyenlere günlük sıcak yemek hizmeti
veriliyor, 65 yaş üzeri ve kronik rahatsızlığı olan vatandaşlarımızın
ihtiyaçları karşılanıyor, kapalı ve açık alanların dezenfektasyonları
yapılırken, halkın yoğun olduğu yerlere dezenfektan stantları kuruluyor, günlük
17 binin üzerinde cerrahi maske üretimi yapılarak vatandaşa dağıtılıyor.
Belediye Başkanımıza ve ekibine teşekkür ediyorum. Diğer hizmetleri de daha
sonra paylaşmak dileğiyle Genel Kurulu saygıyla selamlıyorum.
BAŞKAN
– Sayın Çepni…
2.- İzmir Milletvekili Murat Çepni’nin, Muğla ili Milas
ilçesi İkizköy halkının üç gündür susuz kaldığına, Muğla Büyükşehir Belediyesi
Su ve Kanalizasyon İdaresi Genel Müdürlüğünün doğrudan sorumluluk alması
gerektiğine ilişkin açıklaması
MURAT
ÇEPNİ (İzmir) – Teşekkürler Başkan.
Milas
İkizköy’de sular tam üç gün kesildi. Köy üç gün tamamıyla susuz kaldı. Köyün su
deposu Yeniköy Termik Santrali’nin sınırları içerisinde, deponun yönetimi ise
DSİ tarafından santral yönetimine devredilmiş durumda. Şirket, santralin
ihtiyaçlarından arta kalırsa köye su veriyormuş. İkizköy halkı, kömür madeni
için arazilerinin kamulaştırılmasına karşı çıktığı için şirket tarafından
cezalandırılıyor. Halkın arazisi de suyu da devlet tarafından şirketlere peşkeş
çekilmiş durumda. Su deposunun denetimi şirketten alınıp kamuya devredilmeli,
Muğla Büyükşehir Belediyesi MUSKİ Genel Müdürlüğü doğrudan sorumluluk
almalıdır. İktidar, suyu, toprağı şirketlere devretmekten vazgeçmelidir.
BAŞKAN
– Sayın Şimşek…
3.- Mersin Milletvekili Baki Şimşek’in, İstanbul
Silivri Belediye Başkanı Volkan Yılmaz’ın Afrin Bülbül’de teröristbaşının
posterinin yerine 600 metrelik dev bir Türk Bayrağı astırdığına ilişkin
açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Afrin
Bülbül’de, teröristbaşı, bebek katili Öcalan’ın paçavralarının asıldığı yer
Zeytin Dalı Harekâtı sırasında paramparça edilmiş ve kahraman bir komutanımız
buraya 600 metrelik dev bir Türk Bayrağı yapılmasını istemiştir. Bu çağrıya
cevap İstanbul Silivri Belediye başkanımız Volkan Yılmaz’dan gelmiş ve her
türlü lojistik desteği sağlayarak ve ekip göndererek buraya 600 metrelik dev
bir Türk Bayrağı astırmıştır.
Ben,
Mehmet Emin Resulzade’nin söylediği gibi “Bir kere yükselen bayrak bir daha
yere inmez.” diyorum. En kısa zamanda bu kahramanlarımızın Kandil’e de Türk
Bayrağı dikmesini Cenab-ı Allah’ım, nasip et diyor, saygılar sunuyorum. (MHP
sıralarından alkışlar)
BAŞKAN
– Sayın Taşkın…
4.- Mersin Milletvekili Ali Cumhur Taşkın’ın, 10 Nisan
Türk polis teşkilatının kuruluşunun 175’inci yıl dönümüne ve Polis Haftası’nı
kutladığına, coronavirüs salgınıyla ülke içinde en etkili şekilde mücadele
edilirken dünyanın dört bir yanından gelen yardım taleplerine de kayıtsız
kalınmadığına ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Huzur
ve güvenliğimizin teminatı Türk polis teşkilatımızın 175’inci kuruluş yıl
dönümünü ve Polis Haftası’nı kutluyor, aziz şehitlerimize rahmet, gazilerimize
sağlık, afiyet diliyorum. 
Coronovirüs
salgınıyla ülke içinde en etkili şekilde mücadele eden Türkiye, dünyanın dört
bir yanından gelen yardım taleplerine de kayıtsız kalmıyor. Cumhurbaşkanımız
Sayın Recep Tayyip Erdoğan’ın talimatıyla son olarak İngiltere’ye bez maske,
N95 maske ve tulumdan oluşan yardım malzemesi gönderildi. Aynı şekilde önceki
gün Kuzey Makedonya, Karadağ, Sırbistan, Bosna Hersek ve Kosova’ya ve öncesinde
de virüs salgınından en fazla etkilenen İtalya ve İspanya’nın da aralarında
bulunduğu 32 ülkeye tıbbi ekipman ve dezenfektan teslimatı gerçekleştirilmişti.
Sayın Cumhurbaşkanımız Recep Tayyip Erdoğan liderliğindeki Türkiye, büyük
devlet olmanın gereği olarak tüm dünyada yaptığı yardımlarla kara gün dostu
olmaya devam edecektir diyor, Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Sayın Özkan…
5.- Mersin Milletvekili Hacı Özkan’ın, Mersin ilinin
sağlık tesisleriyle virüse karşı hazır olduğuna ve “Evde kal Türkiye” çağrısına
uyarak salgının yayılmasını önleyen hemşehrilerine teşekkür ettiğine ilişkin
açıklaması
HACI
ÖZKAN (Mersin) – Teşekkürler Sayın Başkan. 
“Evde
kal Türkiye” çağrısına büyük oranda uyan Mersinli hemşehrilerim bu sayede vaka
sayısının artmasının da önüne geçti. Mersin bu anlamda iller arasında alt
sıralarda yer alırken büyük şehirler içinde ise en az vakaya sahip olan il
konumda. Kurallara büyük oranda uyarak salgının yayılmasını önleyen
hemşehrilerime teşekkür ediyor, tedbiri elden bırakmamalarını rica ediyorum. 
Sağlık
tesisleriyle de virüse karşı hazır olan kentimiz özellikle Mersin Şehir Eğitim
ve Araştırma Hastanemiz 1.300 yatak kapasitesiyle hemşehrilerimize hizmet
veriyor. Virüs kaynaklı gelen hastalara ikinci bir kişiyle buluşturulmadan
doğrudan müdahale edildiği hastanemizde Covid-19 salgınına karşı büyük
özveriyle mücadele eden sağlık çalışanlarımıza kalbî şükranlarımı sunuyor,
Genel Kurulu saygıyla selamlıyorum. (AK PARTİ sıralarından alkışlar)
BAŞKAN
– Sayın Ödünç…
6.- Bursa Milletvekili Atilla Ödünç’ün, 10 Nisan Türk
polis teşkilatının kuruluşunun 175’inci yıl dönümüne ilişkin açıklaması
ATİLLA
ÖDÜNÇ (Bursa) - Sayın Başkanım, değerli milletvekilleri; köklü bir geçmişe,
bilgi birikimi ve tecrübeye sahip olan, vatandaşlarımızın esenliği ve
güvenliğini temin etmek amacıyla ülkemizin bölünmez bütünlüğü için zaman ve
mekân mefhumu gözetmeksizin cansiparane gayretlerini sürdüren polis
teşkilatımız şanla ve şerefle yüz yetmiş beş yıldır büyük bir azimle
çalışmaktadır. Polis teşkilatımız bugünlerde yaşamakta olduğumuz yeni tip
coronavirüs salgını tedbirleri kapsamında büyük bir fedakârlıkla gece gündüz
görevi başında olmasıyla aziz milletimizin gönlünde müstesna bir yer
edinmiştir. Polis teşkilatımızın bu kıymetli çalışmaları takdire şayandır. 10
Nisan 1845’te kurulan Emniyet teşkilatımızın kuruluşunun 175’inci yıl dönümü
dolayısıyla şehit olan polislerimizi rahmetle, gazi polislerimizi ise minnetle
anıyor, emekli olan ve görevleri başında olan polislerimize ve Türkiye Büyük
Millet Meclisinde bizlerle birlikte görev alan polis memuru arkadaşlarımıza
aileleriyle birlikte sağlık, mutluluk ve başarılar diliyorum.
Genel
Kurulu saygıyla selamlıyorum.
BAŞKAN
– Sayın Yalım...
7.- Uşak Milletvekili Özkan Yalım’ın, 10 Nisan Türk
polis teşkilatının kuruluşunun 175’inci yıl dönümü vesilesiyle polislerin 3600
ek gösterge taleplerinin karşılanması gerektiğine, CHP’li belediyelerin coronavirüs
salgınından ekonomik olarak etkilenen yurttaşlara yardım etmek üzere başlattığı
bağış kampanyalarının merkezî Hükûmet tarafından engellenmesine rağmen Konya
Büyükşehir Belediyesine bağış yapılabildiğine ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Bugün
Polis Günü. Bütün polislerimizin, bütün Emniyet teşkilatımızın 175’inci yılını
kutluyorum. Onlara da verilen sözlerin tutulması dileğiyle 3600’ün de bir an
önce uygulanmasını özellikle buradan talep ediyorum. 
Sayın
Başkan, biliyorsunuz, büyükşehir belediyelerimizde -özellikle İstanbul ve
Ankara Belediyelerimizde- yaşayan vatandaşlarımız belediyelerimize bağış yapmak
istiyorlardı. Ancak maalesef merkezî Hükûmet bu olanağı kapattı ve de engel
oldu. Benim elimde şu anda bir dekont var, Konya Büyükşehir Belediyesine ait.
IBAN’ın son 6 rakamını vereceğim: 008519 no.lu IBAN’a sembolik olaraktan bir
bağış yapıldı ve de bu Konya Belediyesine bağış yapılabildiğinin burada, elimde
belgesidir; bunu, özellikle de AK PARTİ Grup Başkan Vekillerine ve de
milletvekillerine ve de tüm milletimize özellikle göstermek istiyorum, ben
bunun özellikle de altını çiziyorum. 
Sayın
Başkan ve değerli milletvekilleri; Konya Belediyesi...
(Mikrofon
otomatik cihaz tarafından kapatıldı)
BAŞKAN
– Sayın Çakırözer, buyurun.
8.- Eskişehir Milletvekili Utku Çakırözer’in, dünyayı
etkisi altına alan coronavirüs salgını nedeniyle yurttaşlarla dayanışma içinde
olunması gereken bir dönemden geçildiğine, yoksul insanlara yardımda bulunmak
için kampanya başlatan belediyelerin hesaplarına bloke konulduğu gibi Eskişehir
Büyükşehir Belediyesi ile Odunpazarı Belediyesinin aşevi bağış hesaplarına da
bloke getirilmesinin vahim bir hata olduğuna ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkan.
Tüm
dünyayı etkisi altına alan coronavirüs salgınıyla mücadelede tüm
yurttaşlarımızla dayanışma içinde olmamız gereken bir dönemden geçiyoruz. Ancak
bu süreçte salgın nedeniyle evlerinden çıkamayan yoksul insanlara yardımda
bulunmak için kampanya başlatan belediyelerimizin hesaplarına bloke kondu.
Yetmedi, şimdi de Eskişehir’de Büyükşehir Belediyemizin yirmi beş yıldır,
Odunpazarı Belediyemizin de yaklaşık on üç yıldır on binlerce ihtiyaç sahibi
yurttaşa sıcak yemek verdiği aşevi bağış hesaplarının tamamına dün bloke
getirilmesi çok vahim bir hatadır, derhâl dönülmelidir. Dahası İçişleri
Bakanlığı, Eskişehir’deki belediyelerimize bu salgının ortasında müfettiş
göndermiş, yaptıkları yardımları teftiş etmeye başlamıştır. Bu salgın tüm insan
hayatını yok etmekte. İnsanlar can derdindeyken hep birlikte mücadele etmemiz
gereken bir dönemde, ayrı bir hesabı olan ve artık abone denilecek bağışçısı
olan aşevlerinin yaptıkları yardımların engellenmesini vicdanlar kabul etmiyor.
İktidar ne yaparsa yapsın, gerekirse belediyelerimizin yatırımlarını kessin ama
Eskişehir’de ve Türkiye'nin tüm şehirlerinde halkçı belediyelerimiz ve belediye
başkanlarımız hayırsever yurttaşlarımızın destekleriyle tüm...
(Mikrofon
otomatik cihaz tarafından kapatıldı) 
BAŞKAN
– Sayın Güneş...
9.- Uşak Milletvekili İsmail Güneş’in, Hükûmetin
coronavirüs salgınının yayılmasını önlemek, hasta olanların sağlığına
kavuşmasını sağlamak ve ekonomiye olan etkisini en aza indirebilmek için
gerekli tüm tedbirleri aldığına, Türkiye Cumhuriyeti’nin sadece kendi vatandaşlarına
değil talep eden ülkelere de karşılıksız tıbbi sarf malzemesi gönderdiğine
ilişkin açıklaması
İSMAİL
GÜNEŞ (Uşak) – Teşekkür ederim Sayın Başkanım.
Sayın
Başkanım, değerli milletvekilleri; aralık ayı sonunda Çin’in Wuhan kentinde
başlayan ve tüm dünyayı saran coronavirüs pandemisi neticesinde dünyada 95 bin,
ülkemizde de 908 kişi maalesef hayatını kaybetmiştir. Durumun ciddiyetini ve
önemini erken dönemde anlayan Hükûmetimiz, hastalığın yayılmasını önlemek,
hasta olanların sağlığına kavuşmasını sağlamak ve ayrıca ekonomiye olan
etkisini en aza indirmek için tüm tedbirleri almıştır. Dünyada pek çok ülkede
tıbbi sarf malzemesinde sıkıntı olurken, paranızla dahi alamazken, Türkiye
Cumhuriyeti’nde tüm testler ve tedaviler bedava olduğu gibi, bugün itibarıyla
tüm eczanelerimizde halkımıza bedava maske dağıtımı başlamıştır.
Türkiye
Cumhuriyeti sadece kendi vatandaşlarına değil, bugün İspanya, İtalya, İngiltere
gibi ekonomik anlamda bize göre daha iyi olan ülkelere bedava tıbbi sarf
malzemesi göndererek insanlığa ne kadar değer verdiğini göstermiştir.
Allah’a
şükür ki sağlık altyapımız ve insan kaynağı gücümüz pek çok ülkeye göre çok
daha iyi durumdadır. Ülkemizin bu duruma gelmesini sağlayan başta Sayın
Cumhurbaşkanımız Recep Tayyip Erdoğan olmak üzere, Bakanlarımıza, Bilim Kurulu
üyelerimize...
(Mikrofon
otomatik cihaz tarafından kapatıldı) 
BAŞKAN
– Sayın Subaşı...
10.- Balıkesir Milletvekili Yavuz Subaşı’nın, 10 Nisan
Türk polis teşkilatının kuruluşunun 175’inci yıl dönümünü kutladığına ve
Mareşal Fevzi Çakmak’ı vefatının 70’inci yıl dönümünde rahmetle andığına, talep
eden ülkelere karşılıksız tıbbi sarf malzemesi gönderildiğine, yurt dışındaki
vatandaşların ülkeye getirilmesinde gösterdikleri gayretten ötürü Dışişleri
Bakanı Mevlüt Çavuşoğlu ile Dışişleri personeline teşekkür ettiğine, salgın
nedeniyle ölen vatandaşlara Allah’tan rahmet dilediğine ilişkin açıklaması
YAVUZ
SUBAŞI (Balıkesir) – Teşekkür ediyorum Sayın Başkanım.
Bugün
10 Nisan, polis teşkilatımız 1845 yılında bugün kuruldu. Emniyet teşkilatımızın
kuruluşunu, polisimizin bu anlamlı gününü tebrik ediyorum. Vefat eden, şehit
olan polislerimize Yüce Rabb’imden rahmet diliyorum.
Bugün
ölüm yıl dönümü olan rahmetli MareşalFevzi Çakmak’ı rahmet ve saygıyla
anıyorum. 
“Önce
insan, insanı yaşat ki devlet yaşasın.” diyen bir medeniyetin mensupları
olarak, coronavirüs çalışmalarında Türkiye’den yardım isteyen devletlere
yapılan yardım için ülkemle gurur duyuyorum. 55 ülkeden yaklaşık 25 bin
vatandaşımızı sahipsiz bırakmadık, ülkemize getirdik. Dışişleri Bakanımız Sayın
Mevlüt Çavuşoğlu ve Dışişleri Bakanlık personeline teşekkür ediyorum.
Devletimiz milletimizin hizmetindedir.
Coronavirüs
hastalığından ölen vatandaşlarımıza Allah’tan rahmet, hastalarımıza acil
şifalar diliyorum.
Gazi
Meclisimizi saygıyla selamlıyorum. 
BAŞKAN
– Sayın Aydemir...
11.- Erzurum Milletvekili İbrahim Aydemir’in,
üstlenilen vazifeyi iyi ve vaktinde yapmak, teknolojiye ayak uydurmak
gerektiğine ve ülkenin bu noktada potansiyelinin doruklarda olduğuna, Hazine ve
Maliye Bakanının “Cari açığa darbe vuracak, enerjide dışa bağımlılığı
sonlandıracak keşiflerin arifesindeyiz.” ifadesine kulak verilmesi gerektiğine
ilişkin açıklaması
İBRAHİM
AYDEMİR (Erzurum) – Başkanım, “Enseyi karartmayalım.” ifadesi hoş bir aforizma;
“Umutsuz olmayalım.” anlamına özellikle netameli zaman dilimlerinde kullanılır;
günümüz için, Covid-19 vakitleri için çok geçerli. Hakikaten güzel şeyler de
oluyor. İstatistiki bir veri aktaralım: Ülke genelinde yayımlanan materyal
sayısı bir önceki yıla nispetle ciddi oranda artarak 70 binlere ulaşmış. Daha
iyisi, yayınlanan kitap sayısı 62 binler düzeyinde. Bir başka latif tespit:
Benden iyisi yok diyen ülkelerin, benden büyüğü yok diyen politik figürlerin
aslında birer karton kule mesabesinde oldukları açığa çıktı. Olması gereken,
üstlenilen vazifeyi iyi ve vaktinde yapmak, teknolojiye ayak uydurmak; bu
noktada potansiyeli doruklarda bir ülkeyiz. Kaldı ki müjde yüklü zamanlara da
gebeyiz. “Cari açığa darbe vuracak, enerjide dışa bağımlılığı sonlandıracak
keşiflerin arifesindeyiz.” diyen Hazine ve Maliye Bakanımıza kulak kesilelim.
Kelamıhitam “Olanda hayır vardır.” derler… (AK PARTİ sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Sayın Başer…
12.- Yozgat Milletvekili Yusuf Başer’in, 10 Nisan
Boğazlıyan Kaymakamı Mehmet Kemal Bey’in idam edilişinin 101’inci yıl dönümüne
ilişkin açıklaması
YUSUF
BAŞER (Yozgat) – Sayın Başkan, değerli milletvekilleri; 10 Nisan 1919’da, daha
önce yargılandığı ve beraat ettiği bir davadan dolayı düzmece bir mahkeme
kararıyla idam edilen millî şehidimiz Boğazlıyan Kaymakamı Kemal Bey’in
şehadetinin yıl dönümü. Bu vesileyle Mehmet Kemal Bey’e ve bu ülke için, vatan
için, bayrak için şehit olan tüm şehitlerimize Allah’tan rahmet diliyor,
mekânları cennet olsun diyorum.
Kaymakam
Kemal Bey devletine bağlılığı ve sadakatiyle Boğazlıyan ilçemizde halkımız
tarafından büyük teveccüh kazanmış, Ermeni halkını tehcirden kurtarmıştır.
Kaymakam Kemal Bey’in idamı Anadolu’da millî bir hareketin doğmasına sebebiyet
vermiş, uğradığı haksızlık aziz Türk milletinin canla başla yürüttüğü millî
mücadeleyi etkilemiştir. Mustafa Kemal Atatürk’ün dediği gibi millî şehidimiz
Mehmet Kemal Bey’in tutuşturduğu meşale millî mücadeleye ışık olmuştur.
Şehidimizin son sözü ise manidardır: “Sizlere yemin ederim ki ben masumum. Son
sözüm de budur, yarın da budur. Ecnebi devletlere yaranmak için beni asıyorlar.
Eğer adalet buysa kahrolsun böyle bir adalet diyorum.” (AK PARTİ sıralarından
alkışlar)
(Mikrofon
otomatik cihaz tarafından kapatıldı) 
BAŞKAN
– Sayın Ceylan…
13.- Çanakkale Milletvekili Özgür Ceylan’ın, Covid-19
salgını dolayısıyla birçok sektörde ciddi mağduriyetlerin yaşanmaya
başlandığına, taşımalı eğitimde servisçilik yapan şoför esnafının mağduriyetine
yönelik ne gibi tedbirlerin hayata geçirileceğini öğrenmek istediğine ilişkin
açıklaması
ÖZGÜR
CEYLAN (Çanakkale) – Sayın Başkan, Covid-19 salgını dolayısıyla birçok sektörde
ciddi mağduriyetler yaşanmaya başlanmıştır. Ülkemizde de Millî Eğitim
Bakanlığının okullarda eğitime ara verilmesi yönündeki kararı sonrası ister
kamu ister özel okul olsun çocuklarını okula gönderirken servis hizmetinden
yararlananlar bakımından soru işaretleri doğmuştur. Öyle görünüyor ki bu eğitim
öğretim döneminde okullar açılmayacaktır. Okul ve servis ücretleri konusunda
Bakanlık inisiyatif alıp boşluk bırakmayacak şekilde bir açıklama yapmalı ve
bir ilke kararı olarak açıklamalıdır. Veliler haklı olarak almadıkları taşıma
hizmetinin ücretini ödememektedir. Taşımalı eğitimde diğer okullarda
servisçilik yapan şoför esnafı ciddi bir mağduriyet yaşamaktadır. Birçok
servisçi, servisin ablasının ve şoförün prim borcunu dâhi yatıramaz hâldedir.
Servisçilere yönelik olarak ne gibi tedbirleri hayata geçirmeyi düşünüyorsunuz?
BAŞKAN
– Sayın Öztürk…
14.- Kırıkkale Milletvekili Halil Öztürk’ün, yaşanılan
virüsle mücadele sürecinde tavsiye ve tedbirlere uyan Türk milletine, milletin
devleti olduğunun göstergesi olan sağlık çalışanlarına, Vefa Sosyal Destek
Gruplarındaki polislere, jandarmaya, bekçilere, Sosyal Yardımlaşma ve Dayanışma
Vakfı çalışanlarına ve postacılara millet adına müteşekkir olduğuna ilişkin
açıklaması
HALİL
ÖZTÜRK (Kırıkkale) – Sayın Başkan, yaşadığımız virüsle mücadele sürecinde
tavsiye ve tedbirlere uyan, devletiyle uyumlu vakur tavır gösteren Türk
milletine, milletin devleti olduğunu ispat eden kahraman sağlık
çalışanlarımıza, Vefa Gruplarındaki polisimize, jandarmamıza, bekçilerimize,
Sosyal Yardımlaşma ve Dayanışma Vakfı çalışanlarımıza, postacılarımıza milletim
adına müteşekkirim. 
Mensubu
olduğum milletimle, vatandaşı olduğum devletimle gurur duyuyorum. Çünkü
eşitliğin ve denkliğin önemsenmediği bu zalim dünya düzeninde gördük ki Amerika
ve Avrupa Birliğinde, virüs, sistemleri geçmekte, kurumlar ve kurallar sınıfta
kalmaktadır, insani ve vicdani değerler ile toplumsal dayanışma yerle bir
olmaktadır. Bu bakımdan, insanlığı yaşatmayı merkeze alarak büyük mücadele
veren Türkiye’mizle ne kadar gurur duysak azdır. 
Diğer
taraftan, mahzun kalan kandil ve cumaların bitmesine ve camilerin cemaatiyle
buluşmasına, birbirimizle kucaklaşmamıza az kaldı. Daha güzel günlerin bizleri
beklediğine inancımız tamdır. Sonsuza kadar var ol Türkiye. (MHP sıralarından
alkışlar)
BAŞKAN
– Sayın Aycan…
15.- Kahramanmaraş Milletvekili Sefer Aycan’ın,
coronavirüs pandemisi yaşanılan bu dönemde çevre sağlığına özen gösterilmesi,
hava kirliliğine dikkat edilmesi gerektiğine ilişkin açıklaması
SEFER
AYCAN (Kahramanmaraş) – Sayın Başkan, coronavirüs pandemisi yaşadığımız bu
dönemde çevre sağlığına daha fazla özen göstermeliyiz. Kullanılan maske ve
eldivenler kirli atık olarak kabul edilmeli, rastgele atılmamalıdır ve mutlaka
toplanmalıdır. Atık toplama işi yapan kuruluşları desteklemeliyiz ve bu alanda
çalışan personelin güvenliğine özel önem vermeliyiz. Yurt dışından plastik atık
alma işine de artık son vermeliyiz. 
Diğer
konu hava kirliliğidir. Hava kirliliğine de çok dikkat etmeliyiz. Şehrim
Kahramanmaraş havası en kirli şehirlerdendir. Tüm ülkemizde sanayi kuruluşları,
termik santraller filtresiz çalışmamalıdır. Diğer bir hava kirliliği nedeni
egzoz emisyonudur. Tüm bu gazlar ve sigara akciğeri en fazla yıpratan
faktörlerdir. Yıpranan akciğere coronavirüs daha fazla yerleşmekte ve hastalık
daha ağır seyretmektedir. Bu nedenle akciğerde risk oluşturan tüm bu
faktörlerden uzak durmalıyız, sağlığımıza sahip çıkmalıyız, evde kalmalıyız.
Teşekkür
ederim. 
BAŞKAN
– Şimdi, Sayın Grup Başkan Vekillerinin söz taleplerini karşılayacağım.
Sayın
Türkkan, buyurun.
16.- Kocaeli Milletvekili Lütfü Türkkan’ın, 10 Nisan
Türk polis teşkilatının kuruluşunun 175’inci yıl dönümünü ve Polis Günü’nü
kutladığına, Emniyet teşkilatının güncel ve acil sorunlarının çözüme
kavuşturulması, 3600 ek gösterge sözünün yerine getirilmesi gerektiğine, 10
Nisan Mareşal Fevzi Çakmak’ı vefatının 70’inci, Türk ekonomisine önemli katkılar
sağlayan Sakıp Sabancı’yı ölümünün 16’ncı ve Boğazlıyan Kaymakamı Mehmet Kemal
Bey’i idam edilişinin 101’inci yıl dönümünde rahmetle andığına, vatandaşlara
maske ulaştırılması konusunda kargaşa yaşandığına ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; mesai mefhumu
olmaksızın gece gündüz fedakârca görev yapan polis teşkilatı, 10 Nisan 1845’ten
bugüne ülkemizde huzur ve düzeni sağlamak için çalışmaktadır. Polisimiz bu
kutsal görevi her zaman zor şartlar altında yürütmekte, ülkemizin huzur ve
güvenliğini sağlamak için gerektiğinde bu ülke toprakları için de canını
vermektedir. Emniyet teşkilatımızın 175’inci yılını kutluyorum. Vatanı, milleti
ve bayrağı uğruna canlarını feda eden aziz şehitlerimize Allah’tan rahmet diliyorum,
kahraman gazilerimize de şükranlarımı sunuyorum.
Emniyet
teşkilatının güncel ve acil sorunlarının çözüme kavuşturulması, halkın can ve
mal güvenliğinin sağlanması için hayati önem taşımaktadır. Zor koşullarda
çalışan Emniyet teşkilatı mensuplarımızın gösterdiği gayretin karşılığı daha
iyi şartlarda görev yapma olanağının sağlanmasıdır. Bu iyileştirmeler Emniyet
teşkilatına yönelik bir lütuf değil hak edilen bir durumun yerine getirilmesi
olacaktır. 3600 ek göstergeyle ilgili, başta partim olmak üzere bütün
partilerin seçim döneminde polis teşkilatına verdiği sözün bir an önce yerine
getirilmesi için iktidara tekrar bir çağrıda bulunmak istiyorum. Emniyet
teşkilatı mensuplarının Polis Günü’nü kutlamak kuru kuruya olmaz, onların bu
beklentilerine de cevap vermek gerekir. Bu vesileyle şu an vazifeleri başında
olan Emniyet teşkilatı mensuplarımıza ve ailelerine de sağlık, mutluluk ve
başarılar diliyorum.
Fevzi
Çakmak, yakın dönemin en değerli şahsiyetlerinden birisi olarak tarihe
geçmiştir. Kurtuluş Savaşı’mızın Genelkurmay Başkanı ve sonrasında Türkiye
Cumhuriyeti devletinin yirmi üç yıl boyunca Genelkurmay Başkanlığını yapan ve
Gazi Mustafa Kemal Atatürk’ten sonra tek mareşal rütbesine sahip olan merhum
Fevzi Çakmak’ı vefatının seneidevriyesinde rahmet ve saygıyla anıyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Türkkan.
Buyurun.
LÜTFÜ
TÜRKKAN (Kocaeli) – Bugün aynı zamanda iş dünyasının en değerli, en kıymetli iş
adamlarından birisi olarak tanınan, üretim ve istihdam yaratarak Türk
ekonomisine önemli katkılar sağlayan Sakıp Sabancı’nın ölüm yıl dönümü. Merhum
Sabancı’yı vefatının 16’ncı yıl dönümünde hayırla ve rahmetle yâd ediyorum. 
Birinci
Dünya Savaşı sonunda, vatanımızı işgal eden düşmanla iş birliği hâlinde kurulan
mahkemelerde idama mahkûm edilerek yüz bir yıl önce bugün şehadet şerbetini
içen vatan sevdalısı Boğazlıyan Kaymakamı Kemal Bey’i de ölüm yıl dönümünde
rahmetle anıyorum.
Sayın
Başkan, değerli milletvekilleri; Cumhurbaşkanı Erdoğan hafta başında yaptığı
açıklamada parayla maske satışının yasaklandığını duyurmuştu. Vatandaşlara,
e-devlet üzerinden başvuru yaparak ücretsiz maske başvurusunda
bulunabilecekleri söylenmişti. Ancak PTT yapılan yüz binlerce başvuruya doğal
olarak yetişemeyince ortaya bir kargaşa ve maske bulamama sıkıntısı çıktı. 
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun.
LÜTFÜ
TÜRKKAN (Kocaeli) – “Evde kal.” denilen vatandaş zaruri ihtiyaçları için dışarı
çıkıyor. Bu ihtiyaçlardan biri de maske ancak maske bulamıyor. Eczanelerin
ücretsiz maske dağıtmak için devreye sokulması ise tam bir bilmece yarattı.
Zira İstanbul’da on gün için 5 maske verileceği ve buna da Sağlık Bakanlığından
gelecek SMS ile başvurulacağı açıklandı. Elimizde maske stoku var, biliyoruz
fakat vatandaşa ulaştıramıyoruz. Oysa çözüm basit, verin belediyelere dağıtsın.
Hükûmet bu zor zamanlarda işleri nasıl el birliğiyle kolaylaştırırız diye
düşünmek yerine belediyeleri baypas etmek için görmezden geliyor. Bu durum da
vatandaşa ulaşmada sıkıntı yaratıyor. Vatandaş hizmet bekliyor, maske bekliyor
ama Sayın Erdoğan belediyelerle iş birliği yapmayarak vatandaşın mağdur
olmasına sebebiyet veriyor. Sayın Cumhurbaşkanını bu konuda parti ayırmaksızın
belediyelerle iş birliğine davet ediyoruz. Her zaman söylediğimiz gibi “İnsanı
yaşat ki devlet yaşasın.”
Teşekkür
ediyorum Sayın Başkan.
BAŞKAN
– Sayın Oluç, buyurun.
17.- İstanbul Milletvekili Hakkı Saruhan Oluç’un,
coronavirüs salgını nedeniyle Hükûmet ve siyasi partiler toplantılarını gerçekleştirebilmek
için telekonferans sistemini kullanırken vakıf ve derneklerin bu sistemi
kullanmalarının engellenmesinin anlaşılır bir durum olmadığına, Covid-19’la
mücadele kapsamında Plan ve Bütçe Komisyonuna getirilen torba yasa teklifinin
sosyal medya ve dijital medya yayınlarına yönelik sansür maddesi içerdiğine,
TÜİK’in ve İŞKUR’un verilerine göre işsizlik sorununun arttığına, İşsizlik
Sigortası Fonu’nun kullanılması gerektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, geçtiğimiz günlerde 16 Mart 2020 tarihli bir İçişleri Bakanlığı
genelgesiyle coronavirüs salgını nedeniyle vakıfların ve derneklerin
etkinlikleri, faaliyetleri ve genel kurulları ertelenmişti. Bu tabii ki
anlaşılır bir şey, buna bir itiraz yok. Fakat Kültür ve Turizm Bakanlığından
vakıflara yeni bir yazı gitti ve bu giden yazıda İçişleri Bakanlığının yazısı
hatırlatılıyor ve “Bu tedbirleri aldık ama siz hâlâ toplanmaya devam
ediyorsunuz.” diyor Kültür Bakanlığı. Nasıl toplanıyormuş vakıflar? On-line
yani telekonferans sistemiyle. Şimdi, Kültür Bakanlığı, bu vakıflara on-line
toplantı, telekonferans ve benzeri etkinlikleri de yasaklıyor. Yani mesela
on-line toplantı yapmanın coronavirüs salgınıyla ne alakası olabilir; bu,
gerçekten anlaşılabilir bir şey değil. Hele hele on-line toplantı yapmak yani
telekonferans sistemini kullanmak Hükûmet açısından da siyasi partilerin kendi
toplantılarını yapması açısından da bugünlerde kullanılır bir hâle gelmişken
vakıfların ve derneklerin bu telekonferans sistemini kullanmalarının
engellenmesi anlaşılır bir durum değil. Herhâlde Kültür Bakanlığı bunu
açıklayacaktır diye bekliyoruz. 
Yasakçı
bir anlayış tabii ama işte şöyle bir durum var: Plan ve Bütçeye de 62 maddelik
bir yeni teklif geldi. Orada da coronavirüs salgını nedeniyle önlemler
alınmasını içeren maddeler var fakat içine bakıyoruz, içinden bir sansür
maddesi çıkıyor. Nereye sansür? İşte, bütün sosyal medya ve dijital medya
yayınlarına ilişkin ve çalışmalarına ilişkin son derece ciddi, uluslararası
şirketleri de içeren, Twitter, Facebook, YouTube gibi şirketleri de içerecek
olan çok ciddi bir sansür maddesiyle karşı karşıya kalıyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi. 
HAKKI
SARUHAN OLUÇ (İstanbul) – Bunun coronavirüs salgını meselesiyle ne alakası var?
Bunun da bir alakası yok ama fırsat bu fırsat, arada sosyal medya ve dijital
medya sansürünü de gerçekleştirebiliriz diye düşünüyor iktidar belli ki. Yani
bu fırsatçılığın iyi bir şey olmadığını hep söylüyoruz, söylemeye de devam
edeceğiz. İnşallah günün birinde iktidar da bunu fark edecektir. 
Şimdi,
TÜİK’in ocak ayı işsizlik verileri açıklandı. Elbette ki bu veriler coronavirüs
salgını öncesinde olduğu için bugünkü koşulları çok fazla yansıtmıyor ama ona
rağmen yüzde 13,8 gibi bir oran oldu. Özellikle mart ayının sonuçlarını evet,
haziran, temmuz aylarında göreceğiz. Fakat öyle görünüyor ki, şu andaki
tablodan ve sektörlerde çalışanların verdiği bilgilerden çıkarılan bu: Şu anda
corona virüsü salgını nedeniyle ciddi biçimde işsizlik meselesi yükseliyor. Biz
en başından beri “İşten çıkarmalar yasaklanmalıdır.” diyorduk, bu yasakla
ilgili şey yeni çıktı, bu arada da epey sayıda insan… Kaç olduğunu dediğim gibi
önümüzdeki dönemde resmî rakamlardan da bir miktar göreceğiz ama işten çıkarma
yasağı geç kaldı.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
HAKKI
SARUHAN OLUÇ (İstanbul) – Bir başka şey daha var, İŞKUR’un son verilerine
bakacak olursak mart ayıyla ilgili, Şubat 2020’de 3 milyon 451 bin civarında
olan İŞKUR’a kayıtlı işsiz sayısı Mart 2020’de 3 milyon 675 bine çıkmış yani
ciddi bir artış olmuş, kayıtlı işsiz sayısında bir aylık artış oranı yüzde 6,5
olmuş. Şubat 2020’de 163 bin olan işsizlik ödeneğine başvuran kişi sayısı. Mart
2020’de 281 bine yükselmiş. Yine, Şubat 2020’de 89 bin olan işsizlik ödeneğini
hak eden kişi sayısı Mart 2020’de 153 bine yükselmiş. Bütün bu veriler şunu
gösteriyor ki: Çok ciddi bir biçimde işsizlik konusu büyümekte ve özellikle corona
virüsü salgını günlerinde işten atılanlar, işten çıkarılanlar, işsiz kalanlar,
yeni iş zaten bulamayacak olanların ciddi sorunları…
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Son cümle efendim.
BAŞKAN
– Lütfen, tamamlayınız sözlerinizi.
HAKKI
SARUHAN OLUÇ (İstanbul) – Bu insanların sorunlarının en azından mali olarak
giderilebilmesi ve biraz güvence sağlanabilmesi için İşsizlik Sigortası
Fonu’nun kullanılması gerekiyor ancak iktidar bu konuda da son derece ketum davranıyor
ve herhangi bir adım atmıyor. İşsizlik Sigortası Fonu büyük ihtimalle
tüketilmiş olduğu için şimdi iktidar, nasıl para bulacağız da insanların
ihtiyaçlarını karşılaşacağız, bilemiyor. Bunları önümüzdeki günlerde de
tartışmaya devam edeceğiz.
Teşekkür
ediyorum.
BAŞKAN
– Sayın Özel…
18.- Manisa Milletvekili Özgür Özel’in, 10 Nisan
Mareşal Fevzi Çakmak’ın vefatının 70’inci yıl dönümü vesilesiyle Millî Mücadele
kahramanlarını, Mustafa Kemal Atatürk’ü ve silah arkadaşlarını rahmetle
andıklarına, 10 Nisan Anayasa’ya laiklik ilkesinin girişinin 83’üncü yıl
dönümüne, salgın nedeniyle oluşturulan Bilim Kuruluna sağlık meslek
örgütlerinin dâhil edilmeyerek görüşlerinin alınmamasının eksiklik olduğuna, iş
yerlerinin kapatılması nedeniyle esnafın mağduriyet yaşadığına, Eskişehir
Büyükşehir Belediyesi, Odunpazarı Belediyesi ve Antalya Muratpaşa Belediyesinin
aşevi bağış hesaplarına bloke getirilmesinin akıl, vicdan ve mantık dışı
olduğuna ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Birinci
Meclisin Millî Savunma Bakanı, Kurtuluş Savaşı’nın en kritik döneminde
Genelkurmay Başkanlığı görevini üstlenen, uzun süre bu görevde kalan, 1’inci,
2’nci ve 8’inci Dönem Milletvekilimiz Mareşal Fevzi Çakmak’ı ölüm yıl
dönümünde, Millî Mücadele kahramanlarımızı, Mustafa Kemal Atatürk’ü ve bütün
silah arkadaşlarını bir kez daha minnetle ve rahmetle anıyoruz.
Bugün
10 Nisan, Anayasa’ya laiklik ilkesinin girişinin yıl dönümü. Hilafetin 1924’te
kaldırılmasının ardından 10 Nisan 1928’de yapılan Anayasa değişikliğiyle
“Türkiye Devletinin dini, dinî İslamdır.” ifadesi Anayasa’dan çıkarıldı ve
bugün Türkiye Cumhuriyeti’ni ayakta tutan en büyük ilke olan laiklik ilkesinin
Anayasa’ya girdiği gün olarak tarihe geçti. Yıllar içinde ülkemizde yaşanan
gelişmelere, yanı başımızdaki coğrafyaya bakarak din ve vicdan özgürlüğü ile
ifade ve düşünce özgürlüğünü garanti altına alan laiklik ilkesinin önemini her
gün biraz daha fazla anlıyoruz. Bugün de laiklik ilkesi başta olmak üzere
cumhuriyet devrimlerine ve Gazi Mustafa Kemal Atatürk’ün gösterdiği çağdaşlaşma
ülküsüne ne pahasına olursa olsun bağlı kalacağımızı, cumhuriyet devrimlerini
aşındırmak isteyen tüm odaklara karşı mücadele edeceğimizi bir kez daha buradan
teyit ediyoruz.
Sayın
Başkan, coronavirüs önlemlerinde, bu mücadelede pek çok öneri çok kıymetli. En
doğru yapılan işin Bilim Kurulunun oluşturulması olduğunu hepimiz teyit
ediyoruz ama o oluşumdaki en büyük yanlışlığın da sağlık meslek örgütlerinin o
Kurula dâhil edilmemiş olduğunu ifade ediyoruz.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ÖZGÜR
ÖZEL (Manisa) – Türk Tabipleri Birliği, Türk Eczacıları Birliği, Türk
Dişhekimleri Birliği, Türk Hemşireler Derneği gibi doğrudan cephede, birinci
safta kendi canları pahasına coronavirüsle mücadele edenlerin meslek
örgütlerinin görüşlerinin alınmamasının bir eksiklik olduğunu söylüyorduk. Türk
Dişhekimleri Birliği Başkanı Atilla Stephan Ataç imzalı bir bilgilendirme
ulaştı elimize. Onu kısaca özetleyecek olursam, diyor ki: “Coronavirüs mücadelesi
sırasında Halk Sağlığı Genel Müdürlüğünün ve Kamu Hastaneleri Genel
Müdürlüğünün yayınladığı genelgelerle diş hekimliğinde elektif tedavilerin
ertelenmesine, acil tedavilerin yapılmasına yönelik düzenlemeler var; kamuda ve
özelde biz bunlara uyuyoruz. Böyle olunca çalıştığımız vakalarda en ileri
derecede risk noktasıyız.” 
Hatırlayacaksınız,
24’üncü Dönem Milletvekilimiz Kadir Gökmen Öğüt Covid-19’a yakalandı, tedavisi
başarılı gitti ve şu anda evinde. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ÖZGÜR
ÖZEL (Manisa) – Ama meslektaşları sahadalar ve Türk Dişhekimleri Birliği diyor
ki: “Bize N95 maske lazım, FFP2 maske lazım, bunları son düzenlemelerle tamamen
elde edemiyoruz ve Bilim Kuruluna başvurduk, USHAŞ’a başvurduk. USHAŞ’ın tek
elden ürün toplama ve satma üzerine kurulu sisteminde diş hekimlerini
tanıtmadılar, ürün dağıtımında da ciddi sıkıntılar var, önerilerimiz de
dinlenmiyor ve biz, devletin aldığı kurallara uymaya kalkarsak hayatımız
tehlikede. Bize maske bulun.” Atilla Stephan Ataç imzalı bilgilendirmeye her
yerden erişilebilir, ben de arzu edenlere yollarım ama bu sorun, gerçekten çok
önemli bir sorun.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen.
ÖZGÜR
ÖZEL (Manisa) – Sayın Başkan, esnafımız kapatılan iş yerlerinden dolayı bir
anda borçlarını ödeyemez duruma düştüler ve yardıma muhtaç hâle geldiler.
Ahilik kültürü bu topraklarda hâlâ geçerliliğini koruyan önemli bir gerçeklik;
Ahî Evran tarafından kurulan, ekonomik ve ticari faaliyetlerin yürütülmesinde
iyi ahlakı, doğruluğu, kardeşliği, yardımlaşmayı ön plana alan muhteşem bir
kültür ve Ahilikte yapılması fena olan 7 şey ve yapılması gereken 7 güzel
hareket, 7 güzel davranış da tanımlanmış. Birbirleriyle dayanışıyorlar ama
burada hepimizin birden hem o dayanışmayı güçlendirecek katkıları esnaf
odalarına, esnafların doğrudan kendilerine devlet olarak yapmamız lazım,
onların sesini duyalım. 
Bir
de vatandaşlarımıza bir çağrımız var: Lütfen, bu dönemde yaşamak zorunda olan
esnafa destek olsunlar, onlarla dayanışma içinde olsunlar.
(Mikrofon
otomatik cihaz tarafından kapatıldı)
BAŞKAN
– Sayın Özel, tamamlayın lütfen.
ÖZGÜR
ÖZEL (Manisa) – Bitecek Sayın Başkanım.
Bulundukları
mahallin, mahallenin hem sosyal lideri hem dert ortağı, zaman zaman kızımızın
eve girmesi için anahtarı kendisine emanet edebildiğimiz kadar güvendiğimiz
kişileri bu dönemde sahiplenelim. Süpermarketlerin önünde kuyrukta bekleyip,
gidip de sırayla orada alışveriş yapma eziyetindense, alışverişin mahalledeki
esnaftan yapılması son derece önemlidir. 
Son
sözüm, Sayın Başkan, bir tepkiyle bitecek; tepkimiz şuna: Eskişehir
Belediyemizin yirmi beş yıldır faaliyet gösteren aşevi var, Odunpazarı’nın ve
Antalya Muratpaşa’nın aşevleri var. Bunlar coronavirüsten önce de yoksula yemek
götürüyorlardı, coronavirüsten sonra da yoksullara aş veriyorlar, oraya
geliyorlar, gelemeyene kendileri gidiyorlar, arabayla evlere götürüyorlar, bu
kadar iyi bir hizmet. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
ÖZGÜR
ÖZEL (Manisa) – Yirmi beş yıldır kursaklarından Eskişehir’deki ve Antalya’daki
aşevlerimiz sayesinde sıcak bir çorba, üç kap sıcak yemek geçen garibanlar, bir
anda şimdi bu hizmetten mahrum bırakılmaya çalışılıyor çünkü İçişleri Bakanlığı
genelgesi doğrultusunda yirmi beş yıllık aşevinin yardım hesaplarına ve
aşevinin bütün parasına el konmuş. Bu olacak şey değil, bu akıl değil, vicdan
değil, mantık değil; Süleyman Soylu’nun büyükşehirleri kaybetme hazımsızlığı
yüzünden, bu doğru bir yaklaşım değil. 
Ayrıca
şunu da söyleyelim: Memlekette çok aç adam var, çok aç kadın var, çok yoksul
var ve tek adam var yardım edecek, bu olmaz. Tek adam rejimini, tek yardım eden
adam noktasına getirip devletin parasıyla verdiği maskeye “Recep Tayyip Erdoğan.
Hediyedir.” diye yazan zihniyet Eskişehir’deki yardımseverin yoksula yaptığı…
(Mikrofon
otomatik cihaz tarafından kapatıldı)
BAŞKAN
– Son sözlerinizi alayım, buyurun.
ÖZGÜR
ÖZEL (Manisa) – Sayın Başkan, Eskişehir’de yardımseverler para yatırıyorlar,
Eskişehir Belediyesi yirmi beş yıldır yoksullara sıcak yemek ulaştırıyor ve bu
yaklaşımı şimdi engellemeye çalışan bir anlayış var. Bu, doğru bir şey değil.
Bu kadar çok sıkıntının olduğu bir dönemde bu hırs, bu kin, bu nefret ve bu
baskı doğru değil, bunun sonlandırılması lazım. Bu konuyu bütün Meclisimizin
vicdanlarına, akıllarına ve dilleri döndüğünce bu sorunun çözülmesine katkı
sağlamak üzere milletvekillerimize emanet ediyoruz. 
Teşekkür
ederim. (CHP sıralarından alkışlar) 
BAŞKAN
– Teşekkür ederim. 
ABDULLAH
GÜLER (İstanbul) – Büyükşehirde de “Yardım kolileri İBB armağanıdır.” diyor
Ekrem İmamoğlu, ona ne diyorsunuz? 
ÖZGÜR
ÖZEL (Manisa) – “Büyükşehir Belediyesi” diyor. 
BAŞKAN
– Sayın Güler, arkadaşlar, müsaade eder misiniz. 
Sayın
Zengin, buyurun. 
19.- Tokat Milletvekili Özlem Zengin’in, 10 Nisan
Mareşal Fevzi Çakmak’ı vefatının 70’inci, sanayici, hayırsever Sakıp Sabancı’yı
ölümünün 16’ncı yıl dönümünde rahmetle yâd ettiğine ve Boğazlıyan Kaymakamı
Mehmet Kemal Bey’in idam edilişinin 101’inci yıl dönümüne, Vakıflar Genel
Müdürlüğüne gönderilen 9/4/2020 tarihli yazıda vakıfların yönetim
faaliyetlerini kısıtlayan bir hükmün söz konusu olmadığına, Sağlık Bakanının
sivil toplum örgütleriyle sıkça bir araya geldiğine ve ulaşılamayan,
görüşülemeyen bir durumun söz konusu olmadığına, 10 Nisan Türk polis
teşkilatının kuruluşunun 175’inci yıl dönümü vesilesiyle başta İçişleri Bakanı
olmak üzere polis teşkilatını tebrik ettiğine ilişkin açıklaması
ÖZLEM
ZENGİN (Tokat) – Sayın Başkanım, değerli arkadaşlarım; hayırlı bir gün
diliyorum, iyi çalışmalar diliyorum. 
İzninizle
benim de bir kaç tane notum var, paylaşmak istiyorum. 
Elbette
ben de konuşmamın başında Mareşal Fevzi Çakmak’ı rahmetle yâd ediyorum;
kendisini, tüm şehitlerimizi. 
Sakıp
Sabancı, Türkiye’nin yetiştirdiği önemli sanayici, yardımsever, hayırsever;
kendisini de rahmetle yâd ediyorum. Türkiye için çok büyük bir grup, Sabancı
grubu.
Tabii
ki Sayın Hakkı Bey’in -kendisine de şimdi atacağım Hakkı Bey’e WhatsApp’tan-
bahsettiği konuyla alakalı dün itibarıyla Kültür Bakanlığımızın bir açıklaması
var, Bakanımızın bir açıklaması var. Vakıflar Genel Müdürlüğüne giden yazının
bir kısmını paylaşmak istiyorum önemine binaen. Bana da bu dün bir cemaat
vakfımız tarafından son hâliyle geldi. Sanıyorum bir yanlış anlaşılma var,
yazıyı size atacağım.
Bu
yazıda, aslında, başlangıçta vakıflara, Vakıflar Genel Müdürlüğüne gönderilen
yazıda -biliyorsunuz, genel kurulların yapılması gerekiyor zorunlu olarak, bu
genel kurullar yapılırken insanlar bir araya geliyorlar- yapılması zorunlu
genel kurulların tehirinden bahsediliyor, şöyle söyleniyor: “Söz konusu
genelgeyle alınan tedbirlerle 17/3/2020 tarihinde e-posta aracılığıyla Vakıflar
Bölge Müdürlüğüne duyurulmuştur bahse konu. Ancak vakıfların genel kurul
toplantılarını toplu olarak, bir araya gelerek yaptığı görülmüştür. Bu nedenle,
ilgili yazımızda belirtildiği üzere, vakıflar tarafından yapılacak seçimli
genel kurul toplantıları 1/7/2020 tarihine kadar ertelenmiştir ancak -burası
önemli- vakfın icra yönetim faaliyetlerini kısıtlayan bir hüküm söz konusu
değildir. Bilgilerinize.” Burhan Ersoy, Kültür Bakanlığı adına vakıflara
göndermiştir, bu yazıyı ben size atacağım. Yani, “Sanal olarak hiçbir toplantı
yapılamaz, bu yasaktır.” diye bir şey asla söz konusu değildir.
LÜTFÜ
TÜRKKAN (Kocaeli) – Özlem Hanım, sözünüzü kesmeyeyim ama onun imzasıyla
yayınlanan genelgede sanal olarak da yapılması yasaklanmış, o genelge var
bizde.
Kusura
bakmayın.
ÖZLEM
ZENGİN (Tokat) – Değerli arkadaşlarım…
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Sayın Başkanım, söz alabilir miyim? Sayın Başkan, devam etmek
istiyorum.
BAŞKAN
– Tamamlayın lütfen.
Buyurun.
ÖZLEM
ZENGİN (Tokat) – Tamamlamak değil devam etmek istiyorum Başkanım. 
Bu,
9/4/2020, yani dün itibarıyla yayınlanan budur, son hâli budur. Herhangi bir
yanlış anlaşılma olmasın. Bakanlığımız tekrar bir izahta bulunmuştur, ben size
de atacağım inşallah.
LÜTFÜ
TÜRKKAN (Kocaeli) – Düzeltme yapmış yani, doğru mudur?
ÖZLEM
ZENGİN (Tokat) – Son hâli budur. 
Şimdi,
devam etmek istiyorum. Bir diğer önemli konu: 1919’da kendisine bir iftira
atılarak asılan Boğazlıyan Kaymakamı Mehmet Kemal Bey’i yâd etmek istiyorum,
vefatının 101’inci yıl dönümünde rahmetle ve minnetle yâd etmek istiyorum. 1921
yılında, yapılan hata anlaşılarak Diyarbakır Valisi Mehmet Reşit Bey, Urfa
Mutasarrıfı Mehmet Nusret Bey, Boğazlıyan Kaymakamı Mehmet Kemal Bey -üç Mehmet
diyebiliriz- her birisiyle ilgili olarak kendileri “millî şehit” ilan
edilmiştir. Onları da rahmetle yâd ediyorum.
Bu
arada, tabii, sağlıkçı milletvekili arkadaşlarımızın bana ilettiği notlar var,
onların da ifadelerine dayanarak şunu söyleyeceğim…
(Mikrofon
otomatik cihaz tarafından kapatıldı) 
BAŞKAN
– Devam edin lütfen.
ÖZLEM
ZENGİN (Tokat) – Şimdi, Sağlık Bakanımız sivil toplum örgütleriyle sıkça bir
araya geliyor, zaten daha iki gün evvel buluştu. O kuruluşların üyeleri, Sağlık
Bakanlığımızla bir araya gelerek her tür taleplerini -buna eczacılarımız da diş
hekimlerimiz de dâhildir, kaldı ki şu anki Kurulumuzun içerisinde, Bilim Kurulunun
içerisinde diş hekimi profesör bir akademisyen de vardır- kanaatlerini,
görüşlerini bildirmektedirler. Öyle olduğu için de zaten maskelerin, Eczacılar
Birliğiyle birlikte çalışılmasıyla eczanelerde dağıtılması söz konusu olmuştur.
Ulaşılamayan, görüşülemeyen bir durum asla söz konusu değildir.
Bugün,
tabii, Meclisimizde çok büyük sayıda görev yapan, aynı zamanda Türkiye'nin her
yerinde görev yapan polislerimizin polis teşkilatının kuruluşunun yıl dönümü.
Bu manada, ben, başta İçişleri Bakanımız olmak üzere, polis teşkilatımızda
görev yapan bütün polislerimizin bu gününü tebrik ediyorum; çok önemli bir
görev ifa ediyorlar özellikle bugünlerde. 
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Son cümlem…
BAŞKAN
– Tamamlayın lütfen.
Buyurun.
ÖZLEM
ZENGİN (Tokat) - Onların çalışmaları, gayretleri, bizim gündüz ve gece, kendi
evimizde ve işimizde huzur içerisinde olmamıza vesile oluyor. 
Tekrar
teşekkür ediyorum. İyi çalışmalar diliyorum.
Sağ
olunuz.
HAKKI
SARUHAN OLUÇ (İstanbul) – Sayın Başkan… 
BAŞKAN
– Sayın Oluç…
20.- İstanbul Milletvekili Hakkı Saruhan Oluç’un, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Şimdi,
bu vakıflarla ilgili yazıdan söz edecektim ben de. Belki düzeltme yazısı
çıkarmışlar sonra. İlk gönderilen yazı, hatta o yazıya binaen de bazı vakıflar
kendi toplantılarını, on-line toplantılarını yani telekonferans toplantılarını
durdurmuşlar. Çünkü ilk yazıda çok açık biçimde diyor ki…
BAŞKAN
– Düzeldiyse sorun yok zaten yani.
HAKKI
SARUHAN OLUÇ (İstanbul) – Ama şunun için söylüyorum: “Son hâli” dediği için.
İlk hâlinde sanal toplantıların yasaklandığı açıkça yazıyor. Yani ben uydurma
bir şey söylememiş oldum. Onu tespit etmek istiyorum. 
ÖZLEM
ZENGİN (Tokat) – Ben de uydurma bir şey söylemiyorum.
HAKKI
SARUHAN OLUÇ (İstanbul) – Yok, yok… Tabii, siz öyle ima ettiniz diye değil.
Fakat, hani, yanlış anlaşılmasın diye söylüyorum.
Bir
de şöyle bir durum var: Hani, dün de konuşuyorduk -biraz sonra da konuşacağız-
bu İstanbul’da Aile, Çalışma ve Sosyal Hizmetler Bakanlığının İstanbul İl Müdür
Yardımcısının yaptıklarını konuşmuştuk. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Son cümlem…
BAŞKAN
– Tamamlayın lütfen. 
HAKKI
SARUHAN OLUÇ (İstanbul) – Şimdi, Kültür Bakanlığından böyle sanal ortamdaki
toplantıları bile yasaklayacak bir yazının ilk olarak çıkmış olması aslında
Bakanlıktaki vahim bir durumu gösteriyor yani bir yaklaşımı, bir anlayışı
gösteriyor. Ben buna işaret etmek için bunu söylemiştim. Düzeltildiyse bu
hâliyle elbette ki olumlu bir adımdır. 
Teşekkür
ediyorum.
BAŞKAN
– Değerli milletvekilleri, gündeme geçiyoruz.
ÖZGÜR
ÖZEL (Manisa) – Sayın Başkanım, bir dakika…
BAŞKAN
– Başkanlığın Genel Kurula sunuşları vardır.
ÖZGÜR
ÖZEL (Manisa) – Çok önemli bir şey, şöyle…
BAŞKAN
– Cümlemi bitireyim Sayın Özel, müsaade edin.
Buyurun.
21.- Manisa Milletvekili Özgür Özel’in, Manisa ili Soma
ilçesinde maden ocağında göçük meydana geldiğine ve hayatını kaybeden madenciye
Allah’tan rahmet dilediklerine ilişkin açıklaması
ÖZGÜR
ÖZEL (Manisa) – Sayın Başkan, bir tartışmayı sürdürmek falan değil, şu anda bir
haber geldi de.
Manisa’da,
bizim Soma ilçemizde bir madende göçük olduğu, 1 maden işçimizin hayatını
kaybettiği, 1’inin yaralandığı, 2’sinin de göçük altında olduğu söyleniyor.
Çalışmakta olan bir madenin, şu anda çalışmayan bir galerisindeki bakım onarım
çalışması sırasında olmuş. Madenlerle ilgili geçtiğimiz haftalarda da burada
çağrı yapmıştık. Bu coronavirüs tedbirlerinden dolayı sayının azaltılması,
sadece bakım onarım çalışmalarının yapılması, orada da ciddi dikkat
gösterilmesi gerekiyordu. Ümit ediyoruz 2 arkadaşa da hemen ulaşılır ve yaralı
olan arkadaşımıza da şifa diliyoruz. Hayatını kaybeden madenci arkadaşımızın da
ailesine başsağlığı diliyoruz.
Teşekkür
ediyorum Sayın Başkan.
BAŞKAN
– Ben teşekkür ederim. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, Manisa ili Soma ilçesinde maden ocağında meydana gelen göçükte
hayatını kaybeden vatandaşa Allah’tan rahmet dilediğine ilişkin açıklaması
BAŞKAN
- Biz de hayatını kaybeden vatandaşımıza Rabb’imden rahmet diliyoruz,
yaralımıza acil şifalar diliyoruz. İnşallah 2 kardeşimiz de en kısa süre
içerisinde göçük altından çıkarılır duasını yapıyoruz hep beraber.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 29/1/2020 tarihinde Adana
Milletvekili İsmail Koncuk ve 19 milletvekili tarafından, çiftçilerin mali
sorunlarının araştırılarak bu konuda alınması gereken tedbirlerin belirlenmesi
amacıyla verilmiş olan (10/2431) esas numaralı Meclis Araştırması Önergesi’nin
ön görüşmelerinin, Genel Kurulun 10 Nisan 2020 Cuma günkü birleşiminde
yapılmasına ilişkin önerisi
10/4/2020
Türkiye Büyük Millet Meclisi Başkanlığına
Danışma
Kurulu 10/4/2020 Cuma günü (bugün) toplanamadığından, grubumuzun aşağıdaki önerisinin
İç Tüzük’ün 19'uncu maddesi gereğince Genel Kurulun onayına sunulmasını
saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
Adana
Milletvekili İsmail Koncuk ve 19 milletvekili tarafından çiftçilerin mali
sorunlarının araştırılarak bu konuda alınması gereken tedbirlerin belirlenmesi
amacıyla 29/1/2020 tarihinde Türkiye Büyük Millet Meclisi Başkanlığına verilmiş
olan (10/2431) esas numaralı Meclis Araştırması Önergesi’nin diğer önergelerin
önüne alınarak görüşmelerinin 10/4/2020 Cuma günkü birleşimde yapılması
önerilmiştir.
BAŞKAN
– Önerinin gerekçesini açıklamak üzere, İYİ PARTİ Grubu adına Sayın Bedri
Yaşar.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
yüce heyetinizi saygıyla selamlıyorum.
Sözlerime
başlamadan önce, polis teşkilatımızın 175’inci kuruluş yıl dönümünü tebrik
ediyorum. İnşallah, onların da 3600 ek göstergesini bu Meclisten geçiririz,
onlara da ciddi bir katkısı olur.
Yine
aynı şekilde, bugün Boğazlıyan Kaymakamı Mehmet Kemal Bey’in 101’inci ölüm yıl
dönümü. Bütün şehitlerimizi de bu manada rahmetle anıyorum.
Değerli
milletvekilleri, çiftçilerimizin elektrik ve kredi borçları konusunda, hele
bugün, coronavirüs de gündeme geldikten sonra çok ciddi oranda sorunlar
yaşamaya başladık. Ziraat Odası başkanları Parlamentoda iktidar-muhalefet
ayırmaksızın hepimizi tek tek ziyaret etmişlerdi. O dönemde verdiğimiz bir
araştırma önergesiydi, bugün gündeme geldi.
Tarımsal
kredi borçları çiftçimizin en önemli sorunlarından biri. 2019 yılı verilerine
göre, nakdî olarak kullanılan kredi miktarı 101,2 milyar liradan 104,6 milyar
liraya yükseldi. Bu dönemde Tarım Kredi Kooperatiflerinin çiftçiye
kullandırdığı kredi miktarı da yüzde 5,6 artışla 8,1 milyar liradan 8,5 milyar
liraya çıkmıştır. 
Tarım
Kredi Kooperatifleri kademeli olarak 4 Kasım 2019 tarihinde bir yıllık işletme
kredisi faiz oranını yüzde 17’ye, Ziraat Bankası yüzde 12’ye, bazı özel
bankalar ise bu faiz oranlarını yüzde 13,5’a kadar düşürmüştür. Hazine ve
Maliye Bakanlığı tarımsal kredi faiz oranlarını yüzde 12’den yüzde 9’a çekti.
Çiftçimizin kredi borçları doğal afet nedeniyle de yüzde 3 faizle ertelenmiştir
ama maalesef, çiftçilerimizin borçları hâlâ yüzde 10 faiz üzerinden yapılandırılmaktadır.

Çiftçilerimiz
diyor ki: “Tarımsal üretimde biz elektriğin kilovatsaatini 80,8 kuruşa
kullanıyoruz. Hâlbuki bu, bugün konutlarda kilovatsaati 69,5 kuruşa
kullanılıyor. Bizim kilovatsaat başına olan fiyatlarımızı geri çekin.” İki:
“Biz dönemsel ödeme yapalım. Her ay elektrik faturalarını ödemekte zorlanıyoruz
çünkü biz yılda bir ürün alıyoruz, o ürün aldığımız dönemlerde faturalarımızı
ödeyelim.” diyorlar. Çok haklı, çok makul bir gerekçeyle bu talepleri var.
Şimdi, dağıtım şirketleri belki bu konuda işte “Biz, devlete her ay parasını
ödüyoruz.” diyorlar. Dolayısıyla, bununla ilgili devlet bir düzenleme yaparak
hiç olmazsa çiftçilerin elektrik faturalarını hasat dönemlerinde ödemelerine
katkı sağlayabilir.
Bir
de dünya ortalamalarına göre çiftçimizin kullandığı kilovatsaat başına ödediği
para çok yüksek. Bir, diyorlar ki: “Bizim üzerimizdeki, elektrik fiyatları
üzerindeki yüzde 1’lik Enerji Fonu’nu kaldırın.” İki: “Yüzde 2’lik TRT payını
da bizim fiyatlarımızın üzerinden kaldırın.” diyorlar. Aynı şekilde “Yüzde 18
olan KDV oranını da yüzde 8 düşürün.” diyorlar. Niye bunları söylüyorlar?
Bunların hepsi çiftçinin girdilerinde çok önemli bir yere sahip. Bu fiyatlar
düştüğü takdirde Türkiye’deki tarımsal girdi fiyatları düşeceği için üretim
maliyetleri de düşecektir. Bugün, özellikle bu dönemde, coronavirüsle
yaşadığımız bu dönemde sağlık sektörü ne kadar stratejikse, savunma sektörü ne
kadar stratejikse gıda sektörü de o kadar stratejiktir ve dolayısıyla bu
dönemde ciddi oranda çiftçimizin, üreticimizin desteklenmesi lazım. 
Tam
da ekim zamanı, nisan ayındayız, dolayısıyla… Gübre fiyatlarına şu an mesela
yüzde 20 zam geldi. Bizim Samsun bölgesinden bana verdikleri rakamlar şöyle,
diyorlar ki: “Azot 26 gübresinin 60 TL’ydi torbası, şu an 78 lira ile 80 lira...”
Yani gübrenin fiyatına yüzde 20 zam geldi. Aslında Türkiye’nin en büyük
problemi ne biliyor musunuz? Üreticinin maliyetlerini, pazara sürdüğü fiyat ile
rafın arasındaki fiyat farkını biz ne kadar aşağı çekebilirsek Türkiye’de
tarımsal sektörde, gıda sektöründe, çiftçilerimizin üretimlerinde çok ciddi
mesafeler katedebiliriz. Sorun; bu, tarla ile pazar arasındaki fiyat farkını
biz bir türlü aşağılara çekemiyoruz.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Yaşar.
BEDRİ
YAŞAR (Devamla) – Toparlıyorum Başkanım. 
Bunu,
Hükûmetin tezelden aşağıya çekmesi lazım. 
Bununla
beraber, tabii, şu an olağanüstü şartlar yaşıyoruz. Diyorlar ki: “Bizim
borçlarımız hiç olmazsa faizsiz bir şekilde ertelensin.” Özellikle çiftçiler -bizim
Karadeniz Bölgesi’nde bu yoğun- 2/B arazilerini satın aldılar, bunların da
ödemeleri var, bu 2/B arazilerinin de muhatabı devlet. Dolayısıyla, 2/B
arazileriyle ilgili ödemelerin de hiç olmazsa üç ay süreyle, dört ay süreyle,
bu kriz dönemi boyunca ertelenmesi teklifleri var. 
Tabii,
önemli bir konu, bu konunun da araştırılması lazım. Çünkü, tarım sektörünün
dünyada toplam ticaret içerisindeki payı yüzde 30’lardayken bizler maalesef
yüzde 10’un altına düştük. Bu kritik bir seviyedir; bugün nasıl solunum
cihazları, maskelerle ilgili ciddi sorunlar yaşıyorsak ileride gıda konusunda
da aynı sorunları yaşayacağımız açık ve aleni. Dolayısıyla, hiç olmazsa bu
konuda geç kalmayalım, bununla ilgili tedbirlerimizi alalım. Çiftçimizi ekim
döneminde destekleyelim, borçlarını erteleyelim ki önümüzdeki dönemde gıdayla
ilgili ciddi sorunlar yaşamayalım diyorum.
Ümit
ediyorum ki bu araştırma önergemize olumlu oy vereceksiniz, biz de onlara bir
çözüm bulmaya çalışacağız diyor, yüce heyetinizi saygıyla selamlıyorum. (İYİ PARTİ
sıralarından alkışlar)
BAŞKAN
– Halkların Demokratik Partisi Grubu adına Sayın Rıdvan Turan.
Buyurun.
(HDP sıralarından alkışlar)
HDP
GRUBU ADINA RIDVAN TURAN (Mersin) – Sayın Başkan, değerli milletvekilleri;
hepinizi saygıyla selamlıyorum. 
2000’li
yıllar öncesinde devlet, üç ana başlıkta ifade edilebilecek desteklemeleri
görece daha sistematik biçimde sunuyordu. Bunlardan bir tanesi alım desteğiydi,
biri girdi desteği, biri de kredi desteği. Şimdi bir biçimiyle bunlar yine
devam ediyor. Fakat, neoliberal tarım anlayışının ülkemizde 2000’li yıllardan
bu yana egemen olmasıyla birlikte bunlar sürekli ve sistematik biçimde devam
eden desteklemeler olmaktan çıktı ve piyasanın ya da uluslararası tarım
tekellerinin o dönemde geçer akçe olan yaklaşımları ve anlayışları her neyse
buna göre şekillenmeye başladı. Bu üç desteklemenin bir tanesi bugün konuşuyor
olduğumuz kredi desteklemeleri.
Değerli
arkadaşlar, Ziraat Bankası ve kredi kooperatifleri esasen çiftçiye kredi
desteği sunmak için kuruldu. Nasıl Halk Bankası esnafı desteklemek için
kurulduysa zamanında, Ziraat Bankasının temel amacı da çiftçiyi desteklemekti.
Keynesçi dönemde, yani en azından 80’lerden bu tarafa doğru bakacak olursak,
2000’li yıllara kadar gerçekten bu desteklemelerde, kredi desteklemelerinde
hiçbir zaman mükemmel yakalanamadı ama yine piyasa dalgalanmaları karşısında
üreticinin çeşitli noktalarda sübvanse edileceği, kredi faizlerinin ortalamaya
göre daha düşük olduğu bir seyir takip edildi. Fakat, 2000’li yıllardan sonra
hem Türkiye’de hem dünyada çarşı pazar karıştı. Şimdi, Ziraat Bankası -esas
vazifesi çiftçiye kredi vermek olan banka- Demirören Doğan grubunu alsın diye
kredi arar hâle geldi ya da yerellerdeki kredi kooperatifleri uluslararası
tarım tekellerinin yerel şubesi gibi çalışmaya başladılar. Oysa bu tür
faaliyetlerde kâr amacı güdülmemeliydi, dünyada en azından yaklaşım genel
olarak önemli bir süre boyunca bu oldu. Sebebi de şu: Yani siz piyasa
dalgalanmalarından eğer üreticiyi korursanız üretimin daha fazla olmasını
sağlarsınız, girdinin daha fazla artmasını önlersiniz, bununla da toplamda, ilk
etapta devlet zarar ediyor gibi görünmüş olsa da, son noktada gıda egemenliği,
gıda güvencesi ve gıda güvenliğini sağlamış olmaktan kaynaklı -örneğin bu kriz
dönemi gibi dönemlerde- muazzam kâr edersiniz aslında. Şimdi gelinen noktada,
Ziraat Bankası bu fonksiyonunu yeterince yerine getiremediğinden dolayı gariban
çiftçi başka özel bankalara, mesela Denizbank gibi bankalara mecbur kaldı.
Arkadaşlar,
40 milyon dönüm arazi ipotek altında. Korkunç bir durum yani gıda egemenliği
açısından korkunç bir durum. Bu bankaların elinde araziler toplanmaya başladı.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Turan.
RIDVAN
TURAN (Devamla) - Şundan daha vahim bir durum olabilir mi: Adamcağızın
traktörüne haciz gelmiş, yedieminde traktör duruyor, kendisi traktörü elinde
olsa gidecek üretim yapacak, borcunu ödeyecek ama bu mümkün değil. Bir defa, şu
yapılmalı: Her koşulda, sermaye tarafından üretim araçlarına el konulmasının
önüne geçmek gerekir; traktörün ya da toprağın. Küçük çiftçilik daha fazla
desteklenmeli; elektrik, su ücretsiz hâle getirilmeli; krediler -özellikle
geçimlik tarım için söylüyorum- kamu borcu hâline dönüştürülmeli; bunları
devlet ödemeli arkadaşlar, çiftçi ayakta kalsın istiyorsak. Devlet nasıl
sermayedarların milyonlarca lira borcunu ortadan kaldırıyorsa aynı biçimde
küçük çiftçi için de bu yapılmalıdır. Bu yapıldığı zaman olacak şey şudur:
Giderek küçük çiftçi, kırsal kalkınmaya başlar, üretim artmaya başlar, bunun da
faydasını işte bu virüs krizi gibi krizlerin yoğun bir biçimde sürdüğü
bugünlerde görürüz.
Buradan
iktidara söyleyeceğim şey, bu konuda ivedilikle bir tedbir almasıdır, bir acil
eylem planını derhal gündeme getirmesidir.
Teşekkür
ederim. (HDP sıralarından alkışlar)
BAŞKAN
– Teşekkür ediyorum.
Cumhuriyet
Halk Partisi Grubu adına Sayın Ali Öztunç, buyurun. (CHP sıralarından alkışlar)
CHP
GRUBU ADINA ALİ ÖZTUNÇ (Kahramanmaraş) – Teşekkür ederim Sayın Başkanım.
Değerli
milletvekilleri, öncelikle, polis teşkilatının kuruluş yıl dönümünü bir kez
daha kutluyorum. Bu vesileyle polis arkadaşlarımızın 3600’le ilgili taleplerini
sizlere bir kez daha iletiyoruz. Bekliyorlar, çünkü seçim döneminde verilen
sözler vardı, pek çok meslek grubuna verildiği gibi polislere de söz verilmişti
ama maalesef 3600 hâlâ çıkarılmadı.
Evet,
çiftçilerimiz zor günler yaşıyorlar toplumun diğer kesimleri gibi. Özellikle
corona günlerinde çiftçilerimiz, daha önce yaşanan krizle birlikte daha da
büyük bir kriz içerisine girdiler. Zaten sıkıntılılardı, sıkıntıları iyice
arttı. En ciddi sorunlarından biri tarımsal kredi borçları, tarımsal kredi
borçlarına ilişkin olarak Hükûmetin bir an önce iyi niyetli bir çalışma
yapmasını çiftçilerimiz bekliyorlar.
Değerli
milletvekilleri, elektrik faturalarında yüzde 2 TRT payı var, çiftçilerin
elektrik faturalarından yüzde 2 TRT payı kesiliyor. Bu TRT payına ne gerek var,
anlamıyorum ben. TRT diğer televizyonlar gibi yayın yapabilir, diğer
televizyonlar gibi reklam alır, reklamla geçinebilir. Bu, daha önce özel
televizyonlar yok iken TRT yayıncılık yapabilsin diye çıkartılmış bir kanun.
Yazıktır günahtır, çiftçilerin elektrik faturalarından kesilen bu yüzde 2’lik
TRT payının artık kaldırılması gerekiyor. 12 Eylül kararı bu, bu kararın artık
olmaması gerekiyor. 
Bakın,
çiftçiler tarım işçisi sıkıntısı yaşıyor bugünlerde. Malum sebepten dolayı
tarım işçisi bulamıyorlar. Kim bulamıyor? Rize’deki çay üreticisi bulamıyor;
benim seçim bölgemde, özellikle Elbistan, Göksun, Afşin bölgesindeki pancar
üreticisi maalesef tarım işçisi bulamıyor. Bir sürü sorun yaşarken Hükûmetin
tarım üreticilerini, çiftçilerimizi bir an önce kalkındırması gerekiyor, bunun
için de birtakım çalışmalar yapması gerekiyor. Malatya’da kayısı üreticisi
perişan. Malatya’yı bir deprem vurdu, şimdi de corona vuruyor arkadaşlar. Peki,
karşılığında bunlara yönelik bir destek var mı? Maalesef yok. Mersin’de
narenciye üreticisinin limonu soğuk hava depolarında bekliyor, ihracatı
durdurulmuş durumda, çürümeye terk edilmiş durumda. Aydın Sultanhisar’da
çilekte ihracat sıkıntısı yaşanmaktadır. Bunların hepsinin düzeltilmesi
gerekiyor ama Hükûmet her defasında çıkıyor “Plan yapıyoruz. Biz çiftçiye plan
yapıyoruz." diyor. Ya, çiftçi artık plan istemiyor, pilav istiyor, pilav;
pilav istiyor, aç insanlar, perişan durumdalar. (CHP sıralarından alkışlar) 
Bakın,
Tarım ve Orman Bakanlığı Bitkisel Üretimin Geliştirilmesi Programı’nı başlattı,
21 ile tohum desteği veriyor yüzde 75. Neden 21 il? Mesela, o iller arasında
niye Kahramanmaraş yok? Sorduğumuz zaman tık yok, cevap vermiyorlar. 
Bunun
dışında, corona sıkıntısı yaşadığımız günlerde belediyelere yönelik çeşitli
uygulamalar yapılıyor.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi. 
ALİ
ÖZTUNÇ (Devamla) – Teşekkür ederim Sayın Başkanım.
Ya,
belediyeler vatandaşa hizmet için vardır. Toplanan yardımlar bloke edildi.
Şimdi, Eskişehir Büyükşehir Belediyesinin, Odunpazarı Belediyesinin, Antalya
Muratpaşa Belediyesinin aşevlerine yönelik bir blokasyon var, bloke ediliyor
hesapları. Ya, ne gerek var buna arkadaşlar? Milletin işiyle oynadınız, işini
elinden aldınız, şimdi bir de milletin aşıyla oynuyorsunuz ya! Ayıptır,
yazıktır, günahtır! Aşevlerinden ne istiyorsunuz? (CHP sıralarından alkışlar) 
Adalet
ve Kalkınma Partisine çağrı yapıyoruz: Elinizi aşevlerinden çekin. Millet zaten
sıkıntılı günler geçiriyor, millet zaten darboğazda, sıkıntıda, bir de siz
çıkıyorsunuz, aşevlerine verilen desteği kapatmaya çalışıyorsunuz, el koymaya
çalışıyorsunuz. 
“Maske
dağıtacağız.” diyorsunuz. Nerede bu maskeler ya? PTT güya maske dağıtacaktı,
insanlar maske almak için internete girip PTT’ye sipariş bile veremiyorlar, yok
böyle bir şey. Pazarda Halkevleri maske dağıtıyor, Halkevlerinin dağıttığı
maskeden dolayı, dağıtan insanlar gözaltına alınıyor. Bu nasıl bir düşmanlıktır
arkadaşlar? “Bugünlerin birlik beraberlik günü olması gerekiyor.” diyorsunuz
ama siz birlik beraberliğe inanmıyorsunuz.
Teşekkür
ederim Sayın Başkan. (CHP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Yunus Kılıç. (AK PARTİ
sıralarından alkışlar) 
AK
PARTİ GRUBU ADINA YUNUS KILIÇ (Kars) – Sayın Başkan, saygıdeğer
milletvekilleri; tabii, Mecliste bu önerilerin genellikle tarım ve hayvancılık
sektörü üzerine yapılıyor olması aynı zamanda sevindirici bir şey. Bundan şunu
anlıyoruz: Demek ki sadece AK PARTİ değil, herkes bu meşakkatli sektörün
farkında; özellikle bu zor zamanlarda bile üretim zincirini binbir fedakârlıkla
sürdürmeye çalışan tarım sektörünün katlanmak zorunda olduğu sıkıntıların
herkes farkında. 
Evet,
tarım sektörü, sermaye yeterliliğinin zayıf olduğu ve dünyada meydana gelen
sıkıntılardan, elbette, öncelikle etkilenen, zarar gören sektörlerin başında
geliyor. Tam da bu duyguyla, saygıdeğer milletvekilleri, Kars’ta Medfûn
Harakâni Hazretleri’nin çok güzel bir sözü var, der ki: “Türkmenistan’dan Şam’a
kadar kimin ayağına bir diken batsa, bizim canımız yanar, içimiz sızlar.” AK
PARTİ’nin de Kars’tan Edirne’ye kadar çiftçiye bakışı, saygıdeğer
milletvekilleri, aynen böyledir. Dolayısıyla biz, çiftçimizin, bu sıkıntılı
sektörü bildiğimiz için -iyi bildiğimiz için- ve onları anladığımız için bunca
yıldır, onlar da bizi çok iyi anladıkları için, karşılıklı olarak dertlerini
dinleyen, çözüm üreten, her geçen gün yeni projelerle onların üretimini
kolaylaştırmak için gayret sarf eden bir siyasi partiyiz. 
Saygıdeğer
arkadaşlar, tabii, elektrik fiyatları yüksek, doğru. Sadece çiftçi için değil,
belki bütün sektörler için enerji Türkiye’de maliyetli bir alan ama sadece
elektrik üzerinden düşünmeyin, tarım sektöründe enerjiye verdiğimiz katkıya bir
de şöyle bakın: Arkadaşlar, mazot desteği, Türkiye’de ilk defa AK PARTİ’yle,
çiftçinin enerji giderini azaltmak için yapılmış en önemli destektir. Elektrik
desteğinin 10 katı kadar büyük bir destektir ve geçen yıl sadece, çiftçimize
mazot desteği olarak ödediğimiz rakam 2,8 milyar liradır. Bazı konuşmacılar
haklı olarak “Zor zamanlarda bir an önce çiftçinin desteklerini ödemeniz
gerekir.” dedi. Evet, bu yıl da 22 milyar liraya yükselttiğimiz -geçen yılki
bütçemiz içerisinde yüzde 37,7 artırdığımız tarım desteklerini- bütçenin 10,5
milyar lirasını daha ilk üç ayda çiftçimizin hesaplarına yatırdık; helalühoş
olsun, bereketli olsun. (AK PARTİ sıralarından alkışlar)
Saygıdeğer
milletvekilleri, bir de krediler… Şimdi, bazı konuşmacılar dedi ki: “Çok eski
yıllarda, AK PARTİ öncesi ve sonrası, kredi şöyle ucuz verilirdi, şu kadar
kredi verilirdi, çiftçi istediği krediyi alırdı.” Arkadaşlar, istatistik şu
anda dünyadaki en güvenilir bilim dallarından biridir.
(Mikrofon
otomatik cihaz tarafından kapatıldı)
YUNUS
KILIÇ (Devamla) – Bitiriyorum Sayın Başkanım.
BAŞKAN
– Tamamlayın Sayın Kılıç.
YUNUS
KILIÇ (Devamla) – O istatistik bize şunu anlatır, der ki: 2002’de Türkiye’de
çiftçinin Ziraat Bankası ve diğer kanallardan ulaşabilmiş olduğu kredinin
toplam tutarı -tamamı- 500 milyon lira idi ve bunun geri dönüş oranı yüzde 39
idi arkadaşlar. Oysa şu anda çiftçimiz, kendilerinin de ifade ettiği gibi, çok
çeşitli kaynaklardan 115 milyar lira kredi kullanabiliyor ve bunun geriye dönüş
oranı yüzde 98,5-99’larda.
Bakın,
çiftçiye bu manadaki yaklaşımlar arasındaki farkı görmek lazım. Elbette, bunun
içerisinde sıkıntıya düşen çiftçilerimiz yok mudur? Vardır. Ne kadardır oranı?
Yüzde 3,5-4 kadardır. Onun için de AK PARTİ, Sayın Cumhurbaşkanımızın
talimatıyla, 2019 yılı sonu itibarıyla ödemede zorluk çeken çiftçilerimizi
rahatlatmak adına hem Ziraat Bankası hem de Tarım Kredi Kooperatifleri
aracılığıyla çok düşük faizlerle yapılandırma ve peşin ödemelerde de ciddi
indirimler yaparak çiftçimizin bu sıkıntılı hâlini gidermeye çalışmaktadır. 
(Mikrofon
otomatik cihaz tarafından kapatıldı) 
YUNUS
KILIÇ (Devamla) – Son cümlemi edeyim Sayın Başkanım. 
BAŞKAN
– Son cümlenizi edin, kayıtlara geçiyor Sayın Kılıç.
Buyurun.

YUNUS
KILIÇ (Devamla) – Ama evet, meşakkatli sektördür, en sıkıntılı sektördür; AK
PARTİ bunu en iyi bilen siyasi harekettir. AK PARTİ’nin amacı da şudur:
Çiftçinin hayatını kolaylaştırmak, rahatlatmak. Ülkemizin imkânları oldukça ilk
harcayacağımız, el atacağımız sektör tarım sektörüdür diyor, hepinizi
saygılarımla selamlıyorum. (AK PARTİ sıralarından alkışlar) 
BAŞKAN
– İYİ PARTİ grup önerisini oylarınıza sunuyorum: Kabul edenler... Etmeyenler...
Kabul edilmemiştir. 
Birleşime
on dakika ara veriyorum. 
Kapanma Saati: 15.26
İKİNCİ OTURUM
Açılma Saati: 15.43
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 81’inci Birleşiminin
İkinci Oturumunu açıyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 10/3/2020 tarihinde İstanbul
Milletvekili Züleyha Gülüm ve arkadaşları tarafından, salgınla mücadele
kapsamında ev içi şiddet riskine ilişkin acil önlemler alınması amacıyla
verilmiş olan Meclis araştırması önergesinin ön görüşmelerinin, Genel Kurulun
10 Nisan 2020 Cuma günkü birleşiminde yapılmasına ilişkin önerisi
10/04/2020
Türkiye Büyük Millet Meclisi Başkanlığına
Danışma
Kurulu 10/4/2020 Cuma günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Meral
Danış Beştaş
 Siirt
 Grup
Başkan Vekili
Öneri:
10
Mart 2020 tarihinde İstanbul Milletvekili Züleyha Gülüm ve arkadaşları
tarafından (6305 sıra numaralı) salgınla mücadele kapsamında ev içi şiddet
riskine ilişkin acil önlemler alınması amacıyla Türkiye Büyük Millet Meclisine
verilmiş olan Meclis araştırması önergesinin diğer önergelerin önüne alınarak
görüşmelerinin 10/4/2020 Cuma günkü birleşimde yapılması önerilmiştir.
BAŞKAN
– Önerinin gerekçesini açıklamak üzere Halkların
Demokratik Partisi Grubu adına Sayın Züleyha Gülüm. 
Buyurun.
(HDP sıralarından alkışlar)
HDP
GRUBU ADINA ZÜLEYHA GÜLÜM (İstanbul) – Corona virüsü, insan ayrımı yapmadan
herkese bulaşabiliyor ama toplumsal eşitsizliğimiz, sınıfsal eşitsizliğimiz,
maalesef, sonuçları ve etkileri itibarıyla ya da korunma yöntemleri itibarıyla
bizi eşit kılmıyor. Çünkü yoksullar açlıkla karşı karşıyayken, kötü yaşam
koşullarıyla karşı karşıyayken zenginler saraylarında, adalarında korunaklı
mekânlarında kendilerini koruyabiliyorlar. Bu anlamıyla, sadece sınıfsal
eşitsizlik değil, cinsiyet eşitsizliği de aslında farklılıklar yaratıyor
aramızda.
Evet,
hepimiz etkileniyoruz ama kadınlar olarak daha fazla etkileniyoruz. Çünkü “Evde
kal.” demek, aynı zamanda kadınlara “Ev içinde şiddetle baş başa kal.” demek de
oluyor. “Evde kal.” demek, aynı zamanda kadınların kocaya, babaya, ağabeye,
sevgiliye yani ev içerisindeki diğer erkeklere mahkûm olması anlamına da
geliyor. “Evde kal.”la birlikte eğer kadınlara yönelik şiddeti engelleyecek
tedbirlerimiz yoksa, buna ilişkin önlemlerimiz yoksa aslında, kadınlara
“Şiddetle baş başa kal.” demiş oluyoruz.
Peki
şu an durum ne diye baktığımızda, hem dünya örneklerinde hem de Türkiye
örneğinde kadına yönelik şiddetin çok ciddi oranda arttığını görüyoruz. Sadece
mart ayı içerisinde 29 kadın cinayeti işlendi ve bunun ağırlıklı bir kesimi de
ev içerisindeki şiddetle gerçekleşti.
Yine,
Türkiye Kadın Dernekleri Federasyonunun ve diğer derneklerin açıklamalarına
göre kadınlara yönelik, kadınların fiziksel şiddete uğrama oranında yüzde 80
artış, psikolojik şiddete uğrama oranında yüzde 93, sığınak talebinde de yüzde
78 artış var. Şimdi, buna karşı peki, tedbirlerde bir artış var mı? Maalesef,
bırakın artışı, var olanların bile uygulanmadığı bir süreçten geçiyoruz.
ALO
183 hattı, 155 gibi hatlara maalesef ulaşılamıyor. Karakollarda talepler
saklanıyor ve uygulanmasının önüne geçiliyor. Yine, adliyelerin kapalı olması,
nöbetçi adliye sistemine geçilmiş olması nedeniyle kadınların başvuracağı
mekanizmalar azaltılmış, daraltılmış durumda. Yine, sığınmaevlerine önceki
dönemlerde olmayan birtakım kurallar getirilerek darp raporu gibi, coronaya
ilişkin tespit raporu gibi ya da o ilde ikamet ediyor olmak gibi birtakım
sınırlamalar getirilerek kadınların sığınmaevlerinde kalabilmesinin de önü
kesilmiş durumda.
Şimdi,
tüm bunları yapmak yerine, tam tersine, var olan uygulamaları daha fazla
genişletmek gerekiyor. Neler yapılabilir diye birkaç örnek verelim, belki
dikkate alırsınız. Haklar konusunda acilen bilgilendirme çalışmaları yapılması
lazım, ALO 183 hattının sadece kadına yönelik şiddete özgülenmesi ve buradan
başvuruların hızla alınması lazım. Sığınaklarda gerekli sağlık önlemlerinin,
karantina işlemlerinin düzgün uygulanması lazım. Yine, adliyelerde kadına
yönelik şiddetle ilgili özel nöbetçi birimlerin olması ve başvuruların buradan
hızla yapılabilmesi lazım. Kadınların emniyet güçlerine ulaşabileceği yeni
mekanizmalar üretmek gerekir ki bu konuda Fransa ve İspanya’da örnekler var,
görmek istiyorsak bunları görebiliriz. Yine, kadınların barınma hakları için sığınmaevleri
dışında da -ki sığınmaevleri sayısı maalesef yeterli değil- otel ve benzeri
yerlerde kalma imkânının sağlanması gerekiyor ama dediğim gibi, 6284 sayılı
Yasa’nın aslında daha etkin uygulanması gerekirken tersine bir durumla Hâkimler
ve Savcılar Kurulu erkekleri koruyan kararlar almaya devam ediyor.
Kadınlara
yönelik şiddetin yanında kadın yoksulluğu da artıyor, görünmeyen kadın emeği de
çok fazla artıyor; bütün ev işleri kadınlara yüklenmiş durumda ve bu süreçten
dolayı da temizlik işleri, yemek işleri, çocuk bakımı işleri, hasta bakımı
işleri, maalesef, erkek egemenliğinden kaynaklı iş bölümünden dolayı sadece
kadınların işi olarak görülmeye devam ediyor. Bunun değişmesi gerekiyor;
devletin bu konuda kendi üzerine düşeni yapması gerektiği gibi, erkeklerin de
bu işlerde ortaklaşması gerekiyor. Bu da yetmiyor çünkü kadınlar aynı zamanda,
bu süreçte yoksullaştılar, daha fazla ekonomik kayba uğradılar ve erkeğe,
evdeki kocaya mahkûm kaldılar. Biz mahkûm kalmanın sonucunu biliyoruz; şiddete
boyun eğmek zorunda kalırsınız, her türlü hakarete boyun eğmek zorunda
kalırsınız, bunun için de acil tedbirlerin alınması gerekiyor. Öncelikle “İşten
çıkarmalar yasaklandı.” deniliyor ama ücretsiz izinle yasaklanıyor; bir an
önce, zorunlu sektörler dışında çalışan bütün emekçilere ücretli izin hakkının
sağlanması gerekiyor. 
Kadınlar
açısından şöyle bir problemimiz de var: Özellikle ev eksenli çalışan kadınlar,
sigortalı olmayan kadınlar, temizlik işçisi kadınlar, eğlence sektöründe,
kafelerde, lokantalarda çalışan kadınlar -ki ağırlıklı olarak da buraların
kadın emeğinden gittiğini biliyoruz- özellikle hizmet sektöründe çalışanların
ağırlıklı kadınlar olduğunu da biliyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Gülüm.
ZÜLEYHA
GÜLÜM (Devamla) – Dolayısıyla kadınlara bu dönem içerisinde ekonomik destek
gerekiyor, kadınlara aylık düzenli bir maaşın bağlanması gerekiyor, bunun
bağlanmaması hâlinde kadınları şiddetle baş başa bırakacağımız açıktır. 
Diğer
yandan, biz yeni sığınmaevleri talep ederken, yeni mekanizmalar talep ederken,
maalesef, Diyarbakır’da, kayyum atanan belediyede, kadınların dayanışma
merkezleri için kurulan başvuru merkezleri ve sığınmaevlerine alınması için
yapılan başvuru mekanizmaları ortadan kaldırılıyor, kadınların bu konuda
başvuracağı mekanizmalar yok ediliyor.
Şimdi,
bunu anlamak mümkün değil gerçekten. Biz mekanizmaları çoğaltmak yerine neden
var olan mekanizmaları ortadan kaldırıyoruz, neden var olanları
zorlaştırıyoruz, neden yeni önlemler almıyoruz? Kadınlara “Ev içinde kalın.”
derken “Öl.” dediğimizin farkında değil miyiz? Bu nedenle, bir an önce
kadınlara yönelik şiddetin ve çözüm yöntemlerinin araştırılacağı bir araştırma
komisyonu kurulmasını öneriyoruz. (HDP sıralarından alkışlar) 
BAŞKAN
– İYİ PARTİ Grubu adına Sayın Lütfü Türkkan.
Buyurun.
İYİ
PARTİ GRUBU ADINA LÜTFÜ TÜRKKAN (Kocaeli) - Sayın Başkan, değerli
milletvekilleri; uzun zamandır tek bir gündemimiz var bizim, coronavirüs
salgını. Diğer sorunlar görünmez oldu bu hâliyle. Toplumda dezavantajlı gruplar
için hayat daha da zorlaşıyor, mesela, kadınlar, özellikle de şiddete maruz
kalan kadınlar. Pek çok kadının bu salgını yenebilmek için sığındığı evler,
onlar için artık güvenli değil. Birleşmiş Milletler Kadın Biriminin de “Değişen
Dünyada Aileler” başlıklı 2019 Dünya Kadın İlerleme Raporu’nda, aile içi
şiddetin şaşırtıcı derecede yaygınlaştığını gösteren istatistikler, kadınlar
için en tehlikeli yerlerden birinin evleri olduğunu ortaya koyuyor. Geçtiğimiz
yıl ülkemizde 474 kadın cinayeti işlendi, geçtiğimiz ay Türkiye’de 29 kadın
cinayeti yaşandı ve bu kadınlarımızın 18’i de evlerinde öldürüldü. Ülkemizde
kadınlar en çok eşleri, babaları, sevgilileri, kardeşleri gibi yakınlarındaki
erkekler tarafından öldürülüyorlar. Dolayısıyla evde kalmak, pek çok kadını
korumadığı gibi daha büyük bir ateşe atıyor. Kadın Cinayetlerini Durduracağız
Platformunun destek hattına mart ayında gelen başvurular, coronavirüs
mücadelesinde kadınların gözetilmediği şeklinde bir işaret veriyor. Platforma
göre, kadınlar virüsün bulaşma riski yüzünden darp raporu almak için hastaneye
gitmekte bile tereddüt ediyorlar; en vahimi de kolluk birimleri, corona virüsü
bahane ederek kadınları şiddetten koruyan 6284 sayılı Kanun kapsamındaki
yükümlülüklerini yerine getirmeyebiliyorlar. Bu yüzden şiddet failleriyle
ilgili tedbirlerde aksaklıkla karşılaşma endişesi, kadınları haklarını
kullanmaktan vazgeçiriyor. Kadınlarımız, saldırgan salınırsa şiddeti de artırır
endişesi taşıyor.
Sayın
Başkan, değerli milletvekilleri; bu infaz kanunuyla alakalı birkaç şey söylemek
istiyorum. Geçtiğimiz günlerde bir şey söylemiştim, siz sadece ve sadece
cezaevlerini boşaltırken dışarıdaki muhalifleri cezaevine atma konusunda bir
hesap yapıyorsunuz. Bakın, size bir şey söyleyeceğim; dün bir arkadaşımızın
başına gelen: Bir bilim adamı, bir hekim Doçent Doktor Levent Akçay, 2011’de
benimle beraber milletvekili adayıydı, Milliyetçi Hareket Partisi 1’inci bölge
milletvekili adayıydı, 2014 yılında da Milliyetçi Hareket Partisinin Kadıköy
Belediye Başkanı adayıydı. Bu arkadaşımız bir hekim. Bilim adına coronavirüsle
ilgili yaptığı paylaşımlarda yapılan yanlışlıklar, birtakım meselelere doğru
yaklaşılması konusunda sosyal medyada ikazlarda bulunuyor. Fazla geçmeden, üç
gün sonra emniyetten davet alıyor. Emniyete gittiğinde “Ne oldu?” diyor yani bu
paylaşımlarından dolayı bir sıkıntı olduğunu düşünmüyor, “Ben bir bilim
adamıyım, bir hekimim.” diyor. “Hayır, siz 2011’de, 2014’te birtakım ‘tweet’ler
atmışsınız.” “Ne ‘tweet’ler atmışım?” “Adalet ve Kalkınma Partisine muhalif
birtakım ‘tweet’ler atmışsınız.” “Ya ben o dönem milletvekili adayıydım, doğal
olarak seçim meydanlarında söylediklerimi Twitter’da paylaştım.” diyor. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen. 
LÜTFÜ
TÜRKKAN (Devamla) – “Ben o gün, milletvekili adayıyken, belediye başkanı
adayıyken, bunları yazarken hiç aklınıza gelmedi de şimdi bir bilim adamı
sıfatıyla coronovirüsle ilgili yapılan hataları yazdığımda mı bu ‘tweet’ler
ortaya çıktı?” Dokuz sene sonra arkadaşımıza bunun hesabı sorulmaya
çalışılıyor, ifade vermiş, mahkemeye devretmişler. 
Bakın,
arkadaşlar, bir daha söylüyorum: Bu istibdat dönemidir, bu dönemin ismi zulüm
dönemidir. İnsanlara zulüm yaparak iktidar olamazsınız, muktedir olamazsınız.
Bu insanlar size çok kötü bir ders verecek, geçmişte bu dersi alanlar çok
fazla. Yüzde 21 oy alanların yüzde 1,2 aldığı dönemler oldu. Zannetmeyin ki şu
gücünüz hep devam edecek. Ama bu zulümden vazgeçin, ah alıyorsunuz, beddua
alıyorsunuz. Olur mu yahu? Yani sadece muhalif oldu diye, adama 2011’deki
“tweet”lerinden dolayı “Gel bakalım...” Ya, adam belediye başkanı adayı,
milletvekili adayı, dokuz sene geçmiş aradan ama maksat şu: “Şu anda, bizim
yaptığımız yanlışları konuşmayacaksınız.” Siz aga, biz maraba; yok öyle bir
şey! Gerçek aga millet, millet bunun hesabını sizden soracak. 
Saygılar
sunuyorum. (İYİ PARTİ sıralarından alkışlar)
BAŞKAN
– Cumhuriyet Halk Partisi Grubu adına Sayın Aysu Bankoğlu.
Buyurun.
(CHP sıralarından alkışlar) 
CHP
GRUBU ADINA AYSU BANKOĞLU (Bartın) – Sayın Başkan, değerli milletvekilleri;
hepimize sağlıklı günler diliyorum. 
Kadınlara
yönelik şiddet, maalesef, her geçen gün artmaya devam ediyor, bu corona
günlerinde de şiddet artıyor. Yalnızca mart ayında öldürülen kadın sayısı 29,
şüpheli olarak öldürüldüğü düşünülen kadın sayısıysa 9 olmuştur ve bunlar
sadece tespit edilebilenlerdir. Daha geçtiğimiz gün bir kadın, eşi tarafından
baltayla vahşice öldürülmüştür; ona, tüm diğer kadınlarımız gibi, Allah’tan
rahmet diliyorum. 
Şimdi,
bizim bu zorlu süreçte kadınları unutmamamız ve bunu unutturmamamız gerekiyor.
“Evde kal.” çağrısı yapıyoruz ama evde kalınan sürenin artmasıyla da şiddet
tehlikesinin arttığını unutmamamız gerekiyor, kadınların canlarına ve vücut
bütünlüklerine yönelik açık ve yakın bir tehdit vardır çünkü.
Her
zaman, kadınlar için 6284 ve İstanbul Sözleşmesi “ama”sız, “fakat”sız
uygulansın diyoruz ama biz bunu söylerken Hâkimler ve Savcılar Kurulu 30 Mart
tarihli kararında şunu söylüyor: “6284 kapsamındaki tedbir kararları, yükümlülerin
sağlıklarını tehdit etmeyecek şekilde değerlendirilsin.” Şimdi, bu ucu açık
karar, şiddet uygulayan erkekle aynı evi paylaşmak zorunda kalan kadını şiddete
mahkûm etmek değil de nedir? Bu, tam olarak, salgın bahanesiyle “Ben 6284’ü
uygulamıyorum.” demektir. Bu karardan ivedilikle dönülmelidir değerli
arkadaşlar. Devletin erkek şiddetine karşı önleyici tedbirler almaktan başka
çıkış yolu yoktur. 
Bizim,
kadınların ve çocukların güvenliğinin sağlanması hususunda endişelerimiz var.
Salgın nedeniyle evde kalan kadınlar kendilerini nasıl koruyacaklar? Öte
yandan, şu anda görüştüğümüz teklifle şiddet failleri açık cezaevine geçip
ardından da izinli olarak eve gönderilecekler. Peki, o zaman ne olacak değerli
arkadaşlar? Biz bu kadınların ve çocukların güvenliğini nasıl sağlayacağız, bu
anlamda hangi önlemleri alacağız? Mesela, İstanbul Sözleşmesi’nin 56’ncı
maddesindeki gibi, oradaki tedbirler gibi mağdur kadınları bilgilendirecek
miyiz yoksa kadınlar bu hükümlüleri, bu mahkûmları bir anda karşılarında mı
bulacaklar? 
Değerli
arkadaşlar, kadınlar için acil tedbirler almak zorundayız. Şiddet, salgın
tedbirleri kılıfı altında normalleştirilemez. Telefonla da olsa kadınlara
psikolojik ve hukuki destek verilmelidir. 
(Mikrofon
otomatik cihaz tarafından kapatıldı) 
BAŞKAN
– Sayın Bankoğlu, tamamlayın sözlerinizi.
AYSU
BANKOĞLU (Devamla) – “ALO 183 hattı açık” deniliyor belki de ama ALO 183 hattı
etkin şekilde kadınlara kullandırılmalıdır ve bu hatla ilgili kadınlara
bilgilendirme yapılmalıdır, kamu spotları yapılmalıdır, şiddete uğrayan
kadınların başvurabileceği hastaneler belirlenmelidir. Yine, aynı şekilde,
sığınmaevlerine yerleşmek isteyen kadınların süreci kolaylaştırılmalı, kolluk
kuvvetlerine bu anlamda, bu dönemde uzaklaştırma kararlarının uygulanması bakımından
özel talepte bulunulmalıdır, özel söylemde bulunulmalıdır. Unutmayın,
kadınların yaşam hakkını korumak hepimizin görevidir ve bu görev, bu sorumluluk
hepimizin omuzlarındadır. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Ayşe Keşir. 
Buyurun.
(AK PARTİ sıralarından alkışlar)
AK
PARTİ GRUBU ADINA AYŞE KEŞİR (Düzce) – Sayın Başkan, değerli milletvekilleri;
HDP grup önerisi aleyhinde söz almış bulunuyorum.
Öncelikle
coronavirüs nedeniyle bugüne kadar vefat eden tüm vatandaşlarımıza Allah’tan
rahmet diliyorum. Bu süreci en az zararla geçirmemiz için çabalayan başta
sağlık çalışanlarına, Emniyet teşkilatına, marketlerde, eczanelerde çalışan tüm
çalışanlara da buradan şükranlarımı iletiyorum. Aynı zamanda, bugün, polis
teşkilatının 175’inci yıl dönümü; Türk polisini buradan saygıyla selamlıyorum. 
Şimdi,
ben hem grup önerisini hem de Hâkimler ve Savcılar Kurulu Genel Sekreterliği
tarafından 30 Mart tarihinde çıkarılan yazıyı, genelgeyi çok dikkatli okudum.
Keşke, aynı dikkatle arkadaşlarımız da okumuş olsaydı. Bakanın ilk çıktığı
günün akabinde, Adalet Bakanlığı bazı tedbirler aldı. Beraberinde Hâkimler ve
Savcılar Kurulu da bazı tedbirler aldı. Şimdi, bu tedbirlere baktığımızda, öncelikle,
tüm idari ve adli yargı sistemi, aslında öncelikli olmayan, ivediliği olmayan
işler anlamında durduruldu. Niye? Bu salgının mahkemeler ve adliye binaları
vasıtasıyla yayılmaması için ama genelgeyi dikkatli okuduğunuzda göreceksiniz
istisnası 6284’tür. İstisnayı tam tersi okuyarak burada, AK PARTİ karşıtlığı
üzerinden, kadınlar ne olur istismar edilmesin. 
Bakın,
acil olmayan işler anlamında; icra işlemleri, haciz işlemleri ve idari ve adli
yargılama işlemleri durduruldu ama hak kaybına sebep olma ihtimali olan acil
işlemler tedbir kararlarıdır ve HSK’nin kararında bu tedbir kararlarının
istisna olduğu ve bunlarla ilgili bir durdurma işlemi yapılmayacağı açıkça
ifade edilmiştir; tabii ki pandemiyle ilgili dikkat edilmesi konusunda bir
uyarıyla birlikte. Bunu tam tersi okumak, AK PARTİ karşıtlığı üzerinden
kadınları… Daha nasıl söyleyeyim bilmiyorum ama kullanmayın bu kadınları
gözünüzü seveyim.
Bir
başka konu, yine yanlış rakamlar. Bakın, elimde dün akşam itibarıyla verilen
rakamlar: Geçen yılın ilk üç ayına göre bu yılın ilk üç ayında kadın
cinayetleri yüzde 30 oranında azalmıştır. Bir tek kadının dahi ölmesi her
birimiz için ciddi sorumluluktur. Devletin her kurumu için ciddi sorumluluktur.
Ben 17 yaşımdan beri dezavantajlı kesimleri ve kadınları çalışıyorum.
TULAY
HATIMOĞULLARI ORUÇ (Adana) – Kadınları siz kullanıyorsunuz.
AYŞE
KEŞİR (Devamla) – Şu rakamları görmezden gelerek AK PARTİ karşıtlığı üzerinden
lütfen siyaset yapmayın. Aile içi tecavüzü yasalaştıran parti AK PARTİ’dir.
Evlilik içi tecavüzü yasalaştıran… (AK PARTİ sıralarından “Cezalandıran.”
sesleri) 
ÖZGÜR
ÖZEL (Manisa) – Ters söylüyorsun.
AYŞE
KEŞİR (Devamla) – …yasayla “cezalandıran” parti AK PARTİ’dir. (HDP sıralarından
gürültüler) Yüzde 30 azalmayı da görmezden gelemezsiniz, lütfen rakamları doğru
okuyun. Kadınların…
(Mikrofon
otomatik cihaz tarafından kapatıldı)
ZÜLEYHA
GÜLÜM (İstanbul) – O zaman çocuklara tecavüze hak getirmeye çalışmayın bu
Meclise.
ÖZLEM
ZENGİN (Tokat) – Gelmiyor ki, gelmiyor.
AYŞE
KEŞİR (Devamla) – Gelmiyor.
BAŞKAN
– Sözlerinizi tamamlayın lütfen Sayın Keşir.
Buyurun.
AYŞE
KEŞİR (Devamla) – Kadınların ev işlerine mahkûm olmasından şikâyet edenler,
keşke PKK’nın dağa kaçırdığı kadınları zorla silahlandırdığından da şikâyet
etselerdi.
Yüce
heyetinizi saygıyla selamlıyorum. (AK PARTİ sıralarından alkışlar, HDP
sıralarından gürültüler)
BAŞKAN
– Evet, Halkların Demokratik Partisi grup önerisini oylarınıza sunuyorum….
III.- YOKLAMA
(HDP
sıralarından bir grup milletvekili ayağa kalktı)
MERAL
DANIŞ BEŞTAŞ (Siirt) – Ya, buradayız, burada ayaktayız.
BAŞKAN
– Ayakta olmanız yetmiyor efendim.
MERAL
DANIŞ BEŞTAŞ (Siirt) – Söyledik, bize bakmadınız ki.
BAŞKAN
– Yani işlemi başlattım.
MERAL
DANIŞ BEŞTAŞ (Siirt) – Hayır Başkan, biz ayaktaydık.
HAKKI
SARUHAN OLUÇ (İstanbul) – Hayır, Başkan…
BAŞKAN
– Sayın Oluç, işlemi başlattım, siz tecrübeli bir Grup Başkan Vekilisiniz.
Efendim, bundan sonra bir grup önerisi daha var Sayın Oluç.
ZÜLEYHA
GÜLÜM (İstanbul) – Hakkınızı kötüye kullanmayın.
MERAL
DANIŞ BEŞTAŞ (Siirt) – Hayır Başkan, gerçekten biz ayaktayız.
BAŞKAN
– İşlem başladı, kusura bakmayınız. (HDP sıralarından gürültüler)
HAKKI
SARUHAN OLUÇ (İstanbul) – Ayağa kalktık Başkan.
BAŞKAN
– Sayın Oluç… (HDP sıralarından gürültüler) 
MERAL
DANIŞ BEŞTAŞ (Siirt) – Siz daha söylemeden biz kalktık.
BAŞKAN
– Arkadaşlar, Grup Başkan Vekilinizin söylediklerini duyamıyorum, lütfen…
HAKKI
SARUHAN OLUÇ (İstanbul) – Sayın Başkan, siz cümleyi söylemeye başladığınızda
ayağa kalktık.
GARO
PAYLAN (Diyarbakır) – Sayın Başkan, başınızı kaldırmadınız. 
BAŞKAN
– Sayın Paylan, müsaade edin.
ZÜLEYHA
GÜLÜM (İstanbul) – Nasıl göreceksiniz bu tarafa bakmadan?
BAŞKAN
– Sürekli olarak size bakıyorum, sıkıntı yok.
MERAL
DANIŞ BEŞTAŞ (Siirt) – Hayır.
HAKKI
SARUHAN OLUÇ (İstanbul) – Sayın Başkan, siz cümleye başladığınız anda biz 2
Grup Başkan Vekili ve arkadaşlarla ayağa kalktık.
DİRAYET
DİLAN TAŞDEMİR (Ağrı) – Biz ayaktaydık.
BAŞKAN
– Başladıktan sonra diyorsunuz değil mi? 
MERAL
DANIŞ BEŞTAŞ (Siirt) – Hayır, hayır…
HAKKI
SARUHAN OLUÇ (İstanbul) – Hayır, başlarken.
BAŞKAN
– Başlamadan mı? 
HAKKI
SARUHAN OLUÇ (İstanbul) – Efendim bakmadınız, önünüze bakıyordunuz.
BAŞKAN
– Sayın Oluç, siz çok tecrübelisiniz, ayrıca daha uzun saatler buradayız.
Geçmiyor, bundan sonra bir grup önerisi daha var, onda da istersiniz ama
yapmayın. 
HAKKI
SARUHAN OLUÇ (İstanbul) – Sayın Başkan, ben zaten…
BAŞKAN
– İç Tüzük hükümlerini siz benden daha iyi biliyorsunuz Sayın Oluç. (HDP
sıralarından gürültüler)
Arkadaşlar,
sayın milletvekilleri, lütfen sakin…
DİRAYET
DİLAN TAŞDEMİR (Ağrı) – Bak, geldiler, geldiler.
RECEP
ÖZEL (Isparta) – Ya, gelir, gelmez sana ne?
ALİ
ŞAHİN (Gaziantep) – Burada zaten, nerede? Burada, neredeyiz yani? Burada,
dışarıda kulisteyiz, kulis Meclis değil mi? 
BAŞKAN
– Sayın Oluç, buyurun.
Arkadaşlar
bir dakika müsaade eder misiniz lütfen.
ALİ
ŞAHİN (Gaziantep) – Dağdan mı geliyoruz, kulisten geliyoruz.
NİLGÜN
ÖK (Denizli) – Burada bulunanların sağlığı için… Herkes burada.
BAŞKAN
– Sayın Şahin… Sayın Ök…Rica ediyorum, lütfen…
MUHAMMED
LEVENT BÜLBÜL (Sakarya) – Sayın Başkan, Cumhuriyet Halk Partisine ne oluyor,
ben onu anlamadım ki.
MERAL
DANIŞ BEŞTAŞ (Siirt) – Size ne oluyor?
MUHAMMED
LEVENT BÜLBÜL (Sakarya) – Özgür Bey, oturun siz buyurun, biz duruyoruz. Biz de
kendi düşüncemizi mi paylaşacağız burada şimdi?
MERAL
DANIŞ BEŞTAŞ (Siirt) – Size ne oluyor?
MUHAMMED
LEVENT BÜLBÜL (Sakarya) – Bakın, Grup Başkan Vekilleri burada konuşuyorlar
zaten. Siz konuşun, siz talep edin. 
METİN NURULLAH SAZAK (Eskişehir) – Avukat mısın? Avukatlığını yapıyorsun.
MUHAMMED
LEVENT BÜLBÜL (Sakarya) – Allah Allah! Bu görüntü nedir, ben bunu anlayamıyorum
şimdi.
METİN
GÜNDOĞDU (Ordu) – HDP savunuculuğuna devam.
ÖZGÜR
ÖZEL (Manisa) – Ya ne terbiyesizce bir şey ya! Sen ne konuştuğumu biliyor
musun?
BAŞKAN
– Sayın Oluç, bakın, işleme başlamadan önce sizin bu talebinizi bana iletmiş
olmanız gerekiyor ve son konuşmacının da Adalet ve Kalkınma Partisi Grubu
konuşmacısı olduğunu biliyorsunuz. Konuşmacı listeleri de elinizde var.
HAKKI
SARUHAN OLUÇ (İstanbul) – Sayın Başkan, bakın, konuşmacı bitirdiği anda ben
ayağa kalktım ve elimi kaldırdım. Siz bakmadınız buraya.
BAŞKAN
– Ben cümleye başladıktan sonra üstat. 
HAKKI
SARUHAN OLUÇ (İstanbul) – Hayır efendim.
BAŞKAN
– Bakın, o zaman kusura bakmayın. Bakın, müsaade edin. Sayın Oluç, siz
tecrübeli bir Grup Başkan Vekilisiniz, İç Tüzük’ün hükümlerini de gayet iyi
biliyorsunuz ve ne zaman istenmesi gerektiğini de gayet iyi biliyorsunuz. Yani,
rica ediyorum, takibini de yapıyorsunuz…
MAHMUT
TOĞRUL (Gaziantep) – Başkan, bakın, siz Başkanlık Divanının yetkilerini kötüye
kullanıyorsunuz.
BAŞKAN
– Sayın Toğrul, müsaade eder misiniz. Sayın Toğrul müsaade edin.
MAHMUT
TOĞRUL (Gaziantep) – Yetkinizi kötüye kullanıyorsunuz ama.
BAŞKAN
– Sayın Toğrul, müsaade edin.
GÜLÜSTAN
KILIÇ KOÇYİĞİT (Muş) - Taraf tutuyorsunuz, taraf. 
BAŞKAN
– Açıklamadan önce, işlem başlamadan önce bu talebinizi yapmış olmanız
gerektiğini biliyorsunuz.
HAKKI
SARUHAN OLUÇ (İstanbul) – Yaptık Sayın Başkan.
BAŞKAN
– Bu sefere mahsus olmak üzere yoklamayı yapacağım ancak…
MERAL
DANIŞ BEŞTAŞ (Siirt) – Ya bu seferlik olur mu?
BAŞKAN
– Müsaade eder misiniz. Ama işlem başlamadan önce bu talebi yapmış olmanız
gerektiğini de tekrar kayıtlara geçiriyorum.
Sayın
Oluç, Sayın Beştaş, Sayın Kaya, Sayın Toğrul, Sayın Gergerlioğlu, Sayın Çepni,
Sayın Paylan, Sayın Kaçmaz, Sayın Gülüm, Sayın Kılıç Koçyiğit, Sayın
Hatımoğulları, Sayın Koç, Sayın Işık, Sayın Turan, Sayın Çelik, Sayın Kemalbay,
Sayın Ersoy, Sayın Taşdemir, Sayın Başaran, Sayın Coşkun. 
Yoklama
işlemini başlatıyorum ve üç dakika süre veriyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur. 
Birleşime
on beş dakika ara veriyorum. 
Kapanma Saati: 16.12
ÜÇÜNCÜ OTURUM
Açılma Saati: 16.26
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 81’inci Birleşiminin
Üçüncü Oturumunu açıyorum.
III.-
YOKLAMA
BAŞKAN
- Halkların Demokratik Partisi grup önerisinin oylamasından önce istem üzerine
yapılan yoklamada toplantı yeter sayısı bulunamamıştı. Şimdi yoklama işlemini
tekrarlayacağım.
Yoklama
için üç dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 10/3/2020 tarihinde İstanbul
Milletvekili Züleyha Gülüm ve arkadaşları tarafından, salgınla mücadele
kapsamında ev içi şiddet riskine ilişkin acil önlemler alınması amacıyla
verilmiş olan Meclis araştırması önergesinin ön görüşmelerinin, Genel Kurulun
10 Nisan 2020 Cuma günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler... Etmeyenler... Kabul edilmemiştir. 
Cumhuriyet
Halk Partisi Grubunun İç Tüzük'ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
3.- CHP Grubunun, 10/4/2020 tarihinde Hatay
Milletvekili Serkan Topal ve arkadaşları tarafından, Hatay ilinde coronavirüsün
neden olduğu ekonomik ve sosyal sorunların önüne geçilmesi amacıyla verilmiş
olan Meclis araştırması önergesinin ön görüşmelerinin, Genel Kurulun 10 Nisan
2020 Cuma günkü birleşiminde yapılmasına ilişkin önerisi
10/4/2020
Türkiye Büyük Millet Meclisi Başkanlığına
Danışma
Kurulu 10/4/2020 Cuma günü (bugün) toplanamadığından grubumuzun aşağıdaki
önerisinin İç Tüzük'ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili 
Öneri:

Hatay
Milletvekili Serkan Topal ve arkadaşları tarafından Hatay'da coronavirüsün
neden olduğu ekonomik ve sosyal sorunların önüne geçilmesi amacıyla 10/4/2020
tarihinde Türkiye Büyük Millet Meclisi Başkanlığına verilmiş olan 1730 sıra
no.lu Meclis Araştırma Önergesi’nin diğer önergelerin önüne alınarak
görüşmelerinin 10/4/2020 Cuma günkü birleşimde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Sayın Serkan Topal, buyurun. (CHP sıralarından alkışlar) 
CHP
GRUBU ADINA SERKAN TOPAL (Hatay) – Teşekkür ediyorum Sayın Başkanım.
Değerli
milletvekili arkadaşlarım, hepinize saygılarımı sunuyorum.
Öncelikle,
polis teşkilatımızın yıl dönümünü kutluyor ve kendilerine sağlık, sıhhat,
başarılar diliyorum. En kısa sürede de umarım onların özlük haklarını
iyileştirme noktasında iktidar yetkilileri çalışma getirir, biz de o konuda
destek veririz. 
Değerli
arkadaşlar, dünya tarihinde hepimizin çok iyi bildiği, Orta Çağ’da mesela kara
veba vardı, 17’nci yüzyılda kolera vardı, 20’nci yüzyılın başında İspanyol
nezlesi vardı yani salgınların tamamında bütün devletlerin ortak hikâyeleri
var; ortak amaçları, özellikle salgınla mücadele etmek, sağlık konusunda
mücadele etmek ama hepimiz çok iyi biliyoruz ki önemli olan, salgından sonra… Çünkü
bu, sadece sağlığı tehdit etmiyor, aynı zamanda ekonomiyi de tehdit ettiği için
ekonomik anlamda da mutlaka devletlerin bu konuda önlem alması gerekiyor.
Türkiye Cumhuriyeti devleti bu konuda ne önlemler alıyor, onu şu ana kadar
gerçekten göremedik. Ama en önemli şeyin mutlaka üretim olduğunu, mutlaka
çiftçilerin desteklenmesi gerektiğini bu kürsüde ifade etmek istiyorum değerli
arkadaşlar.
Değerli
arkadaşlar, evet, konumuz Hatay. Bu kürsüde Hatay’ın sorunlarını o kadar çok
dile getirdim ki değerli arkadaşlar, gerçekten bu kürsünün dili olsaydı, canlı
olsaydı inanın bu kürsü kayıtsız kalmazdı Hatay’ın sorunlarını çözmek için.
Hatay’ın küresel ve bölgesel sorunlardan en çok etkilenen il olduğunu defalarca
dile getirdim, Reyhanlı’da defalarca bombalar patladı, sınırlar kapatıldı ve
ilk 500 bin Suriyeli gelip Hatay’a yerleşti. Şu anda dahi dikkat ederseniz
Barış Harekâtı Hatay’dan yapıldı ve Hatay’da on binlerce vatandaşımız işsiz
kaldı, birçok esnafımız kepenk kapattı, çiftçilerimiz üretemez duruma geldi ama
maalesef şu anda hâlâ sorunlar devam ediyor değerli arkadaşlar. Şimdi, çok
basit bir örnek vereceğim: Türkiye’nin herhangi bir X ilinde 3 bin Suriyeli
varsa Hatay’da 500 bin Suriyeli var. Devletten belediyelere giden ödenekler şu
anda eşit olarak gidiyor mu? Anayasa’nın eşitlik ilkesine aykırı değerli
arkadaşlar.
Değerli
arkadaşlar, Hatay’la ilgili acilen yapılması gerekenleri burada sıralamak
istiyorum: Özellikle çiftçimize destek olmamız gerekiyor, 2019 pamuk destekleme
kredisi hâlâ verilmedi, Amik Ovası şu anda destek bekliyor. Kepenk kapatan
esnafımıza destek olmamız gerekiyor, yanlarında çalışan işçilerimize destek
olmamız gerekiyor, havaalanından dolayı orada gerçekten mağdur olan
vatandaşlarımız, çiftçilerimiz destek bekliyor, turizm sektörüne can suyu
vermemiz gerekiyor. Hatay’daki vatandaşlarımızın mağduriyetlerinin tamamının
giderilmesi gerekiyor ve özellikle esnaflarımızın kredilerinin, kredi kartı
borçlarının bir yıl mutlaka ötelenmesi gerekiyor. Gerçekten, değerli
arkadaşlar, nakliyecilerimizin tır filoları şu anda pas tutmuş durumda,
traktörler çürüyor. Bu yüzden vergilerinin, SGK primlerinin, kira ve personel
giderlerinin mutlaka devlet tarafından karşılanması gerekiyor. Yine, okul
servis şoförleri şu anda işsiz kaldı. Bakın, bunların üzerine 500 bin
Suriyeliyi eklersek... Ayrıca, yine Hataylı vatandaşlarımızın elektriği, suyu
ve doğal gazının tamamının ödenmesi gerekiyor. Bunu bir kez daha burada ifade
etmek istiyorum. 
Değerli
arkadaşlar, son olarak şunu ifade etmek istiyorum: Yine, Hatay’da yaklaşık 40
bin kişi yurt dışında çalışıyor. Bunu defalarca bu kürsüde dile getirdim,
tekrar dile getireceğim. Evet, Kuveyt’e uçak gönderildi. Daha önce de teşekkür
etmiştim Sayın Zengin’e, Sayın Dışişleri Bakanına, Sayın Dışişleri Bakan
Yardımcısına. Tabii, bu arada gerçekten olağanüstü performans gösteren ve bütün
vatandaşlarımızla eşit bir şekilde ilgilenen Kuveyt Büyükelçimiz Sayın Ayşe
Hilal Sayan Koytak’a gerçekten emeklerinden dolayı burada ayrıca teşekkür
ediyorum.
Tabii,
değerli arkadaşlar, burada şöyle bir durum var: Özellikle Arabistan’da çok
ciddi sıkıntılar var, oralarda 6 binin üzerinde mağdur olan, mahsur olan
vatandaşımız var. Katar, Libya, Umman, Kıbrıs, Irak ve diğer ülkelerimizde
özellikle Hataylı olup oralarda çalışan, işçi sınıfında çalışan gerçekten
binlerce vatandaşımız var. Bu vatandaşlarımızın mağduriyetlerinin bir an önce
giderilmesi noktasında bu kürsüde daha önce de konuştum, bir kez daha
söylüyorum değerli arkadaşlar. 
(Mikrofon
otomatik cihaz tarafından kapatıldı) 
BAŞKAN
– Sayın Topal, tamamlayın sözlerinizi. 
SERKAN
TOPAL (Devamla) – Teşekkür ediyorum Sayın Başkan. 
Sayın
Dışişleri Bakan Yardımcısıyla görüştüm, bununla ilgili çalışmalar yürütülüyor,
karantina bölgesi oluşturulmaya çalışılıyor, teşekkür ediyorum ama gerçekten şu
anda binlerce vatandaşımız... Benim telefonum susmuyor. Dolayısıyla, bir an
evvel bu karantina bölgesinin halledilmesi ve uçakların gönderilmesi gerekiyor.
Gerçekten vatandaşlarımız mağdur, Hatay halkı mağdur. Hatay halkı esnafının
bütün sorunlarının giderilmesi gerekiyor. Evet, “Biz bize yeteriz.” kampanyası
başlatıldı ama “Biz bize bağış yaparak değil, biz bize üreterek...” diyorum.
“Ülkenin kaynaklarını halkımıza kullanarak yeteriz.” diyorum. Bu yüzden, son
olarak, bir kez daha, yurt dışındaki vatandaşlarımızın mağduriyetlerinin
giderilmesi noktasında ivedi bir şekilde kriz masasının karar almasını burada
diliyorum.
Son
olarak grubuma, yurt dışındaki vatandaşlarımıza, Hatay hakkında verdikleri
desteklerinden dolayı başta Grup Başkan Vekilimiz Sayın Özgür Özel’e teşekkür
ediyorum.
Saygılarımı
sunuyorum. (CHP sıralarından alkışlar)
BAŞKAN
– İYİ PARTİ Grubu adına Sayın Hüseyin Örs.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, değerli
milletvekilleri; İYİ PARTİ Grubu adına söz aldım. Hepinizi en derin
saygılarımla selamlıyorum. 
Değerli
milletvekilleri, ülke olarak corona belasıyla mücadele ederken hem ciddi bir
sağlık tehdidiyle hem de ekonomik olarak büyük bir tehlikeyle karşı karşıya
olduğumuzu bu kürsüden defalarca dile getirdik. İçinde bulunduğumuz bu süreçten
etkilenen kesimlerin başında esnaflarımız gelmektedir değerli arkadaşlar. Bugün
baktığımızda çarşılar, sokaklar boş, esnaflar perişan durumdadır.
Vatandaşlarımız lokantalara, pastanelere, berberlere, kuaförlere, terzilere
gidemiyor. Açık olan esnaf siftah yapmadan akşam dükkânını kapatıyor, evine
gidiyor. Taksiler, minibüsler, servis araçları, otobüsler boş dolaşıyor ancak
kira, elektrik, su, doğal gaz, stopaj, sigorta, vergi ödemeleri ve çalışanların
aylıkları ise devam ediyor.
Değerli
milletvekilleri, ekmek teknelerinin kapatılması ya da tedbirlerden dolayı iş
yapamaz duruma gelmesi doğal olarak esnafı çok zor duruma düşürmüştür. Kamu
bankaları, esnafa yönelik bazı tedbirler açıkladı ancak bize gelen bilgiler
ışığında görüyoruz ki bu hususlarda esnafımız birçok sorunla da karşı
karşıyadır. Öncelikle belirtmeliyim ki esnafımızın beklentisi kredi kolaylığı
değildir. Ancak, buna rağmen, kredi başvurusu yapan esnafımızın büyük bir
bölümü olumlu cevap alamadığını bizlere iletmektedir. “Bankalarca kredi
kolaylığı sağlandı.” denilmesine rağmen sicili temiz olmak şartının kati
suretle aranması birçok evrak vesaire diyerek şartların zorlaştırılması
esnafımız için bu desteği yok hükmünde kılmıştır.
Değerli
arkadaşlar, esnaflarımız diyor ki: “Kredi müracaatında bulunduğumuzda ‘Kredi
borcun olmayacak, BAĞ-KUR ve SGK borcun olmayacak, devlete vergi borcun
olmayacak, kredi notun iyi olacak, beş yıl içinde esnaf kefalet ya da KOSGEB
destekli kredi kullanmamış olacaksın.’ deniliyor. Ayrıca, bir de taşınmaz ya da
5 yaşında bir araç ipotek edeceksin. Bu nasıl iştir? Alacaklı borcunu istiyor,
devlet borcu olana kredi vermiyor; verse bile dükkânımız kapalı, nasıl
ödeyeceğiz?” Biliniz ki “Kredi almak Kafdağı’nın arkasına ulaşmaktan zor.”
diyor esnafımız. Arkadaşlar, esnafımızın bu sesine kulak vermeliyiz. 
Değerli
arkadaşlar, bir konuyu daha arz etmek istiyorum. Bir de bankaların farklı
uygulamaları söz konusu, birbirlerinden farklı belgeler isteyip işi yokuşa
sürüyorlar. 
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) – Çok özür dilerim…
BAŞKAN
– Tamamlayın Sayın Örs.
HÜSEYİN
ÖRS (Devamla) – Kısacası, esnafa söylenenler, büyük büyük manşetlerle ilan
edilen önlemler hiçbir derde derman olamamıştır, dağ fare doğurmuştur.
Değerli
milletvekilleri, ticari faaliyetlerine geçici süreyle ara verilen esnaf ve
sanatkârlarımız başta olmak üzere tüm esnaf ve sanatkârlarımıza özel bir paket
hazırlanmalı, hiçbir engel ve prosedür olmaksızın talepte bulunan her esnafımıza
sıfır faizli en az bir yıl geri ödemesiz kredi imkânı sağlanmalıdır. Ama her
şeyden önemlisi, her şeyden öncelikli, ivedi olarak en az aylık 1.500 TL olmak
üzere üç ay nakit yardımı yapılarak esnafımıza bir nefes aldırılmalıdır. 
Verilen
önergeyi desteklediğimizi beyan ediyor, hepinizi en derin saygılarımla
selamlıyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Sayın Tulay Hatımoğulları Oruç.
Buyurun.
(HDP sıralarından alkışlar)
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; 16 Ocakta Hatay’ın Samandağ ilçesine bağlı Tekebaşı
Mahallesi’nde, sabaha karşı yapılan ev baskınında uygulanan şiddete tanıklık
eden bir annemiz geçirdiği kalp krizi sonucu yaşamını kaybetti ve bu anamızın
oğlu Ümit Özçelik, Samandağ Abdullah Cömert Meydanı’nda bir adalet nöbeti
başlattı. Bu nöbetteki amacı da buna, annesinin ölümüne sebebiyet verenlerin
yargı önüne çıkarılmasıdır. Bunu daha önce de Meclise defalarca taşıdık. Bu
konuda acil bir biçimde adım atılması gerektiğini belirtmeliyiz.
Evet,
bütün dünyada, özellikle pandeminin de daha fazla açığa çıkardığı bir ekonomik
kriz yaşandığı bir gerçektir. Sadece Türkiye’nin değil, bu, bütün dünyanın
sorunudur doğrudur fakat bazen ülkeler, devletler aldığı önlemlerle, bugüne
kadar uygulayageldikleri ekonomik politikalarla esasen buna ön almış
olabilirlerdi. Fakat Türkiye ekonomisine baktığımızda -az önce tarımla ilgili
konuşmalar oldu örneğin- deniyor ki, tarımın önemi nihayet fark edildi ki diğer
bütün partiler bunun üzerinde vurgu yapıyor. Bakın, bugün Çukurova’nın, Amik
Ovası’nın, yani Akdeniz Bölgesi’nin ne kadar verimli olduğunu birbirimize
anlatmaya gerek yok. Fakat genel olarak, uygulanan tarım politikaları,
çiftçinin bugüne kadar desteklenmemiş olması, tarım arazilerinin imara açılması
ne yazık ki bu ülkeyi domatese bile -ithal edilecek düzeyde domatese bile-
muhtaç etmiş durumdadır. 
Evet,
herkesin malumu Hatay’da, Adana’da, Mersin’de yurt dışı işçiliği, nakliyecilik;
özellikle Hatay için diyorum sınır ticareti ve tarım temel gelir kaynaklarıdır.
Oraya hiçbir zaman doğru düzgün bir fabrika kurulmadı. Çünkü Hatay’a sürekli
-bir devlet geleneğidir- bir üvey evlat gözüyle bakılır. Bu iktidar, bu üvey
evlat gözüyle bakmayı devam ettirdi, bu geleneği sürdürdü.
Yurt
dışı: Bu savaş siyasetiyle beraber yurt dışı zaten kapandı. Özellikle Orta Doğu
ve Kuzey Afrika’da çalışan işçiler uzun bir zaman önce tek tek evlerine geri
dönmek zorunda kaldı. Bir kısmı, özellikle Libya’da -yine bu kürsüden dile getirmiştik-
Volkan Altınok, Mehmet Demir bir seneyi doldurmuş durumdalar, hâlâ Hafter
güçlerinin elinde “Erdoğan’ın askerleri” diye tutulmuş olan 2 işçi, 2 emekçi
var; aileleri hâlâ akıbetlerini bilmiyor bu insanların. 
Bugün,
nasıl Nail Noğay Roman kadına “Çocuklarım aç, nasıl evde kalalım?” dediğinde
“Geber.” dediyse, bu ülkedeki diğer halklara, Araplara, öteki gördükleri her
kesime ne yazık ki bu zihniyet yansımaktadır ve “Geber.” denmiş olmaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Oruç.
TULAY
HATIMOĞULLARI ORUÇ (Devamla) – Bugün, Suriye’deki savaşın en mağduru olan
illerden biri, bir sınır ili olarak Hatay’dır ve 500 bine yakın Suriyeli
sığınmacı var. Bugün, Suriyeli sığınmacılar oldukça düşük ücretle çalıştıkları
için yerli işçiler işsiz kalıyor, bu da savaşın yarattığı büyük paradokstur.
Bir barış siyaseti izlenseydi bu paradoks yoksulun, işçinin, emekçinin,
göçmenin boynuna geçirilmiş bir ip olmak yerine daha fazla çözümcül şeyler
üretilebilirdi. 
Yine,
aynı şekilde, bu bölgeden -demiştik ki- Orta Doğu ve Kuzey Afrika’da çalışan
çok sayıda işçi var. Coronavirüs dolayısıyla mağdur olan, şu an işinden
alıkonmuş, kimisi esnaftır, dükkânını kapatmış, açlık ve yoksullukla
cebelleşirken yurt dışında… Bu konuda diğer birçok milletvekili gibi bana da
ulaşan çok sayıda işçi kardeşimiz oldu. Bunu Meclise bir biçimiyle taşıdık ama
yeterli karantina olanakları sağlanmadığı için bütün işçilerin talepleri yerine
getirilmemiştir. Buradan bu işçilerin taleplerinin yerine getirilmesini bir kez
daha talep ediyoruz. (HDP sıralarından alkışlar) 
BAŞKAN
– Adalet ve Kalkınma Partisi Grubu adına, Sayın Hacı Bayram Türkoğlu.
Buyurun.
(AK PARTİ sıralarından alkışlar) 
AK
PARTİ GRUBU ADINA HACI BAYRAM TÜRKOĞLU (Hatay) – Sayın Başkan, değerli
milletvekilleri; Cumhuriyet Halk Partisinin Hatay’ın sorunlarıyla ilgili
verdiği grup önerisi üzerine söz almış bulunuyorum. Yüce heyetinizi saygıyla
selamlıyorum. 
Evet,
Serkan Bey kardeşim çalışkan bir kardeşimiz. Zaman zaman da tabii, Hatay’ın
sorunlarıyla ilgili fikir mütalaasında bulunuyoruz. Kendisinin de ifade ettiği
gibi özellikle Suudi Arabistan’da, Kuveyt’te ve diğer ülkelerde bulunan
hemşehrilerimizin bu corona salgını dolayısıyla ülkeye gelişlerinde birlikte de
çalışmalarımız oldu. Birçoğu geldi ama hâlâ Suudi Arabistan’la ilgili de
grubumuzun çalışması var; Dışişleri Bakanlığımızla temasımız var, Dışişleri
Bakanımıza, Yardımcımıza hassaten orada duyarlı davranan büyükelçilerimize ben
bir kez daha huzurlarınızda teşekkür ediyorum. 
Sayın
Başkan, değerli arkadaşlar; öncelikle, tabii, Polis Haftası münasebetiyle,
polis teşkilatımızın kuruluşunun 175’inci yıl dönümü dolayısıyla ben bir kez
daha tüm polislerimizin sağlık, afiyet içerisinde görev yapmalarını diliyor;
görevleri başında şehit olan tüm şehitlerimizi rahmetle, minnetle anıyorum.
Gazilerimize ve emeklilerimize sağlık, afiyet diliyorum. 
Evet,
coronavirüs deyince bu, küresel bir salgın. Bugün -dün itibarıyla- 1 milyon 579
bin kişi dünyada bu hastalığa, corona virüse yakalanmış durumda; 42 bin de şu
anda bizim ülkemizde bir vaka sayısı var, vefat edenimiz de 908. Coronavirüs
dolayısıyla hayatını kaybeden tüm vatandaşlarımıza Allah’tan rahmet diliyorum,
hastalarımıza da acil şifalar diliyorum.
Şimdi,
tabii, başta Sağlık Bakanımız tarafından olmak üzere coronavirüs dolayısıyla
toplanan Bilim Kurulunun sık sık bir araya gelerek aldıkları tedbirler
kamuoyuyla paylaşılmakta. Türk insanı hassas; gerçekten bu zor günlerde her
zaman olduğu gibi birlikte, bir arada olmayı, alınan kararlara uymayı bilerek
bunu birlikte atlatmanın mücadelesi içerisindeler.
Hatay’a
gelince; Hatay’da bugüne kadar coronavirüsten dolayı 67 vaka var, yoğun bakımda
10 yatanımız var ve 1 vefatımız var, Allah rahmet eylesin. 
Bu
arada tabii, coronavirüs deyince bunun ülkeler üzerinde sosyoekonomik etkileri
var. 
(Mikrofon
otomatik cihaz tarafından kapatıldı) 
BAŞKAN
– Sayın Türkoğlu, tamamlayın sözlerinizi.
HACI
BAYRAM TÜRKOĞLU (Devamla) – Bu sarmal etkiden bütün ülkeler etkilendiği gibi
bizim ülkemiz de etkileniyor, dolayısıyla Hatay’ımız da etkileniyor,
etkilenmedi demek biraz yanlış olur. Ama şu var ki Hatay deyince, gerçekten,
bir sanayi şehri, bir tarım şehri, bir turizm şehri, bir ticaret şehri akla
gelir. Turizmin her türlüsü var ve Türkiye’de -şu anda barındırdığı 2 milyona
yakın nüfusuyla- ticaret hacmi olarak da 8-10 vilayet arasında. Tarım
işçilerimiz, tarımda çalışanlarımız üretimine devam ediyor. Bir tesisimiz
izolasyon dolasıyla kapalı, onun dışındaki tüm sanayi tesislerimiz çalışmaya devam
ediyor. Fabrikalarımızın birçoğunda tabii vardiyalı sisteme göre çalışma devam
ediyor; limanlarımız açık, ihracatımız devam ediyor. Dolayısıyla
Cumhurbaşkanımızın 100 milyarlık açıkladığı tedbirler manzumesi, tedbirler
paketi bizim ilimizde de payımıza düşen kadar uygulanıyor. Kredi Garanti Fonu
aracılığıyla…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Türkoğlu,. sadece bir kez uzatabiliyorum.
HACI
BAYRAM TÜRKOĞLU (Devamla) – Peki, hepinize saygılar sunuyorum. (AK PARTİ
sıralarından alkışlar)
MAHMUT
TANAL (İstanbul) – Biraz önceki hatiplere mikrofonu açtınız, şimdi niye
açmıyorsunuz?
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Etmeyenler… Kabul edilmemiştir.
MAHMUT
TANAL (İstanbul) – Sayın Başkanım, biraz önceki hatiplere selamlama için süre
verdiniz.
BAŞKAN
– Sayın Tanal, hoş geldiniz. 
MAHMUT
TANAL (İstanbul) – İnsani bir şey…
BAŞKAN
– Evet, Adalet ve Kalkınma Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım: 
4.- AK PARTİ Grubunun, Genel Kurulun,10 Nisan 2020 Cuma
günkü birleşiminde 207 sıra sayılı Kanun Teklifi’nin görüşmelerinin
tamamlanamaması hâlinde haftalık çalışma günlerinin dışında 11 Nisan 2020
Cumartesi günü saat 14.00’te toplanmasına, 11 Nisan 2020 Cumartesi günkü
birleşiminde 207 sıra sayılı Kanun Teklifi’nin görüşmelerinin tamamlanamaması
hâlinde haftalık çalışma günlerinin dışında 12 Nisan 2020 Pazar günü saat
14.00’te toplanmasına, 12 Nisan 2020 Pazar günkü birleşiminde 207 sıra sayılı
Kanun Teklifi’nin görüşmelerinin tamamlanamaması hâlinde haftalık çalışma
günlerinin dışında 13 Nisan 2020 Pazartesi günü saat 14.00’te toplanmasına ve
bu birleşimlerinde denetim konularının görüşülmeyerek Gündem’in “Kanun Teklifleri
ile Komisyonlardan Gelen Diğer işler” kısmında yer alan işlerin görüşülmesine
ve 207 sıra sayılı Kanun Teklifi’nin görüşmelerinin tamamlanmasına kadar
çalışmalarını sürdürmesine ilişkin önerisi
10/4/2020 
Türkiye Büyük Millet Meclisi Başkanlığına
Danışma
Kurulu 10/4/2020 Cuma günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Özlem
Zengin
 Tokat

 AK
PARTİ Grubu Başkan Vekili
Öneri:
Genel
Kurulun, 10 Nisan 2020 Cuma günkü (bugün) birleşiminde 207 sıra sayılı Kanun
Teklifi’nin görüşmelerinin tamamlanamaması hâlinde, haftalık çalışma günlerinin
dışında 11 Nisan 2020 Cumartesi günü saat 14.00'te toplanması, bu birleşiminde
denetim konularının görüşülmeyerek gündemin "Kanun Teklifleri ile
Komisyonlardan Gelen Diğer İşler" kısmında yer alan işlerin görüşülmesi ve
207 sıra sayılı Kanun Teklifi’nin görüşmelerinin tamamlanmasına kadar,
11
Nisan 2020 Cumartesi günkü birleşiminde 207 sıra sayılı Kanun Teklifi’nin görüşmelerinin
tamamlanamaması hâlinde haftalık çalışma günlerinin dışında 12 Nisan 2020 Pazar
günü saat 14.00'te toplanması, bu birleşiminde denetim konularının
görüşülmeyerek gündemin "Kanun Teklifleri ile Komisyonlardan Gelen Diğer
İşler” kısmında yer alan işlerin görüşülmesi ve 207 sıra sayılı Kanun
Teklifi’nin görüşmelerinin tamamlanmasına kadar,
12
Nisan 2020 Pazar günkü birleşiminde 207 sıra sayılı Kanun Teklifi’nin
görüşmelerinin tamamlanamaması hâlinde, haftalık çalışma günlerinin dışında 13
Nisan 2020 Pazartesi günü saat 14.00'te toplanması, bu birleşiminde denetim
konularının görüşülmeyerek gündemin "Kanun Teklifleri ile Komisyonlardan
Gelen Diğer İşler" kısmında yer alan işlerin görüşülmesi ve 207 sıra
sayılı Kanun Teklifi’nin görüşmelerinin tamamlanmasına kadar çalışmalarını
sürdürmesi önerilmiştir.
BAŞKAN
– Önerinin gerekçesini açıklamak üzere Adalet ve Kalkınma Partisi Grubu adına
Sayın Ramazan Can.
Buyurun.
(AK PARTİ sıralarından alkışlar)
AK
PARTİ GRUBU ADINA RAMAZAN CAN (Kırıkkale) – Sayın Başkan, değerli
milletvekilleri; Genel Kurulu saygıyla selamlıyorum. 
207
sıra sayılı Ceza ve Güvenlik Tedbirlerinin İnfazı Hakkında Kanun ile Bazı
Kanunlarda Değişiklik Yapılmasına Dair Kanun Teklifi’ni görüşmeye devam
ediyoruz. Toplumun kahir ekseriyeti bu kanun teklifinin bir an önce
yasalaşmasını bekliyor. Biz de AK PARTİ olarak, milletvekilleri olarak bu kanun
teklifinin bir an önce yasalaşması için çalışıyoruz. Toplumun bu beklentisine
karşı duyarsız kalamayız. Bu nedenle, cezaevlerinde ve toplumun diğer
kesimlerinde bu kanun teklifinin bir an önce yasalaşmasını bekleyenlere karşı
cevap vermek durumundayız. Bu nedenle, grup önerimize göre cumartesi, pazar ve
pazartesi günleri Türkiye Büyük Millet Meclisi Genel Kurulunu saat 14.00’te
toplayarak bu kanun teklifini yasalaştırmaya hep beraber çalışacağız.
Bizler,
AK PARTİ ve Milliyetçi Hareket Partisi Grupları olarak bu kanun teklifine
destek veriyoruz, diğer siyasi parti gruplarından da toplumun bu hassasiyetine
duyarlı olmalarını bekliyoruz. Tabii ki Cumhuriyet Halk Partisi ve İYİ PARTİ,
özellikle kanunda eksik gördükleri yerleri eleştirmekle, katkı vermekle beraber
kanuna da sahip çıktıklarını gösteriyorlar. HDP Grubu ise kanuna karşı gerek ön
çalışmasında gerekse Türkiye Büyük Millet Meclisinde destek olmuyor ve bunu da
-siyasi parti grubu olarak- bir demokratik hak olarak görüyoruz. Ancak,
toplumun bir kesiminin beklentilerinin karşılanması noktasında bu kanun teklifi
er ya da geç çıkacak. Toplumda daha fazla gerginlik oluşturmama adına, bir an
önce bu heyecana ortak olma adına Türkiye Büyük Millet Meclisindeki
milletvekillerini duyarlı olmaya davet ediyoruz.
Sayın
Başkan, değerli milletvekilleri; bu vesileyle infaz kanunuyla ilgili de infaz
rejimiyle ilgili de birkaç şey söylemek istiyorum: Biz, infaz rejimini
düzenliyoruz, herhangi bir af ya da özel af çıkarmıyoruz. Türkiye Büyük Millet
Meclisi infaz rejimini düzenleme yetkisini haizdir. İnfaz rejimini düzenlerken
devlete şu yetki veriliyor Türkiye Büyük Millet Meclisinde: İnfazı cezaevinde
değil cezaevinin dışarısında da, konutta, gece, mesai saatlerinin dışında,
hafta sonu gibi alternatif infaz rejimlerini getiriyoruz ve bu infaz
rejimlerini hükümlü dışarıda çekerken şayet infaz kurallarına riayet etmez ise,
denetimli serbestlik süresi içerisinde herhangi bir suç işlerse tekrar
cezaevine geri geliyor. Koşullu salıverme ve iyi hâl ortadan kalkıyor. Bu ne
demektir? İnfaz rejimi tahliye ya da taburcu olanlar için devam etmektedir,
afta ise suçun ve cezanın sonuçları tamamen ortadan kalkmaktadır. Deminki verdiğim
örnekte geriye dönüş olmaz ama infaz rejiminde geriye dönüş vardır.
Diğer
taraftan, Anayasa Mahkemesine gideceğini farz ettiğimizde şöyle bir itiraz
olabilir: “Peki, infaz rejimine tabi olan düzenlemelerde bazı suçları,
hükümleri niye ayırdınız?” Türkiye Büyük Millet Meclisi infaz rejimini
düzenlerken toplumda infial uyandıran suçlarla ilgili infazda lehe olan
düzenlemelerden yararlandırmayabilir. Bu, Türkiye Büyük Millet Meclisinin,
yasamanın yetkisindedir. Dolayısıyla toplumda duyarlılık oluşturan hassasiyeti
takdir etme yetkisi de Türkiye Büyük Millet Meclisine aittir. Türkiye Büyük
Millet Meclisi salt bu yetkisini kullanmıştır. Dolayısıyla aynı şartları haiz,
aynı suçlardan hükümlü olanların aynı lehe düzenlemelerden yararlandırılması
doğrudur fakat farklı suçlarla ilgili Türkiye Büyük Millet Meclisi istisna
koymuş ise bu istisnadan da onların yararlandırılması doğru değildir.
Bu
manada infaz rejimimizin memleketimize, toplumun büyük kesimine hayırlı uğurlu
olmasını diliyor, bu kanun teklifinin bir an önce yasalaştırılması noktasında
tekrar bütün grupların desteklerini bekliyor, hepinizi saygıyla selamlıyorum.
(AK PARTİ sıralarından alkışlar)
MAHMUT
TANAL (İstanbul) – Değerli Başkan…
BAŞKAN
– Buyurun Sayın Tanal.
MAHMUT
TANAL (İstanbul) – Sosyal mesafe nedeniyle Meclisteki tüm arkadaşlar mesafeli
oturuyor. Ben de mesafeli oturduğum için siz bana diyorsunuz ki “Mahmut Tanal,
hoş geldiniz.” Yani sanki Meclis çalışmalarını takip etmiyormuşum gibi beni
itibarsızlaştırıyorsunuz. Yani sizden, benden özür dilemenizi bekliyorum.
BAŞKAN
– Olur mu öyle şey? Sizin ne kadar çalışkan bir milletvekili olduğunuzu herkes
biliyor Sayın Tanal, sorun yok.
Teşekkür
ediyorum.
Evet,
önerge üzerinde İYİ PARTİ Grubu adına Sayın Lütfü Türkkan.
Buyurun.
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; öncelikle bu kanunla alakalı olarak bizim hassasiyetlerimizi
içeren hiçbir talebin yerine getirilmediğinin farkındayız. Bu kanunla beraber
arada getirilen kanunlarla örneğin sulh ceza hâkimlerine, yerel mahkemelere
infaza gittikten sonra dava -bir örnek vereceğim size- sulh ceza mahkemesi
tutuklama kararı verdi, infaza gitti dosya; aslında normalde alakası kesilmesi
lazım dosyanın. Deniyor ki bu yeni kanunla beraber. Bu dosyayla alakalı eğer
tahliye verirse tutuklama yetkisi veriyor yerel mahkemeye, tersine vermiyor.
Ya, böyle bir adalet sistemi olur mu, böyle bir adalet sistemi var mı? Bakın,
sadece ve sadece… Her meseleyi, her konuyu -Türkiye'nin başına gelen her
musibette- ülkede baskı unsuru olarak kullanmak üzere yasalar çıkardınız. 15
Temmuz hain darbe girişiminden sonra da bu oldu, bu “corona virüsü” denilen
beladan sonra da. Uygulamaları sadece ve sadece baskıyı artırmak üzere
kuruyorsunuz. Biraz evvel bir örnekten bahsettim; adam hekim ya, corona
virüsüyle ilgili alınan önlemlerin yetersiz olduğunu, şöyle şöyle önlemlerin
alınması gerektiğini söylüyor. “Hayır, sen dokuz sene evvel şunu yazmışsın, gel
bakalım şunun hesabını ver.” Böyle bir şey var mı? Dolayısıyla, biraz evvel
Ramazan Bey'in bu konudaki ifadesinin sehvi bir ifade olduğunu belirtmek
istiyorum, bizim tarafımızdan kabul edilebilir bir yönü yoktur. Daha sonra,
kanun görüşüldükten sonra gerekçelerimizi daha sarih bir şekilde belirteceğim.
Teşekkür
ederim. (İYİ PARTİ ve CHP sıralarından alkışlar) 
BAŞKAN
– Halkların Demokratik Partisi Grubu adına Sayın Hakkı Saruhan Oluç.
Buyurun.
(HDP sıralarından alkışlar) 
HDP
GRUBU ADINA HAKKI SARUHAN OLUÇ (İstanbul) – Teşekkür ederim Sayın Başkan.
Sayın
vekiller, biraz konuşmamı değiştirmek zorunda kaldım Adalet ve Kalkınma Partili
hatibin konuşmasından sonra. Dedi ki: “Halkların Demokratik Partisi infaz
yasasıyla ilgili destek olmuyor.” Yani, bir mesele sahiden böyle çarpıtılabilir
ancak. Çünkü günlerden beri bunu sadece, Genel Kurulda değil… Bakın, söylüyorum
Sayın Can: Sizin Grup Başkanınız dâhil olmak üzere, Adalet Bakanı dâhil olmak
üzere Halkların Demokratik Partisi bu konudaki önerilerini yani infaz yasasında
hangi maddelerde, nasıl değişiklikler yapılır, alternatifleri ne olur gibi son
derece kapsamlı dosyayı -dediğim gibi- hem grup Başkanınıza hem bizi ziyarete
gelen heyete, Adalet ve Kalkınma Partisi heyetine -içinde Adalet Bakanlığının
bürokratları vardı- hem de diğer siyasi partilere ilettik, önerilerimizi
ilettik. Destek olmamak diye bir şey yok. Bizim söylediğimiz şu: Ya, siz
yandaşa af çıkarıyorsunuz, yandaşa. Biz buna itiraz ediyoruz, itirazımız bu.
(HDP sıralarından alkışlar) Ve diyoruz ki: Sizin çıkardığınız bu özel af,
yandaşlarınız için çıkardığınız özel af coronavirüs salgını nedeniyle,
cezaevindeki hükümlülerin ve tutukluların -siz tutukluları da dışlıyorsunuz-
ihtiyaçlarına cevap vermiyor. Bunu anlatıyoruz size. Biz, dolayısıyla daha çok
insanın bu coronavirüs salgını karşısında cezaevlerinden çıkarılmasının
yollarını anlatıyoruz size ama siz bunu anlamak istemiyorsunuz. Ve topluma da
sanki Halkların Demokratik Partisi “Cezaevinde herkes kalmaya devam etsin.”
diyor gibi bir hava yaratmaya çalışıyorsunuz, bu doğru değil.
Şimdi
bakın, bu sizin teklifiniz -tekrar söyleyeyim- Anayasa’ya aykırı, bu özel bir
af, yandaşa af. Biz diyoruz infazda eşitlik ve adalet olsun, biz diyoruz
tutuklu ve hükümlüleri kapsasın. Muhalifinize af çıkarmıyorsunuz, muhalifinize
ölüm vadediyorsunuz, bunu anlatıyoruz. 
Şimdi
bakın, bütün bunları anlattık size burada, anlamak istemiyorsunuz ya! Ya,
düşündüm nasıl anlatabilirim diye, şimdi bir örnek vereceğim size: Bakın, Genel
Başkanınız Recep Tayyip Erdoğan, bir zamanlar yattığı suçtan -hani şiir okudu
ya- şu anda cezaevinde olsaydı bu sizin getirdiğiniz tekliften
yararlanamayacaktı ya, anlıyor musunuz? Yani Recep Tayyip Erdoğan’ın siz
hapiste tutulmasına yol açacaktınız bu yapacağınız değişiklikle. Bunu anlatmaya
çalışıyoruz size, bunu anlamıyorsunuz, dolayısıyla durum başka bir şey. Şimdi,
efendim, iki noktaya daha değineceğim çok kısaca: Bir tanesi Bilim Kurulu var
ve bu Bilim Kurulunda çalışmalar yapılıyor, çok önemli önerilerde bulunuyorlar.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Oluç.
HAKKI
SARUHAN OLUÇ (Devamla) – Uzmanların çalışmaları var ve bu uzmanların
çalışmalarını merak ediyoruz. Mesela “Bilim Kurulu ne diyor cezaevleri
konusunda?” diye merak ediyoruz. Bakın, Demokrasi İçin Birlik içinde geçmiş
dönem milletvekillerinin, uzmanların, aydınların, çeşitli yurttaşların olduğu
bir platform, Bilim Kuruluna açıkça sorular sormuş, demiş ki: “Corona virüsünün
hükümlü ve tutuklulara bulaşmaması için hangi önlem ve önerileri tavsiye hâline
getirip siyasi iktidara önerdiniz? Cezaevi koşullarında coronavirüsten korunmak
mümkün mü, mümkünse nasıl? Hangi kararları aldınız? Tutuklu yakınları,
cezaevinde çalışan personel ve güvenlik birimleri dâhil milyonlarca kişiyi
ilgilendiren bu durumla ilgili Kurulunuzun önerdiği tedbirler nelerdir? Şimdi,
sizleri kamuoyunu bilgilendirmeye, bilimsel olarak bu konu hakkında açıklama
yapmaya davet ediyoruz.” demiş Demokrasi İçin Birlik Platformu. Biz de
soruyoruz Bilim Kuruluna. Bilim Kurulu bu konuda susmasın, açıklama yapsın,
çünkü inanıyoruz ki bilimsel açıklamalar belki bu siyasi iktidarın bu düşmanca
tutumunu ortadan kaldırabilecek bir özellik taşıyabilir.
Teşekkür
ediyorum.
RAMAZAN
CAN (Kırıkkale) – Başkanım, Sayın Başkanım…
ÖZLEM
ZENGİN (Tokat) – Sayın Başkanım…
BAŞKAN
– Buyurun Sayın Can.
RAMAZAN
CAN (Kırıkkale) – İsmimi anarak bahsetti, dedi ki: Yandaşlarınıza af
çıkarıyorsunuz. 69’a göre söz istiyorum.
ÖZLEM
ZENGİN (Tokat) – Başkanım, ilave olarak ben de söz istiyorum.
BAŞKAN
– Buyurun Sayın Can.
VIII.- SATAŞMALARA İLİŞKİN KONUŞMALAR
1.- Kırıkkale Milletvekili Ramazan Can’ın, İstanbul
Milletvekili Hakkı Saruhan Oluç’un AK PARTİ grup önerisi üzerinde HDP Grubu
adına yaptığı konuşması sırasında Adalet ve Kalkınma Partisi ve şahsına
sataşması nedeniyle konuşması
RAMAZAN
CAN (Kırıkkale) – Sayın Başkan, değerli arkadaşlar; hepinizi saygıyla
selamlıyorum.
Halkların
Demokratik Partisinin bir kanun teklifine karşı çıkması doğaldır ve burada
direniş yapması da doğaldır. İç Tüzük’ün vermiş olduğu hakları kullanmasına
saygı gösteriyoruz, bu konuda herhangi bir diyeceğimiz yok. Fakat şunu özellikle
söylemek istiyorum ki kanun herkesi kapsar, genel düzenleyici işlemdir. Hukuk
fakültelerinin ilk sınıfında da bunlar gösterilir. (HDP sıralarından
gürültüler) 
ALİ
ŞEKER (İstanbul) – Eşitlik ilkesine aykırı.
RAMAZAN
CAN (Devamla) – Kanun, lehe düzenlemeler anlamında nesneldir, objektiftir,
herkesi bağlar. Dolayısıyla “Şu yararlanır, bu yararlanır.” diyemezsin. Aynı
şartları haiz herkes yararlanır. 
SERPİL
KEMALBAY PEKGÖZEGÜ (İzmir) – Kendini inkâr ediyorsun şu anda.
RAMAZAN
CAN (Devamla) – Diğer taraftan, aynı şartları haiz olmadığı hâlde bu haklardan
yararlanmak istemek, eşitlik ilkesini burada ileri sürmek de doğru değildir;
burada eşitlikten bahsedilemez.
ALİ
ŞEKER (İstanbul) – Kezzap atan ile “tweet” atan aynı mı!
RAMAZAN
CAN (Devamla) – Diğer taraftan “Yandaşlarınıza af çıkarıyorsunuz.”
“Yandaşlarınızı tahliye ediyorsunuz.” Velev ki böyle olduğunu kabul edelim.
(HDP sıralarından “Öyle.” sesleri.)
MAHMUT
TOĞRUL (Gaziantep) – Öyle zaten. 
RAMAZAN
CAN (Devamla) – Peki, sizin yandaşlarınızı tahliye etsek, sizin tabirinizle af
çıkarsak o zaman iyi mi? Problem yok o zaman! (AK PARTİ sıralarından alkışlar) 
SERPİL
KEMALBAY PEKGÖZEGÜ (İzmir) – Yandaş değil, insan hakları… İnsan haklarına göre
davran, hukuka göre davran.
RAMAZAN
CAN (Devamla) – Kendi içerisinde tenakuz oluşturan beyanlardan sarfınazar etmek
gerekir. Eğer bir şey savunuluyorsa tam anlamıyla savunulur. 
SERPİL
KEMALBAY PEKGÖZEGÜ (İzmir) – Adalet ve eşitlikten bahsediyoruz. 
RAMAZAN
CAN (Devamla) – Bir şey ya doğrudur ya yanlıştır. Kendi içerisinde çelişkiler
ifade eden savunmayı da kabul etmemiz mümkün değildir. Bu çıkacak kanun
düzenlemesi toplumda her kesimi ilgilendirmektedir. İnfaz rejimi, adaletli,
objektif, nesnel olarak aynı şartları haiz olan kişiler hakkında uygulanır. 
Arz
ederim. (AK PARTİ sıralarından alkışlar) 
BAŞKAN
– Sayın Zengin, buyurun. 
V.- AÇIKLAMALAR (Devam)
22.- Tokat Milletvekili Özlem Zengin’in, İstanbul
Milletvekili Hakkı Saruhan Oluç’un AK PARTİ grup önerisi üzerinde HDP Grubu
adına yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekili arkadaşlarım; Sayın
Ramazan Can Bey söylediler ama ben birkaç ilave yapmak istiyorum önemine
binaen.
Bu
infazla alakalı kanun teklifini görüşmeye başladığımız andan itibaren Genel
Kurulda çokça duyduğumuz bir ifade var -daha önce de itiraz etmiştim-
“Yandaşlarınıza af çıkarıyorsunuz.” ifadesi. Şimdi, bir cümleyi duyduğumuz
zaman, hukuken de baktığımızda, bu cümlenin eğer doğru olduğunu kabul
ediyorsanız bu cümlenin dışında kalanların da -yani bir daire gibi düşünürsek-
sizin yandaşınız olduğunu kabul ediyorsunuz. Yani şu anlama geliyor: Terörden
içeride olanlar, cinsel dokunulmazlığın aleyhine işlenen suçlardan içeride
olanlar, kasten adam öldürme suçunu işleyenler, uyuşturucuyu üretenler,
satanlar; tüm bunlar da yani yararlanamayanlar da o zaman…
SERPİL
KEMALBAY PEKGÖZEGÜ (İzmir) – “Eşitlik”ten bunu mu anlıyorsun sen Özlem Hanım?
“Eşitlik”ten bu mu anlaşılıyor?
ÖZLEM
ZENGİN (Tokat) – Ben cümlenizin yanlışlığını söylüyorum. Zannediyorum bunu
kastetmiyorsunuz ama söylediğiniz şeyin ne anlama geldiğini anlayınız diye
söylüyorum. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
GARO
PAYLAN (Diyarbakır) – Tercihte bulunan sizsiniz. Siz tercihini yaptınız, biz
değil. 
ÖZLEM
ZENGİN (Tokat) – Açar mısınız Sayın Başkanım. 
BAŞKAN
– Sayın Zengin, devam edin, buyurun.
MUAZZEZ
ORHAN IŞIK (Van) – Tacizcilere “Bir kereden bir şey olmaz.” diyen sizlersiniz.
Sizin yasanız, bizim değil.
ÖZLEM
ZENGİN (Tokat) – Siz şunu anlayamıyorsunuz efendim: Tezlerinizi iddia ederken
mantıklı bir kurgu içinde söyleyin. 
SERPİL
KEMALBAY PEKGÖZEGÜ (İzmir) – Eşitliği anlamıyorsunuz.
ÖZLEM
ZENGİN (Tokat) – Bakın, şunu söyleyin, şunu, deyiniz ki: Arkadaşlar…
SERPİL
KEMALBAY PEKGÖZEGÜ (İzmir) – Adaleti anlamıyorsunuz.
ÖZLEM
ZENGİN (Tokat) – Siz yandaş dediğinizde, bunların da sizin tarafınız olduğunu
söylüyorsunuz. 
GARO
PAYLAN (Diyarbakır) – Tercihte siz bulunuyorsunuz.
ÖZLEM
ZENGİN (Tokat) – Ben samimiyetle şuna inanıyorum: Aslında derdinizi
anlatamıyorsunuz.
SERPİL
KEMALBAY PEKGÖZEGÜ (İzmir) – O size bağlı, size.
ÖZLEM
ZENGİN (Tokat) – Siz bunu kastetmiyor olmalısınız, katilleri savunmuyor
olmalısınız. Cinsel bütünlüğe, dokunulmazlığa saldıranları kastetmiyor
olmalısınız. 
SERPİL
KEMALBAY PEKGÖZEGÜ (İzmir) – Onları siz savunuyorsunuz, siz! 
ÖZLEM
ZENGİN (Tokat) – Uyuşturucu üretenleri kastetmiyor olmalısınız. Ha, siz şunu
söylüyorsunuz: “Bunlar da çıksın, bizimkiler de çıksın.” Bu mudur sizin
teziniz?
SERPİL
KEMALBAY PEKGÖZEGÜ (İzmir) – Eşitlik diyoruz, eşitlik!
ÖZLEM
ZENGİN (Tokat) – Sizin teziniz bu olmamalı. (AK PARTİ sıralarından alkışlar)
GARO
PAYLAN (Diyarbakır) – Adalet ve eşitlik!
SERPİL
KEMALBAY PEKGÖZEGÜ (İzmir) – Adalet diyoruz, adalet!
ÖZLEM
ZENGİN (Tokat) – Teziniz bu olmamalı. Siz kendi tezinizi başka bir mantık
üzerinden anlatmalısınız.
GARO
PAYLAN (Diyarbakır) – Adalet! Adalet! Adalet!
ÖZLEM
ZENGİN (Tokat) – Bu anlattığınızda hiç adalet yok. Bu anlattığınızda
“Sizinkiler çıkmasın, bizimkiler çıksın.” oluyor. Olur mu öyle şey?
GARO
PAYLAN (Diyarbakır) – Estağfurullah. Adalet, adalet!
ÖZLEM
ZENGİN (Tokat) – Kaldı ki ne kadar yanlış bir ifade olduğunu size söylüyorum.
Ne münasebet?
Ayrıca
Sayın Oluç’un konuşmasında var. “Bugün, Erdoğan içeride olsaydı çıkamazdı.”
demek, bizim yandaşlarımızı çıkarmadığımızın ispatıdır. Bu ifadeniz ispatıdır.
(AK PARTİ sıralarından alkışlar)
GARO
PAYLAN (Diyarbakır) – Ya, Erdoğan’ı başka bir zihniyet içeri attı. 
(Mikrofon
otomatik cihaz tarafından kapatıldı)
ÖZLEM
ZENGİN (Tokat) – Başkanım…
BAŞKAN
– Tamamlayın sözlerinizi lütfen.
ÖZLEM
ZENGİN (Tokat) – Kendi teziniz kendi içinde bir değil, iki değil, üç tane
çelişki içeriyor.
GARO
PAYLAN (Diyarbakır) – Erdoğan’ı başka zalimler içeri attı, siz atmadınız.
ÖZLEM
ZENGİN (Tokat) – Bu kadar çelişkiyle tez savunulmaz. Hukukun bir mantığı var,
hukuk arka arkaya anlamsız kelimeleri sıralama işi değildir. Hukuk
matematiktir, hukuk mantıktır. Mantık yok bu anlattıklarınızda, mantık.
Teşekkür
ederim. (AK PARTİ sıralarından alkışlar)
BAŞKAN
– Sayın Oluç…
23.- İstanbul Milletvekili Hakkı Saruhan Oluç’un, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Hukuk,
matematikten önce ve mantıktan önce adalettir, adalet! (HDP sıralarından
alkışlar)
ÖZLEM
ZENGİN (Tokat) – Adaletin özünde mantık vardır, mantık vardır, mantık.
HAKKI
SARUHAN OLUÇ (İstanbul) – Sizde adalet yok, sizde adalet anlayışı yok; önce
bunu söyleyelim, birincisi bu.
ÖZLEM
ZENGİN (Tokat) – Mantık hukuktur.
HAKKI
SARUHAN OLUÇ (İstanbul) – İkincisi, bakın, Sayın Grup Başkan Vekili, ben şunu
anlatmaya çalıştım size, anlatamadım demek ki…
ÖZLEM
ZENGİN (Tokat) – Anlatamıyorsunuz, doğru argüman yok.
HAKKI
SARUHAN OLUÇ (İstanbul) – O zaman şimdi sizin Genel Başkanınız olan Recep
Tayyip Erdoğan’ı cezaevine haksız yere tıkmış olan hukuk anlayışı, bugün işte
sizin sahip çıktığınız hukuk anlayışıdır; budur işte. (HDP sıralarından
alkışlar)
ÖZLEM
ZENGİN (Tokat) – Hiç değil.
HAKKI
SARUHAN OLUÇ (İstanbul) – Çünkü o zaman, o cezayı yatarken siz bu infaz
yasasını getirseydiniz dışarıya çıkarılamayacaktı. 
ÖZLEM
ZENGİN (Tokat) – Örnekleme doğru değil, örneklemeniz yanlış.
HAKKI
SARUHAN OLUÇ (İstanbul) – Dolayısıyla sizin getirdiğiniz infaz yasası eşitlikçi
değildir, bunu anlatıyoruz.
ÖZLEM
ZENGİN (Tokat) – Teziniz yanlış.
HAKKI
SARUHAN OLUÇ (İstanbul) – Biz demiyoruz ki: “Şunu çıkarın, bunu çıkarın.”
Ortada bir salgın var, coronavirüs nedeniyle bütün bunları tartışıyoruz ve
diyoruz ki: Böyle bir zamanda infazda eşitlik ve adaleti savunmak gerekir,
dolayısıyla ayrım yapmamak gerekir. Bizim yandaşımız olmasıyla ne alakası var?
ÖZLEM
ZENGİN (Tokat) – Söylüyorsunuz, siz söylüyorsunuz.
HAKKI
SARUHAN OLUÇ (İstanbul) - Biz demiyoruz ki bizim yandaşlarımızı çıkarın.
ÖZLEM
ZENGİN (Tokat) – Sizin tanımlamanızdır.
HAKKI
SARUHAN OLUÇ (İstanbul) – Biz diyoruz ki: Siz kendi yandaşlarınızı çıkarıp size
muhalif olan herkesi cezaevinde tutuyorsunuz.
ÖZLEM
ZENGİN (Tokat) – Külliyen reddediyoruz, külliyen reddediyoruz.
HAKKI
SARUHAN OLUÇ (İstanbul) – Bütün muhalifleri ölüme terk etme anlayışıdır bu.
ÖZLEM
ZENGİN (Tokat) – O sizin işiniz.
HAKKI
SARUHAN OLUÇ (İstanbul) – Bunu söylüyoruz. 
Bakın,
ben size bir şey daha hatırlatacağım. Sayın Grup Başkan Vekili, dün burada
beraberce bir şeyi kınadık değil mi? Bir Roman yurttaşımıza karşı ya da bir
yurttaşımıza karşı yapılmış olan insanlık dışı bir durumu kınadık.
ÖZLEM
ZENGİN (Tokat) – Evet.
HAKKI
SARUHAN OLUÇ (İstanbul) - Çok güzel, buna hiçbir itirazımız yok. Şimdi, ben
size bir şey söyleyeceğim. 
(Mikrofon
otomatik cihaz tarafından kapatıldı)
BAŞKAN
– Devam edin, buyurun.
HAKKI
SARUHAN OLUÇ (İstanbul) - Dün burada bunu kınadıktan sonra tartışmalar devam
ederken biraz gerilim oldu. Bu gerilimin içinde tutanaktan okuyorum, siz de
alabilirsiniz tutanakları- bizim Grup Başkan Vekilimiz Meral Danış Beştaş
soruyor: “Ben de bütün kamuoyunun gözünün önünde şunu söylüyorum: “İdris
Baluken cezaevinde ölsün mü?” Tutanaktan devam ediyorum, parantez açılıyor, “AK
PARTİ sıralarından ‘Ölsün.’ Sesi” parantez kapandı. Şimdi, buyurun Sayın Grup
Başkan Vekili, bu konuda siz o İstanbul’daki kişiyi kınarken kullandığınız
-yani çeşitli ifadeler var, onları okumama gerek yok, siz hatırlıyorsunuz- aynı
kınama laflarını kendi grubunuzdan kim bu lafı ettiyse ona da söyleyecek
misiniz? İkincisi, kim söylediyse dinlensin bütün tutanaklar, çıksın ortaya ve
onu açıkça teşhir edecek misiniz?
ÖZLEM
ZENGİN (Tokat) – Açın Başkan, açın, açın…
BAŞKAN
– Efendim, söz talebiniz mi var?
ÖZLEM
ZENGİN (Tokat) – Sayın Başkanım…
BAŞKAN
– Buyurun Sayın Zengin. 
24.- Tokat Milletvekili Özlem Zengin’in, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine
ilişkin açıklaması
ÖZLEM
ZENGİN (Tokat) – Sayın Başkanım, konuşmanın hararetine binaen, nezaket
sınırlarını aşmak istemem, kusura bakmayın lütfen.
Şimdi,
Sayın Başkanım, ben kendi adıma bunu artık söylemekten hayâ ediyorum ama bütün
cümlelerimi inanarak samimiyetle söylüyorum Sayın Oluç. Dün o ifadeyi kullanan
kişiyle ilgili -burada kastettiğim sosyal anlamda- “Hayat hakkı tanımayız.”
dedim, o ifadeyi kullandım. Ben, Genel Kurulda, bir arkadaşımızın İdris
Baluken’le ilgili bu ifadeyi söylediğini duymadım ama siz diyorsunuz ki “Burada
var.” 
Önce
şunu çok net söyleyeyim…
HAKKI
SARUHAN OLUÇ (İstanbul) – Tutanakta var. 
ÖZLEM
ZENGİN (Tokat) – Müsaade edin…
Ben
“Yok.” demiyorum, siz diyorsanız muhakkak. Ben de buradaki bütün arkadaşlarım
da hiç kimse için bu ifadeyi kullanmaz ve kullanmamalı. 
GARO
PAYLAN (Diyarbakır) – Kullandı. 
ÖZLEM
ZENGİN (Tokat) – Bu ifade nasıl burada olmuşsa, bunu hep beraber konuşuruz,
belki önünde arkasında başka bir şey vardır, başka bir şey kastedilmiştir ama
şunu rica edeceğim…
GARO
PAYLAN (Diyarbakır) – Hayır, hayır! Doğrudan duyduk. 
ÖZLEM
ZENGİN (Tokat) – Bakın, ben doğru düzgün şunu söylemeye çalışıyorum… (HDP
sıralarından gürültüler)
BAŞKAN
– Sayın milletvekilleri, Sayın Grup Başkan Vekili lütfen sözlerini tamamlasın. 
ÖZLEM
ZENGİN (Tokat) – Biz, ben, grubum böyle bir şeyi savunamayız. Biz, hiç kimse
için, cezaevinde tutuklu olan, cezaevinde mahkûm olan, değil eski bir
milletvekili kim olursa olsun böyle bir ifadeyi kabul edemeyiz Sayın Oluç. O
yüzden, bence bunun ayrıca teyide ihtiyacı da yok, siz bunu biliyor olmalısınız
ve bu manada gerekli olan neyse, ben, bize düşeni, grubumuz adına üzerimize
alıyorum, takip de ederiz. Böyle bir şeyin olmasına da asla müsaade etmeyiz.
Çok hassas bir zamandan geçiyoruz. Böyle bakıldığı zaman da bu manada, doğru
sözlerin doğru yerde doğru şekilde söyleneceği en önemli mecra Türkiye Büyük
Millet Meclisidir; burada var olan bir hata varsa da düzeltiriz. 
Teşekkür
ederim. 
VII.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun,10 Nisan 2020 Cuma
günkü birleşiminde 207 sıra sayılı Kanun Teklifi’nin görüşmelerinin
tamamlanamaması hâlinde haftalık çalışma günlerinin dışında 11 Nisan 2020
Cumartesi günü saat 14.00’te toplanmasına, 11 Nisan 2020 Cumartesi günkü
birleşiminde 207 sıra sayılı Kanun Teklifi’nin görüşmelerinin tamamlanamaması
hâlinde haftalık çalışma günlerinin dışında 12 Nisan 2020 Pazar günü saat
14.00’te toplanmasına, 12 Nisan 2020 Pazar günkü birleşiminde 207 sıra sayılı
Kanun Teklifi’nin görüşmelerinin tamamlanamaması hâlinde haftalık çalışma
günlerinin dışında 13 Nisan 2020 Pazartesi günü saat 14.00’te toplanmasına ve
bu birleşimlerinde denetim konularının görüşülmeyerek Gündem’in “Kanun
Teklifleri ile Komisyonlardan Gelen Diğer işler” kısmında yer alan işlerin
görüşülmesine ve 207 sıra sayılı Kanun Teklifi’nin görüşmelerinin
tamamlanmasına kadar çalışmalarını sürdürmesine ilişkin önerisi (Devam)
BAŞKAN
– Adalet ve Kalkınma Partisi grup önerisi üzerinde son söz Cumhuriyet Halk
Partisi Grubu adına Sayın Özgür Özel’in. 
Buyurun
Sayın Özel. (CHP sıralarından alkışlar) 
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri;
hepinizi saygıyla selamlıyorum.
Sayın
Özlem Zengin’in bu yaklaşımını çok kıymetli buluyorum çünkü dün, o 2 arkadaşın
peş peşe “Ölsün.” “Ölsün.” dediğini ben duydum. Sonra tutanağa baktım,
tutanakta olmayınca Tutanak Dairesine itiraz ettim, dinlediler ve o sesin
geldiğini duydular. Ben yan yana 2 arkadaşı gitsem bulurdum ama maskeden dolayı
şu an bir şey diyemem. Ama bu çok kıymetli bir yaklaşım oldu; bunu, bu tip
durumları hepimizin de sahiplenmesi lazım... 
Şu
anda dünyada veya geçmişten bugüne, bütün otoriter liderler bir şeyle meşgul.
Macaristan’daki Viktor Orban’da onunla meşgul, Hindistan’daki Narendra Modi’de,
Kuzey Kore’nin lideri de onunla meşgul: Aşırı güvenlikçi politikaları
önemsiyorlar; herkesi, önce muhaliflerini terörize ediyorlar, terörist olmakla
suçluyorlar, vatan hainliğiyle suçluyorlar ve bunun karşısında da daha sert
tedbirler için kendi tabanlarına rıza üretiyorlar ve arka tarafı
kalabalıklaştırmaya bakıyorlar. Bugün geldiğimiz noktada iktidarın, hem de
geçmişte terör tanımından veya devleti kutsayan yasalardan mağdur olmuşların
iktidarının, kendilerini öyle ifade eden bir iktidarın, bugün bütün
muhalifleri, terör ve vatan haini statüsüne sokmaya çalıştığı bir sürecin tam
da ortasındayız. 
Ben,
Ahmet Hamdi Tanpınar’ın “Saatleri Ayarlama Enstitüsü”nü isminin verdiği ilgiyle
okumuştum; orada Doğululaşma Batılılaşma dengesine yaptığı eleştiriyi de çok
kıymetli bulurum. Bir saatleri ayarlama enstitüsü olsa ve burada biraz saatleri
geri alsak diye baktım. Sadece sekiz yıl geri alsak saatleri Tuncay Özkan,
Mustafa Balbay, Engin Alan ve MHP Meclis İdare Amirimizin babası -o dönem bizim
milletvekilimiz- o dönemin milletvekili Mehmet Haberal teröristtiler ve bu
kapsamda aftan yararlanamıyordular. Aynı şekilde, on bir yıl geri aldığınızda
rahmetli Kuddusi Okkır ve Ali Tatar, dönemin Genelkurmay Başkanı İlker Başbuğ
teröristtiler çünkü FETÖ sizi öyle ikna etmişti, öyle savunuyorsunuz kendinizi
-en yapıcı dille böyle söyleyebilirim- ve bu affı o güne uyguladığınızda
yararlanamıyordular. Biraz önce ifade edildi; yirmi bir yıl öncenin Recep
Tayyip Erdoğan’ı sizin af kapsamınız dışında. Aynı suçtan defalarca yargılanmış
olan Necmettin Erbakan, halkın dinî duygularını istismar ederek kin ve nefretle
bölmek suçundan kapsam dışında, 12 Eylül sürecindeki Milliyetçi Hareket Partisi
ve Ülkücü Kuruluşlar Davası’nın iddianamesine baktığınızda suç maddeniz kapsam
dışında. Örneğin, adaletle yönetimini hep takdir ettiğimiz Celal Adan af
kapsamı dışında.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi. 
ÖZGÜR
ÖZEL (Manisa) – Namık Kemal Zeybek, Muhsin Yazıcıoğlu, Sadi Somuncuoğlu, Agâh
Oktay Güner kapsam dışında. Şimdi, öyle bir noktaya geldik ki anayasalar af
maddeleri için -3/5 bizim Anayasa’mız yani yüksek nitelikli çoğunluklarla-
neredeyse anayasa yapma gücünde bir uzlaşı istiyorlar. Neden? Yaptığınız iş
anayasa gibi aşkın zamanlı olmalı, yani, çıkardığınız affı yıllar sonra
savunabilmeniz lazım. Ben bunu yapamayacağınızı iddia ediyorum ama benim
elimden, yirmi bir yıl sonrasına sizi götürüp bu adaletsizliği göstermek
gelmediği için sizi af kanununuzla birlikte, adaletsiz af kanununuzla birlikte
yirmi bir yıl, otuz yıl geriye götürdüm; Recep Tayyip Erdoğan’ı içeride
bıraktınız, Celal Adan’ı içeride bıraktınız.
Teşekkür
ediyorum Sayın Başkan. (CHP sıralarından alkışlar)
GARO
PAYLAN (Diyarbakır) – Başkanım, oylamaya geçmeden önce bir meramımı söylemek
istiyorum bu önergeyle ilgili. Biliyorsunuz çok önemli bir konuyu görüşüyoruz
ve cumartesi pazar da çalışmayı öngörüyor AK PARTİ önergesi. 
BAŞKAN
– Sayın Paylan, böyle bir usul yok yalnız.
GARO
PAYLAN (Diyarbakır) – Sayın Başkanım, pazar günü Hristiyanların en büyük
bayramı Paskalya Bayramı ve bu Meclisin de Hristiyan milletvekilleri var. Eğer
ki pazar günü Ramazan Bayramı olsaydı bu Meclisi çalıştırmayacaktınız, pazar
günü Paskalya için de çalıştırmamanız gerekir diye düşünüyoruz. Bunu da AK
PARTİ Grubunun ve bütün oy verecek arkadaşların dikkatine sunuyorum.
BAŞKAN
– Evet, Adalet ve Kalkınma Partisi grup önerisini oylarınıza sunuyorum: Kabul
edenler... Etmeyenler... Kabul edilmiştir. 
Alınan
karar gereğince gündemin "Kanun Teklifleri ile Komisyonlardan Gelen Diğer
İşler"kısmına geçiyoruz. 
1’inci
sırada yer alan, Adalet ve Kalkınma Partisi Grup Başkanvekili Denizli
Milletvekili Cahit Özkan, Milliyetçi Hareket Partisi Grup Başkanvekili Sakarya
Milletvekili Muhammed Levent Bülbül ve Afyonkarahisar Milletvekili Ali Özkaya
ile 57 Milletvekilinin Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi ve Adalet Komisyonu
Raporu’nun görüşmelerine kaldığımız yerden devam edeceğiz. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (x)
BAŞKAN
– Komisyon? Yerinde. 
Dünkü
birleşimde İç Tüzük’ün 91’inci maddesine göre temel kanun olarak görüşülen 207
sıra sayılı Kanun Teklifi’nin birinci bölümünde yer alan 11’inci maddenin
önerge işleminde kalınmışı. 
11’inci
madde üzerinde 3 önerge vardır, önergeleri aykırılık sırasına göre okutup
işleme alacağım. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 11’inci
maddesinin teklif metninden çıkarılmasını arz ve teklif ederiz. 
 Murat
Çepni Serpil Kemalbay Pekgözegü Muazzez Orhan Işık
 İzmir İzmir Van
 Dirayet
Dilan Taşdemir Züleyha Gülüm Gülüstan Kılıç Koçyiğit
 Ağrı İstanbul Muş
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım.
BAŞKAN
– Komisyonun katılmadığı önerge üzerinde söz talebi Sayın Gülüstan Kılıç
Koçyiğit’in.
Buyurun.
(HDP sıralarından alkışlar)
GÜLÜSTAN
KILIÇ KOÇYİĞİT (Muş) – Sayın Başkan, değerli milletvekilleri; Genel Kurulu
selamlıyorum. 
Şimdi,
Pir Sultan’ın güzel bir sözü var, diyor ki: “Bozuk düzende sağlam çark olmaz.”
Sanki geçmişten bugüne, bugünün Türkiyesine ve AKP düzenine sesleniyor gibi.
Bugün Türkiye’de niye düzen bozuk diye baktığımız zaman ya da bugün
Türkiye’deki bozuk düzenin göstergeleri ne diye baktığımız zaman çok çarpıcı
bir iki şey söyleyebiliriz. En basitinden en ağırına kadar, birinci olarak
Anayasa askıya alınmış, temel hak ve özgürlükler kısıtlanmış, fikir ve düşünce
özgürlüğü keyfî gerekçelerle yasaklanıyor. Bir ülkede demokrasinin ne kadar
gelişkin olduğunu anlamak için nereye bakarız? O ülkenin cezaevlerine bakarız.
Cezaevleri, o ülkenin demokrasi kalitesini, demokrasiye duyarlılığını açık ve
net bir şekilde ortaya koyar. Peki, Türkiye’deki cezaevlerine baktığımızda ne
görüyoruz? Örneğin birkaç sayı söyleyelim: 2002 yılında siz iktidara geldiğinizde
cezaevlerinde 59.429 kişi vardı, 2019 yılında bu sayı 282 bin kişiyi buldu.
2020 yılının ilk üç ayını da eklediğimizde şu anda cezaevlerinde yaklaşık 300
bin kişi var. Peki, bu kadar suçluyu nereden buldunuz? Bu kadar suçlu nasıl ve
nereden geldi? Çok açık ve net: AKP iktidarının kendisi aslında suç üreten bir
iktidardır. Yarattığı toplumsal tahribatla, yarattığı haksızlıklarla sürekli
toplumda suç oranının artmasına neden oluyor değerli arkadaşlar. Çünkü
adaletsizlik, adaletsiz bir yönetim var, çünkü adaletsiz bir yaklaşım var ve en
önemlisi bugün gelir eşitsizliği gittikçe derinleşmiş, sosyal ve sınıfsal
katmanlaşma gittikçe artmış durumda. Adaletsizlik neyi besliyor? Toplumun kendi
adalet arayışını besliyor ve insanlar kendi adaletini kendisi yerine getirmek
istiyor. 
Peki,
başka neyi görürüz cezaevlerine yakından baktığımızda? Aslında, AKP’nin fikrini
beğenmediği akademisyeni, yandaş yapamadığı gazeteciyi ve sandıkta yenemediği
siyasetçiyi yargıyı araçsallaştırarak cezaevine koyup bertaraf ettiğini açık ve
net bir şekilde görebiliriz değerli arkadaşlar. Başka neyi görebiliriz?
Yakından baktığımız zaman suçluluk, suça sürüklenme yaşının gittikçe düştüğünü
görebiliriz ve çocuk suçluların ya da “suçlu çocuk” denen çocukların ıslah adı
altında bir yıkımdan geçtikten sonra yeniden toplumun içerisine bırakıldığını
görebiliriz değerli arkadaşlar. 
Bütün
bunlara baktığımız zaman neyi ifade etmemiz gerekiyor değerli arkadaşlar?
Bunların her birisinin aslında yaratılan toplumsal tahribat, yaratılan ekonomik
yıkım ve yandaşlara yönelik yapılan yaklaşımların sonucu olduğunu
söyleyebiliriz. 
Şimdi,
AKP yandaşlarını bırakıyor. Her zaman, her yerde, herkes için suç olan gasp,
hırsızlık, kasten yaralama gibi suçları affedip bunun yerine, bununla beraber
kimi cezaevinde bırakıyor? 10 bin siyasi tutsağı cezaevinde bırakıyor. 840
bebekli ve çocuklu anneyi, 2.500 çocuk mahpusu, 457’si hasta 1.333 hasta
tutsağı da cezaevinde bırakıyor. Başka kimi cezaevinde bırakıyor AKP? Osman
Kavala’yı, Ahmet Altan’ı, Selahattin Demirtaş’ı, Figen Yüksekdağ’ı, Gültan
Kışanak’ı cezaevinde tutuyor ve onların yerine, demin saydığım suçlardan yatan
kişileri dışarı bırakıyor. Demin söylendi ya “Siz kendi yandaşlarınıza…” Evet,
bizim yandaşlarımız, işte, Selahattin Demirtaş bizim yandaşımız ya da biz
Selahattin Demirtaş’ın yandaşıyız, Figen Yüksekdağ’ın yandaşıyız ve bu
insanları içeride ölümle baş başa bırakmanızı kabul etmiyoruz değerli
arkadaşlar. 
Bakın,
AKP sadece cezaevine koyarak yetinmiyor, muhalifleri cezaevine koymakla
yetinmiyor. Şimdi, cezaevi içinde cezaevi inşa ediyor. Düşman hukukunu, düşman
ceza hukukunu, düşman infaz hukukuyla tamamlamak istiyor. Her yasanın bir ruhu,
bir arka planı vardır. Bu yasanın arka planında ne var değerli arkadaşlar? Bu
yasanın arka planında 12 Eylül cuntacılarının ruhu var; Kenan Evren’in ruhu,
bugün, AKP’nin teklifinin bütününe sirayet etmiş durumda. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
GÜLÜSTAN
KILIÇ KOÇYİĞİT (Devamla) – Teşekkür ederim. 
Ve
bize, bu teklifi, yeni bir şeymiş gibi dayatmaya çalışıyor. Bu teklif
yasalaşırsa ne olacak? Bu teklif yasalaşırsa cezaevleri tıpkı Nazilerin toplama
kampı gibi toplama kampı olacak ve cezaevindeki siyasi mahpuslar da esir
muamelesi görecek değerli arkadaşlar. Yaşamın her anını disipline edecekler,
tıbbileştirecekler ve mahpusların insan onuruna yakışmayan her tutum
karşısındaki protesto haklarını, direnme haklarını yok edecekler. Bundan dolayı
onlara ceza verecekler ve onların aslında infazlarını yakacaklar ya da erteleyecekler.
Şimdi, Kürt ve muhalif düşmanlığınız, HDP korkunuz, yandaş bakışınız bu ülkeyi
uçuruma götürüyor. Çoğunluk gücüne yaslanan AKP’ye şöyle diyoruz: Ayarını
bozduğunuz kantar gün gelir sizi de tartar. 
Genel
Kurulu selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 11’inci maddesinin aşağıdaki
şekilde değiştirilmesini arz ve teklif ederiz.
“MADDE
11- 5237 sayılı Kanunun 86 ncı maddesinin üçüncü fıkrasına aşağıdaki bentler ve
“oranında” ibaresinden sonra gelmek üzere “(f) ve (g) bendi bakımından ise bir
kat” ibaresi eklenmiştir.
“f) Canavarca
hisle,
g) Kadına
karşı,”
 Ayhan
Altıntaş  Ayhan Erel Hüseyin Örs
 Ankara
 Aksaray Trabzon
 Arslan
Kabukcuoğlu  Ümit Beyaz Ümit Özdağ
 Eskişehir İstanbul İstanbul
BAŞKAN – Sayın Akçay, bir söz
talebiniz vardı, buyurun.
V.- AÇIKLAMALAR (Devam)
25.- Manisa Milletvekili Erkan Akçay’ın, Manisa ili
Soma ilçesinde maden ocağında göçük meydana geldiğine ve hayatını kaybeden
madenciye Allah’tan rahmet dilediğine ve Manisa Milletvekili Özgür Özel’in AK
PARTİ grup önerisi üzerinde CHP Grubu adına yaptığı konuşmasındaki bazı
ifadelerine ilişkin açıklaması
ERKAN
AKÇAY (Manisa) – Teşekkür ediyorum Sayın Başkan.
Sayın
Başkan, bir konuda açıklama yapmak için söz aldım. Bugün öğle saatlerinde
Manisa’nın Soma ilçesinde özel bir maden ocağında bir göçük meydana geldi ve
olayda 1 işçimiz hayatını kaybederken 2 işçinin kurtarılma işlemlerinin devam
ettiğini öğrendik. Bu maden ocağında üretim faaliyetlerinin bulunmadığı, galeri
bölümünde yapılan bakım, onarım faaliyetleri sırasında göçüğün meydana
geldiğini biliyoruz ve 1 maden işçisi yaralı ve 1 maden işçisi de maalesef
hayatını yitirmiş bulunuyor. 
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Hayatını kaybeden bir çocuk babası işçi Ersin Özdoğan’a
Allah’tan rahmet diliyorum ve göçük altındaki işçilerin de bir an evvel
hayatlarının kurtarılmasını temenni ediyorum.
Biraz
evvel Sayın Özgür Özel şöyle bir mukayese yaptı: “12 Eylül dönemi
yargılamalarında işte şu şu kişilerin suçlarını -bu kanunla mukayese ederek- bu
kanuna adapte etseydik yararlanmayacaklardı.” Tabii, bu anakronik bir benzetme.
Bir olayın, içinde bulunduğu zaman dilimiyle bir olgu bütünlüğü içerisinde dile
getirilmemesidir. Bir uyumsuzluk vardır çünkü örnek verdiği 12 Eylül darbe
yönetiminin darbe uygulamalarıdır.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi, buyurun.
ERKAN
AKÇAY (Manisa) – Öyle inanıyorum ve eminim ki Sayın Özgür Özel 12 Eylül darbe
yönetiminin bu haksız, hukuksuz uygulamalarını ve darbe yönetiminin bu
işlemlerini meşru görmemiştir.
Teşekkür
ederim.
ÖZGÜR
ÖZEL (Manisa) - Meşru görmediğim için söyledim zaten.
ERKAN
AKÇAY (Manisa) – Bugünkü meşru, 12 Eylül dönemi gayrimeşru, o mukayeseyi
yapalım. Bugünü meşru görüyor musunuz, görmüyor musunuz?
ÖZGÜR
ÖZEL (Manisa) – Söyleyeyim. 
BAŞKAN
– Buyurun Sayın Özel.
26.- Manisa Milletvekili Özgür Özel’in, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, yüksek nitelikli çoğunluk aranması toplumsal
mutabakat aranması demek. Bugün, af kanununu 3/5’ten kaçırıp MHP-AKP
birlikteliğiyle sadece basit bir salt çoğunlukla Meclisten gizli, örtülü bir af
şeklinde geçirmeye çalışmak toplumsal mutabakat aramamaktan oluyor. Benim
söylediğim, geçmiş süreçlerde, 1980 öncesindeki yasalarda da 1980’den sonra
yapılan yargılanmalarda da, MHP ana davası da diğer davalar da o dönemin terör
suçuydu. Recep Tayyip Erdoğan’ın okuduğu şiir o dönemin terör suçuydu. Bugünkü
dönem ile 12 Eylül arasındaki mukayeseyi şöyle yaparım: Gayrimeşru görürüm
ikisini de çünkü ikisi de bir darbeden sonra; biri sıkıyönetim şartlarında,
biri OHAL şartlarında…
(Mikrofon
otomatik cihaz tarafından kapatıldı) 
YILMAZ
TUNÇ (Bartın) – Darbeciye darbe yapıldı, darbeciye.
BAŞKAN
– Tamamlayın sözlerinizi Sayın Özel.
ÖZGÜR
ÖZEL (Manisa) – Öncesinde, sırasında ve sonrasındaki dünya kadar eşitsizlikle,
15 Temmuzdaki hain darbe girişimini araçsallaştırıp 20 Temmuzdaki ele geçirilen
OHAL yetkisiyle değiştirilen ve propagandasının tamamen yalan üzerine kurulduğu
bugünkü devlet işleyişinden anlaşılan, meri olan, yürürlükte olan ama
gayrimeşru bir Anayasa üzerinden bugün OHAL şartlarında genişlettiğiniz “terör”
tanımı da yargıyı bir tek adama bağladığınız için, o tek adam korkusundan,
“onun istediği gibi karar vermezsem ertesi gün soruşturma” korkusuyla yargı
bağımsızlığı ve hâkim teminatının ortadan kalkmasıyla bugün “terörist”
dediğiniz gazeteciler de siyasetçiler de akademisyenler de avukatlar da bugünkü
rejimin imal ettiği “terör” tanımı içinde dün sizin Genel Başkanlarınız gibi
-bugünden örnek verdim ama Sayın Alparslan Türkeş de o kapsamda yargılanmıştı-
dönemin teröristi olabiliyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi lütfen. 
ÖZGÜR
ÖZEL (Manisa) – Yirmi yıl sonra bugünkü ayıp savunulamaz. Bugün Deniz
Gezmiş’in, Hüseyin İnan’ın, Yusuf Aslan’ın asılmış olmalarını savunabilen var
mı? 
MEHMET
ERDOĞAN (Gaziantep) - Yok. Ya, ben mi imzaladım, CHP imzaladı.
ÖZGÜR
ÖZEL (Manisa) – 1960 darbesi sonrası siyasi idamları savunabilen var mı? 
MEHMET
ERDOĞAN (Gaziantep) - CHP imzaladı.
ÖZGÜR
ÖZEL (Manisa) – Bugünkü hukuksuzluğu da yirmi yıl sonra siz savunamayacaksınız,
daha kötüsü, torunlar, çocuklar “Babam o af kanununa ‘evet’ dedi.” “Ablam bu af
kanununa ‘evet’ dedi.” diyemeyecek.
ÖZLEM
ZENGİN (Tokat) – Çocukları karıştırmayın buna lütfen, hiç karıştırmayın. 
ÖZGÜR
ÖZEL (Manisa) – O yüzden, ben sizi yirmi bir yıl sonraya götüremeyeceğim için
AK PARTİ’ye yirmi bir yıl öncesini, MHP’ye de 1980 yargılamasını söyledim. O
günkü darbe sonrası oluşmuş Anayasa’yı da bugünkü bir darbeyi bahane edip kendi
OHAL darbesiyle yapılmış Anayasa’yı da gayrimeşru görüyorum. 
Teşekkür
ederim. (CHP sıralarından alkışlar) 
YILMAZ
TUNÇ (Bartın) – Tam tersi, tam. Tam tersi ya! Olur mu öyle şey ya!
BAŞKAN
– Sayın Oluç… 
27.- İstanbul Milletvekili Hakkı Saruhan Oluç’un,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, biraz evvel MHP Grup Başkan Vekili bir alegoriden bahsetti fakat
benim anlattığım şeyde bir alegori yok, ben çok somut bir şey anlattım. Şimdi,
bakın, o dönemde Recep Tayyip Erdoğan, Adalet ve Kalkınma Partisi Genel Başkanı
TCK 312/(2)’den yargılandı yani “Halkı sınıf, ırk, din, mezhep veya bölge
farklılığı gözeterek kin ve düşmanlığa tahrik etmek” madde buydu, 312/(2) ve on
ay ceza aldı. Şimdi, 312’nci madde daha sonra TCK’den kaldırıldı fakat
iktidarlar her zaman, Türkiye’de usul olduğu gibi, bir maddeyi kaldırdığında o
maddenin içeriğini başka maddelere taşırlar; hep böyle oldu. Yani 141, 142,
163’te de oldu; örnekler çok, sayılabilir. O 312 kalktı, içeriği şimdiki 214 ve
215’e aktarıldı, TCK 214, 215.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın lütfen.
HAKKI
SARUHAN OLUÇ (İstanbul) - Bu çıkarmaya çalıştığınız infaz yasası ise bu 214,
215’i kapsamadığı için bu maddelerden ceza alanlar TMK, Terörle Mücadele Kanunu
kapsamında değerlendirildiği için Recep Tayyip Erdoğan bu düzenlemeden
yararlanamayacaktı yani çok somut bir durum. Hukuk maddeleriyle anlatıyoruz
daha kolay anlaşılsın diye çünkü başka türlü anlatamıyoruz artık derdimizi.
Teşekkür
ediyorum.
BAŞKAN
– Sayın Zengin…
28.- Tokat Milletvekili Özlem Zengin’in, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
ÖZLEM
ZENGİN (Tokat) – Sayın Başkanım, teşekkür ederim.
Şimdi,
tabii, sataşma olarak adlandırılmamasını istiyorum çünkü ortaya bir konuşma
yapılıyor, çok doğal olarak bu konuşmaya ben bir cevap veriyorum yani size
sataşmıyorum. Siz ortaya bir tez koyuyorsunuz tezinize cevaben şunu söylemek
istiyorum: Konuşmanızda diyorsunuz ki: “Yalan üzerine bir propaganda
yapıyorsunuz, yaptınız ve neticesinde de bunu kullanarak geldiniz.” Bu
söylediğiniz şey o kadar çelişik ki, propaganda açık bir şey yani biz sonuçta
-ben ona propaganda bile demiyorum- kendi inandıklarımızı anlatıyoruz. Bu
süreçte biz anlattık meselemizi, siz anlattınız, diğer arkadaşlarım anlattı ve
bu Anayasa halkın önüne gitti, bir referandumdan geçti yani nihayetinde siz
aslında -hukukta bir kopuş savunması vardır, eğer tamamını reddederseniz kendi
kurgunuzu anlatırsınız- bir şeyin içindesiniz ama içinde olduğunuz şeylerin
bazısına “Evet.” diyorsunuz bazısına “Hayır.” diyorsunuz; ya toptan itiraz
edin…
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
ÖZLEM
ZENGİN (Tokat) – Şimdi, bu Meclisin içindeki varlığınızı bu Anayasa’ya
borçlusunuz -borçluyuz hatta hep beraber- ve bu borçluluk içerisinde biz
tezlerimizi anlatmışız, ne yapmak istediğimizi anlatmışız, millet bize oy
vermiş, bu Anayasa’ya verilen oyu makbul saymıyorsunuz, yerel seçimdeki oyu
makbul sayıyorsunuz. Kardeşim, bu oyun hepsini millet veriyor, millet. (AK
PARTİ sıralarından alkışlar) Milletin verdiği oy arasında bir ağırlık farkı
yok. (HDP sıralarından gürültüler) 
Bunun
neyine itiraz ediyorsunuz? Şu anlattığımda tek kelimelik itiraz yok. 
Devamında
“Yargıyı bir kişiye bağladınız.” diyorsunuz. Eğer böyle düşünüyorsanız
arkadaşlar, burada yeriniz yok. Ne demek yargıyı bir kişiye bağlamak?
Türkiye'de hepimiz yargıya itimat ediyoruz. Yargının kendi içinde hataları
olması başka bir şeydir, özgür yargı olması başka bir şeydir. (HDP sıralarından
gürültüler)
BAŞKAN
– Arkadaşlar, böyle bir müzakere usulü yok, lütfen.
ÖZLEM
ZENGİN (Tokat) – Birinci derece mahkemeleriyle, istinaf mahkemeleriyle,
Yargıtayıyla, Danıştayıyla, Anayasa Mahkemesiyle Türkiye'de kabul etseniz de
etmeseniz de bağımsız, özgür bir yargı vardır. Daha evvel sizin emrinizdeki
yargıçların ne kararlar verdiğini biz gördük, yaşadık, matbu kararlar var. (AK
PARTİ sıralarından alkışlar) 
(Mikrofon
otomatik cihaz tarafından kapatıldı)
SERPİL
KEMALBAY PEKGÖZEGÜL (İzmir) – Siz sarayın kulu kölesi olmuşsunuz hep beraber.
BAŞKAN
– Sözlerinizi tamamlayın lütfen.
ÖZLEM
ZENGİN (Tokat) – Sayın Başkanım, ben yüksek yargı kararlarındaki din algısı
üzerine tez yazmış birisiyim. Size yüzlerce matbu mahkeme kararı gösteririm,
mahkeme kararı. Bunların hepsi bahsettiğiniz yıllarda Türk yargısından
çıkmıştır. Yani geçmişteki yargıya mükemmel diyeceksiniz, ondan sonra bugünkünü
reddedeceksiniz. Bugün Türkiye yargısı sizin övdüğünüz zamanların çok ama çok
fevkinde ileridedir.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ediyorum.
Sayın
Akçay…
SERPİL
KEMALBAY PEKGÖZEGÜ (İzmir) – Tez yazmışsınız ama şu anda da okumayı
biliyorsunuz.
ÖZLEM
ZENGİN (Tokat) – Evet, ben yazdım. Siz okumadan…
BAŞKAN
– Arkadaşlar, müsaade edin lütfen.
Sayın
Akçay, buyurun.
AYŞE
ACAR BAŞARAN (Batman) – Tezinizi uyguluyorsunuz şu anda.
ÖZLEM
ZENGİN (Tokat) – Hayır, hiç alakası… Benim tezim mükemmeldir, tezime laf
istemiyorum.
AYŞE
ACAR BAŞARAN (Batman) – Onu uyguluyorsunuz, onu uyguluyorsunuz.
BAŞKAN
– Sayın Başaran… Sayın Zengin…
Bakın,
Sayın Akçay’a söz verdim arkadaşlar.
ÖZLEM
ZENGİN (Tokat) – Tezime laf söylettirmem. Herkes işine baksın.
SERPİL
KEMALBAY PEKGÖZEGÜ (İzmir) – Tez yazmışsınız ama ileride çocuklarımıza hatta
torunlarımıza…
ÖZLEM
ZENGİN (Tokat) – Çocuklarımıza laf, teze de laf… Biraz nezaket ya!
BAŞKAN
– Sayın Zengin, bakın, bir mevkidaşınıza söz verdim, lütfen.
ÖZLEM
ZENGİN (Tokat) – Benim tezime laf söylemek sizin işiniz değil, herkes işine
baksın. Ben kendi tezimden memnunum, en iyi notu almıştım ve geçmiştim, tamam
mı?
AYŞE
ACAR BAŞARAN (Batman) – Ya memnunsunuz, çok güzel yazmışsınız işte, nasıl yanlı
yargı olduğunu tespit edip o tezi uyguluyorsunuz. 
ÖZLEM
ZENGİN (Tokat) – Benim tezimin ne olduğunu bile anlamadınız, anlasanız bunu
söylemezsiniz. Anlamadınız bile. Ezberlerinizi söylemeyin. Ezberlerinizi tekrar
etmeyin.
(AK
PARTİ ve HDP sıraları arasında karşılıklı laf atmalar) 
BAŞKAN
– Arkadaşlar, lütfen… Sayın milletvekilleri…
Birleşime
beş dakika ara veriyorum.
Kapanma Saati: 17.42
DÖRDÜNCÜ OTURUM
Açılma Saati: 17.49
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN – Sayın
milletvekilleri, Türkiye Büyük Millet Meclisinin 81’inci Birleşiminin Dördüncü
Oturumunu açıyorum. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
207
sıra sayılı Kanun Teklifi’nin görüşmelerine devam ediyoruz. 
Komisyon?
Yerinde. 
11’inci
madde üzerinde önerge işleminde kalmıştık. Ama önceki oturumda Sayın Akçay’ın
bir söz talebi vardı, önce onu karşılayacağım.
Buyurun.
V.- AÇIKLAMALAR (Devam)
29.- Manisa Milletvekili Erkan Akçay’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Sözlerime
başlamadan evvel Sayın Başkan, Adana Milletvekilimiz Sayın Ayşe Sibel Ersoy’un
bu eczacılarla ilgili bir söz talebi olacaktır. O söz talebini de
karşılarsanız…
BAŞKAN
– Grup adına mı efendim?
ERKAN
AKÇAY (Manisa) – Tabii, grup adına.
BAŞKAN
– Peki. 
ERKAN
AKÇAY (Manisa) – Sayın Başkan, tabii, Sayın Özel’in konuşmasından anladık ki 12
Eylül dönemi gibi, meşru saymadığı gibi, bugünkü anayasal düzeni de ve şu anki
hâlimizi de dolayısıyla kendi içinde bulunduğu durumu da meşru saymamaktadır.
Bunu anakronik bir çelişki olarak değerlendiriyorum. O zaman, siyasetçi veya
bir siyasi parti kendini işine geldiği gibi meşru sayacak veya saymayacak; bu,
doğru değil. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ERKAN
AKÇAY (Manisa) – Bana ünlü bir sözü hatırlattı bu, Sayın Başkan -ismini
vermeyeceğim ama bu, anlayışın da devam ettiğini gösterir-“Şartlar oluştuğunda
ihtilal meşrudur.” anlayışına kadar giden demokrasi ve hukuk dışı bir anlayış
olarak değerlendiririm.
Bir
de “Yusuf Aslan’ın, Deniz Gezmiş’in idamını savunan var mı, savunuyor musunuz?”
diye bir soru yöneltti. Bence soru yanlış çünkü konumuz, onların idamının
savunulacağı, doğruluğu, yanlışlığı değil; mevzumuzla ilgili olan taraf… O
zaman ben de sorarım: Siz Deniz Gezmiş, Yusuf Aslan ve Hüseyin İnan’ın silahlı
“Türkiye Halk Kurtuluş Ordusu”nu kurarak silahlı hareketini savunuyor musunuz?
Ben biliyorum ki genellikle CHP sözcüleri her ölüm yıl dönümlerinde Deniz
Gezmiş ve Yusuf Aslanları burada anarak âdeta kutsarlar, bu da ayrı bir
çelişkidir. Burası Türkiye Büyük Millet Meclisi, halkın meşru oylarıyla,
anayasal ve ilgili siyasi partiler ile diğer kanunlar çerçevesinde meşruiyetini
oluşturmuş bir yapıdır ve bu yapının silahlı bir örgüt vasıtasıyla ele
geçirilmesini savunan hareketin mensuplarını veya önderlerini savunamaz diye
düşünüyorum.
Teşekkür
ederim.
BAŞKAN
– Sayın Ersoy, buyurun.
30.- Adana Milletvekili Ayşe Sibel Ersoy’un,
vatandaşlara eczaneler aracılığıyla ücretsiz maske dağıtımına başlandığına,
küresel coronavirüs salgınına karşı ülke olarak mücadele verilen bu olağanüstü
dönemde görevlerini özveriyle yerine getiren eczacı meslektaşlarına ve eczacı
çalışanlarına teşekkürlerini sunduğuna ilişkin açıklaması
AYŞE
SİBEL ERSOY (Adana) – Öncelikli olarak 57-65 yaş aralığındaki
vatandaşlarımızdan başlamak üzere tüm vatandaşlarımıza eczaneler aracılığıyla
ücretsiz maske dağıtımına bugün itibarıyla başlanmıştır. Türkiye İlaç ve Tıbbi
Cihaz Kurumu, eczacılar odası ve tüm depo müdürlüklerinin yoğun çabasıyla
eczanelerimize yüzde 99 gibi yüksek bir oranla maskelerin dağıtımı
gerçekleştirilmiş olup vatandaşlarımız on günde 5 adet olmak üzere reçeteyle bu
maskelere ulaşabileceklerdir. 
Küresel
coronavirüs salgınına karşı, ülke olarak canla başla mücadele verdiğimiz bu
olağanüstü dönemde yüksek risk altında, üstüne düşen görevi özveriyle yerine
getiren eczacı meslektaşlarıma ve eczacı çalışanlarına teşekkürlerimi sunarım.
BAŞKAN
– Sayın Özel…
31.- Manisa Milletvekili Özgür Özel’in, Tokat
Milletvekili Özlem Zengin’in ve Manisa Milletvekili Erkan Akçay’ın yaptığı
açıklamalarındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, çok uzatma niyetinde değilim, Özlem Hanım’ın
söylediklerine bir iki cümle söylemem gerekiyor, o da şu: Sanki burada bir
Anayasa değişiklik teklifi verildi, eşit şartlarda propaganda yapıldı, millet
de yüksek bir çoğunlukla Anayasa’yı değiştirdi de biz buna laf söylüyormuşuz
gibi savunmalar, tabii meselenin ne olduğunu hatırlatmamaya, gözden kaçırmaya
yönelik savunmalar. Oysaki şöyle oldu: Bir hain darbe girişimi oldu, FETÖ’yle
mücadele edeceğiz diye OHAL ilan edildi, OHAL’deki kanun hükmünde kararname
yetkileri en orantısız şekilde bütün muhaliflerin üzerinde uygulandı, OHAL
şartlarında Anayasa değişikliğine gidildi, OHAL KHK’siyle televizyonların eşit
yayın yapma zorunluluğu kaldırıldı. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
ÖZGÜR
ÖZEL (Manisa) – Bakın, OHAL KHK’siyle “evet” ile “hayır”ın arasında eşit yayın
yapma zorunluluğu ortadan kaldırıldı ve “Güçlü kuvvetler ayrılığı yapacağız.”
diye, “Yasama, yürütme, yargı tamamen birbirinden ayrı olacak.” diye, “Bakanlar
asla teklif veremeyecek.” falan diye somut sözlerle de vatandaş orantısız şekilde
bilgilendirildi ve kıl payıyla da “Evet.” çıktı. Şimdi, bu yüzden “Bu metin,
bugün o propagandada söylenen hiçbir şey hayata geçmediği için meridir ama
meşru değildir.” deriz biz, bunu da büyük bir öz güvenle söyleriz. 
Bir
başka öz güvenle söyleyeceğimiz söz de: Her zaman idamlara karşı olduk, “sağdan
asılsın, soldan asılsın” idam cezasına ilkesel olarak karşı olduk. Ayrıca,
Deniz Gezmiş de Yusuf Aslan da bizim onurumuzdur. (CHP sıralarından alkışlar)
Yargılama sırasında, daha sonra yargılayanların bile kabul ettiği şekilde, bir
kör kurşun atmadan, bir bekçi tarafından yakalanıp teslim edilecek kadar
şiddete, halka şiddete karşı, kamu görevlisine şiddete karşı...
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
ÖZGÜR
ÖZEL (Manisa) – ...duyarlı Deniz Gezmiş’in önünde, onun mücadele arkadaşlarının
ve onun “Tam bağımsız Türkiye.” diyerek, idam sehpasını tekmelemesinin önünde
de bir kez daha tüm Cumhuriyet Halk Partisi olarak saygıyla eğiliyoruz. (CHP
sıralarından alkışlar) 
ERKAN
AKÇAY (Manisa) – Bu da meşruiyeti değil, gayrimeşruiyeti, illegaliteyi
savunmaktır Sayın Başkan. Sözlerim de bu şekilde tutanaklara geçmiştir. 
BAŞKAN
– Tutanaklara geçmiştir. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
- Evet, değerli milletvekilleri, Komisyonunun katılmadığı önerge üzerindeki söz
talebi Sayın Ümit Özdağ’ın. 
Buyurun
Sayın Özdağ. (İYİ PARTİ sıralarından alkışlar) 
ÜMİT
ÖZDAĞ (İstanbul) – Sayın Başkan, değerli milletvekilleri; bugün konuşmalarımıza
başlarken birçok konuşmacı tarafından İstiklal Harbi’mizin Genelkurmay Başkanı
ve Türkiye Cumhuriyeti’nin ilk Genelkurmay Başkanı 2’nci Mareşalimiz Fevzi
Çakmak’ı ve Boğazlıyan Kaymakamı şehit Kemal Bey’i andık, ben de onları anarak
başlayacağım ama onları anarak devam etmek istiyorum. Çünkü onların vermiş
olduğu mücadelenin önemli sahalarından bir tanesi de bugün Başkomutan Tarihî
Millî Parkı olarak bilinen park. 
Bu
parkta, Afyonkarahisar’ın Sinanpaşa ilçesinde Tarım ve Orman Bakanlığı, Akyar
Göleti adlı bir gölet inşaatını yapmaya başladı. Bu gölet inşaatı sadece
göletin aksı değil, rezervuar alanı, arıtma tesisi, derivasyon iletim hattı,
regülatör, şantiye alanı, kırma yıkma eleme tesisi ve hazır beton üretim
tesislerini kapsayacak. Ancak 2863 sayılı Kültür ve Tabiat Varlıklarını Koruma
Kanunu’nun 6’ncı maddesinin (d) bendine göre “Milli tarihimizdeki önlemleri
sebebiyle zaman kavramı ve tescil söz konusu olmaksızın Milli Mücadele ve
Türkiye Cumhuriyetinin kuruluşunda büyük tarihi olaylara sahne olmuş binalar ve
tesbit edilecek alanlar ile Mustafa Kemal ATATÜRK tarafından kullanılmış
evler.” korunması gereken kültür ve tabiat varlıklarıdır. Bu yasa açıkça
çiğneniyor ve millî tarihimizin önemli bir alanını şu anda inşaat sahasına
çevirmiş durumdalar, doğrusu bunu kabullenmek mümkün değil. Bunun -hepimizin
ortak tarihidir- bir an önce durdurulması ve Başkomutan Tarihî Millî Parkı’nın
korunması gerektiğine, Türkiye Büyük Millet Meclisinin bu konuya hassasiyet
göstermesi gerektiğine içten inanıyorum. 
Değerli
milletvekilleri, görüştüğümüz yasa teklifinin 11’inci maddesi: “5237 sayılı
Kanunun 86 ncı maddesinin üçüncü fıkrasına aşağıdaki bent ve ‘oranında’
ibaresinden sonra gelmek üzere ‘, (f) bendi bakımından ise bir kat’ ibaresi
eklenmiştir.” Teklif edilen maddeyle kasten yaralama suçunun canavarca his
saikiyle işlenmesi, suçun nitelikli hâlleri arasına alınmaktadır.
Ülkemizde
kadınlara karşı işlenen cinayet, yaralama ve tecavüz eylemleri sürekli
yükselmektedir. Türkiye Büyük Millet Meclisinin görevi, kadınlara yönelik
cinayet, yaralama ve tecavüz eylemlerini caydırıcı politikalar geliştirmek ve
yasal düzenlemeler yapmaktır. 
Geçtiğimiz
yıl ülkemizde, maalesef, yüzlerce kadın şiddet sonucu hayatını kaybetmiş
bulunuyor. Covid-19 salgını nedeniyle günümüzde sosyal izolasyon süreci ve
karantina sırasında evlerde kadına yönelik şiddet olaylarında da artışlar
yaşandığı görülüyor. 
Ülkemizde
kadına karşı şiddet olaylarında yaşanan hızlı artış ve kadına karşı şiddet
vakalarının yalnız eşe karşı işlenmemesi olgusu göz önünde bulundurulduğunda
bahse konu şiddet eyleminin, kasten yaralama suçunda cezayı artırıcı
nedenlerden biri olarak düzenlenmesi zaruret teşkil etmektedir. Bu nedenle 5237
sayılı Kanun’un 86’ncı maddesinin (3)’üncü fıkrasına “(g) Kadına karşı”
ibaresinin eklenmesini istiyoruz İYİ PARTİ olarak.
Hepinizi
saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 11’inci maddesi aşağıdaki şekilde
değiştirilmiştir.
“5237
sayılı Kanun’un 86’ncı maddesinin (3)’üncü fıkrasına aşağıdaki bent ve
‘oranında’ ibaresinden sonra gelmek üzere ‘(f) bendi bakımından ise iki kat’
ibaresi eklenmiştir.
‘(f)
Canavarsa hisle,’”
 Alpay
Antmen  Turan Aydoğan Zeynel Emre
 Mersin
 İstanbul  İstanbul
 Süleyman
Bülbül Saliha Sera Kadıgil Sütlü Aysu Bankoğlu
 Aydın
 İstanbul  Bartın
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Başkanım.
BAŞKAN
– Komisyonun katılmadığı önerge üzerinde söz talebi Sayın Aysu Bankoğlu’nun.
Buyurun
Sayın Bankoğlu. (CHP sıralarından alkışlar) 
AYSU
BANKOĞLU (Bartın) – Teşekkürler Sayın Başkan.
Değerli
milletvekilleri, tüm dünyayı derinden etkileyen Covid-19 salgını sebebiyle
yaşamını yitiren tüm yurttaşlarımıza Allah’tan rahmet dilerken tedavileri
sürenlere de acil şifalar diliyorum.
Bugün
coronanın arkasına sığınarak getirdiğiniz bir infaz teklifini görüşüyoruz. Ne
hukuka ne vicdanlara sığıyor ve yaman çelişkilerle dolu olan bir teklif ne
yazık ki. İki madde yönünden zararlarından bahsedeceğim size. 
Birincisi,
48’inci madde. Biliyorsunuz, bu maddeyle koşullu salıverilme oranı 2/3’ten
1/2’ye düşürülüyor, bazı suçlarsa istisna tutulmuş ama kasten yaralama suçu bu
istisnalar arasında değil yani infaz indiriminden yararlanacak. O zaman, soru
şu değerli arkadaşlar: Bu şekilde, kasten yaralamanın eşe karşı işlenmesi
hâlinde kadına yönelik şiddeti meşrulaştırmış olmuyor musunuz? Hani sizin
kırmızı çizginiz nerede kaldı? Biliyorsunuz, Ceza Kanunu’nda “kadına yönelik
şiddet” şeklinde ayrı bir suç kategorisi bulunmuyor. O yüzden, diyoruz ki:
Yaralama suçunun üstsoya, altsoya, eşe ya da kardeşe işlenmesi hâli de istisna
kapsamına alınmalıdır, infaz indiriminden yararlandırılmamalıdır değerli
arkadaşlar. Bu kanun bu şekilde yürürlüğe girerse, eşine şiddet uygulayanlar,
onları tehdit edenler daha az hapiste kalarak salıverilecekler çünkü. Biz bu
duruma göz mü yumacağız peki? Bu şekilde infaz indirimi yapılmasını biz kabul
etmiyoruz değerli arkadaşlar. 
Biz
“İstanbul Sözleşmesi’ni özümseyin, 6284’ü uygulayın, kadınlar yaşasın.” derken
siz kadına yönelik şiddet faillerinin infazını azaltıyorsunuz. Biz “İyi hâl ve
haksız tahrik indirimleri şiddet davalarında uygulanmasın.” diyoruz, siz bu
paketle hükümlüleri evlerine gönderiyorsunuz. Kusura bakmayın ama gerçekten
samimi olsaydınız eşe karşı yaralama suçunu da istisna kapsamına alabilirdiniz,
kadına yönelik şiddet suçunu Ceza Kanunu’nda ayrı bir suç olarak
düzenleyebilirdiniz. Hadi bakalım hodri meydan, gelin bunu yapalım diyoruz.
“Eşini yaralayan, tehdit eden daha rahat çıksın hapisten. Nasıl olsa ‘Kadınları
koruyoruz.’ diye reklamını yaparız, bunu unuttururuz.” diyorsunuz ama kadınlar
bunu unutmayacak değerli arkadaşlar, siz de bunu hatırlayın lütfen.
Şimdi,
ikinci noktaysa teklifin 53’üncü maddesi. Açık cezaevindeki birçok hükümlünün
salgın sebebiyle izinli sayılacağı düzenleniyor ve bu süre sekiz aya kadar da
uzayabilecek. Şimdi, biz diyoruz ki: İzinli sayılma hükmü tüm suçları
kapsamamalı. Özellikle de sizin sürekli “kırmızı çizgimiz” diye söylediğiniz
cinsel dokunulmazlığa karşı suçlar bu kapsamdan çıksın diyoruz. Hani sizin
kırmızı çizginiz diyorum. Şimdi, bu düzenlemelerle açık cezaevine geçmeye hak
kazanacak binlerce şiddet ve cinsel suç faili evlerine geri dönecek arkadaşlar.

YILMAZ
TUNÇ (Bartın) – Dönemez, dönemez.
AYSU
BANKOĞLU (Devamla) - Bunu yadsıyabilir misiniz? Şimdi, bakın, açık cezaevindeki
izin hakkını kullanarak dışarı çıkan, ardından kadınları öldüren yüzlerce
mahkûm var. Hatırlayın diyeceğim ama hiç birimiz zaten Ordu’daki Ceren
Özdemir’i ve onun cani katilini unutmadık. Yani biz unutmadık, herhâlde siz
unuttunuz, anladığım bu.
RECEP
ÖZEL (Isparta) – Onlar çıkmıyor ya, onlar çıkmıyor ya.
AYSU
BANKOĞLU (Devamla) - İşte o vahşet ve o caninin yaptıkları bu serbestliğin
bedelidir. Buradan “Onlar çıkmıyor.” diyorsunuz ama hukukçular gelsin buradan
bana açıklasın. Madde 53; cinsel dokunulmazlığa karşı suçları işleyenler açık
cezaevinden çıkıp evlerine gönderiliyor mu gönderilmiyor mu? Gelin buradan
açıklayın. (CHP sıralarından alkışlar)
YILMAZ
TUNÇ (Bartın) – Açıkladık, anlamamışsın ki. Çok basit.
AYSU
BANKOĞLU (Devamla) – Değerli vekiller, bakın, bir düşünün, sizin çocuğunuza,
eşinize tacizde bulunacak kişiyi affetseler siz ne düşünürsünüz, ne
hissedersiniz? (AK PARTİ sıralarından gürültüler)
Şimdi,
bir başka şey daha var: Bu Ceren’in katilleri hukukun işlemediği bir sistemde
hep çok rahat olacaklar. Ne yazık ki bu düzenlemelerle de aramızda olacaklar,
belki de yeni Cerenler olacak. O yüzden bunlara ortak olmayın, buna izin
vermeyin diyorum. 
YILMAZ
TUNÇ (Bartın) – Aysu Hanım, kanunu oku kanunu. Teklifi okumamışsın Aysu Hanım.
Yazık oldu be! Keşke okuyup gelseydin, keşke.
AYSU
BANKOĞLU (Devamla) –Çok iyi okudum bir hukukçu olarak. Umarım buradan
açıklarsınız.
Şimdi
bir başka şey söyleyeyim. Şimdi şöyle bir şey daha görüyoruz böyle durumlarda:
Kadınlar failleriyle tekrar karşı karşıya kalacaklar.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
AYSU
BANKOĞLU (Devamla) – Bu salıvermeler sonucunda kadınlar tekrar karşı karşıya
kalacaklar failleriyle ve intikam refleksini oldukça güçlendiren bir durum.
Hatta şimdiden hapishanelerden tehditler gelmeye başladı bile. Bu anlamda da
İstanbul Sözleşmesi’nin 56’ncı maddesindeki tedbirlerin uygulanması gerekiyor. 
ALİ
ÖZKAYA (Afyonkarahisar) – Hangi hapishaneden geldiyse tehdit, suç o, hemen
şikâyet edin onları. Suç, suç. Tehdit etmek suçtur. Kim yapıyorsa suç işliyor. 
AYSU
BANKOĞLU (Devamla) - Sakın coronayı mazeret olarak göstermeyin. Belki reklamını
farklı şekilde yapıyor olabilirsiniz ama bu maddeye “evet” diyecek olanları biz
kadınlar, hukukun üstünlüğüne inanan ve vicdan sahibi olan hiçbir yurttaş
affetmeyecektir, asla affetmeyeceğiz.
Teşekkür
ediyorum, Genel Kurulu saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
11’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
12’nci
madde üzerinde 3 adet önerge vardır, önergeleri okutup aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 12’nci maddesinin
teklif metninden çıkarılmasını arz ve teklif ederiz.
 Serpil
Kemalbay Pekgözegü Muazzez Orhan Işık Züleyha Gülüm
 İzmir Van İstanbul
 Tuma
Çelik Murat Çepni Dirayet Dilan Taşdemir
 Mardin İzmir Ağrı
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Başkanım. 
ALİ
ÖZKAYA (Afyonkarahisar) – “Kadına karşı şiddeti artırıyoruz…” Bunun
çıkarılmasını istiyorum. O da tutanaklara geçsin Başkanım. Kadına karşı şiddeti
artırdığımız maddeyi çıkarttıralım yani.
BAŞKAN
– Tutanaklara geçti Sayın Özkaya. 
Önerge
üzerinde söz talebi Sayın Tuma Çelik’in.
Buyurun
Sayın Çelik. (HDP sıralarından alkışlar)
TUMA
ÇELİK (Mardin) – Sayın Başkan, değerli milletvekilleri; bütün dünya coronavirüs
salgınıyla mücadele ederken siz yine şaşırtmıyorsunuz, hesap numaraları
dağıtıyorsunuz, dayanışmaları engelliyorsunuz, mahpusları ölüme terk
ediyorsunuz. Yani sosyal bir devletin yapmaması gereken ne varsa maalesef
yapıyorsunuz. 
Bakın,
Türkiye’de cezaevleri düşüncelerini ifade edenlerle dolu; gazeteciler,
siyasetçiler, öğrencilerle dolu. Bu sıralarda oturan çoğu milletvekilinin
yapamadığını yapıp kendi düşüncelerini açıkça ifade eden gençlerle dolu. Sizin
gibi düşünmeyen herkesi düşman gördüğünüz için bugün cezaevleri düşüncelerini
açıklayanlarla dolu çünkü siz düşünceden korkuyorsunuz. Çıkarmak istediğiniz bu
yasayla da sizin gibi düşünmeyen insanları böylesi küresel bir tehdit
karşısında salgınla baş başa bırakıyorsunuz yani ölüme terk ediyorsunuz. Bunun
da adı aslında düşman hukukudur. 
Sayenizde
cezaevleri kapasitesinin üstünde bir doluluğa sahip. Bu şartlar altında
mahpusların beslenme imkânları sınırlı ve hijyene ulaşmaları zor hatta
kendilerini koruyacak tedbirleri alamıyorlar çünkü yeterli sağlık personeli
bulunmuyor. Korumasız insanları böylesi bir tehdit karşısında bırakan sizler,
içinde bulunduğunuz bu kriz ortamını da fırsata çevirmeye çalışıyorsunuz, aynen
15 Temmuz sonrasında olduğu gibi. O zaman da FETÖ bahane edilerek kendinizden
saymadığınız yüz binlerce insanı görevden aldınız, binlercesini de
tutukladınız. Şu anda da aynı şeyi yapıyorsunuz aslında, coronavirüs salgını
bahane edilerek daha seçim öncesinde belli bazı çevrelere verdiğiniz af sözünü
yerine getirmeye çalışıyorsunuz. Bu şekilde de kendinize yakın
hissettiklerinizin cezaevlerinden çıkmasını sağlarken, düşman hukuku
uyguladıklarınızı da salgınla baş başa bırakıyorsunuz. Yani Madımak suçlusu Ahmet
Turan Kılıç gibilerin dışarı çıkmasını sağlarken; Selahattin Demirtaş, Osman
Kavala, Ahmet Altan, Gültan Kışanak, Selçuk Mızraklı, Sara Kaya, Ferhat Kut,
Aysel Tuğluk, Selma Irmak, Nilüfer Elik, Leyla Bozkurt, Ali Sincar, Mülkiye
Esmez ve daha binlerce sizin gibi düşünmeyen, size biat etmeyen siyasetçi,
gazeteci, akademisyen ve aktivisti ölüme terk ediyorsunuz, “Ölürseniz ölün.”
diyorsunuz. 
Bu
arada bugün Selahattin Demirtaş’ın, sevgili başkanımızın doğum günü, kutluyorum
buradan.
Değerli
arkadaşlar, bu yasa teklifi bu hâliyle geçerse büyük bir adaletsizlik
yaratacak, vicdanları yaralayacaktır, ağır kırılmalara yol açacaktır. Anayasa
Mahkemesinin kararları aslında çok açık: İnfazda ayrım yapamazsınız, infazda
eşitlik esastır. Birleşmiş Milletlerin çağrıları da açık: İstediğinizi dışarı
çıkarıp istemediğinizi ölüme terk edemezsiniz, ölümle karşı karşıya
bırakamazsınız. Unutmayın, virüs ayrım yapmıyor, içeride de dışarıda da ayrım
yapmayacak. Mesele, insanların sağlığı ve hayatıdır. Aslında, herkes savunduğu
kesimler için bir şeyler yapar; sizler bu yasayla katilleri, hırsızları,
dolandırıcıları, kaçakçıları, cezaevinden çıkarmaya çalışıyorsunuz, bizler de
yanlış olan bu düzeni teşhir eden, değiştirmeye çalışan insanlar için mücadele
ediyoruz, kurtarmaya çalışıyoruz o insanları ama bizim burada sizden bir
farkımız var: Biz adaletli davranıyoruz, herkese eşitlik istiyoruz. Bu yüzden
cezaevleri derhâl boşaltılmalıdır. Şimdi yapılması gereken şey, adli kontrol
uygulamalarını etkin bir şekilde kullanıp hızla istisnasız, şartsız tahliyeler
sağlanmalıdır. Aksi takdirde, mahpusların başına geleceklerden siz sorumlu
olacaksınız ve bunun hesabını ne burada ne de başka bir yerde veremezsiniz.
Hepinizi
saygıyla selamlıyorum. Sağ olun. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
CAHİT
ÖZKAN (Denizli) – Sayın Başkan…
BAŞKAN
- Buyurun Sayın Özkan.
CAHİT
ÖZKAN (Denizli) – Kayıtlara geçmesi için ifade etmek istiyorum: Hatibin
kürsüden “Düşman hukuku oluşturuyorsunuz.” iddialarını asla kabul etmiyoruz.
Yapmaya çalıştığımız, çağdaş ceza hukuk sistemlerinde olduğu gibi evrensel
hukuka uygun, demokratik hukuku inşa etmektir.
Teşekkür
ediyorum.
MERAL
DANIŞ BEŞTAŞ (Siirt) – Sayın Başkan…
BAŞKAN
– Buyurun Sayın Beştaş.
V.- AÇIKLAMALAR (Devam)
32.- Siirt Milletvekili Meral Danış Beştaş’ın, Denizli
Milletvekili Cahit Özkan’ın yerinden sarf ettiği bazı ifadelerine, “düşman ceza
hukuku” kavramının uluslararası bir kavram olduğuna ve görüşülen ceza infaz
teklifinde de bütün ayrıntılarıyla mevcut olduğuna ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
“Düşman
ceza hukuku” ya da “düşman hukuku” HDP’nin ya da Türkiye’nin icat ettiği bir
mesele değil. Bu, uluslararası bir kavram, Almanya’da çıktı ve maalesef, şu
anda uygulamaların tümü düşman hukukunun bütün ögelerini taşıyor. Bu, sadece
hatibimizin sözü değil, biz parti olarak da bunu müteaddit defalar ifade ettik,
düşman hukuku şu an görüştüğümüz infaz teklifinde de bütün ayrıntılarıyla mevcut.
Teşekkür
ederim. 
YILMAZ
TUNÇ (Bartın) – Asla mevcut değildir. 
BAŞKAN
– Teşekkür ederim. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN – Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 12'nci maddesinin aşağıdaki
şekilde değiştirilmesini arz ve teklif ederiz. 
5237
sayılı Kanunun 87’nci maddesinin dördüncü fıkrasında yer alan “onaltı yıla
kadar” ibaresi “onsekiz yıla kadar” şeklinde değiştirilmiştir. 
 Alpay
Antmen Zeynel Emre Süleyman Bülbül 
 Mersin İstanbul Aydın
 Turan
Aydoğan Saliha Sera Kadıgil Sütlü Mahmut Tanal
 İstanbul İstanbul İstanbul
 Tekin
Bingöl
 Ankara
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım.
BAŞKAN
– Önerge üzerinde söz talebi Sayın Tekin Bingöl’ün.
Buyurun
Sayın Bingöl. (CHP sıralarından alkışlar) 
TEKİN
BİNGÖL (Ankara) – Umarım tez elden bu pandemi sona erer, vatandaşlarımız da,
biz milletvekili arkadaşlarımız da şu maskeden kurtuluruz. Hakikaten her
kürsüye çıkan arkadaşın ne kadar zorlandığını gördüm. Hele gözlük kullanan
arkadaşlar daha da bir zorlanıyorlar çünkü buharlaşma yapıyor. 
Sayın
Başkan, değerli milletvekilleri; hepinizi saygıyla selamlıyorum. 
Bir
infaz yasası görüşülüyor. Buradaki temel amaç indirim. Maddelerin birçoğu buna
yönelik düzenleme içeriyor ve bu infaz yasası aylar öncesinden, belki bir yıl,
bir buçuk yıl öncesinden konuşulmaya başlanmıştı ama bu salgın infaz yasasını
öne çekti, önümüze getirdi. 355 cezaevinde 300 bine yaklaşan mahpus varken ve
onların bu bulaştan çok daha yüksek bir oranda etkilenmeleri söz konusuyken
elbette o mahpusların, o dar koşullarda yaşayanların, hijyenik koşullara asla
sahip olmayan mahpusların özellikle o durumlarını gözden geçirmek lazım. Bu
infaz yasası buna hitap etmeli, bunu öne alarak düzenlenmeli. 
Bakın
değerli arkadaşlar, bir virüs, elle tutulmayan, gözle görülmeyen, mikroskop
altında ancak tespit edilebilen bir mikrop âdeta dünyayı teslim aldı. Dört aya
yakın bir süredir ki bütün dünya buna konuşlanmış, âdeta bir Üçüncü Dünya
Savaşı yaşıyoruz. Kime karşı? Bu virüse karşı. Yıllardır savaş çığırtkanlığı
yapanlar; S-400’leri, F-35’leri, nükleer başlıklı silahları ve daha birçok bu tür
silahlarla dünyayı cehennem eden o emperyalist anlayış ve nihayet, daha çok
kazanmak anlayışındaki bu çalışmalar tamamen âciz kaldı bir virüsün karşısında,
dünya âdeta teslim alındı. 
Şimdi
biz burada ne yapıyoruz değerli arkadaşlar? Az önce bahsettiğim 300 bine yakın
mahpusun o koşullar altında bulunmasına gönlümüz el vermiyor. Ama burada bir
şey yapmak lazım. Adalet… Adaleti hâkim kılmak lazım. Siz ayrım yapabilirsiniz
bugüne kadar yaptığınız gibi, siz ötekileştirebilirsiniz ama bu virüs asla
ayrım yapmıyor. Ne AK PARTİ’li dinliyor ne CHP’li dinliyor ne MHP’li dinliyor,
önüne geleni alıp sürükleyip götürüyor. Dolayısıyla, 30-40 metrekarelik
hücrelerde, koğuşlarda 40-50 kişinin bir arada olduğunu düşünün, ne yaparsanız
yapın, hangi hijyen şartlarını uygulamaya kalkarsanız kalkın asla ama asla
orayı izole edemezsiniz, orayı hijyenik koşullara kazandıramazsınız. Hadi
diyelim ki bu infaz yasası Komisyondan indiği gibi çıktı, 60-70 bin kişi dışarı
çıkacak. Peki ya geri kalanlar, ya geri kalanlar?
Bir
temel anlayış var değerli arkadaşlar, bu ülkede artık adil yargılanma yok. Aynı
şekilde sizin elinizle de bu infaz yasasında da adalet yok, hak yok, hukuk yok.
Siz hiçbir şekilde AİHM’in, AYM’nin içtihatlarına dahi bakmıyorsunuz,
önemsemiyorsunuz, toptancı bir anlayış var. Kendinizden olmayan -siyasetçi
olsun olmasın- herkes muhalif; eleştiren, öneren, işinize gelmiyorsa bunlar
muhalif. Ya değerli arkadaşlar, Barış Pehlivan’ın, Barış Terkoğlu’nun, Hakan
Aygün’ün, Ferhat Çelik’in, Aydın Keser’in, Hülya Kılınç’ın, daha ismini
sayamayacağım onlarca, yüzlerce gazetecinin mahpusta ne işi var? Sadece ve
sadece kalemlerini oynatmışlar, sizi eleştirmişler, muhalefet etmişler. Bunları
içeride tutmanın mantığı ne? Siyasi muhalifler, eski milletvekilleri var,
koltuğu zorla gasbedilen belediye başkanları var, halkın iradesine gasp koyarak
tutuklanan belediye başkanları var. Şimdi, siz bunları hangi anlayışla içeride
tutuyorsunuz? İşte burada bir ayrımcılık var, işte burada bir adaletsizlik var.
Yapılması gereken, eşitlikçi anlayışla bu infaz yasasına bakmak lazım.
Bu
infaz yasası neyi öngörüyor? İndirim. Yani sanırsınız ki bütün maddeler,
indirim. Yok böyle bir şey. Ya indirimli infaz yasası görüşülürken bazı
maddelerde cezalar artırılıyor, akıllara zarar bir iş. Ya bizim konuştuğumuz,
acilen önümüze aldığımız mesele infazda indirim. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Bingöl.
TEKİN
BİNGÖL (Devamla) – Ama gelin görün ki bu infaz yasası sadece kendi
muhaliflerine karşı özel bir duvar örerek yapılan bir düzenleme. Bunun
düzeltilmesi lazım değerli arkadaşlar, vicdanen düzeltilmesi lazım. Vicdana
sığmayan işleri yapmak hiçbir zaman ama hiçbir zaman hiç kimsenin yanına kâr
kalmıyor.
Ben
bu arada başka bir şeyi hatırlatmak istiyorum siz değerli milletvekillerine.
Aman ha, aman ha dikkatli olalım, bu Parlamento çatısı altında biz çok şeyler
yaşadık. Komisyonlarda anlaşıldığında, bu Parlamentoya gelip sabaha karşı
operasyonlar yapılıp birtakım önergelerle üzerinde anlaşılmayan ya da uzlaşılmayan
şeyler alelacele geçirildi. Onun için dikkatli olmak zorundayız. Niçin? Çocuk
yaşta evlilikler, cinsel taciz, çocuk istismarı, bunlar burada sabaha karşı
operasyonlarla geçirilebilir. Aman ha değerli arkadaşlarım, dikkatli olalım,
gözümüzü açalım. Bunlara fırsat vermeyelim.
Saygılar
sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 12’nci maddesinin birinci
fıkrasında yer alan “on sekiz” ibaresinin “yirmi” şeklinde değiştirilmesini arz
ve teklif ederiz. 
 Ayhan
Altıntaş  Ayhan Erel Hüseyin Örs
 Ankara
 Aksaray Trabzon
 Arslan
Kabukcuoğlu  Ümit Beyaz Yasin Öztürk
 Eskişehir İstanbul Denizli
 İsmail
Tatlıoğlu
 Bursa
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılamıyoruz Başkanım.
BAŞKAN
- Önerge üzerinde söz talebi Sayın İsmail Tatlıoğlu’nun.
Buyurun
Sayın Tatlıoğlu. (İYİ PARTİ sıralarından alkışlar) 
İSMAİL
TATLIOĞLU (Bursa) – Sayın Başkan, Parlamentomuzun saygıdeğer mensupları;
hepinizi partim ve şahsım adına saygıyla selamlarım. 
Evet,
bu şartlarda bir infaz yasası görüşüyoruz. Her yasa, mutlaka en geniş çapta bir
konsensüs gerektirir ama bu tür yasalar, hakikaten çok tartışılması gerekir,
çok daha geniş toplum kesimlerini temsil eden siyasi partilerin nezdinde bir
konsensüs sağlamayı gerektirir ve üzerinde çok çalışmayı gerektirir. Ne yazık
ki çok uzun süredir tartışılan, neredeyse bir seneden fazladır tartışılan “af”
veya “infaz” başlıklı yasa teklifi böyle coronavirüs tehdidi altında bir
yangından mal kaçırır edasıyla Parlamentomuza tevdi edilmiştir. İçeriğiyle
ilgili partimiz olarak itirazlarımızı belirttik. Hiçbir tanesinin dikkate
alınmaması nedeniyle de Parlamentoda Genel Kuruldaki tavrımızı da ortaya
koymaya çalışıyoruz. Ancak teknik konular bir tarafa, burada da görüldü ki çok
hazırlıksız yapılan ve çok hızlı gidilen bir çalışma var. “Acele yavaş ediniz.”
kavramını hiç duymamışçasına bu yasa teklifi de bütün eksikliğiyle ve
yanlışlığıyla beraber yarın tartışılacak; hep beraber bunu göreceğiz. Hatta
öyle yanlış tasarı ve tekliflerle gelindi ki ve bunlarda da bugünkü gibi öyle
iddialı olundu ki şubat ayında getirilen Maden Kanunu, mayıs ayında bu Genel
Kurulda yenilenmek zorunda kaldı. Komisyonda görüşmelerde yapılan değişiklik
öyle iddialı yapıldı ki bizim itirazlarımız da dikkate alınmadı ama Genel
Kurulda tekrar eskiye dönüldü. Gerçekten bütün iddialarınıza rağmen tamamına
yakınında gerçekten bir hazırlıksızlık ve yetersizlik var, aynı bu ekonomik
tedbirler gibi. 
Bakın,
Sayın Erdoğan’ın 18 Martta açıkladığı tedbirler paketi için o gün de söyledik.
O günkü şartlarda iç hatlarda KDV’de düşüş, konaklama vergisinde indirim, konut
kredilerinde yüzde 80’den 90’a çıkan kredi… Ve tarım yok, turizm yok, eğitim
yok, kimya yok ve paramparça ve olmadı, yürümedi. Bakın, dünden beri şunu çok
üzülerek söylüyorum: Bugün maske dağıtmayı beceremeyen bir yönetim var ya,
samimi söylüyorum. (AK PARTİ sıralarından gürültüler)
SELAMİ
ALTINOK (Erzurum) – Hadi canım!
İSMAİL
TATLIOĞLU (Devamla) – Öyle yok, oradan el hareketiyle yok. Öyle yok. Kibar,
efendi ve saygıdeğer davranacaksınız, ben hep öyle davrandım. Öyle arkadaş
kontenjanından oturursanız böyle oluyor. (İYİ PARTİ ve HDP sıralarından
alkışlar)
YILMAZ
TUNÇ (Bartın) – Bütün dünyaya maske dağıtıyoruz biz, sen neden bahsediyorsun?
Bütün dünyaya maske veriyoruz.
CAHİT
ÖZKAN (Denizli) – HDP alkışlıyor bakın. Alkışlayın bir daha.
BAŞKAN
– Arkadaşlar, biraz sessiz lütfen.
İSMAİL
TATLIOĞLU (Devamla) – Şimdi, bakın değerli arkadaşlar, Fahrettin Altun Bey’in
“tweet”i yanımızda, PTT’yle beraber dağıtılacaktı bu.
YILMAZ
TUNÇ (Bartın) – Her yerde maske var, dolu dolu. 
İSMAİL
TATLIOĞLU (Devamla) – Maske yok demiyorum.
AYHAN
EREL (Aksaray) – Aksaray’da bir tane maske yokmuş.
LÜTFÜ
TÜRKKAN (Kocaeli) – Beceremediniz.
BAŞKAN
– Arkadaşlar, biraz sessiz lütfen.
İSMAİL
TATLIOĞLU (Devamla) – Arkadaşlar, buraya kurulmuş geliyorsunuz.
YILMAZ
TUNÇ (Bartın) – Kıskanmayın.
İSMAİL
TATLIOĞLU (Devamla) – Yeminli geliyorsunuz. Maske yok dedim mi? Demedim maske
yok diye, takıyoruz. Bak haksızlık yapıyorsunuz.
YILMAZ
TUNÇ (Bartın) – Herkeste maske var.
İSMAİL
TATLIOĞLU (Devamla) - Demedim kardeşim, demedim.
YILMAZ
TUNÇ (Bartın) – Öyle dedin ya.
İSMAİL
TATLIOĞLU (Devamla) - Türkçe anlamıyorsan İngilizce konuşayım veya bildiğin
başka bir dil varsa onu konuşayım, benim de bildiğim. 
RECEP
ÖZEL (Isparta) – Doğru konuş lütfen, doğru konuş! Dağıtılıyor.
İSMAİL
TATLIOĞLU (Devamla) – Konuşuyorum değerli kardeşim. Dedim mi maske yok diye?
(AK PARTİ sıralarından gürültüler)
BAŞKAN
– Sayın Tatlıoğlu lütfen, siz Genel Kurula hitap edin. 
İSMAİL
TATLIOĞLU (Devamla) – Arkadaşlarına da söyle, siz yakındasınız anlıyorsunuz:
“Bu konuşmacı ‘Maske yok’ demedi.” deyin arkadaşlarınıza.
ORHAN
KIRCALI (Samsun) – Var. 
BAŞKAN
– Evet, sözlerinizi tamamlayın. Buyurun devam edin.
İSMAİL
TATLIOĞLU (Devamla) – Tamamlayacağım, bir iki dakika…
LÜTFÜ
TÜRKKAN (Kocaeli) – “Beceremediniz, dağıtamadınız.” diyor. 
İSMAİL
TATLIOĞLU (Devamla) - Değerli arkadaşlar, bir ülkenin Cumhurbaşkanı bugün şöyle
yapacağım deyip ertesi gün böyle olmaz. Buradaki espriyi böyle söylüyorum.
BAŞKAN
– Tamamlayın sözlerinizi lütfen.
İSMAİL
TATLIOĞLU (Devamla) - Denizli’den, Bursa’dan bir tekstil ekibine verseydi bir
hafta içinde en iyisi Türkiye’nin en ücra köşesinde bulunurdu. 
YILMAZ
TUNÇ (Bartın) – Verdi, verdi.
İSMAİL
TATLIOĞLU (Devamla) - Bunu önemsemiyorum. Burada vurguladığım şey şu: Ne kadar
bir dağınıklık var arkasında, ne kadar bir dağınıklık var.
YILMAZ
TUNÇ (Bartın)- Bütün tekstil fabrikalarında... Hiç sıkıntı yok.
İSMAİL
TATLIOĞLU (Devamla) – Biz bu çerçevede, bu ekonomik tedbirlerle ilgili şunu
söylüyoruz. Bakın, yine yanlışlar yapıyoruz. Rutini olağanüstü tedbir gibi ilan
ediyoruz. Sayın Erdoğan’ı bile doğru söylemeyen pozisyonda bırakıyoruz. 2020
desteklerinin yarısının verildiğini söyledi. Hâlbuki çiftçinin daha 2018 ve 2019
yılından alacağı var.
YILMAZ
TUNÇ (Bartın) – Yok, nereden çıkarıyorsunuz ya? Eski dönemleri hatırlıyorsun
sen.
LÜTFÜ
TÜRKKAN (Kocaeli) – Evet, var, var. 2018 buzağı destekleme primleri hâlâ
gelmedi.
MUHAMMET
NACİ CİNİSLİ (Erzurum) – 2020’yi vermediniz daha. 
İSMAİL
TATLIOĞLU (Devamla) – 2020 yılının 22 milyar lira tutarındaki desteklemesiyle
ilgili daha genelge bile yok ortada. (AK PARTİ sıralarından gürültüler)
YILMAZ
TUNÇ (Bartın) – 2018 dedin.
LÜTFÜ
TÜRKKAN (Kocaeli) – Evet, 2018 buzağı destekleme primleri hâlâ verilmedi ya.
BAŞKAN
– Arkadaşlar, sessiz lütfen. 
Sayın
Tatlıoğlu, teşekkür ediyorum.
YILMAZ
TUNÇ (Bartın) – 2019 bile ödendi ya.
İSMAİL
TATLIOĞLU (Devamla) - Değerli arkadaşlarım, çok değerli vekilim; bakın, ben
otuz altı yıl akademik bir hayat sürdüm. Ne dediğimi bilirim ve arkasında
dururum.
BAŞKAN
– Teşekkür ediyorum.
İSMAİL
TATLIOĞLU (Devamla) – Şu an 2018’den ve 2019’dan çiftçiye borcu var Hükûmetin.
(İYİ PARTİ sıralarından alkışlar)
YILMAZ
TUNÇ (Bartın) – 2018’den yok.
İSMAİL
TATLIOĞLU (Devamla) – Evet, var. 
BAŞKAN
– Sayın Tatlıoğlu, teşekkür ediyorum, süreniz tamamlandı.
İSMAİL
TATLIOĞLU (Devamla) – 2020 yılıyla ilgili desteklerden…
BAŞKAN
– Sayın Tatlıoğlu, teşekkür ediyorum.
İSMAİL
TATLIOĞLU (Devamla) – …1 kuruş verilmiş değil. 
YILMAZ
TUNÇ (Bartın) – 2018 dedin.
BAŞKAN
– Evet, Sayın Tatlıoğlu…
İSMAİL
TATLIOĞLU (Devamla) – Onlardan borcunuz var zaten, Sayın Erdoğan dedi 2020.
2020, Sayın Erdoğan dedi. (İYİ PARTİ sıralarından alkışlar) 
BAŞKAN
– Değerli milletvekilleri, önergeyi oylarınıza sunuyorum: Kabul edenler...
Etmeyenler... Kabul edilmemiştir. 
12’nci
maddeyi oylarınıza sunuyorum: Kabul edenler... Etmeyenler... Kabul edilmiştir. 
Birleşime
yirmi dakika ara veriyorum. 
Kapanma Saati: 18.31
BEŞİNCİ OTURUM
Açılma Saati: 18.58
BAŞKAN: Başkan Vekili Süreyya Sadi BİLGİÇ
KÂTİP ÜYELER:
Bayram ÖZÇELİK (Burdur), Enez KAPLAN (Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 81’inci Birleşiminin
Beşinci Oturumunu açıyorum.
207
sıra sayılı Kanun Teklifi’nin görüşmelerine devam ediyoruz. Komisyon? Yerinde.
13’üncü
madde üzerinde 3 önerge vardır. Önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 13’üncü maddesinin kanun
metninden çıkarılmasını arz ve teklif ederiz.
 Hüseyin
Örs  Ayhan Erel  Ümit Beyaz
 Trabzon Aksaray İstanbul
 Arslan
Kabukcuoğlu Ayhan Altıntaş
 Eskişehir Ankara

BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ EMİNE YAVUZ GÖZGEÇ (Bursa)
–
Katılmıyoruz Sayın Başkanım.
BAŞKAN
- Önerge üzerinde söz talebi Sayın Ümit Beyaz’ın. Buyurun Sayın Beyaz.
ÜMİT
BEYAZ (İstanbul) – Sayın Başkan, değerli milletvekilleri; Ceza ve Güvenlik
Tedbirlerinin İnfazı Hakkında Kanun ile Bazı Kanunlarda Değişiklik Yapılmasına
Dair Kanun Teklifi’nin 13’üncü maddesi hakkında İYİ PARTİ adına söz almış
bulunuyor, hepinizi saygıyla selamlıyorum. 
Değerli
milletvekilleri, her toplumsal yapıda uyulması gereken kurallar vardır.
Toplumsal yapının onay vermediği kurallar yazılı hâle dönüşür ve yasalar ortaya
çıkar. Toplumsal kurallar ve yasalar ihlal edildiğinde cezalar uygulanır. Bu
hukuk kurallarına uymak istemeyen toplum düzeni adına cezalandırılır. Belirli
dönemlerde, toplumsal ihtiyaçlar ışığında cezaların affedilmesi gündeme
gelebilir. Bu aflar bazen ceza kanunlarının uygulanması sırasında ortaya
çıkabilecek haksızlıkları ve adaletsizleri gidermek için, bazen de toplumsal
kaynaşmanın yeniden tesisi için uygulanabilir. Cezaevlerinde yaşanan aşırı
yığılmanın önüne geçmek isteği affın amaçları arasında olabilir. Fakat
ülkemizdeki af uygulamalarına bakıldığında daha çok siyasi amaçlı afların
çıkarıldığı görülmektedir. Üzerinde konuştuğumuz ceza indirimi olarak sunulan
kanun değişikliğinin, hangi ihtiyaçları karşılamak adına çıkarıldığını da çok
anlamış değilim. FETÖ yargısının hukuksuzluklarını gidermek için mi, toplumsal
kaynaşmayı sağlamak için mi, cezaevlerindeki yoğunluğu azaltmak için mi
çıkarılmaktadır? 
Değerli
milletvekilleri, değişiklik teklifinde kafa karıştırıcı alanlar, adalet
duygusunu zedeleme ihtimali olan bölümler var. Mesela, üzerinde konuştuğumuz
maddeyle 5237 sayılı Kanun’un 220’nci maddesinde düzenlenen suç işlemek amacıyla
örgüt kurma ve suç işleme amacıyla kurulmuş örgüte üye olma suçlarının cezaları
yükseltilmiştir. TCK’de çoklu suçlar sadece örgüt olarak tanımlanıyor, teşekkül
5237 sayılı Kanun’da yok. Bu sebeple yapılan değişiklik teşekkülün de örgüt
gibi değerlendirilmesi ihtimalini doğuracağından ceza, adaletsizliğe yol
açacaktır. TCK’deki çoklu suç tanımının revize edilmesi ve teşekkülün de
eklenmesi gerektiğini düşünüyorum. Ayrıca suç işleyen bir kişi yargılanıyor ve
ceza alıyor, sonra siz tutuklunun ceza infaz kurumundaki tavırlarını dikkate
alarak serbest bırakmaya karar veriyorsunuz.
Değerli
milletvekilleri, bizler vatandaşlarımızın adalete olan güvenini ve inancını
yitirecek girişimler içinde olamayız, olmamalıyız. Cezaevlerinde bulunan
insanlarımızın topluma yeniden kazandırılmasına ilke olarak karşı değilim fakat
yapacağımız iyileştirmeler yargıya duyulan güveni sarsmamalıdır. Bakın, hâlâ en
çok gazetecinin cezaevinde bulunduğu ülkeler arasında başı çekiyoruz. Öyle bir
değişiklik yapmışsınız ki yüz kızartıcı suç işleyenler faydalanabiliyor,
düşüncesini açıklayan, gazetecilik yapan, “tweet” attığı için ceza alan
yararlanamıyor. Örneğin, vatanseverliğinden kimsenin şüphe duymayacağı, tamamen
gazetecilik faaliyetinden dolayı tutuklu bulunan Murat Ağırel’i tahliye etmeyen
bir af, toplumun adalet duygusunu zedeleyecektir. Keşke kin, nefret, şiddet ve
terör içermeyen düşünce suçlarını, gazetecileri, Twitter mahkûmlarını da
düzenlemenin kapsamına dâhil etseydiniz. İyi hâl kavramı üzerinden infaz
indirimi değerlendirmelerini birtakım kişi ve kurumların keyfine
bırakmasaydınız diyor, hepinize saygılar sunuyorum. (İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 13’üncü
maddesinin aşağıdaki şekilde değiştirilmesini arz ve teklif ederiz. 
Madde
13 - "5237 Sayılı Kanunun 220 inci maddesi aşağıdaki şekilde
değiştirilmiştir.
Suç
işlemek amacıyla örgüt kurma
MADDE
- 220 (l) Kanunun suç saydığı fiilleri ve bu kanunun dördüncü kısmında yer alan
dördüncü ve beşinci bölümlerinde yer alan suçları işlemek amacıyla örgüt
kuranlar veya yönetenler, örgütün yapısı, sahip bulunduğu üye sayısı ile araç
ve gereç bakımından amaç suçları işlemeye elverişli olması halinde üç yıldan
altı yıla kadar hapis cezası ile cezalandırılır. Ancak örgütün varlığı için üye
sayısının en az üç kişi olması gerekir.
2)
Suç işlemek amacıyla kurulmuş olan örgüte üye olanlar, iki yıldan dört yıla
kadar hapis cezası ile cezalandırılır.
3)
Örgütün silahlı olması halinde, yukarıdaki fıkralara göre verilecek ceza dörtte
birinden yarısına kadar artırılır.”
 Ayşe
Acar Başaran Muazzez Orhan Işık Abdullah Koç
 Batman Van Ağrı
 Serpil
Kemalbay Pekgözegü  Oya Ersoy Murat Çepni
 İzmir İstanbul İzmir
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ EMİNE YAVUZ GÖZGEÇ (Bursa) - Katılmıyoruz Sayın Başkan.
BAŞKAN
- Önerge üzerinde söz talebi, Oya Ersoy’un. 
Buyurun
Sayın Ersoy. (HDP sıralarından alkışlar)
OYA
ERSOY (İstanbul) – Genel Kurulu saygıyla selamlıyorum. 
Şimdi,
çok uzun süredir… Özellikle tarih önemli çünkü iktidar bu yasa teklifi
konusunda burada halkın toplumsal bir desteği olduğunu iddia etti; 24 Haziran
seçimlerinden önce gündeme getirilen bir yasa teklifini biz, o dönem cesaret
edilemediği için, halkın tartışacağı bir dönemde cesaret edilemediği için bugün
corona koşullarında burada tartışıyoruz. Ama tamamen bilim insanlarının, hukuk
profesörlerinin, hukuk kurumlarının, baroların, insan hakları kurumlarının,
çocuk hakları merkezlerinin bütün çığlıklarına kulağımızı tıkayarak bunu
tartışmaya çalışıyoruz. 
Aynı
zamanda da muhalefetin sesini, bizler de dâhil olmak üzere, burada halkın
duymasını engelleyecek bir şekilde yani bir corona fırsatçılığı içinde iktidar
tarafından yandaşlarına özel af getiren bir teklifi burada tartışıyoruz. Bu,
aynı zamanda sadece özel af değil cezaevlerine yani muhalif olan herkesin
üzerine ikinci defa geçirilmek istenen bir demir kafestir. Yani cezaevlerini
ezaevi hâline getirecek bir yasa teklifini burada tartışıyoruz aynı zamanda. 
Şimdi,
söz aldığım 13’üncü madde çok önemli çünkü bu 13’üncü maddede 2010
referandumuyla beraber yargının tabutuna çakılan çivinin infaz düzenlemesini de
yapar durumdayız. Bakın, 13’üncü madde özellikle Ceza Kanunu’nun 220’nci
maddesinde yapılan bir düzenlemeyle ciddi bir çelişkiyi de getiren bir
düzenleme. Yine ağır bir eşitsizlik ve adaletsizliği barındırıyor bu madde.
Şimdi, suç örgütlerinin patronlarını ve üyelerini salıverme telaşındaki bir
iktidarın suç örgütünü düzenleyen ceza normunda sözde ceza artırımı getirmesi
olsa olsa bir suçluluk psikolojisinin tezahürüdür. Ne de olsa bu madde
kapsamında ceza alan suç örgütlerinin patronları ve üyeleri işte, görüldüğü
üzere bu teklifte getirilmek istendiği gibi istendiği zaman salıverilmektedir.
Ancak biz biliyoruz ki siyasi iktidarın bir dediğini ikiletmeyen ve talimatla
işleyip karar veren yargı tarafından bu 220’nci madde, meşhur, örgüt üyesi
olmamakla birlikte örgüt üyesi gibi ceza alır, hükmüyle beraber tüm muhalif
kesimlere; iktidarın politikalarını eleştiren, bunun için basın açıklaması
yapan, herhangi bir yerde protesto gösterisi yapan, “tweet” atan, yazı yazan,
haber yapan yani düşünce ve ifade özgürlüğü ile örgütlenme özgürlüğünü kullanan
herkese karşı uygulanmaktadır. Çünkü iktidar, bu iktidarı boyunca yargı
sistemini tamamen kendi muhaliflerini, siyasi muhaliflerini sindirme, tasfiye
etme ve muhalefeti tamamen sindirme üzerine kurulu bir yargı düzeni kurmuştur.
Bu da hukuksuzluk düzenidir. 
Bakın,
sadece bir örnek; 18 Aralık 2012’de, o dönem Başbakan olan Erdoğan’ın bakanları
ve bürokratlarıyla gittiği ODTÜ’de, ODTÜ’ye gelişini protesto eden öğrenciler
işte, tam da bu 220’nci maddeyle yargılandı ve ceza aldılar. Şu an davaları
istinafta. 
Yine,
burada, biz kendimizi korumak için maske takıyoruz değil mi? Maskenin en
meşrulaştığı dönem. Gezi davalarında bu kullandığınız maske, örgüt üyesi olmasa
bile, örgüt üyesi gibi davrandığı iddia edilen kişilerin delili olarak
kullanıldı arkadaşlar. Tam da bu maske -kullandığınız maske- evlerde bulunduğu
için insanlar bu maddeden yargılandı. Şimdi, biz, yargının iktidarın siyasi
rakiplerini tasfiye ettiğini söylüyoruz ve talimatlı yargı hâline gelmiştir bu
yargı diyoruz. 
MEHMET
UĞUR GÖKGÖZ (Isparta) – Allah’ım, Ya Rabb’im!
OYA
ERSOY (Devamla) – “Allah’ım, Ya Rabb’im” demenizin bir manası yok. Ben size
şunu söyleyeyim Erdoğan’ın: “Ben bu davanın savcısıyım. Yargı gereğini
yapacaktır. Onu bırakmam.” dedikleri, cezaevine gönderiliyorsa bu talimattır.
“Seni başkan yaptırmayacağız.” dediği için cezaevine konulan Selahattin
Demirtaş tahliye edildiği hâlde Erdoğan: “Biz bunları bırakamayız.” dediği için
hâlâ cezaevinde tutuluyorsa bu, evet, talimatlı yargıdır ve bu teklifle beraber
de cezaevinde kalmaya devam edecektir. 
(Mikrofon
otomatik cihaz tarafından kapatıldı)
BAŞKAN
– Toparlayın, lütfen. Devam edin. 
Buyurun.
OYA
ERSOY (Devamla) – Toparlıyorum Sayın Başkan. 
Bir
de pazarlıklar sonucu talimatla salıverilenler var. Ajan terörist olarak
tutuklanan Deniz Yücel, cezaevinden talimatla Alman gazeteci olarak çıktı. Otuz
beş yılla yargılanan Rahip Brunson, önce ev hapsine gönderildi sonra hakkında
ifade veren o gizli tanıklar var ya o ifadelerini değiştirdiler yani
değiştirtildiler ve serbest bırakıldı. Onun arkasında Trump var, diğerinin
arkasında Merkel var. Bu halkın arkasında da halkın kendisi var, bizler varız,
hep birlikteyiz. 
Değerli
milletvekilleri, sonuç olarak uygulamada 226 yollamasıyla 314’üncü maddeden
ceza verilmektedir. Dolayısıyla 220’ye (1) ve (2)’nci fıkralara yaptırılan
artırım ve 226 yollamasıyla 314’üncü maddeden verilen cezaları da artıracaktır.
Bu nedenle eğer 220’nci maddede bir değişiklik yapılacaksa öncelikle benzer bir
düzenleme olan TCK’nin 314’üncü maddesi yürürlükten kaldırılmalıdır.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 13’üncü
maddesiyle 5237 sayılı Türk Ceza Kanunu’nun 220’nci maddesinin ikinci
fıkrasında “iki yıldan dört yıla” şeklindeki değişikliğinin teklif metninden
çıkarılmasını arz ve teklif ederiz.
 Alpay
Antmen Zeynel Emre Süleyman Bülbül 
 Mersin İstanbul Aydın
 Turan
Aydoğan Tufan Köse
 İstanbul
 Çorum
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ EMİNE YAVUZ GÖZGEÇ (Bursa) – Katılmıyoruz Sayın Başkan.
BAŞKAN
– Önerge üzerinde söz talebi, Sayın Süleyman Bülbül’ün.
Buyurun
Sayın Bülbül. (CHP sıralarından alkışlar) 
SÜLEYMAN
BÜLBÜL (Aydın) – Sayın Başkan, değerli milletvekilleri; hepinizi saygıyla
selamlıyorum.
Teklifin
13’üncü maddesi hakkında söz almış bulunmaktayım. 13’üncü maddeyle 5237 sayılı
Türk Ceza Kanunu’nun suç işlemek için örgüt kurmayı düzenleyen 220’nci
maddesinde yer alan hapis cezalarının alt ve üst sınırları artırılmak
istenmektedir. Çete, mafya diye tabir edilen organize suç örgütü üyelerine
dönük bir düzenleme algısı olsa da uygulamada Türk Ceza Kanunu 220/6
yollamasıyla bu hüküm muhalifleri sindirmek için kullanılıp Türk Ceza Kanunu
314’üncü maddeden ceza verilmektedir. Dolayısıyla Türk Ceza Kanunu 220 (1) ve
(2)’nci fıkralarında yapılacak 13’üncü madde değişikliğiyle 220/6’yla birlikte
silahlı örgüt başlıklı 314’üncü maddeden verilen cezaları da artıracaktır.
Mesela 3 kişi “tweet” atıp 3 kişi slogan atınca örgüt sayılıp cezalandırılmak
istenmektedir. Ülkemizde böylelikle uygulamada var olan düşünce ve ifade
hürriyetine yönelik adil yargılanma ihlallerini de artıracaktır. Bu husus da
Avrupa İnsan Hakları Mahkemesi kararlarında Avrupa İnsan Hakları Sözleşmesi’nin
10’uncu maddesini ihlal eden ve ülkemizi tazminata mahkûm eden bir husustur. 
Burada
iki ayrı düzenleme var. Biri suç işlemek amacıyla kurulan örgütün yöneticisinin
iki yıldan altı yıla kadar olan hapis cezası dört yıldan sekiz yıla artırılmak
isteniyor. Diğeri ise örgüte üye olanın bir yıldan üç yıla kadar olan hapis
cezası, iki yıldan dört yıla kadar artırılmak isteniyor. Öncelikle cezaların
alt ve üst sınırlarının belirlenmesi uzmanlık alanıdır. Adil yargılama
ilkesinin gerçekleşmesi doğru yapılacak bir tespitle mümkün olacaktır. Ancak
Adalet Komisyonunun düzenlemeyle ilgili sürecinde bu titizlik gösterilmediği
gibi, gerekli uzman incelemelerine de başvurulmadı. Hangi gerekçelerle iki
yıldan dört yıla kadar olan ceza dört yıldan sekiz yıla çıkarılıyor? Nasıl bir
ihtiyacın sonucunda bu artış yapılmıştır? Ya da böyle bir ihtiyaca gerek olduğu
nereden belli olmuştur, bunun bir açıklaması yok. Afaki bir ceza artırımı
yapılmış ayrıca bu ceza artırımının af düzenlemesi içinde geliyor olması ne
kanun yapma tekniğine ne de usulüne uygundur.
Bu
teklifin diğer bir yanlışlığı da örgüt suçlarının cezası artırılırken infazın
düşürülmesidir. Şu an bu suçtan mahkûm olanlar düşük olan cezadan mahkûmiyet
almışken bu kanunla düşecek infazla süper affa uğrayacak. Kimlerin hangi
yakınları için getirildiği belli olmayan bu çarpık düzenlemenin amacı nedir?
Şimdi çıkaracağımız suç örgütü mensuplarını çıkaralım maddesi midir? Önerilen
kanun maddesi bir yana örgüt suçlarındaki uygulama nasıl ilerliyor, ona da
değinmek lazım. Çünkü bu siyasi iktidarın tekelinde. Örneğin, iktidara dokunan
durumlarda -ki bunu yolsuzluk soruşturmalarında gördük- dosya kapanırken
Anayasa’yla korunan toplumsal bir muhalefet etkinliğinde veya eyleminde önce
bir örgüt yaratılıp sonra yurttaşların o örgüte mensup yapıldığını gördük.
Terörle Mücadele Kanunu’nda Türk Ceza Kanunu’nun 220’nci maddesi üzerinden
artırım yapıyor. Örneğin, muhalif eylemlerden, Gezi eylemlerinden yargılanan
yurttaşlara buradan başlatılacak bir terör soruşturmasıyla salt bir eyleme
katılmaktan terör örgütü bağlamı kurmak ve altı yıla kadar hapis cezası
vermenin önü açılacak. Bu Kanun maddesinin (6)’ncı fıkrasındaki “örgüte üye
olmamakla birlikte örgüt adına suç işleyen kişi” ve (7)’nci fıkrasındaki “örgüt
içindeki hiyerarşik yapıya dahil olmamakla birlikte örgüte bilerek ve isteyerek
yardım eden kişi” muhalefet üzerindeki kıyım araçlarından birisidir.
Cumhuriyet, Sözcü, Eren Erdem ve birçok davada buradan mahkûmiyetler
kurulduğunu gördük. Avrupa İnsan Hakları Mahkemesi birçok kararında da yasadaki
bu hükmün hukuki durumunu tartıştı ve bu hükmün aşırı geniş yorumlandığını
kabul etti. Avrupa İnsan Hakları Mahkemesinde görülen İmret davasında TCK
220/(7)’nci maddesiyle ilgili olarak maddenin öngörülemez olduğu ve aşırı geniş
yorumlandığı tespitiyle Türkiye’yi tazminat ödemeye mahkûm etti. Ayrıca
Işıkırık/Türkiye kararında da Avrupa İnsan Hakları Mahkemesi yine 220/(6-7)
düzenlemesinin soyut ve belirsiz olduğundan bahisle ihlal kararı verdi. Yani
diyorsunuz ki: “Bir suç işlemek için örgüt kurana indirim yaparız ama bu
maddenin (6) ve (7)’nci fıkralarındaki uydurma suçlardan toplumsal muhalefeti
tutsak ederiz. Gazetecileri, insan hakları savunucularını, muhalifleri
cezaevinde tutar, daha fazla ceza veririz.”
Değerli
vekiller, uzun lafın kısası, bu hüküm, AKP’nin “Bana karşı gelme, seni fena
yaparım.” teklifidir. Ülkemizde insanlar, yasalarda yazılı olan suçu
işledikleri için değil, ideolojik ve siyasi amaçlarla, subjektif nedenlerle
cezalandırılıyor. Hepimiz biliyoruz ki düşünceleriyle siyasi iktidarı rahatsız
eden, düşüncesini açıklayan, resmî ideolojiyle muhalif düşüncede olanlar
yargıda cezalandırılıyor. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
SÜLEYMAN
BÜLBÜL (Devamla) – Çözüm basit, demokrasi, anayasal özgürlüklerin en geniş
şekilde kullanılması, yargı bağımsızlığı ve tarafsızlığı ve adil yargılanma
hakkı yani hukuk devleti. 
Hepinize
saygılarımı sunuyorum. (CHP sıralarından alkışlar) 
BAŞKAN
– Birleşime beş dakika ara veriyorum ve Grup Başkan Vekillerimizi lütfen kürsü
arkasına rica ediyorum. 
Kapanma Saati: 19.16
ALTINCI OTURUM
Açılma Saati: 19.33
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 81’inci Birleşiminin
Altıncı Oturumunu açıyorum.
207
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
13’üncü
madde üzerinde Aydın Milletvekili Süleyman Bülbül ve arkadaşlarının verdiği
önergenin oylamasında kalınmıştı.
Önergeyi
oylarınıza sunuyorum: Kabul edenler… Etmeyenler… Kabul edilmemiştir.
13’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
14’üncü
madde üzerinde üç adet önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 14’üncü
maddesinin teklif metninden çıkarılmasını arz ve teklif ederiz.
 Murat Çepni Dirayet
Dilan Taşdemir Züleyha Gülüm
 İzmir Ağrı İstanbul
 Muazzez Orhan Işık  Serpil
Kemalbay Pekgözegü  Tulay Hatımoğulları Oruç
 Van İzmir Adana
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Tulay Hatımoğulları Oruç’un.
Buyurun
Sayın Oruç. (HDP sıralarından alkışlar)
TULAY
HATIMOĞULLARI ORUÇ (Adana) – Sayın Başkan, değerli milletvekilleri; maden
ocakları can almaya devam ediyor. Bugün Soma’da yaşanan göçükte 1 maden işçisi
yaşamını yitirmiş, 2 maden işçisi hâlâ göçük altında.
ÖZGÜR
ÖZEL (Manisa) – 3 arkadaşımız hayatını kaybetti.
TULAY
HATIMOĞULLARI ORUÇ (Devamla) – 3 olmuş, şimdi arkadaşlar sıralardan
söylüyorlar.
Yaşamını
yitiren işçi kardeşlerimizin ailelerine ve bütün maden işçilerine başsağlığı
diliyorum. 6552 no.lu Yasa gerektiği gibi düzenlenmeyince işçi sağlığı, iş
güvenliği sermayenin insafına bırakılıyor ve böyle, aslında kaza değil,
katliamlarla karşılaşıyoruz.
Yine,
az önce zikredildiği için Değerli Deniz Gezmiş’i anmadan konuşmama
başlayamayacağım. Deniz Gezmiş idam sehpasında son söz olarak şunu söylemişti:
“Yaşasın tam bağımsız Türkiye. Yaşasın Türk ve Kürt halklarının bağımsızlık
mücadelesi. Kahrolsun emperyalizm, yaşasın işçiler, köylüler.” diyen Deniz
Gezmiş’i, devrimci bir lider olarak ve önder olarak Deniz Gezmiş ve
arkadaşlarını saygıyla anıyorum.
Evet,
coronavirüs dolayısıyla dünyada çok ağır belirsizlikler ve öngörülemez hâller
var. Bu, her açıdan öyledir. Otoriter ve totaliter rejimler, tek adam rejimleri
bu dönemi “altın çağ” “Allah’ın lütfu” olarak görüyorlar, tıpkı şu anda AKP rejiminin
gördüğü gibi. 
Coronavirüs,
Türkiye'de çok sert bir artış gösteriyor hem ölümlerde hem vakalarda ve böylesi
bir süreçte kamuoyu yanıltılarak denildi ki: “Virüs dolasıyla bir af yasası
gelecek ya da infaz yasası gelecek.” Gelmesi gerekiyor da. HDP olarak bizim
itiraz ettiğimiz, bu yasanın buraya gelmesi değil, bunun kamuoyu tarafından net
olarak bilinmesini isteriz. Burada, coronavirüs koşullarında yani olağanüstü
koşullarda hayat normalmiş gibi davranmaya çalışan iktidarı uyarmak istiyoruz.
Yarın cezaevlerinden tabutlar çıkmaya başladığında şu sıralarda bizler şu an
oturduğumuz gibi oturamaz, halkın yüzüne, toplumun yüzüne bakamaz bir hâle
geleceğiz. Cezaevlerinde artış çok daha hızlı olacaktır dışarıdan. Bugün Sağlık
Bakanı diyor ki: “1 kişi 16 kişiye bulaştırıyor.” Dışarıda bile koşullar
böyleyken cezaevindeki koşulları varın siz düşünün. 
Evet,
düşman hukuku diyoruz. Bu düşman hukuku sadece cezaevlerinde değil, dışarıdaki
açık cezaevinde de aynı biçimde uygulanıyor. Bakın, bugün, büyükşehir belediyeleri
yardım kampanyaları başlattı ama bu belediyeleri yani İstanbul’u, Mersin’i,
Adana’yı, Ankara’yı AKP kaybettiği için oradaki dayanışma kampanyasının
hesaplarını bloke edebiliyor, aşevlerini kapatabiliyor. Yine, aynı biçimde,
küçücük dayanışma ağlarına dahi tahammül etmeyen AKP, herkes birbirine düşman
olsun, dayanışmasın ama AKP’den medet umsun pozisyonuna getirmek istiyor.
Bakın,
cezaevine dönmek ve bir örnek vermek istiyorum: Sabri Kaya... Sabri Kaya 54
yaşında, Osmaniye T Tipi Cezaevinde, 2 kez açık kalp ameliyatı geçirmiş -hekim
arkadaşlar çok iyi bilirler- Coumadin kullanmak zorunda. Birkaç hafta önce
birden Coumadini kesiliyor; kalp krizi geçiriyor, pıhtı atıyor, beyne de pıhtı
atıyor ve şu an yoğun bakımda. Hiçbir biçimde ailesine de doğru düzgün haber
verilmiyor. İşte, Sabri Kaya ve Sabri Kaya’lar gibi hasta tutsaklar
cezaevlerinde coronavirüse yakalandığı zaman bu Meclis vicdanıyla nasıl
hesaplaşacak, bunu oturup düşünmesi gerekmektedir. 
Evet,
iktidarın corona reklam filmini izliyoruz; “Biz şu ülkeden daha iyi hizmet
yaptık, şöyle yaptık, böyle yaptık...” Keşke doğru olsaydı da sizleri
alkışlasaydık. Maske dağıtamayan bir iktidar hâlindesiniz çünkü her şeyi kendi
merkezinizde toplamaya çalışan, yerel yönetimleri çalıştırmayan, HDP
belediyelerini görevden alan, CHP belediyelerinin hesaplarını bloke eden bir
merkezî hükûmet anlayışı içindesiniz. Oysaki merkezî hükûmetin yapması gereken
şudur: Yerel yönetimlerle aktif bir biçimde bu çalışmayı yürütmek ama bunu
yapabilecek bir mantık yok çünkü burada da partizanlık yapıyorsunuz.
Coronavirüs günleri partizanlık yapacak günler değildir. Vicdanınızla,
bilincinizle, bilim insanlarının yol göstericiliğiyle davranmak zorundasınız. 
Velhasılıkelam,
uzun reklamlar çok sıkıcıdır, bıktırıcıdır, pandemi günlerinde ise
tehlikelidir, öldürücüdür. Toplum reklam filmi izlemek istemiyor.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
TULAY
HATIMOĞULLARI ORUÇ (Devamla) – Toplum, pandemi sürecinde, “ama”sız “fakat”sız
bir biçimde, açlıkla, hastalığın yayılmasıyla esaslı bir mücadele beklemektedir
sizden. “Tek adam rejimi olarak corona virüsünün bana verdiği güçle sizi ölüme
mahkûm ediyorum.” demiş oluyorsunuz içerideki tutsaklara ve bu bir cinayettir,
bu cinayete biz asla ortak olmayacağız. 
Coronavirüsle
ilgili, Bilim Kurulu cezaevleri için ne önermeler sunuyor, buna dönüp bakmak
zorundasınız. Aksi takdirde herkes şu soruyu soracak: “Bu devlet neden var?”
Devletin görevi partizanlık yapmak değildir. Şu an devlet, AKP sayesinde partizanlık
yapıyor. Pandemi günlerinde bile esaslı mücadelesini, yüz yılda bir yaşanan
böylesi büyük bir felakette esaslı mücadelesini yerine getirmiyor, partizanlık
yapıyor ve bunun hesabını mutlaka halklar sizden soracaktır. (HDP sıralarından
alkışlar) 
RECEP
ÖZEL (Isparta) – Haksızlık yapıyorsunuz.
MERAL
DANIŞ BEŞTAŞ (Siirt) – Karar yeter sayısı istiyoruz.
BAŞKAN
– Peki. 
YILMAZ
TUNÇ (Bartın) – Kendi önergesine insan karar yeter sayısı ister mi?
BAŞKAN
– Önergeyi oylarınıza sunacağım, önergeyi oylamadan önce karar yeter sayısı
arayacağım.
Önergeyi
oylarınıza sunuyorum: Kabul edenler... Etmeyenler... Karar yeter sayısı yoktur.
Birleşime
on dakika ara veriyorum.
Kapanma Saati: 19.41
YEDİNCİ OTURUM
Açılma Saati: 19.52
BAŞKAN: Başkan Vekili Süreyya Sadi BİLGİÇ
KÂTİP ÜYELER:
Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 81’inci Birleşiminin
Yedinci Oturumunu açıyorum.
207
sıra sayılı Kanun Teklifi’nin görüşmelerine devam ediyoruz. Komisyon? Yerinde.
207
sıra sayılı Kanun Teklifi’nin 14’üncü maddesi üzerinde Adana Milletvekili Tulay
Hatımoğulları Oruç ve arkadaşlarının önergesinin oylamasında karar yeter sayısı bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım: Kabul
edenler... Etmeyenler... Karar yeter sayısı vardır, önerge kabul edilmemiştir. 
14’üncü
madde üzerindeki diğer önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 14’üncü
maddesinde geçen “beş yüz günden” ibaresinin “bin günden” şeklinde
değiştirilmesini arz ve teklif ederiz. 
 Alpay Antmen Zeynel
Emre Süleyman Bülbül
 Mersin İstanbul Aydın
 Turan Aydoğan Saliha
Sera Kadıgil Sütlü Mahmut Tanal
 İstanbul İstanbul İstanbul
BAŞKAN
– Değerli milletvekilleri, her beş dakikada bir önerge oylamamız var, lütfen
Genel Kurulda kalalım. 
Komisyon
önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Evet, Komisyonunun katılmadığı önerge üzerinde söz talebi Sayın Mahmut
Tanal’ın. 
Buyurun
Sayın Tanal. (CHP sıralarından alkışlar) 
MAHMUT
TANAL (İstanbul) – Değerli Başkanım, değerli milletvekilleri; hepinizi
saygıyla, hürmetle selamlıyorum. 
Değerli
Başkanım, benim sizden bir istirhamım var. Şu kürsü temizleniyor, teşekkür
ederim ama bu olduğu gibi burada duruyor. Benim sizden istirhamım, bunu
kullanmayın, onun yerine şu şeffaf suları şuraya koysanız, ihtiyacı olan
arkadaşlarımız içer zaten. 
BÜLENT
TURAN (Çanakkale) – Başkanım, bunları size özel de söyleyebilirdi Sayın Tanal. 
MAHMUT
TANAL (Devamla) – Bence daha doğru, daha yerinde olur diye düşünüyorum.
BAŞKAN
– Sayın Tanal, zaten onlar tek kullanımlık, atımlık olduğu için daha fazla
tercih ediliyor; diğeri plastik. 
MAHMUT
TANAL (Devamla) – Olsun ama. 
BAŞKAN
– Sizlerin sağlığını korumak da bizim görevimiz. 
MAHMUT
TANAL (Devamla) – Oraya konulsa, ihtiyacı olan oradan alsa, iyi olur ama karar
sizin tabii. 
BAŞKAN
– O yüzden, plastikten içmeniz yerine; kâğıt, atılabilirden içmeye devam
edeceğiz. 
Teşekkür
ediyorum. 
MAHMUT
TANAL (Devamla) – Peki, teşekkür ederim.
BÜLENT
TURAN (Çanakkale) – Süresi bitti Başkanım. 
MAHMUT
TANAL (Devamla) – Nasıl efendim? 
BÜLENT
TURAN (Çanakkale) – Süresi bitti. 
MAHMUT
TANAL (Devamla) – Yok, Başkanın günlü boldur, ben burada kamu hizmeti ifa
ettiğim için Başkan gereken toleransı tanıyor. (CHP sıralarından alkışlar) 
Değerli
Başkanım, değerli milletvekilleri; hepinizi saygıyla, hürmetle selamlıyorum. 
14’üncü
madde tefecilikle ilgili bir madde. Tefeciliğin cezası artırılıyor. Neden
ihtiyaç oldu? Buna karşı mıyız, değil miyiz? Öncelikle, tefecilikle ilgili
cezanın artırılması... Bu bile yetersiz, daha da artırılması lazım yani buna
ben taraftarım. Ancak, durup dururken hangi ihtiyaçtan kaynaklandı tefeciliğin
cezasının artırılması? Kim para alıyor? Kim faizle para veriyor, kim faizle
para alıyor? Bu tefecilik hangi dönemlerde, ne zaman düzenlendi? Ekonominin
bozuk olduğu, ekonomik istikrarın olmadığı, milletin sıkıntı içerisinde
yaşadığı dönemlerde, buhranlarda, milletin âdeta kanını emen tefecilerin yoğun
olduğu dönemlerde bunlara ihtiyaç duyulur. Evet; peki, biz bugüne kadar
tefecilikle ilgili -içimizde, burada aşağı yukarı 100’ün üzerinde hukukçu
arkadaşımız var- arkadaşlar, senet kırdırtan var, çek kırdırtan var, hatta şu
anda bu POS cihazlarından kredi kartını çekip 100 liraysa 70 lira, 50 lira, 80
lira para alan var. Bunların hepsi birer tefeciliktir. Peki, ben şimdi burada
Adalet Bakanlığı yetkililerine soruyorum: Bununla ilgili kaç tane dava açıldı?
Kaç kişi mahkûm edildi? Biz, tefeciliği sadece bu şekilde değil değerli
arkadaşlar… Şu anda Türkiye’nin çoğu yerinde vatandaş kalkıyor, arabasını satıyor,
diyor ki: “Hasılat dönemi… Arabanın bugünkü değeri 50 bin liraysa, hasılat
dönemi 70 bin lira, 80 bin lira, 100 bin TL’ye satılıyor.” Bunun adı tefecilik
değil mi değerli arkadaşlar? Bunun adı da tefecilik. Ama maalesef, fındıkla
ilgili mesela… Güneydoğu’da vatandaş diyor ki: “Kardeşim, buğday satan var;
efendim, mercimek, nohut vesaire…” Bunların hepsi ayrıntılı birer tefecilik
aslında. Peki, bunlarla ilgili bir işlem yapılabiliyor mu? İşlem yapılamıyor.
Peki,
değerli arkadaşlar, şimdi bu tefecilikle ilgili Türkiye’de bu işi yapan barter
şirketleri var -hukukçu arkadaşlarımız bilirler- varlık şirketleri var. Mesela
varlık şirketleri… Sizin borcunuz 50 bin liraysa varlık şirketi bu borcunuzu
gidiyor bankada 10 bin TL’ye veya 15 bin TL’ye, 20 bin TL’ye satın alıyor.
Aldıktan sonra o mevcut olan borcunuz 50 bin lirayı tahsil etmeye çalışıyor.
Peki, buna herhangi bir ceza var mı, herhangi bir yaptırım var mı? Bankacı olan
arkadaşlarımız var, gerçekten bu alacak temliki açısından kaç paraya temlik
etti? 50 bin lira. 20 bin liraya temlik ettiyse hadi 20 bin lirasını faiziyle
birlikte tahsil etsin. Ama 20 bin liraya temlik ettiği bir paranın, bunun 50
bin lira olarak tahsil edilmesi hiçbir vicdana, hiçbir hukuka sığmaz değerli
arkadaşlar.
Evet,
çok kanun çıkarmakla övünüyor Meclis. Değerli arkadaşlar, çok kanun çıkarılması
marifet değil. Çok kanun çıkarılması hukuku zayıflatır, hukuku güçsüzleştirir,
hukuka güven kalmaz, hukuka itimat kalmaz. Zaten “Hukuk var mı, yok mu?” diye
hep tartışılıyor. Aslında hukukun olmadığı ülkede hukuk da yapılmaz, işin
gerçeği bu. Burada en fazla konuşulan, en fazla gündeme getirilen kavram
“adalet” kavramı. “Adalet” kavramı en fazla gündeme getirilen bir kavram.
(Mikrofon
otomatik cihaz tarafından kapatıldı) 
MAHMUT
TANAL (Devamla) – Selamlama için bir dakika süre isteyeceğim, bitireceğim Sayın
Başkanım.
BAŞKAN
– Tamamlayın…
MAHMUT
TANAL (Devamla) – Değerli arkadaşlar, en fazla Mecliste konuşulan konu adalet,
adalet, adalet… 
Değerli
arkadaşlar, eğer ülkemizde gerçekten adalet egemen olmuş olsaydı bu kadar
adaletsizlik gündeme gelmezdi. Hangi ihtiyaçtan kaynaklanıyor da… Niye kimse
burada başka bir kavram kullanmıyor da adalet kavramını kullanıyor? Adalet,
hakikaten bizim soluduğumuz hava gibidir, ne kadar temiz olursa o kadar sağlıklı
yaşarız. 
Ben
hepinize teşekkür ediyorum. 
Saygı
ve hürmetle sizi selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 14’üncü maddesinin birinci
fıkrasında yer alan “fıkra eklenmiştir.” ibaresinin “fıkra ihdas edilmiştir.”
şeklinde değiştirilmesini arz ve teklif ederiz.
 Ayhan
Altıntaş  Ayhan Erel  Yasin Öztürk
 Ankara
 Aksaray  Denizli
 Ümit
Beyaz  Hüseyin Örs  Arslan Kabukcuoğlu
 İstanbul
 Trabzon  Eskişehir
 Ümit
Özdağ
 İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Önerge üzerinde söz talebi Sayın Ümit Özdağ’ın.
Buyurun
Sayın Özdağ.(İYİ PARTİ sıralarından alkışlar)
ÜMİT
ÖZDAĞ (İstanbul) – Sayın Başkan, değerli milletvekilleri; bütün dünyayı eş
zamanlı olarak etkileyen corona salgınına benzer bir başka gelişme insanlık
tarihi boyunca hiç yaşanmamıştı. Evet, birçok küresel felaket oldu ama eş
zamanlı olmadı, dünyanın değişik yerlerinde oldu ve daha sonraki yıllarda
dünyanın diğer bölgelerine de ulaştı. Muhtemelen bir tek dinozorların ortadan
kalkmasını sağlayan göktaşı darbesi dünyayı aynı anda etkilemiş olabilir. 
Bu
salgının kalıcı sonuçları olacağı konusunda ve insanlık tarihinde bir dönüm
noktası olacağı konusunda hemen hemen herkes mutabık. Ancak, salgının insanlık
tarihinde dönüm noktası olması sadece salgının hastalık boyutuyla ilgili değil.
Daha çok hastalıktan sonra ortaya çıkacak veya mevcut ve salgınının
hızlandırdığı jeopolitik, politik, ekonomik, sosyal ve kültürel dönüşümler insanlık
tarihine bir dönüm noktası olarak geçecek. 
Salgın
sonrasında küresel ekonomik bir resesyon geliyor. Bütün dünyada büyük işsizlik,
işsizlikle bağlantılı olarak sosyal çalkantı, protesto, hatta yağmalar
bekleniyor. Corona salgınının birçok şeyi çökerteceği söyleniyor ama en önemli
çöküşlerden bir tanesi “toplumsal çöküş” olarak nitelendiriliyor. Avrupa’da bir
ülkede çıkacak ve bizim de muhtemelen televizyonlarda seyredeceğimiz, aç ve
işsiz insanların bir sokak eylemi, yağması corona salgını gibi bütün dünyayı
sarabilir. Böyle bir tehlikeyle Türkiye de karşı karşıya. Üç seneden beri bir
ekonomik krizin içerisindeyiz, salgına krizde yakalandık. İşsizlik Türkiye
tarihindeki -bütün dünyada olduğu gibi- en üst noktalardan bir tanesine doğru
tırmanıyor. Kendi içimizde ciddi sıkıntılarımız var, yardım konusunda bile
uzlaşamıyoruz. Bırakın yardım konusunda, burada bile sosyal mesafeyi korumamız
gereken bir ortamda maskeli konuşurken birbirimizin üzerine yürüyoruz ve bu
arada bu görüşmeler sonucunda çıkacak yasayla 90 bin daha işsizi, sabıkalıyı ve
kızgın insanı sokağa çıkartacağız. Umarım, bu yasayı hazırlayanlar ve saraydaki
güvenlik danışmanları, bu sokağa çıkacak yeni 90 bin kişinin, mevcut risklere
nasıl bir risk potansiyeli ekleyeceğini hesaplamışlardır ve bunu da
paylaşmışlardır Sayın Erdoğan ve diğer bakanlarla. “Endişelenmeyin, hiçbir şey
olmaz.” diyorsanız inşallah haklı çıkarsınız ama bir şey olursa şimdiden bunun
için de -madem bu yasa çıkma süreci içerisinde- tedbirler, ek tedbirler
alınmalı. En basitinden; bu 90 bin kişi dışarıya çıktığı zaman eğer Sağlık
Bakanı “Herkes kendi olağanüstü hâlini uygulasın ve evinden çıkmasın.” demeye
devam ederse -ki muhtemelen bu yasa çıktığında biz hâlâ kendimizi izole ediyor
olacağız- bu 90 bin kişiyi evlerinde nasıl tutacağımızı düşünelim. Hapisten
çıkmış 90 bin kişi “Evde oturun.” dediğiniz zaman oturacaklar mı? veya bunlar
için de sosyal yardım planlandı mı yoksa bir şekilde onlar da hayatlarını
kazanırlar mı diye hayatın doğal akışı içerisine bırakıldı? Bu hususları umarım
yasayı tasarlayanlar ve hazırlayanlar düşünmüşler, tedbirleri de her zaman
olduğu gibi almışlardır.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkür ederim Sayın Özdağ.
Sayın
milletvekilleri, görüyorsunuz süre beş dakika, beş dakika içerisinde de
istediklerinizi, söylemeniz gerekeni söylüyorsunuz. Eğer söyleyemiyorsanız beş
dakikada, altı dakikada da hiçbir şey söyleme şansınız olmuyor. Teşekkür
ediyorum Sayın Özdağ tekrar.
Eğer
sizler de uygun görüyorsanız bu birer dakikaları kaldırırsak en azından bugün
için bir-bir buçuk saat civarında çalışma süresinden tasarruf etmiş oluruz
değerli arkadaşlar. (CHP ve HDP sıralarından “Hayır.” Sesleri)
TURAN
AYDOĞAN (İstanbul) – Hayır Başkanım, yapmayın. Böyle bir tasarruf derdimiz yok
bizim.
BAŞKAN
– Evet, önergeyi oylarınıza sunuyorum: Kabul edenler… Etmeyenler… Kabul
edilmemiştir.
14’üncü
maddeyi oylarınıza sunuyorum: Kabul edenler… Etmeyenler… Kabul edilmiştir.
Niye
bu kadar çok itiraz ettiniz arkadaşlar? Bu Başkanın takdirinde olan bir
uygulamadır, ilave süre verip vermemek.
TURAN
AYDOĞAN (İstanbul) – Takdirinizi demokrasiden yana kullanın Sevgili Başkan.
BAŞKAN
– Sayın Aydoğan, takdirimiz her zaman demokrasiden yana.
TURAN
AYDOĞAN (İstanbul) – Söz hakkından yana kullanın, devam edin biz de size
saygımızı artıralım. 
BAŞKAN
– Teşekkür ediyoruz. Saygı pazarlık konusu değildir biliyorsunuz. Saygıyı
pazarlık konusu yaparsanız bu iş olmaz. 
TURAN
AYDOĞAN (İstanbul) – Kuşkusuz. Gönlümüzde artar emin olun.
LÜTFÜ
TÜRKKAN (Kocaeli) – Mevcut olanı artıralım.
BAŞKAN
- 15’inci madde üzerinde 3 adet önerge vardır. Önergeleri aykırılık sırasına
göre işleme alacağım:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 15’inci
maddesinin aşağıdaki şekilde değiştirilmesini arz ve teklif ederiz.

"MADDE 15 - 4/12/2004 tarihli ve 5271
sayılı Ceza Muhakemesi Kanununun 109 uncu maddesinin mülga dördüncü fıkrası
aşağıdaki şekilde yeniden düzenlenmiştir.
"(4) Maruz
kaldığı ağır bir hastalık veya engellilik nedeniyle ceza infaz kurumu
koşullarında hayatını yalnız idame ettiremediği tam teşekküllü devlet
hastanelerinin, eğitim ve araştırma hastanelerinin, üniversite hastanelerinin
sağlık kurullarınca düzenlenen rapor uyarınca tespit edilen şüpheli ile gebe
olan veya doğurduğu tarihten itibaren altı yıl geçmemiş bulunan kadın
şüphelinin tutuklanması yerine adlî kontrol altına alınmasına karar verilir.
Hakkında mahkûmiyet hükmü verilmiş ve bu hükümle ilgili olarak istinaf veya
temyiz kanun yoluna başvurulmuş olması hâlinde, UYAP kayıtlarını incelemek
suretiyle hükmü veren ilk derece mahkemesi de adlî kontrol kararı verebilir.”
 Serpil
Kemalbay Pekgözegü Muazzez Orhan Işık Züleyha Gülüm
 İzmir Van İstanbul
 Garo
Paylan Murat Çepni Dirayet Dilan Taşdemir
 Diyarbakır İzmir Ağrı
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Garo Paylan’a aittir.
Buyurun
Sayın Paylan. (HDP sıralarından alkışlar)
GARO
PAYLAN (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, coronavirüs bütün dünyayı sardı ve coronavirüsün bir özelliği var
arkadaşlar -kötü özellikleri var ama- coronavirüs ayrımcılık yapmıyor, yani
Türk, Kürt, Ermeni, İngiliz, Fransız, Hindu, Çinli ayırmıyor. Öldürdüğü insana
azap çektiriyor veya onu hayattan alıyor. Arkadaşlar, bu coronavirüs musibetine
karşı toplumlar da iki türlü refleks veriyorlar. Bu reflekslerden biri, daha
dayanışmacı, daha barışçı, daha eşitlikçi ve daha adaletli refleksler veriyor
bazı toplumlar. Birbirleriyle dayanışma hâlindeler, toplumsal barış için çaba
gösteriyor bazı toplumlar. Avrupa Birliğinde mesela bunun için bazı girişimler
var, dünyada çeşitli ülkelerde daha toplumsal barışçı, “Komşunla dayanış,
komşunla barış.” diye refleksler söz konusu oluyor. 
NİLGÜN
ÖK (Denizli) – Avrupa Birliğinde…
GARO
PAYLAN (Devamla) - Bakın arkadaşlar, bazı ülkelerdeyse -mesela bizim gibi
ülkelerde- daha otoriter, daha dışa kapanık, daha ötekileştirici ve maalesef
daha vicdansız refleksler söz konusu olabiliyor. (AK PARTİ sıralarından
gürültüler) 
İSMAİL
KAYA (Osmaniye) – Tam tersine…
ŞAHİN
TİN (Denizli) – Sen hangi ülkede yaşıyorsun? Afrika’da mı yaşıyorsun?
GARO
PAYLAN (Devamla) - Bakın, Türkiye maalesef ikinci şıkka savruldu arkadaşlar. 
Bakın
arkadaşlar, infaz yasası bunun bir tezahürü. Düşünün ki böyle bir ortamda İran
rejimi bile, arkadaşlar bakın, İran rejimi bile infazda bir ayrıma gitmedi,
infazda eşitlik çerçevesinde hareket etti. Maalesef, Türkiye’deki AK PARTİ
rejimi, saray rejimiyse vicdansız bir teklifle karşımıza geldi ve infazda
ayrımcılığa gidiyor. (AK PARTİ sıralarından gürültüler)
ŞAHİN
TİN (Denizli) – Kusura bakma, teröristlere…
MERAL
DANIŞ BEŞTAŞ (Siirt) – Sen bir dinle, dinle!
GARO
PAYLAN (Devamla) - Düşünün ki toplumsal barışa bu kadar ihtiyacımız olduğu bir
dönemde dahi…
MERAL
DANIŞ BEŞTAŞ (Siirt) – Bir dinle!
GARO
PAYLAN (Devamla) - …vicdansızca, adaletsizce bir teklifle karşımıza geliyor.
(AK PARTİ sıralarından gürültüler)
MERAL
DANIŞ BEŞTAŞ (Siirt) – Sayın Başkan, lütfen yani oradan ha bire müdahale
ediyorlar.
NİLGÜN
ÖK (Denizli) – Sen de müdahale ediyorsun.
MURAT
ÇEPNİ (İzmir) – Terörist sensin!
MERAL
DANIŞ BEŞTAŞ (Siirt) – Sen kime terörist diyorsun ya, kime terörist diyorsun?
(AK PARTİ ve HDP sıralarından karşılıklı laf atmalar)
BAŞKAN
– Sayın milletvekilleri, sayın milletvekilleri, rica ediyorum, lütfen.
Sayın
Paylan, devam edin.
MERAL
DANIŞ BEŞTAŞ (Siirt)- Özel yapıyorsunuz, farkındayız.
GARO
PAYLAN (Devamla) – Değerli arkadaşlar, bakın, dışa kapanmacı anlayışın
tezahürleri ve vicdansızlığın tezahürleriyle karşı karşıyayız.
Başka
bir tezahür de bugün, Süreyya Sadi Bilgiç’in önceki dönem başkanı olduğu Plan
ve Bütçe Komisyonuna sunuldu arkadaşlar. Ne öneriyor biliyor musunuz dışa
kapanmacı anlayış? Twitter’ı, Facebook’u, Instagram’ı, WhatsApp’ı kapatmayı
öngörüyor yani dünyayla iletişim kuracağımız, haber kaynağı olabilecek
platformları kapatmayı öngörüyor arkadaşlar. Düşünün ki coronavirüs krizi var,
bunu saray bir fırsata çevirmek istiyor ve bütün platformları kapatmak istiyor.
İşte dışa kapanmacılığın tezahürü, vicdansızlığın tezahürü arkadaşlar.
Susulsun,
Çin’deki gibi olsun, bakın, bu yasa teklifiyle… Çin bütün bu platformları
yasakladı, ülkeden çıkardı ve kendi platformlarını kurdu, vatandaşını zapturapt
altına alıyor. Aynı anlayışın tezahürü şimdi Plan ve Bütçe Komisyonuna sunulan
yasada var. İşte arkadaşlar, Türkiye böyle bir yere savruluyor.
Şimdi,
siz coronavirüsten korkuyorsunuz değil mi? Korkuyorsunuz değil mi? Her
birinizin akrabası sizi arıyor değil mi? Orada 300 kişisiniz. Bakın, bir
arkadaşımız coronavirüsten şu anda hasta, ona şifa diliyorum. Emin olun burada
başka coronavirüslüler de var, mümkün değil, istatistik bunu gösteriyor. Şu
anda içimizde coronavirüslüler var ve birbirinize bulaştırıyorsunuz. Bakın, 300
kişi burada, işte cezaevinde 300 bin insan var. Suçlu dediklerinizin her
birisini kazıdığınızda altından insan çıkar. Her birimizin ötekisi olabilir ama
emin olun bu öteki saydıklarınız insandır ve siz onları bu ayrımcı teklifle
ölüme mahkûm ediyorsunuz, ölüme. Türkiye’de ölüm yasası yok, ölüm cezası yok
ama siz onları ölüme mahkûm ediyorsunuz. Kendi ideolojik, maalesef vicdansız
kalıplarınız içinde ölüme mahkûm ediyorsunuz. Bakın, arkadaşlar, cezaları
hâkimler verirler ve Türkiye’deki ceza yasalarına göre cezaları verir ve siz
indirim yaparken -eğer yapacaksanız- adaletle indirim yapmak zorundasınız.
“Benim ötekim bu, senin ötekin bu.” diye bakamayız, adalet bunu gerektirir ve
bunun bu dünyada da ahirette de hesabı görülür, bunu iyi tartın arkadaşlar.
Değerli
arkadaşlar, bizler siyasetçiyiz, farklı düşünüyoruz. Bakın, “Coronavirüs
ayrımcılık yapmaz.” diyorum, siz ayrımcılık yapıyorsunuz. Coronavirüs bölücülük
yapmıyor, dünyayı birleştiriyor; siz bölücülük yapıyorsunuz arkadaşlar.
Bakın,
dün Tayyip Erdoğan bu ülkenin teröristiydi, ondan önceki gün Necmettin Erbakan
teröristiydi. (AK PARTİ sıralarından gürültüler)
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
GARO
PAYLAN (Devamla) – Ondan önceki gün Deniz Gezmiş teröristiydi. Bu ülke başbakan
astı arkadaşlar, Adnan Menderes’i astı. Bakın, yarın öbür gün, bugün ölüm
cezasına mahkûm ettikleriniz de onurla çıkacak, onurla. Bu ülkede onurla
çıkacaklar ama onlar hayatlarını kaybetse bile onurla yâd edilecekler. Ama siz
bu yasaya el kaldıranlar, maalesef tarihin karanlık sayfalarında anılacaksınız
ve evlatlarınız bile size sahip çıkmayacak arkadaşlar.
Hepinize
saygılar sunarım. (HDP sıralarından alkışlar, AK PARTİ sıralarından gürültüler)
NİLGÜN
ÖK (Denizli) - Öyle bir şey yok ama sizin vicdanınızda…
GÜLÜSTAN
KILIÇ KOÇYİĞİT (Muş) – Şov yapmaya çalışıyorsun!
BAŞKAN
– Sayın milletvekilleri…
Sayın
Ök, sesiniz maskenin altından da duyuluyor, rica ediyorum çıkartmayın.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Buyurun
Sayın Zengin.
(AK
PARTİ ve HDP sıraları arasında karşılıklı laf atmalar)
BAŞKAN
– Sayın milletvekilleri, bakın, Grup Başkan Vekiline söz verdim. Lütfen…
V.- AÇIKLAMALAR (Devam)
33.- Tokat Milletvekili Özlem Zengin’in, Diyarbakır
Milletvekili Garo Paylan’ın görüşülmekte olan 207 sıra sayılı Kanun Teklifi’nin
15’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
ÖZLEM
ZENGİN (Tokat) – Sayın Başkanım, teşekkür ederim.
İki
tane şeyi ifade etmek istiyorum: Sayın Paylan ifadesinde dediler ki hem
Cumhurbaşkanımız için hem rahmetli Erbakan için: “Geçmişin teröristleri.”
Şimdi, bu ifade, doğrusu çok sakil bir ifade. O sebeple bu ifadeyi
reddediyoruz, bunun söylenmesi çok yakışıksız, böyle bir şey asla ve zinhar
söylenemez. Bu suçtan mahkûm olmakla, o günkü şartlar altında bir mahkûmiyet almak
ile terörist olmak arasında devasa bir uçurum var. (AK PARTİ sıralarından
alkışlar, HDP sıralarından gürültüler) 
DİRAYET
DİLAN TAŞDEMİR (Ağrı) - Erdoğan da cezaevine girdi. 
ÖZLEM
ZENGİN (Tokat) – Siz bence söylediğiniz şeylerin ne anlama geldiğini yeteri
kadar idrak edemiyorsunuz.
Bu
arada, şimdi, daha evvel de bir kez daha söylendi Genel Kurulda, şu an ikinci
defa tekrar ediliyor, “Çocuklarınız sizden utanç duyacak.” Bakın, ben bu
ifadeden fevkalade rahatsız oluyorum. Bizler… (HDP sıralarından gürültüler)
ZÜLEYHA
GÜLÜM (İstanbul) – Ölümden rahatsız olmayacaksınız, bundan mı rahatsız
oluyorsunuz? 
ÖZLEM
ZENGİN (Tokat) – Önce bir defa, hukuktan bahsediyorsanız…
(Mikrofon
otomatik cihaz tarafından kapatıldı) 
BAŞKAN
– Müsaade eder misiniz arkadaşlar, lütfen…
Devam
edin, buyurun Sayın Zengin. 
ÖZLEM
ZENGİN (Tokat) – Hukukta suçun şahsiliği ilkesi vardır. Kim ne işlerse işlesin
anası, babası, evladı masumdur, bir. İkincisi, biz evlatlarımızla gurur
duyuyoruz. Evlatlarımız da bugüne kadar yaptığımız işlerle bizimle gurur
duydular, bundan sonra da gurur duymaya devam edecekler. (AK PARTİ sıralarından
alkışlar) Böyle konuşmalar acziyettir; çoluğu çocuğu, anayı babayı karıştırmak
acziyettir. O yüzden hiç kimsenin evladını, ailesini karıştırmayın konuşurken.
Bunları şiddetle reddediyoruz. (HDP sıralarından gürültüler) Bir tek gerçek
vardır: Tarih bu Mecliste konuşulan her şeye dair, ben bunları bilerek,
inanarak ve imanımla söylüyorum, yaptığımız her işin bugün de yarın da ahirette
de bir karşılığı vardır, bunun zaten bilincindeyiz. 
Teşekkür
ederim. (AK PARTİ sıralarından alkışlar) 
MERAL
DANIŞ BEŞTAŞ (Siirt) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Sayın Beştaş…
34.- Siirt Milletvekili Meral Danış Beştaş’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Bugün
bir kez daha iktidar grubunun ayrımcılıkta sınır tanımadığını gördük. Bir
milletvekilimize, diğerine, hepimize karşı aynı tutumu gösteriyorsunuz. İçeride
oturmaya tahammül edemiyorlar. İlla açık havada olacaklar, çalışmayacaklar,
Genel Kurulda oturmak zorunda olduklarında da gelip burada aralıksız aralıksız
sataşıyorlar. (AK PARTİ sıralarından gürültüler) Yani bu, milletvekilliği böyle
yapılmaz. Biz burada yirmi saat oturuyorsak onlar da oturacak. Bu birincisi.
(AK PARTİ sıralarından gürültüler) 
Sayın
Başkan, sussunlar, konuşayım. (AK PARTİ sıralarından gürültüler)
Bağırın
bağırın, haydi koro hâlinde bağırın! 
BAŞKAN
– Müsaade ederseniz…
Sayın
Beştaş, siz de lütfen… Ama siz de milletvekillerini öyle bir şekilde itham
ettiniz ki…
MERAL
DANIŞ BEŞTAŞ (Siirt) – Ama içeride olmadıklarında her şey gayet sakin gidiyor,
içeri girdikleri anda hep bir ağızdan bağırıyorlar. (AK PARTİ sıralarından gürültüler.)
BAŞKAN
– Bu da doğru bir itham değil. 
Sözlerinizi
tamamlayın lütfen. 
Arkadaşlar,
müsaade edin lütfen.
MERAL
DANIŞ BEŞTAŞ (Siirt) – “Geçmişin teröristleri” derken hatibimiz şunu söyledi:
Cumhurbaşkanı, Adalet ve Kalkınma Partisinin Genel Başkanı 312’den, halkı kin
ve düşmanlığa tahrikten ceza aldı mı? Aldı. DGM’den aldı mı? Ben duruşmasını
izleyenlerden biriyim, Diyarbakır’da yargılandığı duruşmayı izledim. Mahkeme
heyeti ceza verdi, kesinleşti, sonra da hepimizin bildiği bir tarih yaşandı. O
zaman teröristti, ben iki gün önce de söyledim. (AK PARTİ ve HDP sıraları
arasında karşılıklı laf atmalar.)
ÖZLEM
ZENGİN (Tokat) – Bunu reddediyoruz Sayın Başkan. Nasıl bir üslup bu? 
MERAL
DANIŞ BEŞTAŞ (Siirt) – O zaman da söyledim, her iktidar kendi teröristini
yaratır. Şu anda… (AK PARTİ sıralarından gürültüler) 
ÖZLEM
ZENGİN (Tokat) – Bu üslubu reddediyoruz Sayın Başkan, olamaz böyle bir şey.
Mahkûmiyet almak ile “terörist” ifadesi aynı şey değildir. Bunda kasıt vardır.
MERAL
DANIŞ BEŞTAŞ (Siirt) –Ya bunu bile anlamaktan acizsiniz. Bir Grup Başkan Vekili
bu şekilde kalkıp birini susturmaya çalışamaz. (AK PARTİ sıralarından
gürültüler) 
ÖZLEM
ZENGİN (Tokat) – Sayın Başkan, aynı şeyi tekrar ediyorlar.
MERAL
DANIŞ BEŞTAŞ (Siirt) – Ben bu şekilde oturmam onu söyleyeyim. 
BAŞKAN
– Yani bir şekilde oturacaksınız tabii. 
MERAL
DANIŞ BEŞTAŞ (Siirt) – Sayın Başkan, bitirebilir miyim?
BAŞKAN
– Tamamlayın sözlerinizi.
MERAL
DANIŞ BEŞTAŞ (Siirt) – Bitirebilir miyim? 
BAŞKAN
– Değerli milletvekilleri, müsaade edin lütfen.
MERAL
DANIŞ BEŞTAŞ (Siirt) – Vicdansızlık şöyle bir şeydir: Corona döneminde biz bir
aydır cezaevlerinde Covid-19 yayılacak diyoruz “Hayır, hiçbir şey yok.”
dediler. Her gün pozitif testler çıkıyor “Bir şey yok.” dediler. 2 tane cenaze
çıktı “Test negatif.” diyorlar. Korktuğumuz oldu, cenazeler çıkıyor ve buna
rağmen “Onlar içeride kalsın.” demek büyük bir vicdansızlıktır, büyük bir
adaletsizliktir, büyük bir sorumsuzluktur. Halka hesap veremezsiniz. Bunun
hesabını veremezsiniz. 
ÖZLEM
ZENGİN (Tokat) – Biz her daim halka hesap verdik, halka hesap vererek buraya
geldik. Her seçim halka hesap verme hâlidir. Grubumuzun büyüklüğü buradadır, ne
demek hesap veremedik. (AK PARTİ ve HDP sıraları arasında karşılıklı laf
atmalar.)
BAŞKAN
– Zaten tek anayasal müessesedir. Şimdi Cumhurbaşkanlığıyla beraber 2 anayasal
müessese halka hesap veren. 
Evet,
Sayın Akçay, buyurun. 
35.- Manisa Milletvekili Erkan Akçay’ın, Diyarbakır
Milletvekili Garo Paylan’ın görüşülmekte olan 207 sıra sayılı Kanun Teklifi’nin
15’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
MERAL
DANIŞ BEŞTAŞ (Siirt) – Hesap veremeyeceksiniz.
ÖZLEM
ZENGİN (Tokat) – Siz veremeyeceksiniz, veremiyorsunuz da zaten.
BAŞKAN
– Sayın milletvekilleri, bakın, bir Grup Başkan Vekiline söz verdim, lütfen…
Sayın Beştaş lütfen, Sayın Zengin… Rica ediyorum arkadaşlar.
Sayın
Akçay, buyurun lütfen.
ERKAN
AKÇAY (Manisa) – Teşekkür ederim Sayın Başkan.
(AK
PARTİ ve HDP sıraları arasında karşılıklı laf atmalar)
BAŞKAN
– Değerli arkadaşlar, bu corona ciddi anlamda bir gürültü kirliliği yapmaya
başladı. 
Buyurun.
ERKAN
AKÇAY (Manisa) – Şimdi…
BAŞKAN
– Lütfen arkadaşlar, bakın, Sayın Akçay’a söz verdim, lütfen…
Sayın
Akçay, devam edin, buyurunuz.
ERKAN
AKÇAY (Manisa) – Şimdi, biraz evvelki konuşmacı -özellikle bu corona günleri
nedeniyle pek çok konuşmacı- bu corona kavramını merkeze alarak ve birtakım
benzetmelerle konuşmalarını yapıyor. Yine, corona virüsü merkeze alarak “Coronavirüs
ayrım yapmıyor.” diye doğru bir sözle başladı. Fakat kendi sözleri ayrımcılık
ifade eden sözlerdi ve evlatlarımıza kadar söz söyledi. Şimdi, daha evvel de
benzeri, anne, baba, aileye ilişkin kendisiyle veya… Meclise hitap ederken bu
tür tanımlamalar yapıyor, bunu uygun bulmuyorum. Bu alışkanlıktan vazgeçsin bu
sayın milletvekili. Öncelikle bu konuda bir hatırlatma yapmak istiyorum.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
ERKAN
AKÇAY (Manisa) – Konuşmacı anlamıştır, onun anlaması yeterli.
Şimdi,
sözü fazla da uzatmak istemiyorum. Bütün sıkıntının nereden kaynaklandığı da
zaten bu kanun teklifinin Türkiye Büyük Millet Meclisinde görüşmelere
başlandığı günden beri sürekli tekrarlanıyor, yine aynı tekrarları mukabele de
etmek istemiyorum ama bütün dertler bu ayrımcılık üzerine yapılıyor. Evet,
infaz yasasında bazı suçlar ayrılıyor çünkü ayrılması gerekiyordu. 
DİRAYET
DİLAN TAŞDEMİR (Ağrı) – Niye gerekiyor?
ERKAN
AKÇAY (Manisa) – Terör suçları, şiddet, öldürmeler, cinsel istismar vesair bu
suçlar özenli bir şekilde bu infaz yasasından ayrık tutulmuş yani bundan
rahatsızlık duymaya da gerek yok. Böyle yandaş tanımlamaları yapmayı da
fevkalade yanlış buluyorum. “Yandaşlar kayırılıyor.” derse o zaman herkesin
yandaşı olduğu düşünülür ve “Sizin yandaşınız kim?” diye sorulur.
Teşekkür
ederim Sayın Başkan.
GARO
PAYLAN (Diyarbakır) – Sayın Başkan, ben “Sayın Cumhurbaşkanı terörist.”
demedim, “O günkü rejim Cumhurbaşkanına ‘terörist’ diyor.” dedim, kayıtlara da
böyle geçti. Sayın Özlem Zengin bunu tamamen yanlış anlıyor.
BAŞKAN
– Kayıtlara geçti.
GARO
PAYLAN (Diyarbakır) – Bugün de Mecliste arkadaşlarımıza terörist diyor, o da
yanlıştı, bu da yanlış.
ALİ
ÖZKAYA (Afyonkarahisar) – Sayın Başkan, 60’ıncı maddeye göre kısa bir açıklama
yapacağım.
BAŞKAN
– 60’a göre söz vermiyorum Sayın Özkaya.
ALİ
ÖZKAYA (Afyonkarahisar) – Kısa bir açıklama yapacağım, çok kısa bir açıklama.
BAŞKAN
– Sayın Özkaya, 60’a göre söz taleplerini karşıladım, bitti. 60’a göre söz
vermiyorum artık.
ALİ
ÖZKAYA (Afyonkarahisar) – Bu konuyla ilgili çok kısa bir şey söyleyeceğim.
BAŞKAN
– Söyleyin, kayıtlara geçsin.
ALİ
ÖZKAYA (Afyonkarahisar) – Terörle Mücadele Kanunu’nun 3’üncü maddesinde “terör
suçları”, 4’üncü maddesinde de “terör amacıyla işlenen suçlar” bellidir. Sayın
Cumhurbaşkanımızın o dönemde mahkûm edildiği 312’nci madde, bugün 216’ıncı
madde, ne 3’üncü maddede ne de 4’üncü maddede yoktur. Sayın Cumhurbaşkanımıza
bunu söyleyenler sırtını teröristlere dayayanlar ve teröristlerin emriyle
hareket edenlerdir. (AK PARTİ sıralarından “Bravo” sesleri, alkışlar)
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN – Evet, diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 15’inci maddesinin aşağıdaki
şekilde değiştirilmesini arz ve teklif ederiz.
“MADDE
15 - 4/12/2004 tarihli ve 5271 sayılı Ceza Muhakemesi Kanununun 109 uncu
maddesinin mülga dördüncü fıkrası aşağıdaki şekilde yeniden düzenlenmiştir.
‘(4)
Gözaltı aşamasında öne sürülen ağır bir hastalık veya engellilik iddiası mevcut
ise ve ceza infaz kurumu koşullarında hayatını yalnız idame ettiremediği tam
teşekküllü devlet hastanelerinden alınan bir sağlık raporu ile 13/12/2004
tarihli ve 5275 sayılı Ceza ve Güvenlik Tedbirlerinin İnfazı Hakkında Kanunun
16 ncı maddesinin üçüncü fıkrası uyarınca tespit edilen şüpheli ile gebe olan
veya doğurduğu tarihten itibaren altı ay geçmemiş bulunan kadın şüphelinin
tutuklanması yerine adlî kontrol altına alınmasına karar verilebilir. Hakkında
mahkûmiyet hükmü verilmiş ve bu hükümle ilgili olarak istinaf veya temyiz kanun
yoluna başvurulmuş olması hâlinde, UYAP kayıtlarını incelemek suretiyle hükmü
veren ilk derece mahkemesi de adlî kontrol kararı verebilir.’”
 Ayhan
Altıntaş Arslan Kabukçuoğlu Ayhan Erel
 Ankara Eskişehir Aksaray
 Ümit
Beyaz Hüseyin Örs Muhammed Naci Cinisli
 İstanbul Trabzon Erzurum
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH GÜLER (İstanbul) – Katılamıyoruz Sayın Başkanım.
BAŞKAN
– Önerge üzerinde söz talebi Sayın Muhammet Naci Cinisli’nin. (İYİ PARTİ
sıralarından alkışlar)
MUHAMMET
NACİ CİNİSLİ (Erzurum) – Sayın Başkan, değerli milletvekilleri; aziz
milletimizi ve Genel Kurulumuzu saygıyla selamlarım.
Coronavirüs
salgınında hayatlarını kaybeden vatandaşlarımıza Allah’tan rahmet, yakınlarına
başsağlığı, tedavilerine devam edilen hastalarımıza acil şifalar dilerim. Diğer
yandan salgınla mücadele ederek hayatın devamını sağlamaya çalışan sağlık
görevlilerimize, güvenlik güçlerimize, öğretmenlerimize, tarım, lojistik, gıda,
temizlik sektörleri çalışanlarına şükranlarımı sunarım.
Değerli
milletvekilleri, görüştüğümüz Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi, beş-altı
aylık bir hazırlık çalışması sonrasında Meclis Başkanlığımıza sunulmuş. Keşke
bu hazırlık aşamasının Meclisimiz iradesinde, Adalet Komisyonunda
gerçekleştirilmesi gerekliliğine, Türkiye Büyük Millet Meclisi kutsiyetine ve
demokrasimizin önemine binaen vâkıf olunabilseydi. Böylelikle milletimizin
ihtiyaç ve beklentileri gücünü ve etkinliğini milletimizin sinesinden çıkmakla
alan Büyük Millet Meclisimizde uygun ve doğru şekillenir, kanun teklifi
içerisinde yer alabilirdi. Sadece formaliter sebeplerle komisyonlarda yasa
tekliflerinin alelacele görüşülmesi sağlıklı demokrasilerde ve adaletli
yönetimlerde olmaz, olmamalı. Bu anlayış sadece yapısal sorunları bulunan,
hukukun üstünlüğüne ihtiyaç duyulmayan, siyasal çoğunluğun kurallar alanının dışına
çıkmasında beis görmediği sistemlerde bulunuyor. Bununla birlikte hukukun
üstünlüğü, hükûmet ve devlet kurumlarının birbirleriyle özdeş tutulmamasıyla
tesis edilir. Yargı hem korunmalı hem de bağımsızlığı anayasal metinlerle
güvence altına alınmalıdır.
2010
ve 2017 senelerinde yapılan Anayasa değişiklikleriyle başlayan, OHAL’de
çıkarılan kanun hükmünde kararnamelerle şekillendirilen ve 2018
Cumhurbaşkanlığı Seçimi sonrasında Cumhurbaşkanlığı kararnameleriyle son
şeklini alan yüksek yargı organlarının işleyişi ve üyelerinin belirlenmesindeki
değişimler yargı gücünü siyasi otoritenin egemenliği altına aldı. 
Hepimizin
çok iyi bildiği üzere, hukuk, adaletin tezahürü için oluşturulmuş kurallar
topluluğudur. Siyasi ikbal için Anayasa ve hukuk göz ardı edilmemelidir. Uzun
senelerden beri ülkemizin ve demokrasimizin ana problemi budur. Üzülerek ifade
etmeliyim ki AK PARTİ, kendisinin de başlangıçta zararını gördüğü bu gidişatı
medeni ölçülerle düzeltmek yerine, daha da acımasız hâle getirerek kendi lehine
kullanma yoluna gitmiştir. İYİ PARTİ olarak bizim mücadelemiz tam da bu
anlayışladır.
Değerli
milletvekilleri, infaz hukukunun amacı, hükümlünün yeniden suç işlemesine engel
olmak, toplumu suça karşı korumak, hükümlünün yeniden sosyalleşmesini teşvik
etmek ve hükümlünün üretken, kanunlara saygılı bir yaşam biçimine uyumunu
sağlamak olarak belirtilmiştir.
Bu
amaca muhatap olarak, ceza infaz kurumlarında 300 bini aşkın hükümlü
bulunmakta, bunlardan 90 bin kadar hükümlünün, görüştüğümüz yasa teklifiyle
koşullu salıverilme ve denetimli serbestlik hükümlerinden yararlanacağı
öngörülmekte. 
Öte
yandan, cezaevlerindeki hükümlü sayısına ilave olarak 850 bin civarında ceza
dosyasının bulunması, Hükûmetin yirmi yıllık iktidarının, gerek toplumsal
politikalar nezdinde gerekse ceza hukuku uygulamaları bakımından, infaz
hukukuyla amaçlanan hedeflerdeki başarısızlığının en somut göstergesi. 
Bu
bakımdan, infaz kanunu değişiklik teklifi görüşülmeden çok önce, toplumsal
yapının bozulmasını etkileyen sebepler analiz edilmeli, günlük ve kısa vadeli
çözümler yerine kapsayıcı ve uzun vadeli çözümler benimsenmeliydi. Toplumun
ekonomik, sosyolojik ve psikolojik olarak refaha ulaştırılmadığı, adalete inanç
sağlanamadığı sürece, suçun sebepleri ortadan kaldırılamaz. 
Kasten
yaralama suçundan cezayı artırıcı hâllerin kapsamının genişletilmesi, cinsel
saldırı suçlarının kapsam dışında bırakılması, uyuşturucu madde kullanımına,
imalatına ve ticaretine ilişkin suçlar ile devlet güvenliğine karşı suçlar,
terör suçları da dâhil olmak üzere örgütlü suçlar, Türk milletini, Türkiye
Cumhuriyeti devletini, devletin kurum ve organlarını aşağılama ve devletimizin
kurucusu Mustafa Kemal Atatürk aleyhine işlenen suçlar, İYİ PARTİ olarak
toplumsal sorunlara bakış açımızı şekillendirmekte ve kırmızı çizgilerimizi
oluşturmakta.
Değerli
milletvekilleri, üzerine söz aldığım maddeyle, tutuklama koşulları bulunmasına
rağmen maruz kaldığı ağır bir hastalık veya engellilik nedeniyle ceza infaz
kurumu koşullarında hayatını yalnız idame ettiremeyen şüpheliler ile gebe olan
veya doğurduğu tarihten itibaren altı ay geçmemiş kadın şüphelilerin,
tutuklanması yerine adli kontrol altına alınmasına karar verilebilmesine imkân
tanınmakta. Değişiklik teklifinin (2)’nci fıkrasında yer alan “Maruz kaldığı
ağır bir hastalık” ifadesi daha detaylı belirtilmelidir. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
MUHAMMET
NACİ CİNİSLİ (Devamla) – Böylelikle keyfî uygulamaların önüne geçilebilecek,
muğlaklık giderilecektir. Hâlihazırdaki durumun suistimale açık olduğu ve bu
bakımdan keyfî uygulamalara neden olabileceği akla geliyor. Olası
suistimallerin önüne geçmek için 5271 sayılı Ceza Muhakemesi Kanunu’nun
109’uncu maddesinin (4)’üncü fıkrasında yer alan “13/12/2004 tarihli”
ifadesinden önce gelmek üzere “tam teşekküllü devlet hastanelerinden alınan bir
sağlık raporuyla” ibaresinin teklif metnine eklenmesinin uygun olacağını,
uygulamada yaşanabilecek keyfîliği ortadan kaldıracağını düşündüğümü ifade
eder, Genel Kurulu saygıyla selamlarım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 15’inci maddesinin son cümlesinde
geçen “UYAP” ibaresinin kaldırılarak yerine “Ulusal Yargı Ağı Bilişim Sistemi”
ibaresinin getirilmesini arz ve teklif ederiz.
 Turan
Aydoğan Alpay Antmen  Zeynel Emre
 İstanbul Mersin İstanbul
 Süleyman
Bülbül Saliha Sera Kadıgil Sütlü  Aydın İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
- Önerge üzerinde söz talebi Sayın Turan Aydoğan’ın.
Buyurun.
(CHP sıralarından alkışlar)
TURAN
AYDOĞAN (İstanbul) - Yüce Meclisi saygıyla selamlıyorum.
Bu
görüştüğümüz maddeyle ilgili daha önce kanun teklifi vermiş bir kişiyim ben.
Sağlık sorunları olanların tahliye edilmesiyle ilgili kanun teklifi verdim.
Cezaevinde çocuklarıyla beraber kalan kadınların tahliye edilmesi ve geçici
tedbirlerle beraber cezalarını evlerinde çekmeleri için kanun teklifi vermiş
birisiyim. Hatta burada Adalet Bakanlığının tekeline bırakılmış ve Adli Tıp
Kurumunun tekeline bırakılmış olan rapor meselesiyle ilgili de tam teşekküllü
hastaneler tarafından verilmesi ve tam teşekküllü hastaneleri de Adalet
Bakanlığının değil Sağlık Bakanlığının belirlemesi gerektiğiyle ilgili kanun
teklifi vermiş bir arkadaşınızım. Çok geç kaldınız, keşke bunları
değerlendirseydiniz ama geldiğiniz nokta itibarıyla da bu düzenlemenin
eksikleriyle beraber tartışılması gerekir. Az önce söylediğim gibi, Adalet
Bakanlığının belirlediği hastaneler yerine, üniversite hastaneleri de dâhil
olmak üzere, tutuklunun hekimini seçme hakkıyla ilgili, uluslararası
anlaşmalara uygun olarak belirleme yapmanız gerekirdi bu maddede; bu anlamda
çok ciddi eksik bir maddedir.
Efendim,
biz işin başından beri, Grup Başkan Vekilimiz Sayın Özgür Özel’in de söylediği
gibi, içeride yakınları olanların, yakınlarının dışarı çıkmasını bekleyenlerin
bizden asla tereddüdü olmamasını ama içeride yakınları olup da sizin çözüm
üretmediğiniz, içeride bırakmak istediğiniz kesimler için de, onlarla ilgili
mücadele vereceğimizi ve bu mücadeleden şüphe etmemeleri gerektiğini söyledik
ve buradaki şiarımız da budur. 
Şimdi,
çıkardığınız bu infaz yasası, kimin yarattığı sorunları çözecek? Bazen
sorunları tarif ederken siz uzaydan gelmiş gibi davranıyorsunuz da; FETÖ yaptı,
o yaptı, bu yaptı, şu yaptı… Siz neredesiniz? Ortada yoksunuz. Yirmi yıldır bu
ülkeyi yönetiyorsunuz, Cumhuriyet Dönemi’nin neredeyse beşte 1’i kadar zamandır
bu ülkeyi yönetiyorsunuz ve şu anda içeride ne kadar insan varsa sizin
döneminizde suç işlemiş, sizin döneminizde çıkmış olan yasalarla beraber suçlu
durumuna düşmüş, sizin döneminizde yargılanmış, sizin döneminizde kötü
yargılama metotlarının kurbanı olmuş insanlardır. Eğer bu sadece salgın
dolayısıyla cezaevlerini boşaltmaksa, amenna. Hayır, bu değil. Bu, bütün
partilerin sokakta konuştuğu, sizin dönemizde çirkin ve çirkef işlemiş bir
yargı dönemi de dâhil olmak üzere yani onların tasfiye edilmesi, bir toplumsal
barışın kazanılmasıyla alakalı hâlâ FETÖ’cü hâkimlerin verdiği zararları
düzeltecek hiçbir şey yapmadınız. Bu toplum barışa susadı, bunun telafi
edilmesiyle ilgili bir adım atılmasına yönelikti; siz bunu aldınız,
yandaşlarınıza kıyak hâline çevirdiniz. On sekiz yıldır yarattığınız sorunları
düzeltelim diyoruz; siz, bir af düzenlemesinin, bir bağışlama ya da infaz
düzenlemesinin ideolojilerden uzak, evrensel hukuk kurallarına uygun olması
gerektiğini bir kenara bırakıyorsunuz, baktığınız yerden, fişlediğiniz
insanları bu yasanın içerisine sokmuyorsunuz. 
Ben,
bunu size Anayasa’nın 10’uncu maddesi itibarıyla “eşitlik ilkesi” diye
hatırlattım; kızdınız, bağırdınız çağırdınız. Tamam, referansı Anayasa’dan
alacağız ama onu bir kenara bırakalım, inanç temelli bakalım. Diyor ki Maide
suresinin 8’inci ayeti: “Herhangi bir topluluğa duyduğunuz kin, sizi adaletsiz hâle
getirmesin.” Bunun size örneğini vereyim mi? Bakın, Adalet ve Kalkınma Partisi
ile Cumhuriyet Halk Partisinin 2 parti olarak Meclise girdiği dönemde Sayın
Cumhurbaşkanının siyaset yasağı vardı; bizim siyasi rakibimizdi ama bizim o
dönemdeki Genel Başkanımız, bu yasağın kalkmasıyla ilgili, bu Meclise geldi,
mücadele etti, o yasak kalktı, sizin bugünkü Genel Başkanınız siyaset yapar
hâle geldi. Çünkü toplum istemişti Sayın Cumhurbaşkanını o tarihte; onu
engellememek gerekiyordu, vicdanlı olmak gerekiyordu ve inanç manzumesi
içerisinde de siyasi rakibinizi hasmane boğmak yerine ona özgürlük tanımak
gerekiyordu, onu yaptık. Siz, bugün bunun tam aksini yapıyorsunuz; kurumları
Batılı, kendisi Doğulu bir anlayışla beraber hareket ediyorsunuz. Avrupa
Birliğinden bahsediyorsunuz, infaz hâkimliğini örnek veriyorsunuz. Dün
söyledim, güzel bir düzenleme. Aynı Avrupa Birliği başka şeyler de söylüyor
size. Venedik Komisyonu size, diyor ki: “Cumhurbaşkanına hakaret suçunu
kaldırın kardeşim, yok dünyanın hiçbir yerinde.” Üstelik, bizim Anayasa’mız
gibi bir anayasa da yok. Bir tarafı parti Genel Başkanı, bir tarafı
Cumhurbaşkanı. On binlerce insan bundan dolayı yargılanıyor ve biz hâlâ
Cumhurbaşkanına hakaret suçunu bu yasada tutuyoruz. Ucu açık “terör”
suçlamasıyla beraber gazetecileri, düşünenleri, fikir söyleyenleri,
siyasetçileri, belediye başkanlarını, demokrasinin ürünü insanları da içeri
atıyoruz; sonra burada geliyoruz, bir mağrurlukla beraber “Affetmeyiz
kardeşim.” diyoruz. Siz kimi affediyorsunuz kardeşim, siz kimi affediyorsunuz? 
Dün,
ben size burada dedim ki: Sizin, majestelerinin hâkimleri var. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
TURAN
AYDOĞAN (Devamla) - Çok sinirlendiniz. Söylemiyorum, vazgeçtim, herkes biliyor
ne dediğimi zaten, bağımsız yargınız yok dedim ama şimdi söyleyeceğim. Sarayın
bir Hukuk Politikaları Kurulu var, o Hukuk Politikaları Kurulunda bir hocamız
var, Burhan Hoca. Çok seviyoruz biz onu. Arada bir abuk sabuk sataşmalar da
yapıyor partimize. Bugün duydum, hakkında dava açılmış. Neden açılmış?
Tavassuttan açılmış, nüfuz kullanmaktan açılmış. Bu kürsüde söylemiştik “Hoca,
yapma bu işleri” diye. 
Şimdi,
bu, Hukuk Politikaları Kurulu üyesi, en büyük nüfuzu kullanacak adam, hakkında
dava açılmış, tutuklanmıyor, gözaltına alınmıyor, hiçbir şey yapılmıyor;
gariban vatandaş, yurt dışına çıkma şansı bile olmayan insanlar -Cumhurbaşkanı
104’teki yetkilerini kullanmıyor- hâlâ içeride yatıyor -sağlık sorunu olan
1.500 kişi, 400’ü ağır sağlık sorunlu- ve bu yasadan hoca yararlanacak,
diğerlerine de “terörist” diyeceksiniz, başka bir şey diyeceksiniz,
yararlanmayacak. Kimi kandırıyorsunuz siz ya? Öyle majestelerinin hâkimleri,
savcıları durduk yerde dava açacaklar. Hocayı bunun içerisine koyacaksınız,
düşünen insanları, vatanseverleri içeride yatıracaksınız, ondan sonra gelip
burada adaletten bahsedeceksiniz. 
(Mikrofon
otomatik cihaz tarafından kapatıldı)
TURAN
AYDOĞAN (İstanbul) - Hepinize saygılar sunuyorum. (CHP ve HDP sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
15’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
16’ncı
madde üzerinde 2’si aynı mahiyette olmak üzere 3 önerge vardır. İlk okutacağım
2 önerge aynı mahiyettedir. Önergeleri okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 16’ncı maddesinin kanun teklifinden
çıkarılmasını arz ve teklif ederiz.
 Alpay
Antmen Turan Aydoğan Zeynel Emre
 Mersin İstanbul İstanbul
 Saliha
Sera Kadıgil Sütlü Tufan Köse Süleyman Bülbül
 İstanbul Çorum Aydın

Aynı mahiyetteki diğer önergenin imza sahipleri:
 Bedri
Yaşar Ayhan Altıntaş  Ayhan Erel
 Samsun Ankara Aksaray
 Arslan
Kabukcuoğlu Yasin Öztürk Hüseyin Örs
 Eskişehir Denizli Trabzon
 Ümit
Beyaz
 İstanbul
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Evet, aynı mahiyetteki önerge üzerinde ilk söz talebi Tufan Köse’nin.
Buyurun.
(CHP sıralarından alkışlar)
TUFAN
KÖSE (Çorum) – Teşekkür ediyorum Sayın Başkanım.
Öncelikle,
bu coronavirüs günlerinde fedakârca görevlerini yapan başta hekimlerimiz olmak
üzere tüm sağlık çalışanlarımıza buradan şükranlarımızı gönderiyorum. Yine,
Emniyet teşkilatımızın 175’inci kuruluş yıl dönümü. Fedakârca görevlerini yapan
polislerimize de buradan, Türkiye Büyük Millet Meclisinden selamlarımızı
gönderiyorum. Tüm emekçileri, görevlerini yapan, 82 milyonun hizmetinde olan
tüm emekçilerimizi, buradan kutluyorum.
Değerli
arkadaşlarım, yine, bugün Boğazlıyan Kaymakamı Mehmet Kemal Bey’in idam
edilişinin 101’inci yıl dönümü. Daha sonra Gazi Mustafa Kemal Atatürk’ü ve
silah arkadaşlarını da idama mahkûm edecek Nemrut Mustafa Divanının kararıyla
Boğazlıyan Kaymakamı da idam edilmişti 10 Nisan 1919 tarihinde. 
Yine
-az evvel bir arkadaşımızın sözlerinden duydum- geçmiş dönemde HDP Eş Genel
Başkanı ve Cumhurbaşkanı adayı Sayın Selahattin Demirtaş’ın da bugün doğum günü
olduğunu öğrendik, kendisine de uzun ömürler diliyorum. (HDP sıralarından
alkışlar) 
Değerli
arkadaşlarım, şimdi, Boğazlıyan Kaymakamından söz ettim. Niye söz ettim?
Sürekli konuşuluyor, işte “Sayın Recep Tayyip Erdoğan hakkında ‘terörist’
suçlaması yapıldı, bugün olsaydı affedilmeyecekti.” diye. Doğru mu? Doğrudur.
İşte, Nemrut Mustafa Divanı, Gazi Mustafa Kemal Atatürk’ü, Boğazlıyan
Kaymakamını “terörist” suçlamasıyla, o dönemde vatana ihanet suçlamasıyla idama
mahkûm etti mi? Doğru mu? Doğru. Eğer siz “terörist” tanımını hukukun evrensel
ilkelerine göre belirlemeyip de iktidarın yani güç sahibi kimse onun kendi
çıkarlarına göre belirlerseniz Türkiye Büyük Millet Meclisinde bile bu konuda
bir anlaşmaya varamazsınız ve sürekli bu konuda niza çıkar ve çıkıyor, Grup
Başkan Vekilleri kendi aralarında tartışıyorlar.
Şimdi,
benim söz aldığım kanun maddesinde yine Adalet ve Kalkınma Partisinin bir
klasiği var, “Mahkûmiyet kararı kesinleşmemişse mahkûmiyet kararını veren ilk
derece mahkemesi yeniden o hükümle ilgili ya da o mahkûmla ilgili karar
verebilir, emniyet tedbirleri uygulayabilir.” diye bir hüküm. Hâlbuki -hukuk
fakültesinin ilk yıllarında öğretilir bu iş- eğer bir mahkeme o dosyadan elini çekmişse
bir daha dönüp de o dosyayla ilgili herhangi bir işlem yapamaz; hukukun
evrensel, genel ilkelerinden birisidir. Yine, genel ilkelerinden birisi bu
düzenlemeyle ihlal ediliyor. 
Tabii,
bu iş AK PARTİ klasiği dedim, niye klasiği? Bakın, arkadaşlar -sürekli
konuşuyoruz, Komisyonda da çok konuştuk- bu düzenlemeyle kaç mahkûmun tahliye
edileceğini kimse bilmiyor. Ben eminim. Adalet Bakanlığının bürokratları da, bu
işleri iyi bilen bürokratları da kaç kişinin tahliye olacağını bilmiyor, biz de
zaten aramızda anlaşamıyoruz. Az evvel bizim Bartın Milletvekilimiz Aysu
Bankoğlu çıktı, dedi ki: “Cinsel dokunulmazlığa karşı suç işleyenler de tahliye
olacak.” Herkes itiraz ediyor. Doğru, tahliye olacak ama zaten tahliye
olacaklardı, biraz öne çekiliyor. Yani, bu tür çekişmeler var, bu tür
çelişkiler var. Tahliye olacaklar, doğru. Yani, on sekiz yıldır yürüyen iktidar
döneminde, gerek kanun hükmünde kararnamelerle gerek yapılan bu torba kanun
tasarılarıyla, düzenlemeleriyle ve gerekse gece yarıları getirilen bir kısım
maddelerle Türk hukuk sisteminin ve mevzuatının altını üstüne getirdik biz; o
yüzden anlaşamıyoruz. Bakın, çok önemli bir şey söylüyorum: Adalet Bakanlığının
bürokratları bile bugün kaç kişinin tahliye olacağı konusunda hemfikir
değiller. 
Şimdi,
diyoruz ki -başka konuşmalarda değineceğim önemli konulara ama-
cezaevlerimizdeki doluluk oranı nedir, bilen var mı? Kimi diyor ki
cezaevlerindeki doluluk oranı yüzde 120, kimi diyor ki 300 bin. Yani belirli
bir şey yok. Niye yok, biliyor musunuz arkadaşlar? Bakın, 1999 veya 2000’li
yılların başında bu F tipi cezaevleri çıktı, diğer özel tip cezaevleri çıktı.
Nasıl çıktı? Koğuş sistemini kaldırdık biz -eskiden biz de çok giderdik
avukatken- ne yaptık? Üçer kişilik odalar, bir ortak alan, 3 kişi yatacak
koğuşlara önce birer yatak daha koyduk, oldu 6 kişi. Sonra, olmadı, yetmedi
-sayı artıyor ya sürekli; 2002’de 50 bin olan mahkûm sayısı bugün 300 binlere
varmış- birer tane daha yatak koyduk, oldu üçer kişilik. Ben de yatılı okul
çocuğuyum, çok iyi bilirim. Sonra, üçer kişi de olmadı, o da yetmedi, ranza
ilave ettik. Yani 3 kişilik bir düzende 40 kişi yatar oldu. Böyle olduğunda da
zaten doluluk oranımız nedir, cezaevlerinin kapasitesi yeterli midir, bunu
bilmek mümkün değil. 
Arkadaşlar,
bakın, işin esası şu: Böyle bir düzenlemeye ihtiyaç vardı ama corona günlerinde
yine hiçbir uzlaşma aramaksızın -yandaş falan diyorlar ama inanın yani çok da
yanlış söylemiyor gelen arkadaşlarımız- yandaşları bırakmaya çalışıyorsunuz. Bu
memlekette yaşayan her insan infaz sisteminde eşit olmak zorunda. Bakın, Türk
Ceza Kanunu’nda adaleti sağlayabilirsiniz ama infaz sisteminde adaleti
sağlayamazsınız. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Köse. 
TUFAN
KÖSE (Devamla) – Zaten Türk Ceza Kanunu cinayet suçu işleyene otuz yıl veriyor,
müebbet veriyor; başka suç işleyene iki yıl veriyor, bir yıl veriyor. Yani,
orada sağlanan adaleti tekrar buralarda düzeltme şansınız yok. Gelin, iki bin
yıllık tarihi olan bu memlekete ihanet etmeyelim. Tekrardan, bana göre, bir
uzlaşı sağlayalım ki… Zaten bu af kanunu, beşte 3 çoğunlukla çıkması lazım.
Aslında çok önemli diyen de arkadaşlarımız. Bir uzlaşıyla beraber, bu corona
günlerini vesile kılarak cezaevlerimizde hakikaten bu nüfusu azaltalım. Yani
hırsızlık yapan corona virüsünden etkileniyor, sağlığı tehlikeye giriyor da ya
da rüşvet yiyenin sağlığı tehlikeye giriyor da bu rüşveti basın yoluyla dile
getiren gazetecinin sağlığı tehlikeye girmiyor mu? Yani bunu kim söyleyebilir
ki? O anlamda benim özellikle talebim, önergelerimiz kabul edilsin ve
başlangıçta yapılan hatadan geri dönülsün de bu memlekete ve bu millete hizmet
etmek hepimize kısmet olsun. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Aynı mahiyetteki önergeler üzerinde ikinci söz talebi Sayın Bedri Yaşar’ın. 
Buyurun
Sayın Yaşar. 
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum. 
Bugün,
tabii, Sağlık Bakanlığımız yine yirmi dört saatteki vakaları açıkladı; 98
ölümüz var, toplam sayı 1.006, vaka sayısı da 47.029. Ben, kayıplarımıza
Allah’tan rahmet diliyorum, hastanede şifa bekleyen kardeşlerimize de Allah’tan
şifalar diliyorum. 
Değerli
milletvekilleri, sözlerime Peygamber Efendimiz’in “Afta hata, cezada hatadan
daha iyidir.” sözleriyle başlamak istiyorum. Maalesef, üzerinde iyi
çalışılmadan, bilimsel görüşlere itibar edilmeden, tartışmalara fırsat
verilmeden, cezaevlerinde yer açma telaşıyla çıkarılmak istenilen bir infaz
yasa teklifiyle karşı karşıyayız. Ne yazık ki bu teklif infaz sorunlarını
kalıcı şekilde çözebilecek bir teklif olmadığı gibi, bugün geçmesi hâlinde,
şundan hiç şüpheniz olmasın ki kısa bir zaman sonra biz yine infaz sorunlarını
tartışmaya devam edeceğiz çünkü bu teklif, uzun bir zaman önce gündeme taşınmış
olmasına rağmen, üzerinde doğru çalışılmamış, ihtiyacı ve beklentiyi
karşılayabilecek bir kanun teklifi olma özelliğiyle hazırlanmamıştır. Uzun
zamandan beri cezaevleri dolu. Ek ranzalar kondu, hatta bazı mahkûmların
yerlerde yattığına dair de duyumlar bile alıyoruz. 
Değerli
milletvekilleri, sizler hep yaptığınız cezaevi sayılarıyla övünüyorsunuz,
diyorsunuz ki: “178 tane cezaevi açtık.” 2019 yılında açılan 14 yeni cezaevi
var. Türkiye’deki toplam cezaevi sayısı da 375. Sizler 2002’de iktidara
geldiğiniz zaman toplam mahkûm sayısı 60 bindi. 2003’te bu rakam 64 bin,
2007’de 90 bin, 2008’de 103.325, 2012’de 136 bin, 2016’da 164.461; bugün ise
maalesef 300 bini aştı. Buna karşılık cezaevlerinin toplam kapasitesi 219.270
olarak açıklanmıştır.
Değerli
milletvekilleri, sizler bunları hiç sorguladınız mı? Bugün Türkiye’de 300 bin
civarında tutuklu varken, cezaevlerinde 300 bin kişi varken, gelişmiş ülkelerde
bu rakam 60 bin, 70 bin. Dolayısıyla insanlar neden suç işliyor, neden
cezaevine giriyor? Bunların sebeplerinin ve sonuçlarının araştırılıp bunların
üzerinde kafa yorulması lazım gelir diye düşünüyoruz. 
Bizler,
size, bu yasa hazırlanırken muhalefet olarak bazı önerilerde bulunduk, dedik
ki: “İnfaz hâkimlerinin uzmanlıkları olsun, yargılamayı yapan mahkemenin yerine
geçmesinler.” İkincisi, hapis cezasının ertelenmesinde dolandırıcılık,
hırsızlık, sahtecilik, rüşvet, zimmet, irtikâp gibi suçlarda eski hâle getirme,
zararı giderme şartının konulmasını -atı alan Üsküdar’ı geçtiğiyle kalmasın,
faturayı da ödesin- istedik. Üçüncüsü, kasten yaralama suçu, kadına karşı
işlenmesi hâlinde ağırlaştırılsın, üstelik mağdur sadece eşle sınırlanmasın,
açıkça kadın olarak tariflensin istedik. Yine, uyuşturucuda, kadına karşı
şiddet, cinsel suçlar, terör, Atatürk ve Türklüğe hakaret gibi kırmızı
çizgimizde olan suçlarda kurum dışında konaklamalı çalışma imtiyazına karşı
olduğumuzu deklare ettik.
Muhalefet
olarak bütün bunları söylerken bugün, çıkaracağımız 70 maddelik yasada sadece
17 maddeyle ilgili çekincelerimizi söyledik, önerilerimizi sunduk, dedik ki:
“Hiç olmazsa bu maddelerde bir değişiklik yapalım.” Madem bunu hep beraber
yapacağız, hiç olmazsa muhalefetin de önerilerini dikkate almanız lazım. Kelime
değişiklikleri dâhil, bunlarla ilgili verilen önergeleri bile otomatikman reddediyorsunuz.
Dolayısıyla, o zaman nasıl birlikte çalışacağız, nasıl birlikte karar
vereceğiz? Siz, muhalefetin sizin her getirdiğiniz önergeye “evet” demesini
bekliyorsunuz. E, biz de sizin onay ve noter makamınız değiliz. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
BEDRİ
YAŞAR (Devamla) - Dolayısıyla, düşüncelerimizi bu kürsüden açık ve net ifade
etmeye her zaman devam edeceğiz diyorum.
Yüce
heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler...
Etmeyenler... Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 16’ncı maddesinde
geçen “veya” ibaresinin “ya da” olarak değiştirilmesini arz ve teklif ederiz.
 Murat
Çepni Dirayet Dilan Taşdemir Züleyha Gülüm
 İzmir Ağrı İstanbul
 Muazzez
Orhan Işık  Serpil Kemalbay Pekgözegü  Nuran İmir
 Van İzmir Şırnak
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Nuran İmir’in.
Buyurun
Sayın İmir. (HDP sıralarından alkışlar) 
NURAN
İMİR (Şırnak) – Sayın Başkan, Genel Kurulu selamlıyorum.
Şimdi,
bir yıldan fazladır yargı paketiniz yani af yasanızla toplumu beklettiniz,
oyaladınız ve umutlandırdınız. Peki, karşımıza şimdi ne çıkıyor? Yine, klasik
“terör” söylemiyle binlerce tutsağı resmen ölüme terk etme gayretini görüyoruz.
“Terör” adı altında sizden olmayan -kim olursa olsun- herkese bir terör damgası
yapıştırdınız. 
Yıllardır
getirdiğiniz torba yasalarla, KHK’lerle uygulamış olduğunuz onlarca hukuksuzluktan,
yaptığınız onlarca hak ihlallerinden sonra, kimse sizden tarafsız ve bağımsız
bir şekilde davranmanızı tabii ki beklemiyor. Fakat bugün, iktidarlığın,
yasanın hatta devletin bile önüne geçen insan yaşamı söz konusu. Bu yüzden, bu
infaz yasasında uygulayacağımız eşitlik ilkesi aynı zamanda insanlıkta eşitlik
olacak, ölümde değil, yaşamda eşitlik olacak. 
Ancak
dünyayı saran ve her gün binlerce insanı öldüren, insan yaşamını tehdit eden bu
salgın karşısında sizin şartsız, koşulsuz cezaevlerini tahliye etmeniz
gerekirken siz bir kanun çıkarıyorsunuz ve cezaevlerinde ne kadar hırsız,
gaspçı, istismarcı vesaire varsa affediyorsunuz. Bununla birlikte ne
yapıyorsunuz? Seçeni, seçileni, gazetecileri, belediye eş başkanlarını,
milletvekillerini, akademisyenleri, öğrencileri ve binlerce insanı bu kapsamın
dışında tutuyorsunuz. Bırakmanızdaki amaç nedir, bütün kamuoyu zaten bunu çok
iyi biliyor. Peki, sizler bunu ne kadar ahlaki ve vicdani görüyorsunuz? Hangi
demokraside düşünce suç sayılmış ya da siyaset yapma suç sayılmış ya da
propaganda suç sayılmış? İktidarınızın demokrasi anlayışı bu mudur? 
Bakın,
kapsam dışı bıraktıklarınızı sadece cezalandırmıyorsunuz, ayrıca ölüme terk
ediyorsunuz ve bunu bile bile yapıyorsunuz. Yaşanacak her can kaybından da
iktidarınız sorumlu olacaktır. Binlerce tutuklunun henüz iddianameleri bile
ortada yok. Bu zalimlik değil midir? Suçsuz oldukları ortaya çıktığında bunun
hesabını önce kendinize, sonra 82 milyon yurttaşa nasıl vereceksiniz?
Bilinmelidir ki infazda yapılacak en ufak bir ayrım katliamın kendisidir. Yol
yakınken bu hatadan dönülmez ise ve tahliyeler sağlanmaz ise toplumda yine
umulmadık yeni yaralar açılacaktır ve cezaevindeki mahpuslar, kaldırıldığı
düşünülen idam cezasının birer öznesi olacaklardır. 
Bugün
cezaevlerinde yüzlerce ağır hasta mahpus var. Bağışıklık sistemleri olası
Covid-19 virüsünü tolere edecek durumda değildir.
Değerli
milletvekilleri, mesela, Şırnak’ta hemen hemen her aileden 1 ferdin cezaevinde
olduğunu biliyor musunuz? Bu, bir kenti cezalandırma değil midir? Niçin bu
insanlar cezaevinde biliyor musunuz? Ya Kürt olduğu için ya HDP’ye oy verdiği
için ya da sizin alternatifiniz olan bazı kurumlarda yöneticilik ettiği için bu
insanlar cezaevinde. Bu bir düşman hukuku değil midir? “Ya kabul edeceksiniz ya
da bunun gereğini yerine getireceksiniz.” Bu yaklaşımı da asla ve asla kabul
etmeyeceğiz, reddediyoruz. 
Şu
an sadece Şırnak Cezaevinde 20 hasta tutsak var. İnanın, mevcut hastalıkları ve
bulundukları hijyensiz ortam nedeniyle corona virüsüne karşı hiç direnç
gösterecek durumda değiller. İHD raporunun bazı isimler konusunda tespitleri
vardı, bunları sizin huzurunuzda paylaşmak istiyorum: Mazlum Güzel’in hepatit
B’si, kronik astımı; Ömer Ürüm’ün mide rahatsızlığı, Hamza Sünmez’in yüzde 40
zihinsel engeli, Mehmet Demir’in nörolojik rahatsızlığı, Abdulmuttalip
Sakman’ın mide rahatsızlığı, Mehmet Turay’ın hepatit B’si, Yusuf Şahin’in mide
rahatsızlığı, Necmettin Ormanlı’nın kalp hastalığı, tansiyon ve şeker
hastalığı; Agit Bilik’in mide rahatsızlığı bulunmaktadır. Yahya Altun 87
yaşında ağır bir hasta, kendi ihtiyaçlarını bile karşılayamayacak durumdadır.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
NURAN
İMİR (Devamla) – Salih Kutluk’un nörolojik rahatsızlığı, Osman Fidan’ın -95
yaşında- mide rahatsızlığı; kadın koğuşunda, Şadiye Yanık’ın -47 yaşında- şeker
ve ülser hastalığı, Halime Cin’in diş ve diş eti rahatsızlığı bulunmaktadır.
Kadın koğuşunda, hastaneye kelepçeyle götürülmek istenilirken reddettikleri
için cezaevi yönetimi “Siz burada ölseniz dahi sizi hastaneye götürmeyeceğiz.”
demektedir. Şimdi, hastalıkları tespit edilen bu insanları bilerek ve isteyerek
ölüme mi terk edeceksiniz? Yoksa cezaevleri sizin toplama kamplarınız mı olmuş?

Şunu
söylemek istiyorum: Bütün Şırnak halkı dâhil olmak üzere toplumun ezici
çoğunluğu eşit bir yasadan eşit bir infazı istiyor. Bu Meclis, bu Kurul bunu
uygulamak zorundadır. Aksi takdirde tarih, insanlık adına, bu yasaya el
kaldıranı asla ve asla affetmeyecektir. Yandaş adalete “hayır” diyoruz, eşit
infaza “evet” diyoruz.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
16’ncı
maddeyi oylarınıza sunuyorum: Kabul edenler… Etmeyenler… Kabul edilmiştir.
Birleşime
on dakika ara veriyorum.
Kapanma Saati: 20.58
SEKİZİNCİ OTURUM
Açılma Saati: 21.14
BAŞKAN: Başkan Vekili Süreyya Sadi BİLGİÇ
KÂTİP ÜYELER:
Bayram ÖZÇELİK (Burdur), Enez KAPLAN (Tekirdağ) 
-----0-----
BAŞKAN
– Sayın milletvekilleri, Türkiye Büyük Millet Meclisinin 81’inci Birleşiminin
Sekizinci Oturumunu açıyorum.
207
sıra sayılı Kanun Teklifi’nin görüşmelerine devam ediyoruz. Komisyon yerinde.
Değerli
milletvekilleri, 17’nci madde üzerinde 3 önerge vardır, önergeleri aykırılık
sırasına göre işleme alacağım. 
İlk
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 17’nci maddesinin teklif
metninden çıkarılmasını arz ve teklif ederiz. 
 Ayhan
Altıntaş Yasin Öztürk Ayhan Erel
 Ankara Denizli Aksaray
 Ümit
Beyaz Hüseyin Örs Arslan Kabukcuoğlu
 İstanbul Trabzon Eskişehir
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerindeki söz talebi, Sayın Ayhan Erel’in. 
Sayın
Erel, buyurun. 
AYHAN
EREL (Aksaray) – Sayın Başkan, değerli milletvekilleri, yüce Türk milleti; Ceza
ve Güvenlik Tedbirlerinin İnfazı Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 17’nci maddesi üzerine partim İYİ PARTİ
adına söz almış bulunmaktayım, hepinizi saygıyla selamlıyorum. 
Büyük
komutan, Atatürk’ün silah arkadaşı, Millî Mücadele’mizin kahramanlarından,
cumhuriyet tarihinin 2 mareşalinden birisi, Atatürk’ün Anadolu’da örgütlenmeye
başladığını duyunca ondan kıdemli olmasına rağmen Atatürk’ün emrine giren,
ömrünün yarısını savaş meydanlarında geçiren, Kurtuluş Savaşı’mızın üç
Mustafa’sından birisi olan, Büyük Taarruz’un planlarında payı bulunan, Millî
Mücadele’mizin temel direklerinden, İstiklal Savaşı döneminin ilk Savunma
Bakanı ve Türkiye Cumhuriyeti devletinin ilk Genelkurmay Başkanı Mareşal Fevzi
Çakmak’ı vefatının 70’nci yıl dönümünde rahmetle anıyorum. Başta Gazi Mustafa
Kemal Atatürk olmak üzere Millî Mücadele kahramanlarımızı da şükranla, minnetle
anıyorum. 
Sayın
Başkan, değerli milletvekilleri; 5237 sayılı Türk Ceza Kanunu’nun 58’inci
maddesinde tekerrür hükümleri düzenlenmiştir. “Tekerrür nedir?” derseniz ve “Mükerrirlere
özgü ne demek?” sorusuna cevap vermek gerekirse ceza sistemimizde, failin
belirli şartlar dâhilinde ve belirlenen süreler içerisinde birden fazla suç
işlemesine tekerrür; bu tür durumlara ilişkin düzenlenen özel hükümlere de
mükerrirlere özgü hükümler denilmektedir. “Tekerrür” kelime olarak tekrar
etmeyi ifade etmekle birlikte, ceza hukukumuzda failin birden fazla suç
işlemesi anlamına gelmektedir. Kanun’un tekerrür hükümlerini düzenlemesinin
amacı, failin suç işlemeyi tekrarlamasının önüne geçmek, suçun tekrarı hâlinde
ise faile uygulanacak cezanın ve infazının tatbikini daha ağır şartlara
bağlamaktır. Çeşitli ceza sistemlerinde tekerrürün şartları farklı şekillerde
düzenlenmiştir. Türk ceza hukuku sisteminde ise -burada öne çıkan en önemli özellik-
tekerrür bakımından aynı suçun işlenmesinin şart olmamasıdır. Örneğin, kasten
işlenmiş olan iki farklı suçun işlenmiş olması da tekerrür kapsamında kabul
edilmektedir ancak kasten işlenen suçlar ile taksirle işlenen suçlar kendi
aralarında tekerrüre esas olmamaktadır. 
Bir
hükümlünün suçta tekerrür ettiğini kabul edebilmek için, ilk suça ilişkin
cezanın kesinleşmesinden itibaren kanunda belirlenen süreler içerisinde yeniden
suç işlemiş olması şartı aranmaktadır. İlk suça ilişkin yargılama henüz kesinleşmemiş
yani ilk derece mahkemesi veya üst mahkemelerde yargılama devam ediyor iken
işlenen ikinci suç tekerrür kapsamında değerlendirilmez. Eğer kişi suç işlerken
18 yaşından küçük ise bu suç, tekerrür düzenlemesi kapsamında değerlendirilemez
ve tekerrüre esas olamaz. Yani kanunda yer alan düzenlemeye göre, her iki suç
birbirinden farklı suçlar olabilir ancak kasıtlı suçlar ile taksirli suçlar,
sırf askerî suçlar ile diğer suçlar arasında tekerrür hükümleri
uygulanmamaktadır. 
Tekerrür
hâlinde suça ilişkin ceza, mükerrirlere özgü infaz rejimine göre
çektirilmektedir. 5275 sayılı Ceza ve Güvenlik Tedbirlerinin İnfazı Hakkında
Kanun’un mükerrirlere özgü infaz rejimi düzenlemesinin yer aldığı 108’inci
maddesine göre, tekerrür hâlinde hükümlü, cezanın üçte 2’sini değil dörtte
3’ünü infaz kurumunda iyi hâlli olarak geçirmesi hâlinde koşullu salıverilme
düzenlemesinden faydalanabilir. Eğer tekerrür hükümleri ikinci defa
uygulanmışsa hükümlü artık koşullu salıverilme düzenlemesinden faydalanamaz.
Ceza
kanunlarımızda bazı suçlar için hapis cezası ile adli para cezası seçimlik
olarak düzenlenmiştir. Düzenlemeye baktığımızda, bu istinaf yolu kapalı olan
suçun neden tekerrüre esas oluşturmayacağı hususu konusunda bir açıklık yoktur
dolayısıyla bu açıklama olmadığından, ilgili maddeyle çeliştiği göz ardı
edilmemelidir. Bu nedenle, bu maddenin kanun metninden çıkarılmasının uygun
olacağı kanaatindeyiz.
Hepinizi
saygıyla selamlarım. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Şimdi
okutacağım 2 önerge aynı mahiyettedir, önergeleri okutup birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi'nin 17'nci maddesinde geçen
"tekerrüre” ibaresinin "tekrara” olarak değiştirilmesini arz ve
teklif ederiz.
 Alpay
Antmen Zeynel Emre Süleyman Bülbül Mersin İstanbul Aydın Turan
Aydoğan Saliha Sera Kadıgil Sütlü Ali Mahir Başarır İstanbul İstanbul Mersin

Aynı
mahiyetteki önergenin diğer imza sahipleri:
 Serpil
Kemalbay Pekgözegü Murat Çepni Muazzez Orhan Işık İzmir İzmir Van Dirayet
Dilan Taşdemir Züleyha Gülüm  Ağrı İstanbul
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan.
BAŞKAN
– Aynı mahiyette 2 önerge üzerinde ilk söz, Sayın Ali Mahir Başarır’ın.
Buyurun.(CHP
sıralarından alkışlar)
ALİ
MAHİR BAŞARIR (Mersin) – Genel Kurulu saygıyla selamlıyorum.
Evet,
yaklaşık üç gündür af yasasını tartışıyoruz yani adaleti konuşuyoruz. Herhâlde
uzun bir süre daha buradayız, hafta sonu da buradayız. 
Değerli
milletvekilleri, bu ülkenin insanlarının -ne kadar farkındayız bilmiyorum ama-
ekmek kadar, su kadar, aş kadar adalete ihtiyacı var. Bu ülkede on sekiz yılda
tutuklanan, daha sonra beraat eden insanların cezaevinde kaldığı süreleri hesap
makinesiyle bir hesaplasak herhâlde binlerce yıl yapar. Daha bunun hesabını
alamadan infazı konuşmak, gerçekten çok acı bir durum. Burada, örtülü bir af
yasasını konuşuyoruz, tartışıyoruz. Bakın, anneler, babalar, çocuklar
televizyonların başında dikkatle bizi izliyor ama geldiğimiz nokta üzüntü
verici, benim umutlarım tükenmek üzere. Kanun çıkana kadar, yasalaşana kadar
biz tüm uyarıları buradan yapacağız ama bu uyarılara rağmen istediğiniz gibi,
getirildiği gibi bu yasa çıkarsa fazla değil iki ay sonra, bu kürsüden
konuşacak çok sözümüz olacak. 
Değerli
milletvekilleri, şimdi, Türkiye’de kovuşturma, soruşturma aşamalarında düzgün
bir yargılama yok. İnfazda da adalet beklemiyorum ama öyle bir dönemdeyiz ki
iktidarda sosyal adaleti de göremiyorum. Dünya büyük bir felaketi yaşıyor,
ülkemiz büyük bir felaketi yaşıyor; her gün yüzlerce, binlerce insan ölüyor.
İnsanlar birbirleriyle bir dilim ekmeği paylaşacak durumda ama buna rağmen
ötekileştirme, ayrıştırma, “ben” diyor iktidar. Hayır, biz bu durumda bile
yardım yasağı getiriyorsak sözün bittiği yerdeyiz.
Benim
ülkemde birçok belediye yardım kampanyası başlattı ve bu anayasal bir hak,
yasada yeri var; yasaklandı. Neden yapıyor bu yardımları? Yaşlılara,
düşkünlere, evine ekmek götüremeyen insanlara yardım etmek için. Ama bir yasak
geldi, “Yapamazsın.” denildi, hatta Odunpazarı ve Muratpaşa Belediyelerinin
mutfakları kapatıldı. Şimdi, buradan soruyorum: Milyonların seçtiği belediye
başkanlarına verilmeyen bu hak kime veriliyor? Bakın, İsmailağa Derneği hesap
numarasını yazmış, yardım topluyor. Yine, İsmailağa Kumanya Organizasyonu, 100
lira, hedef 10 bin kumanya. 
RECEP
ÖZEL (Isparta) – Onların izinleri var ama.
ALİ
MAHİR BAŞARIR (Devamla) – İsmailağa Camisi…
RECEP
ÖZEL (Isparta) – İzinleri vardır ama. 
ALİ
MAHİR BAŞARIR (Devamla) – Ben de bunu soruyorum. Bakın, Recep Özel diyor ki:
“İzinleri vardır.” Bunların izinleri var da neden belediyelerin izinleri yok?
Ben bunu soruyorum. 
RECEP
ÖZEL (Isparta) – İzin alsın, izne müracaat etsin diyoruz. 
ALİ
MAHİR BAŞARIR (Devamla) – Şimdi, milyonların oyunu alan bir belediye başkanı
hangi sıfatla bağış alamıyor, İsmailağa cemaati hangi sıfatla yardım topluyor?
Ben bunu soruyorum, bunun cevabını verin.
AHMET
HAMDİ ÇAMLI (İstanbul) – Kanuna göre.
ALİ
MAHİR BAŞARIR (Devamla) – Haa, kanuna göre. Ne yazık ki hiç ders almıyorsunuz.
AHMET
HAMDİ ÇAMLI (İstanbul) – Onu başkanlara söyle.
ALİ
MAHİR BAŞARIR (Devamla) – Dokuz yıl önce FETÖ için de burada aynı şeyleri
söylediğimizde yine “Kanuna göre.” diyordunuz. Sonuç ne oldu? Sonuç aynı.
AHMET
HAMDİ ÇAMLI (İstanbul) – Hayır, öyle bir şey yok.
ALİ
MAHİR BAŞARIR (Devamla) –.Herhâlde, Çamlı, burada, hatta Türkiye’de en son
tartışacağım kişi sensin.
AHMET
HAMDİ ÇAMLI (İstanbul) – Niye öyle terbiyesizlik yapıyorsun!
ALİ
MAHİR BAŞARIR (Devamla) – Aynen. 
AHMET
HAMDİ ÇAMLI (İstanbul) – Sen niye öyle terbiyesizlik yapıyorsun? Ne demek istiyorsun
sen?
ALİ
MAHİR BAŞARIR (Devamla) – Şimdi buradan bizim tavsiyemiz…
AHMET
HAMDİ ÇAMLI (İstanbul) – Ne demek istiyorsun sen? Terbiyesiz adam! 
ALİ
MAHİR BAŞARIR (Devamla) – Sayın Başkan, lütfen…
AHMET
HAMDİ ÇAMLI (İstanbul) – Sen ne demek istiyorsun? Ne demek istiyorsun, ne?
BAŞKAN
– Sayın Çamlı, lütfen…
Siz
devam edin.
AHMET
HAMDİ ÇAMLI (İstanbul) – Bu nereden kaynaklanıyor?
ALİ
MAHİR BAŞARIR (Devamla) – Seviyenden kaynaklı.
BAŞKAN
– Sayın Başarır, siz devam edin lütfen.
AHMET
HAMDİ ÇAMLI (İstanbul) – Ne seviyesinden bahsediyorsun sen?
ALİ
MAHİR BAŞARIR (Devamla) – Sen ne diyorsun?
AHMET
HAMDİ ÇAMLI (İstanbul) – Sen, hangi seviyeden bahsediyorsun?
ÖZKAN
YALIM (Uşak) – Sayın Çamlı…
ALİ
MAHİR BAŞARIR (Devamla) – Hayır ya! Böyle şey olmaz Sayın Başkan! “Terbiyesiz”
diyor, hakaret ediyor.
BAŞKAN
– Sayın Çamlı, lütfen yerinize oturun.
AHMET
HAMDİ ÇAMLI (İstanbul) – Hangi çukurdan bana konuşuyorsun sen?
BAŞKAN
– Sayın Çamlı, lütfen yerinize oturun. 
AHMET
HAMDİ ÇAMLI (İstanbul) – Sen kendini ne zannediyorsun da beni ne zannediyorsun,
benim seviyemden bahsediyorsun?
BAŞKAN
– Sayın Çamlı, lütfen…
AHMET
HAMDİ ÇAMLI (İstanbul) – Bu nereden çıkıyor? Bu ukalalık, bu terbiyesizlik
nereden çıkıyor?
BAŞKAN
– Sayın Çamlı, lütfen.
(Mikrofon
otomatik cihaz tarafından kapatıldı)
ALİ
MAHİR BAŞARIR (Devamla) – Bana bak, haddini bil!
AHMET
HAMDİ ÇAMLI (İstanbul) – Sen haddini bil! 
ÖZKAN
YALIM (Uşak) – Sayın Çamlı…
ALİ
MAHİR BAŞARIR (Devamla) – Terbiyesiz!
AHMET
HAMDİ ÇAMLI (İstanbul) – Bak, bana öyle konuşamazsın!
ALİ
MAHİR BAŞARIR (Devamla) – Sen de öyle konuşamazsın!
AHMET
HAMDİ ÇAMLI (İstanbul) – Terbiyesizliği sen yapıyorsun!
ALİ
MAHİR BAŞARIR (Devamla) – Şu hâline bak, hâline!
BAŞKAN
– Sayın Çamlı, lütfen… Sayın Başarır, siz Genel Kurula hitap edin.
ÖZKAN
YALIM (Uşak) – Sayın Akbaşoğlu, bu ne ya? Oturtsanıza yerine!
AHMET
HAMDİ ÇAMLI (İstanbul) – Sen kendi hâline bak!
ÖZKAN
YALIM (Uşak) – Ne bağırıyorsun kardeşim!
ALİ
MAHİR BAŞARIR (Devamla) – Görmüyor musunuz dediği lafları?
BAŞKAN
– Sayın Başarır, siz de Genel Kurula hitap edin.
(AK
PARTİ ve CHP sıraları arasında karşılıklı laf atmalar)
BAŞKAN
- Sayın Çamlı, siz de yerinize oturun. 
Arkadaşlar,
herkes yerine otursun. Herkes yerine otursun, lütfen, sayın milletvekilleri.
AHMET
HAMDİ ÇAMLI (İstanbul) – Ne seviyesinden bahsediyorsun sen ya! Hangi seviyeden
bakıyorsun da ne seviyesi görüyorsun?
BAŞKAN
– Herkes yerine otursun sayın milletvekilleri.
(AK
PARTİ ve CHP sıraları arasında karşılıklı laf atmalar)
BAŞKAN
– Arkadaşlar, müsaade edin... 
Herkes
yerine otursun lütfen.
ÖZGÜR
ÖZEL (Manisa) – Sayın Başarır, genele hitap et, genele hitap et.
AHMET
HAMDİ ÇAMLI (İstanbul) – Kendini ne zannediyor? Ayıp şey ya!
BAŞKAN
– Değerli milletvekilleri, herkes yerine otursun. Herkes yerine lütfen.
AHMET
HAMDİ ÇAMLI (İstanbul) – Google öğrencisi seni! Gittin Google’dan bir şeyler
öğrendin, geliyorsun burada konuşuyorsun.
BAŞKAN
– Sayın Başarır…
ÖZKAN
YALIM (Uşak) – Sayın Akbaşoğlu, böyle bir şey yok ya!
AHMET
HAMDİ ÇAMLI (İstanbul) – Daha önce de aynı terbiyesizliği yaptı.
BAŞKAN
– Değerli milletvekilleri, lütfen, herkes yerine otursun.
AHMET
HAMDİ ÇAMLI (İstanbul) – Hayır… Daha önce de aynı terbiyesizliği yaptı, daha
önce de.
BAŞKAN
– Sayın Çamlı, yerinize oturur musunuz? Sayın Çamlı…
Arkadaşlar,
lütfen, yedi saattir çalışıyoruz burada. 
AHMET
HAMDİ ÇAMLI (İstanbul) – Eğer adamlığın varsa çıkarsın…
ALİ
MAHİR BAŞARIR (Devamla) – Sayın Başkan, bakın, lütfen…
BAŞKAN
– Sayın Çamlı…Birleşime yirmi dakika ara veriyorum.
Kapanma Saati: 21.27
DOKUZUNCU OTURUM
Açılma Saati: 21.47
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)


-----0-----

BAŞKAN
– Sayın milletvekilleri, Türkiye Büyük Millet Meclisinin 81’inci Birleşiminin
Dokuzuncu Oturumunu açıyorum. 
207
sıra sayılı Kanun Teklifi’nin görüşmelerine devam ediyoruz.
Komisyon
yerinde.
17’nci
madde üzerinde aynı mahiyetteki önergeler üzerindeki ilk konuşmacı olan Sayın
Ali Mahir Başarır’ın konuşmasında kalmıştık.
Sayın
Başarır, buyurun kürsüye.
Süreniz
iki dakika. (CHP sıralarından alkışlar)
ALİ
MAHİR BAŞARIR (Mersin) – Genel Kurulu tekrar selamlıyorum.
Az
önce yarım kalan konuşmamda bölüm, İsmailağa cemaatinin bağış toplamasıydı.
Şunu soruyordum: Hangi sıfatla, hangi yasal zeminle bu bağışları topluyor ya da
benim seçilmiş belediye başkanlarıma verilmeyen bu hak nasıl oluyor da
İsmailağa cemaatine veriliyor? Buradan bir soru daha soruyorum:
Belediyelerimizin hesaplarına el koyan, mutfaklarını kapatan İçişleri Bakanı,
orada toplanan paralara el koydu mu? Bir soruşturma açtı mı, açmadı mı? Bunu
merak ediyorum. Ama bence bu süreçte belediyelerin mutfağını kapatmayın. Eğer
kapatacağınız bir yer varsa Katar’dan alınan uçağın kontağını kapatın. (CHP
sıralarından alkışlar) Belediyelerin mutfağını mühürleyeceğinize Marmaris ve
Ahlat’ta yapılan saray inşaatını mühürleyin. Halkın mutfağıyla, ekmeğiyle
oynayacağınıza sarayın milyonlarca liralık mutfak masrafını kısın.
Belediyelerin
aşevinin hesabına bloke koyacağınıza vergi borçlarını sıfırladığınız
şirketlerin hesaplarına bloke koyun. Araç garantisi verdiğiniz, hasta garantisi
verdiğiniz o 5 şirketin hesaplarına bloke koyun. Ben anlamıyorum, isminin
başında “adalet” geçen bir partinin on sekiz yıl boyunca adaleti bu kadar
ayaklar altına almasını anlayamıyorum. Ama yine buradan söylüyorum, hiç yasak
koymayın, maske dağıtmaktan âciz bir iktidarın sığınacağı yer yine
belediyelerdir. 
Teşekkür
ediyorum. (CHP sıralarından alkışlar)
BAŞKAN
- Sayın Akbaşoğlu, buyurun.
V.- AÇIKLAMALAR (Devam)
36.- Çankırı Milletvekili Muhammet Emin Akbaşoğlu’nun,
Mersin Milletvekili Ali Mahir Başarır’ın görüşülmekte olan 207 sıra sayılı
Kanun Teklifi’nin 17’nci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Değerli
milletvekilleri, biraz evvel konuşan hatip bir kıyaslama yaptı, bazı dernek
isimleri verdi ve oradan hareketle bir sonuca vardı ama. Türkiye Cumhuriyeti
devleti bir hukuk devletidir; kanunlar, mevzuatlar herkesi bağlar. 1983 tarihli
2860 sayılı Yardım Toplama Kanunu, yardımların nasıl toplanacağıyla ilgili,
hangi kurum ve kuruluşların hangi mercilerden izin alması gerektiğini
sarahaten, açıklıkla beyan etmiştir. Dolayısıyla usulüne uygun bütün başvurular
usulüne uygun bir şekilde neticelendirilir. Ancak, “orman kanunu” anlayışı
çerçevesinde hareket edilirse o zaman farklı bir durum söz konusu olur. Yani,
“Ben hukuku tanımıyorum, usule riayet etmiyorum.” derseniz hangi kurum ve
kuruluş olursa olsun onun karşılığını görür. Dolayısıyla Türkiye’de olup biten
bütün hadiseler ilgili mevzuat çerçevesinde yapılmaktadır, Yardım Toplama
Kanunu da herkesi bağlar. İşin özü de budur, bunu açıklamak istedim.
Teşekkür
ederim.
BAŞKAN
- Sayın Özel…
37.- Manisa Milletvekili Özgür Özel’in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, çok evrensel bir tanımlamaya dönüşmüş olan bir
eleştiri; majestelerinin yargısına alınıp cevap veriyorlar zaman zaman. Bütün
dünyada bu yargı bağımsızlığının ortadan kalktığı ve ülkeyi yönetene tabi bir
yargı noktasına gelir. Ama, sonra dönüyorlar: “Orman kanunu” diyorlar, böyle
ifadeler kullanıyorlar. Şimdi, birincisi şu: Bütün belediyelerimiz böyle
olağanüstü bir dönemde bir fazla yoksulun kursağından bir lokma fazla ekmek
geçsin, bir tane fazla zeytin masasında olsun diye, kursağından geçsin diye
gayret gösterirken, “Memlekette aç adam çok, aç kadın çok, yoksul çok ama
yardım eden tek adam olsun.” anlayışıyla gidecek olan maskenin, hepimizin
vergileriyle alınmış kolonyanın bile “Birinin hediyesidir.” diye dağıtıldığı
bir kibir ve kutuplaşmanın ortadan kalkmamasıyla ilgili bir muhtaçlık, bir
mecburiyet hissiyle davranan bir anlayış var.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
ÖZGÜR
ÖZEL (Manisa) – Sayın mevkidaşım, Allah aşkına şuna bir izah getirin: Bir,
Eskişehir Büyükşehir Belediyesinin yirmi beş yıldır aşevi var, hesap numarası
belli, her ay oraya para yatıyor, insanlar yardım ediyorlar ve o parayla
gelebilen aşevinden, alamayan evine gidiyor, o hesaba bile bloke konuldu.
Birisi güneş çarığı sıkıyor, çarık ayağı sıkıyor ama aşağıdaki yoksullar
perişan oluyor sizin o özensiz kararnamelerinizle. Burdur Belediyesi “Tamam,
para toplamayalım, gidin, Tarım Kredi Kooperatifinden çiftçinin malını alın,
koliyi verin bana ‘Sokağa çıkma yasağı var, insanlar bunu yapmasınlar.’ diye
kendi belediyesini değil Tarım Krediye havale yapın, açıklamaya da ‘yardım
kolisi’ yazın, ben dağıtacağım.” dedi, buna el koydunuz, engel oldunuz, Burdur’da
şimdi bir sürü insan bundan mahrum. Yani siz bir yolunu bulmuyorsunuz ki,
usulüne göre yapılmış belediyelerimizin bütün başvurularını teker teker
reddettiniz. Ayrıca yargıya gittik, yürütmeyi durdurma talebiyle gidiyoruz, siz
orman kanunundan bahsediyorsunuz. Gerçekten adaletsiz, gerçekten vicdansız bir
yaklaşımdır. Emek verecekseniz kürsüdeki eleştiriye cevap yetiştirmek yerine
saraydaki karar verene bu adaletsizliği ortalıktan kaldırma yönünde gayret
gösterin.
Teşekkür
ederim. (CHP sıralarından alkışlar)
BAŞKAN
– Teşekkür ediyorum.
Sayın
Akbaşoğlu, lütfen çok kısa.
Buyurun.
38.- Çankırı Milletvekili Muhammet Emin Akbaşoğlu’nun,
belediyelerin Yardım Toplama Kanunu çerçevesinde ilgili mevzuata göre hareket
etmek ve valiliklerden izin almak durumunda olduğuna ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim.
Kısaca,
biraz evvel CHP’li hatip, hangi kanuna göre işte “Şu dernek toplayabiliyor, şu
belediye niye toplayamıyor?” diye bir soru sordu, bu soruya açıklık getirdik:
Her belediye için geçerli, ister CHP’li ister AK PARTİ’li ister İYİ PARTİ’li,
hangi belediye olursa olsun kanuna tabidir, Yardım Toplama Kanunu çerçevesinde
ilgili mevzuata göre hareket etmek durumundadır, valiliklerden izin almak
durumundadır ancak izin başvurusu yapmadan “Ben kafama göre hareket ederim.”
deme hakkı kimseye ait değildir, özü budur. Hiçbir belediye kendi bütçesinden
yardım yapma noktasında engellenmemektedir. Her türlü yardımı, istediği gibi
belediyeler vatandaşlara yapabilir.
BAŞKAN
– Anlaşılmıştır Sayın Akbaşoğlu. 
MUHAMMET
EMİN AKBAŞOĞLU (Çankırı) – Yardım toplama ise bambaşka bir usule tabidir.
Teşekkür
ederim. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Aynı mahiyetteki önergeler üzerinde ikinci söz talebi Sayın Serpil
Kemalbay’ın.
ÖZGÜR
ÖZEL (Manisa) – Sayın Başkan, konuşmadan sonra bir ara verelim. Sokağa çıkma
yasağı ilan edildi Ankara’nın da içinde bulunduğu illerde. Bu yeni durumu
birlikte değerlendirmemiz gerekiyor çalışanlar açısından, birçok açıdan. 
BAŞKAN
– Buyurunuz Serpil Hanım. (HDP sıralarından alkışlar) 
SERPİL
KEMALBAY PEKGÖZEGÜ (İzmir) - Genel Kurulu selamlıyorum. 
Bugün,
sevgili Selahattin Demirtaş’ın doğum günü. Selahattin Başkana doğum günün kutlu
olsun diyorum her ne kadar bugün şu anda bizi duyamıyorsa da. Ve yine, sevgili
Metin Göktepe’nin de doğum günü. Yıllar önce bir polis şiddetiyle, işkencesiyle
katledilmişti. Eğer yaşıyor olsaydı 52 yaşında olacaktı. Sevgili Metin
Göktepe’yi de burada saygıyla anıyorum. 
Yine,
Soma İmbat Madencilikte bir iş cinayeti yaşandı, 3 işçi yaşamını yitirdi.
Yaşamını yitiren işçilere rahmet diliyorum ve yaralılara acil şifa diliyorum.
Bu iş cinayeti, Soma’da yaşanan iş cinayeti cezasızlıkla sonuçlanmasın ve
failler bulunsun, hesap sorulsun diyorum. 
Değerli
arkadaşlar, çok önemli bir gündemle burada bulunuyoruz. Aslında infaz paketi
bir yandaş kurtarma paketi olmasaydı eğer, corona virüsü salgınına karşı
cezaevlerinde yapılması gereken işleri, alınması gereken önlemleri
planladığımız ve yaşam hakkını hayata geçirdiğimiz bir paket olacaktı. Fakat ne
yazık ki burada defaatle anlatıldığı gibi burada bir coronavirüse karşı,
cezaevlerinde önlemle karşı karşıya değiliz. Meclis halkın iradesini yansıtmak
için vardır ancak burada halkın iradesi yerine sarayın kararları konuşuluyor.
Bizler burada bir virgülü dahi değiştiremediğimizi bir kez daha gördük. Dünyayı
bu kadar ayağa kaldırmış bir sorun yaşanıyorken milyonlarca insan yaşamını
kaybedecek dünyada ve Türkiye'de de bu yüz binlerce insana denk geliyor. Şu
anda, 60 binle aldığınız cezaevlerinde 300 bine yakın insan var ve bu 300 bin
insanın en az 1.500’ü ağır hasta ve hasta mahpuslardan oluşuyor. Bu demektir ki
aslında -coronavirüsün nasıl yayıldığını da düşünürsek eğer- hapishanelerden
binlerce ölüm çıkabilir. Bu çok acil ve yakın bir tehlike olarak karşımızda
duruyor. Fakat burada, iktidar partisinin ne kadar sorumsuz, ne kadar
vurdumduymaz olduğunu bir kez daha görüyoruz. Burada aslında bir cinayetin
temelleri atılıyor adım adım, önümüzdeki günlerde yaşanacak cezaevlerindeki
katliamın adımları atılıyor. Kilometre taşları AKP-MHP blokunun eliyle burada
döşeniyor. Hemen, çok uzak olmadan birkaç ay sonra cezaevlerinden tabutlar ardı
ardına çıktığı zaman, işte bu tabutların sorumlusu bu iktidar olacaktır değerli
arkadaşlar. 
Bakın,
Dünya Sağlık Örgütü Covid-19’un gribe göre 10 kat daha öldürücü olduğunu
söylüyor. Bu size bir şey ifade ediyor mu? Etmiyor. Sizin şu anda tek amacınız
var: Covid-19 salgınını bekanızı daha güçlendirmek için bir fırsata çevirmek ve
Covid-19 salgınını siyasete alet etmek istiyorsunuz fakat bizim şu anda tam da
birlik ve dayanışmaya ihtiyacımız var. Fakat ne yazık ki bu kutuplaştırıcı
siyasetiniz yüzünden, bu birlik ve dayanışmayı inşa edemiyoruz. Oysa, hem İnsan
Hakları Evrensel Bildirgesi’nde hem Avrupa Konseyi ve Birleşmiş Milletlerin
bizim de tarafı olduğumuz kararlarında yaşam hakkının dokunulmaz bir hak olduğu
ifade ediliyor. Ve mahpusların yaşam hakkını korumak bu devletin görevidir,
sorumluluğudur, bu iktidarın görevidir ve eşit infaz bir lütuf olmayacaktır,
tam tersine işte, corona virüsüne karşı yaşam hakkını koruyan bir politika
olacaktır. Fakat ne yazık ki siz özel afla çeteleri, mafyayı, gaspçıları,
kadına yönelik şiddet uygulayanları, çocuk istismarcılarını serbest
bıraktığınız bu yasayla aslında halkın haklarını, yaşam hakkını
gasbediyorsunuz. Size bir fotoğraf göstermek istiyorum: Selma Altan, Selma
abla, şöyle de bakabilirsiniz. Selma abla 71 yaşında, ileri derecede KOAH
hastası, kalp hastası, tansiyon hastası. Dört ay önce -torununun, kızının
evinde, bir ameliyat için gittiği İstanbul’da- siyah maskeli polisler
tarafından evi basılarak gözaltına alındı. Ciddi anlamda risk altında olan
Selma ablanın suçları neymiş?
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
SERPİL
KEMALBAY PEKGÖZEGÜ (Devamla) – Tutuklu ve hükümlülere yardım etmek, yargılanma
nedenine bakmaksızın bütün mahpuslara ve ailelerine yardım etmek, avukatı
olmayana avukat bulmak, uzak memleketlerden ziyarete gelemeyenlere yardımcı
olmak, parası olmayanlara harçlık bulmak, kitap göndermek, kart atmak. Selma
abla dört aydır hâkim karşısına bile çıkamazken şimdi altı yıl ceza almış,
birine saldırmış, yaralamış, altı yıl ceza almışlar serbest kalacak ancak
tutuklanan ama mahkeme yüzü görmeyen Selma abla, ileri derece KOAH hastası
olarak cezaevinde ölüme terk edilecek. Bu, ne akılla ne izanla ne vicdanla ne
ahlakla ne hukukla ne adaletle ne eşitlikle açıklanamaz arkadaşlar. Bu,
cinayettir, siz cinayet işliyorsunuz şu anda. Alacağınız bu kararlar insanların
orada ölmesine sebep olacak. Şakran Cezaevinde yatıyor, şimdiden corona salgını
baş göstermiştir…
(Mikrofon
otomatik cihaz tarafından kapatıldı)
SERPİL
KEMALBAY PEKGÖZEGÜ (Devamla) – …ve 1 kişi de yaşamını yitirmiştir.
Sizleri
sorumluluğa davet ediyorum.
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir.
17’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
18’inci
madde üzerinde 3 adet önerge vardır. 2 önerge aynı mahiyettedir, önergeleri
okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun İle Bazı Kanunlarda
Değişiklik Yapılmasına Dair Kanun Teklifi’nin 18’inci maddesinin Kanun
Teklifi’nden çıkarılmasını arz ve teklif ederiz.
 Turan
Aydoğan Zeynel Emre Saliha Sera Kadıgil Sütlü
 İstanbul İstanbul İstanbul
 Alpay
Antmen Murat Emir 
 Mersin Ankara

Aynı mahiyetteki diğer önergenin imza sahipleri:
 Züleyha
Gülüm Muazzez Orhan Işık Serpil Kemalbay Pekgözegü
 İstanbul Van İzmir
 Murat
Çepni Dirayet Dilan Taşdemir
 İzmir Ağrı
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ EMİNE YAVUZ GÖZGEÇ (Bursa) - Katılmıyoruz Sayın Başkanım.
BAŞKAN
– Komisyonun katılmadığı aynı mahiyetteki 2 önerge üzerinde ilk söz Sayın Murat
Emir’in.
Buyurun
Sayın Emir. (CHP sıralarından alkışlar) 
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum.
Yine
alıştığınız bir yöntemle 70 maddelik ve 11 ayrı kanunda düzenleme yapan son
derece karmaşık, karman çorman, hatta bir çorbayı yine bir torba yasa
niteliğiyle getirdiniz. Özü itibarıyla baktığınız zaman, istisna suçlar ayrı
tutulduktan sonra cezaların yüzde 40’ını yatanların serbest bırakılmasını
öngören bir teklifle karşı karşıyayız. 
Değerli
arkadaşlar, öncelikle teklifin genel bir değerlendirmesini yapacak olursak, bir
defa genel gerekçesi son derece eksik, son derece özensiz yazılmış, infaz
hâkimliğinden bahsediliyor sadece. Oysa Türkiye’nin yaşadığı ekonomik, sosyal
çalkantılar, toplumsal barış ihtiyacı ve Türkiye’deki özellikle bu Covid
salgınıyla ilgili hiçbir şey yok. “Bu af yasasının genel gerekçesi nedir?” diye
baktığınız zaman son derece özensiz bir genel gerekçeyle karşı karşıyayız.
Devam ediyoruz, çapraşık, neye göre seçildiği belli olmayan, istisnaların suçun
niteliğine, fiilin ağırlığına göre belirlenmediği ve sonrasında keyfî günlük
ihtiyaçlara göre istisnaların belirlendiği, zaman zaman da istisnaların
istisnasının belirlendiği bir kanun teklifi. İddia ediyorum, bunu yazanlar -buradaki
bürokratlar dâhil, Komisyondakiler dâhil- bu yasayı asla bilmiyorlar ve
öğrenemeyecekler. Oysa böylesine kritik bir yasanın çok daha açık, çok daha
basit olması gerekirdi. 
Bakınız,
bu teklif aslında bir af yasası. Siz buna af demiyorsunuz ama bu bir af yasası.
Ceza Yasamızın 65’inci maddesinin (2)’nci fıkrası açıkça bunu öngörüyor,
“İnfazın bir kısmının veya tamamının azaltılmasını öngören değişiklik özel
aftır.” diyor. Şimdi, siz buna özel af demiyorsunuz, diyorsunuz ki: “Biz,
denetimli serbestliği genişlettik; koşullu salıverilmede sırasında üç yıl,
sırasında dört yıl, hatta sırasında altı yıl cezası kalanı serbest bırakacağız,
izinli saydık. Gerektiğinde bu izni de uzatacağız ama sonuç olarak biz buna af
demeyeceğiz.”
Değerli
arkadaşlar, siz tabii Anayasa Mahkemesinin hâlâ bir mahkeme olmadığına ve
sarayın ağzının içine baktığına güveniyorsunuz ama nihayetinde bir Anayasa
yargısı yapacak. Anayasa yargısı, sizin lafzınızla, kelimelerinizle bağlı
değildir. Ufkunuzu genişletmek için sormuş olayım: Mesela, biz bu yasaya “infaz
kanununda değişiklikler” demeseydik de “armut” deseydik Anayasa Mahkemesi bu
kelimeyle bağlı mı olacaktı? Anayasa Mahkemesi açıp “Yasama organı ne yapmış,
hangi yasaları düzenlemiş, sonuç olarak bu değişikliklerle hükümler ve sonuçlar
nasıl değişmiş?” diye bakmayacak mıydı? Elbette bakacak ve Anayasa Mahkemesine
güveniyorsunuz ama hâlâ bu olanak var. Dolayısıyla, bu bir aftır, açık seçik
bir özel aftır ve bir özel affın gerektirdiği nitelikli çoğunlukla buradan
geçmek zorundadır. Ama bunu yapamıyorsunuz, bunu yapamadığınız için, ortak
akılla, muhalefetle birlikte el ele vererek Türkiye’nin barışına, Türkiye’nin
demokrasisine, Türkiye’nin yargısına, Türkiye’nin adaletine katkı verecek ortak
bir yasa yapamadığınız için de böylesine bir laf cambazlığıyla affı gözden
kaçırmaya çalışıyorsunuz. Ama bunları tarih yazacak arkadaşlar. 
Bakın,
öyle tutarsız bir yasa ki bütün suçları neredeyse affediyorsunuz, mesela gasbın
alt sınırından altı yıl almış bir kişi belki de bu yasa sayesinde cezaevine hiç
girmeden, bakın hiç girmeden çıkacak, vicdanlar kanayacak ama tefecilik suçunun
cezasını artırıyorsunuz yani diyorsunuz ki: “Hırsızları, gaspçıları,
yaralayanları, örgüt kuranları affediyoruz ama faizcilerin cezasını
artırıyoruz.” Bunu da alanlarda kullanmak için yapıyorsunuz. 
Son
bir söz değerli arkadaşlar: Bakınız, ne olursa olsun, aklınızdan geçenleri
biliyoruz 2 sene önce bir gece operasyonu yaptığınızı hiç unutmadık, reşit
olmayana karşı cinsel istismar suçunu bu torbanın içine bir yerinden eklemeyi
düşünüyorsanız, onları affetmeyi düşünüyorsanız sakın aklınızdan dahi
geçirmeyin, biz bunu engelleriz, Türkiye’yi başınıza yıkarız. 
Genel
Kurulu saygıyla selamlıyorum. (CHP sıralarından alkışlar)
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Süreyya Sadi
Bilgiç’in, 30 büyük il ve Zonguldak ilinde hafta sonu itibarıyla sokağa çıkma
yasağı ilan edildiğine ancak Meclis çalışmalarına devam edileceğine ve Meclis
personelinin de Meclis kimlik kartlarıyla gidiş geliş yapabileceğine ilişkin
açıklaması
BAŞKAN
– Değerli milletvekilleri, bir bilgi paylaşmak istiyorum: Biliyorsunuz, 30
büyük il ve Zonguldak’ta hafta sonu itibarıyla cumartesi, pazar günleri için
sokağa çıkma yasağı ilan edildi ancak Meclisimiz çalışmalara devam edecek ve
Meclis personelimiz de Meclis kimlik kartlarıyla birlikte sorun olmadan Meclise
gidiş gelişlerini sağlayabilecekler.
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında Kanun
ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Evet, aynı mahiyetteki önergeler üzerinde 2’nci söz talebi Sayın Murat
Çepni’nin.
Buyurun
Sayın Çepni.
MURAT
ÇEPNİ (İzmir) – Teşekkürler Başkan.
Genel
Kurul ve değerli halkımız; evet, bugünleri özetleyen en temel kavram
fırsatçılık. Gölgesinden bile korkar hâle gelen iktidarın hezeyanlarıyla yine
önümüze getirdiği bir af kanunuyla karşı karşıyayız. Evet, bu düpedüz bir
fırsatçılık. 
Bugün,
Soma’da 3 işçi kardeşimiz hayatını kaybetti. Ülkede her ay ortalama 100 işçi iş
cinayetlerinde hayatını kaybederken şimdi de coronavirüs nedeniyle hayatlarını
kaybediyorlar.
Evet,
AKP işçi sınıfına çalışmayı talimat verirken bir taraftan da “Evde kal.”
çağrısı yapıyor. Bugün de bu af yasasıyla tüm cezaevlerinde sözüm ona virüse
tedbir olarak bir yasa getiriyor fakat siyasi mahpuslara, siyasi tutsaklara
ölümü reva görüyor. İşçi sınıfına ölümü reva gören siyasi tutsaklara da
aynısını reva görüyor.
Peki,
AKP bugün coronavirüsle nasıl mücadele ediyor? Şöyle mücadele ediyor: Evet,
“Evde kal.” çağrısı yapıyor fakat fabrikalar çalışmaya devam ediyor. “Evde
kal.” çağrısı yapıyor, “Sosyal mesafeyi koruyun.” çağrısı yapıyor fakat işçi
sınıfı şantiyelerde yan yana çalışmaya devam ediyor. Evet, “Evde kal.” çağrısı
yapıyor fakat fabrikalardan pozitif vakalar, ölümler çıkmasına rağmen açık
tutmaya devam ediyor. Evet, “Evde kal.” çağrısı yapıyor fakat 18-20 yaş
arasındaki insanlara çalışma talimatını İçişleri Bakanlığının genelgesiyle
veriyor. 
Peki,
nasıl mücadele ediyor? Şöyle mücadele ediyor: Çöpten hurda toplayan hurdacının
arabasına el konulmuştur. “Ödeme yapmıyoruz.” diyen Stajyer Avukat Yağız
Timoçin -evine 3 polis aracı ve 1 akreple gidilmiş- internet başında eylem
hazırlığındayken kıskıvrak yakalanmıştır! Evet, böyle mücadele ediyor. Kaçak
tıraş yapan berbere baskın yaparak suç aletleri olan tıraş makinesine, tarağa,
makasa el koymuştur fakat bir arka sokakta fabrikalar çalışmaya, atölyeler
çalışmaya devam ediyor. İşte, AKP fırsatçılığı, ikiyüzlülüğü tam olarak budur.
Şimdi,
18’inci maddede de açık ceza infaz kurumuna geçişi düzenliyor. Burada da siyasi
mahpuslara geçiş için İdare ve Gözlem Kurulunun iyi hâl ve pişmanlık dayatması
dayatılıyor. 
Şimdi,
buradan soruyoruz: İyi hâl ne demektir? Pişmanlık ne demektir? Peki, iyi hâl
olup olmamasına kim karar verecek? AKP’nin belirlediği tetikçiler. Zaten bu
insanlar AKP’nin politikalarına itiraz ettikleri için, “hayır” dedikleri için
oradalar. Sizin halk düşmanı siyasetinize “hayır” dedikleri için, bunun
karşısında mücadeleyi yükselttikleri için oradalar. İyi hâl dediğimiz, zaten
orada bulunan siyasiler bu toplumun en güzel insanları dolayısıyla iyi hâle
ihtiyacı olan, pişmanlığa ihtiyacı olan doğrudan sizlersiniz. Peki, bu
arkadaşlarımız neden pişman olacaklar? “AKP iktidarı yüzde 1’in iktidarıdır.”
dedikleri için mi? “AKP iktidarı kendi bekasını korumak için halka savaş açtı.”
dedikleri için mi? “AKP iktidarı bu ülkenin dağını, taşını, ormanlarını
sermayeye peşkeş çekti.” dedikleri için mi? Bunu asla göremeyeceksiniz. Biz
şunu söyleyelim: Bu infaz paketi, af düzenlemesidir ve bu af düzenlemesi,
AKP’nin asla teslim alamayacaklarını ölüme terk etme planlamasıdır. Biz buradan
şunu söylüyoruz ve bugün siz saraylar yapasınız diye ölen işçiler için,
saraylarda daha çok şatafatınız sürsün diye ölen işçiler için, içeride ve
dışarıda özgürlük mücadelesini yükseltenlerle şunu söylemeye devam edeceğiz: 
“Saraylar
saltanatlar çöker/kan susar bir gün/zulüm biter/…/ bugünlerden geriye/bir
yarına gidenler kalır/bir de yarın adına direnenler…/…/bitmedi daha sürüyor o
kavga/ve sürecek/yeryüzü aşkın yüzü oluncaya dek” (HDP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler… Kabul
edilmemiştir.
Buyurun
Sayın Akbaşoğlu.
MUHAMMET
EMİN AKBAŞOĞLU (Çankırı) – Teşekkür ederim. 
Sayın
Başkanım, değerli milletvekilleri; biraz evvel ifade edilen temelsiz ve gerçek
dışı iddiaların tümünü reddettiğimizi ve iade ettiğimizi belirtmek isterim.
Teşekkür
ederim.
BAŞKAN
– Kayıtlara geçmiştir, teşekkür ediyorum.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza ve Güvenlik Tedbirlerinin İnfazı Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 18’inci maddesinin birinci
fıkrasında geçen yer alan “eklenmiştir” ibaresinin “ilave edilmiştir”
ibaresiyle değiştirilmesini arz ve teklif ederiz.
 Ayhan
Altıntaş Yasin Öztürk Arslan Kabukcuoğlu
 Ankara Denizli
 Eskişehir 
 Ümit
Beyaz Ayhan Erel  Hüseyin Örs
 İstanbul
 Aksaray Trabzon
 İsmail
Koncuk
 Adana
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ EMİNE YAVUZ GÖZGEÇ (Bursa) – Katılmıyoruz Sayın Başkanım.
BAŞKAN
- Evet, önerge üzerinde söz talebi Sayın İsmail Koncuk’un.
Buyurun.
(İYİ PARTİ sıralarından alkışlar) 
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum.
İnfaz
yasasıyla ilgili, 18’inci maddeyle ilgili İYİ PARTİ Grubu adına görüşlerimizi
ifade edeceğim inşallah. 
Dün
Mehmet Metiner’in bir yazısı vardı, dikkatinizi çekmiştir belki de. Metiner
aynen şöyle diyor: “Bizzat bilirim ki o tarihlerde AK PARTİ’mizin Millî Eğitim
Bakanı olanlar ‘cemaatin sendikası’na yönlendirme yaptılar. Okullarına,
medyasına, bankalarına vs… Cumhurbaşkanı, Başbakan Yardımcısı, Bakan, üst düzey
bürokrat ve parti yöneticisi sıfatıyla…” 
Kimse
kalmamış yani o tarihte AK PARTİ içerisinde Cumhurbaşkanından -gerçi o zaman şu
andaki Cumhurbaşkanımız Başbakandı- nezaketen bahsetmemiş Mehmet Metiner ama AK
PARTİ’nin Başbakan dışında hepsinden bahsetmiş yani herkes FETÖ’ye yardımcı
olmuş. 
Tabii,
şimdi, bu infaz yasasını değerlendirirken aklımıza gelmiyor değil. Bu
yönlendirenler yani vatandaşı, gariban vatandaşı, öğretmeni, adliye çalışanını,
efendim, polisi vesaireyi yönlendirenler ne durumda, yönlenen insanlar ne
durumda? Öyle ya, koskoca Millî Eğitim Bakanı, Başbakan Yardımcısı, bakanlar,
parti yöneticileri insanlara birtakım tavsiyelerde bulunacaklar, insanlar da bu
tavsiyeleri yerine getirecekler ve onlar suçlu ama yönlendirenlerden herhangi
biri suçlanmayacak. 
Değerli
milletvekilleri, bu, akla da vicdana da herhâlde hukuka da aykırı bir durumdur
ama bu infaz yasasında böyle bir düzenleme yok. Elbette vatandaşlarımızın da
aldanma hakkı var. Bu aldanmış vatandaşlarımıza bir yol bulunmak zorunda, bir
çare bulunmak zorunda yani bunları “Ne olursa olsun, ölsünler, yok olsunlar,
daha beter olsunlar.” mantığıyla değerlendirmemiz +mümkün değil. Eğer bu ülkede
devleti yöneten insanların aldanma, yanılma hakkı varsa vatandaşlarımızın da
aldanma hakkının var olduğunu hepimizin düşünmesi lazım. O zaman bu infaz
yasasında bunlar niye yok diye düşünürüz. 
Değerli
milletvekilleri, şimdi, bir ara sağlık merkezinden bir doktor, AK PARTİ Sincan
Belediye Başkanını bir “tweet” atarak övmüş, “Sağ olsun Sincan Belediye
Başkanımız, bizim ihtiyacımız olan maskeleri, siperlikleri bize gönderdi,
kendisine teşekkür ediyoruz.” demiş ve arkasından da Ankara İl Sağlık Müdürlüğü
böyle bir “tweet” attığı için bu doktorumuza soruşturma açmış desem, inanır
mısınız? İnanmazsınız. Bakın, Kocaeli’nde Dr. Sibel Gören, Saraybahçe Aile
Sağlığı Merkezinde doktor, aile hekimi, diyor ki: “Bizi düşünen birilerinin
olması güzel. Belediye elinden geldiğince yardımcı olmaya çalışıyor. Bugün
siperliklerimiz, maskelerimiz ve bonelerimizi teslim ettiler. Bizim ASM (aile
sağlık merkezi) her ne kadar belediyeye ait olmasa da belediyeye ait ASM’lerden
üç ay kira almayacaklarını duyurdu.” Teşekkür ediyor belediye başkanına. Ne
olmuş bu doktor, bu doktorun başına ne iş gelmiş? Kocaeli İl Sağlık Müdürlüğü
hemen soruşturma açmış bu “tweet” yüzünden. 
Şimdi,
değerli milletvekilleri, bir doktorun aile sağlık merkezlerine yardım eden
herhangi bir belediyeyi övmesi, övme de değil teşekkür etmesi ne zamandır suç
kabul ediliyor ya? İzmit Belediye Başkanını övmüş, Hürriyet Kaplan değil mi? Bu
kabul edilebilir mi? Bu sağlık müdürü nasıl bir akıl taşıyor, nasıl bir izan
taşıyor sizlerin takdirine bırakıyorum. Bu sağlık müdüründen bunun hesabı
sorulmak zorundadır. Bir AK PARTİ’li belediye aynı şeyi yaptığında övmek,
teşekkür etmek suç değilse herhangi bir siyasi partiye ait olan belediye
başkanının yaptığına karşılık teşekkür etmek de suç olarak kabul edilemez. Bu
Sağlık İl Müdürü aklını kaybetmiş âdeta, Kocaeli Sağlık İl Müdürü bu
uygulamayla aklını kaybetmiştir. 
(Mikrofon
otomatik cihat tarafından kapatıldı)
BAŞKAN
– Sayın Koncuk, sözlerinizi tamamlayın lütfen.
İSMAİL
KONCUK (Devamla) – Değerli milletvekilleri, bu kriz çok şeyi gösterdi bize,
devlet bizim devletimiz, Türk milletinin devleti; devletimiz her dara
düştüğünde yanındayız biz, her başımız dara düştüğünde de devlet bizim
yanımızda olacak. 
Geçen
EPDK’nin bir düzenlemesi oldu, hepiniz gördünüz, eleştirdik bunları, kıyasen
fatura düzenleme dönemi başladı. Evi boş olmuş, yayladaki evi kapalı, denizdeki
evi kapalı veya evini kapatmış bir akrabasının yanına gitmiş, köyüne gitmiş
insanlara kıyasen fatura düzenleniyor. Değerli milletvekilleri, bu, milleti,
işletmelere tercih etmektir, o doğal gaz dağıtım şirketlerine âdeta milleti
satmaktır. Bu anlayışı kınadığımızı ifade ediyoruz. Yani siz milletin yanında
olacaksınız ama maalesef değilsiniz. 
Saygılar
sunuyorum.
Teşekkür
ediyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
18’inci
maddeyi oylarınıza sunuyorum: Kabul edenler... Etmeyenler... Kabul edilmiştir. 
19’uncu
madde üzerinde 3 adet önerge vardır, önergeleri okutup aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan 207 sıra sayılı Ceza ve Güvenlik Tedbirlerinin İnfazı Hakkında Kanun ile
Bazı Kanunlarda Değişiklik Yapılmasına Dair Kanun Teklifi’nin 19’uncu
maddesinin aşağıdaki şekilde değiştirilmesini arz ve teklif ederiz. 
“MADDE
19 - "Ceza ve güvenlik Tedbirlerinin İnfazı Hakkında Kanun'un 16.
Maddesinin 5’inci fıkrası yürürlükten kaldırılmış 3. 4. ve 6. fıkraları
aşağıdaki şekilde değiştirilmiştir.
3)
Yukarıdaki fıkralarda belirtilen geri bırakma kararı; tam teşekküllü devlet
hastanelerinin, eğitim ve araştırma hastanelerinin, üniversite hastanelerinin
sağlık kurullarınca düzenlenen rapor üzerine infazın yapıldığı yer Cumhuriyet
Başsavcılığınca verilir. Hükümlünün ceza infaz kurumunda tedavi edilmesinin
mümkün olduğuna ilişkin tam teşekküllü devlet hastanesi, eğitim ve araştırma
hastanesi, üniversite hastanesi tarafından verilen rapora hükümlü veya üçüncü
dereceye kadar bir yakının itirazı halinde; kararı veren hastane dışındaki bir
başka hakem hastanenin sağlık kurulu tarafından karar verilir.
(4)
Hapis cezasının infazı, gebe olan veya doğurduğu tarihten itibaren altı yıl
geçmemiş bulunan kadınlar hakkında geri bırakılır.
(6)
Maruz kaldığı ağır bir hastalık veya sakatlık nedeniyle ceza infaz kurumu
koşullarında hayatını yalnız idame ettiremeyen hükümlünün cezasının infazı
üçüncü fıkrada belirlenen usule göre iyileşinceye kadar geri bırakılır.”  
 Murat
Çepni Serpil Kemalbay Pekgözegü Muazzez Orhan Işık
 İzmir İzmir Van
 Dirayet
Dilan Taşdemir Züleyha Gülüm Habip Eksik
 Ağrı İstanbul Iğdır
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ EMİNE YAVUZ GÖZGEÇ (Bursa) – Katılmıyoruz Sayın Başkan.
BAŞKAN
– Önerge üzerinde söz talebi Sayın Habip Eksik.
Buyurun.
(HDP sıralarından alkışlar)
HABİP
EKSİK (Iğdır) – Sayın Başkan, değerli milletvekilleri; Genel Kurulu saygıyla
selamlıyorum.
Şimdi,
on dokuz saatlik Komisyon çalışmasından sonra bu teklif virgülü dahi değişmeden
Genel Kurula geldi. Tüm itirazlarımıza rağmen, tüm uyarılarımıza rağmen bir
virgülünü dahi değiştirmediniz ve maalesef vicdandan, adaletten, eşitlikten
yoksun bu kanun teklifini, af düzenlemesini Genel Kurula getirdiniz. Evet, bu
düzenleme bir af düzenlemesidir ve maalesef büyük bir kesimi de kapsamamakta,
ötekileştirmekte, dışlamaktadır. 
Bu
19’uncu maddede de altı ayı olan, işte, gebe olan ya da doğuran annelerin bir
buçuk yıl ertelenmesi cezalarının, geriye bırakılması; sonrasında tekrar
cezalarının infaz edilmesiyle ilgili bir düzenleme var. Burada da AKP’nin
teklifinde gerekçede şu var, diyor ki: “Anne ve çocuğun cezaeviyle tanışması,
karşılaşması geciktirildi.” Evet, burada da görüyoruz ki zaten AKP’nin orada da
suçun şahsiliğiyle ilgili hiçbir şey yapmadığı, çocuğu da bir buçuk yıl sonra
yani bir yıl altı ay sonra cezaevine koyacağını alenen gösterdiğini görüyoruz.
Şimdi,
gelelim en önemli kısmına… Gerçekten yani bir hekim olarak ben bu kanun
teklifini gördüğüm zaman, Komisyonda da görüştüğümüzde, bu teklifin
hazırlayıcıları resmen Nazi Almanyasının rejiminden etkilenmişler çünkü bu
teklif eğer bu Meclisten geçerse işte, cezaevleri ölümevlerine dönüşecek ve
cezaevleri Nazi Almanyasının kamplarına dönüşecektir. Nazi Almanyasının rejimi,
ne diye insanları o kamplara koyuyordu biliyor musunuz? Devlet düşmanları diye.
Kimlerdi bu devlet düşmanları? Sosyalistler, komünistler, sosyal demokratlar,
Romanlar, Yahudiler, eş cinseller yani kendileri gibi düşünmeyen, kendileri
gibi dünyaya bakmayan bütün insanları, kendileri gibi olmayan bütün insanları
imha etmek için kamplara topladılar ve oralarda kimine enfeksiyon
bulaştırdılar, kimini de gaz odalarında boğup, yaktılar. 
İşte,
bugün, gerçekten, eğer bu kanun teklifi de geçerse coronavirüsün bu kadar
yaygın olduğu, büyük bir salgına dönüştüğü, pandemiye dönüştüğü, Covid-19
hastalığının bu kadar öldürücü olduğu bir dönemde siz, 200 binden fazla insanı
cezaevine koyarsanız, orada tutarsanız işte, Nazi Almanyasının rejiminin
yaptığının tıpkısını yapmış olursunuz çünkü ölüme terk etmiş olursunuz. 
Bakın,
ben buraya cezaevindeki yaklaşık 1.600 hastanın bilgileriyle geldim, 1.600.
560’ı ağır hasta, içlerinde; son dönem kanser hastaları, yine kalp hastaları,
tansiyon hastaları, şeker hastaları bir sürü örnek verebilirim. Sadece, size
kendi seçim bölgemden olan bir kişiyi örnek vereyim: Cengiz Eker, Balıkesir
Bandırma 2 No.lu T Tipi Kapalı Hapishanesindedir. Yaklaşık yirmi yıla yakındır
da cezaevinde, kalp hastası, 3 tane damarı tıkalı, anjiyo olmuş, 2 damarına
stent takılmış; aynı zamanda, akciğerinde 3 tane nodül tespit edilmiş ve nefes
darlığı var. Size soruyorum, vicdanınıza soruyorum: Bu hastalık, bu enfeksiyon
cezaevlerine bulaştığı zaman Cengiz Eker’in yaşama gibi bir ihtimali var mı?
İşte, siz, burada, bu kanun teklifine öyle elinizi kaldırdığınız zaman elinizi
vicdanınıza koyacaksınız, insanların cezaevinde yaşamının, yaşam hakkının
devlete emanet edildiğini hesaba katmalısınız.
Bakın,
arkadaşlar, yaşam hakkı dokunulmazdır, mutlaktır. Sizler eğer insanların
cezaevine girdikten sonra imha edilmesini, orada yok edilmesini amaçlarsanız
Nazi Almanyasının rejiminden hiçbir farkınız olmaz. Onun için de bu teklifi
düşünerek, elinizi vicdanınıza koyarak oylamaya katılın. Öyle saraydan emir
geldiği gibi ne olursa olsun ben kabul ederim anlayışıyla oy vermeyin.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Eksik.
HABİP
EKSİK (Devamla) – Tamam Sayın Başkan.
Bakın,
Nazi Almanyasının yaptıkları tarihe utanç olarak düştü çünkü binlerce insanı
kamplarda, orada yok ettiler, imha ettiler. Sizler de aynı utançlarla
anılmayın. Arkadaşlarım burada “Çocuklarınıza bunun hesabını verirsiniz, günü
gelir size sorarlar.” dediği zaman hopluyorsunuz, diyorsunuz ki: “Bize nasıl
bunu sorarlar?” Bakın, arkadaşlar, emin olun, bu kanun teklifi ne hukukla ne de
insanlıkla ne de vicdanla hiçbir bağı yoktur. Bakın, sizler eğer bu kanun
teklifini bu hâliyle kabul ederseniz toplumun vicdanını da yok etmiş olursunuz.
Toplumun vicdanı yok olursa işte o zaman bütün şeylerde güçlüler birbirinin
kurdu olur. Bugün sizler güçlü olabilirsiniz ama yarın başkaları güçlü olacaktır.
Gelin, yapmayın, ne İslam hukukuna ne medeni hukuka uyan, hiçbir hukuka uymayan
bu yasağa “evet” demeyin, vazgeçin bu zulümden, vazgeçin bu kıyımdan.
Genel
Kurulu saygıyla selamlıyorum.
Teşekkür
ederim. (HDP sıralarından alkışlar) 
BAŞKAN
– Evet, önergeyi oylarınıza sunuyorum: Kabul edenler… Etmeyenler… Kabul
edilmemiştir.
Birleşime
on dakika ara veriyorum ve Grup Başkan Vekillerini hemen kürsü arkasına davet
ediyorum.
Kapanma Saati: 22.29
ONUNCU OTURUM
Açılma Saati: 22.39
BAŞKAN: Başkan Vekili Süreyya Sadi BİLGİÇ
KÂTİP ÜYELER: Bayram ÖZÇELİK (Burdur), Enez KAPLAN
(Tekirdağ)


-----0-----
BAŞKAN
– Türkiye Büyük Millet Meclisinin 81’inci Birleşiminin Onuncu Oturumunu
açıyorum. 
Danışma
Kurulunun bir önerisi vardır, okutup işleme alacağım.
Okutuyorum:

VII.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 11 Nisan 2020
Cumartesi ve 12 Nisan 2020 Pazar günleri toplanması hâlinde birleşimlerin saat
13.00’te başlamasına ilişkin önerisi 
10/4/2020
Danışma Kurulu Önerisi
Danışma
Kurulunun 10/4/2020 Cuma günü (bugün) yaptığı toplantıda Genel Kurulun 11 Nisan
2020 Cumartesi ve 12 Nisan 2020 Pazar günleri toplanması hâlinde birleşimlerin
saat 13.00'te başlaması önerilmiştir.

 Mustafa
Şentop
 Türkiye
Büyük Millet Meclisi Başkanı
 
 Muhammet
Emin Akbaşoğlu Özgür Özel  Hakkı Saruhan Oluç
 AK
PARTİ CHP  HDP
 Grubu
Başkan Vekili  Grubu Başkan Vekili Grubu Başkan Vekili

 Erkan
Akçay Lütfü Türkkan 
 MHP
 İYİ PARTİ 
Grubu
Başkan Vekili Grubu Başkan Vekili

BAŞKAN
– Danışma Kurulu önerisini oylarınıza sunuyorum: Kabul edenler… Etmeyenler…
Kabul edilmiştir. 
Değerli
milletvekilleri, cumartesi ve pazar günü çalışma saati saat 13.00’te
başlayacak. Bunu tekrar bilgilerinize sunmak istiyorum: Saat 14.00 yerine saat
13.00. 
Değerli
milletvekilleri, 217 sıra sayılı Kanun Teklifi’nin görüşmelerine kaldığımız
yerden devam ediyoruz. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adalet ve Kalkınma Partisi Grup Başkanvekili
Denizli Milletvekili Cahit Özkan, Milliyetçi Hareket Partisi Grup Başkanvekili
Sakarya Milletvekili Muhammed Levent Bülbül ve Afyonkarahisar Milletvekili Ali
Özkaya ile 57 Milletvekilinin Ceza ve Güvenlik Tedbirlerinin İnfazı Hakkında
Kanun ile Bazı Kanunlarda Değişiklik Yapılmasına Dair Kanun Teklifi (2/2762) ve
Adalet Komisyonu Raporu (S. Sayısı: 207) (Devam)
BAŞKAN
– Komisyon? Yok. 
Ertelenmiştir.

Alınan
karar gereğince kanun teklifleri ile komisyonlardan gelen diğer işleri
sırasıyla görüşmek için, 11 Nisan 2020 Cumartesi günü saat 13.00’te toplanmak
üzere birleşimi kapatıyorum. 
Kapanma Saati: 22.42




(x) 7/4/2020
tarihli 78’inci Birleşimden itibarencoronavirüssalgını sebebiyle
Genel Kurul Salonu’ndaki Başkanlık Divanı üyeleri, milletvekilleri ve görevli
personel maske takarak çalışmalara katılmaktadır.


(x) 207 S. Sayılı Basmayazı 7/4/2020
tarihli 78’inci Birleşim Tutanağı’na eklidir. 




