



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

3’üncü Birleşim
5 Ekim 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Adana Milletvekili Elif Doğan
Türkmen’in, Adana ilinin sorunlarına ilişkin gündem dışı konuşması
2.- Kırklareli Milletvekili Selahattin
Minsolmaz’ın, Kırklareli’ye ilişkin gündem dışı konuşması
3.- Erzurum Milletvekili Kamil Aydın’ın, 5
Ekim Dünya Öğretmenler Günü’ne ilişkin gündem dışı konuşması
IV.- AÇIKLAMALAR
1.- Bursa Milletvekili Erkan Aydın’ın,
Hükûmetin, Irak politikası konusunda kamuoyuna açıklama yapması gerektiğine
ilişkin açıklaması
2.- İstanbul Milletvekili Didem Engin’in,
AKP Hükûmetinin gündem değiştirmeye çabalamak yerine istihdam yaratacak
projeler üretmesi ve halkımızın sorunlarına ağırlık vermesi gerektiğine ilişkin
açıklaması

3.- Şanlıurfa Milletvekili Kemalettin
Yılmaztekin’in, Şanlıurfa Viranşehir’deki karakol saldırısı ile Fırat Kalkanı
Harekâtı’nda şehit olan askerlere Allah’tan rahmet dilediğine ve Şanlıurfa’da
rekabet kurallarının ihlal edildiği yüksek LPG fiyatlarıyla ilgili olarak
netice alındığına ilişkin açıklaması
4.- Mersin Milletvekili Aytuğ Atıcı’nın,
Haziran Hareketi’nin “Laikliği Kazanacağız” başlıklı bildirisinin
dağıtılmasının engellendiğine ilişkin açıklaması
5.- Adana Milletvekili İbrahim Özdiş’in,
Hükûmetten, işsizlik sorununu nasıl azaltacağını öğrenmek istediğine ilişkin
açıklaması
6.- Balıkesir Milletvekili Ahmet Akın’ın,
Balıkesir’in Sındırgı ilçesinin yeterli hizmeti alamadığına ve Sındırgılı
salatalık üreticilerinin sorunlarına ilişkin açıklaması
7.- İstanbul Milletvekili Onursal
Adıgüzel’in, 5 Ekim Dünya Öğretmenler Günü’nü kutladığına ve ÖYP’li araştırma
görevlilerinin darbe fırsatçılığı yapılarak mağdur edildiğine ilişkin
açıklaması
8.- İstanbul Milletvekili Markar Eseyan’ın,
FETÖ’yle mücadeleyi ve 15 Temmuz ruhunu zayıflatacak her türlü girişime karşı
durmanın milletin verdiği bir sorumluluk olduğuna, muharrem ayının barış ve
huzur getirmesini temenni ettiğine ve 15 Temmuz şehitlerine bir kez daha rahmet
dilediğine ilişkin açıklaması
9.- İstanbul Milletvekili Mahmut Tanal’ın,
Millî Eğitim Bakanlığı tarafından proje okulu ilan edilen okulların durumuna
ilişkin açıklaması
10.- Adıyaman Milletvekili Behçet
Yıldırım’ın, 5 Ekim Dünya Öğretmenler Günü’nü kutladığına ve cezaevlerindeki
hak ihlallerinin arttığına ilişkin açıklaması
11.- Ankara Milletvekili Şenal Sarıhan’ın,
10.473 öğretmenin EĞİTİM SEN’li olduğu için açığa alındığına ve bunun
olağanüstü hâlin amacı dışında olduğuna ilişkin açıklaması
12.- İstanbul Milletvekili Ali Şeker’in,
İğneada ile Artvin Cerattepe’de doğa katliamına devam edildiğine ilişkin
açıklaması
13.- Balıkesir Milletvekili Mehmet Tüm’ün,
Hükûmetten, taşeron işçilerin kadroya alınmasıyla ilgili çalışmanın hangi
aşamada olduğunu öğrenmek istediğine ve radyo ve televizyonları kapatmanın faşizan
bir anlayış olduğuna ilişkin açıklaması
14.- Denizli Milletvekili Cahit Özkan’ın,
Miryokefalon Savaşı’nın 840’ıncı yıl dönümüne ilişkin açıklaması
15.- Trabzon Milletvekili Salih Cora’nın,
21/9/2016 tarihinde Trabzon’un bazı ilçelerinde meydana gelen sel ve heyelan
felaketine ilişkin açıklaması
16.- İzmir Milletvekili Ali Yiğit’in, Millî
Eğitim Bakanlığı tarafından proje okulu ilan edilen İzmir Fen Lisesinde öğrenci
ve öğretmenlerin mağdur edildiğine ilişkin açıklaması
17.- Manisa Milletvekili Erkan Akçay’ın,
orta vadeli programa ve Hayvan Hakları Haftası’na ilişkin açıklaması
18.- Diyarbakır Milletvekili İdris
Baluken’in, AKP Hükûmetinin yürüttüğü savaş politikalarının içeride ve dışarıda
can kayıplarına sebep olmaya devam ettiğine, Bitlis’in Çobansuyu köyünde sivil
halka savaş uçaklarıyla yapılan bombardımanda yaşamını kaybedenlere Allah’tan
rahmet dilediğine, Diyarbakır’ın Hani ilçesi belediye başkanlığına kayyum
atanmasının kabul edilemez bir anlayış olduğuna ilişkin açıklaması
19.- Manisa Milletvekili Özgür Özel’in, 15
Temmuz darbe girişimini araştırmak için kurulmuş komisyonun başkanlık divanı
seçiminin ve komisyon başkanına sınırsız yetki tanınmasının darbeye karşı ortak
mücadele ruhunu zedelediğine ve Adalet ve Kalkınma Partisinin kendi tahakkümünü
bu komisyona dayatma anlayışı olduğuna ilişkin açıklaması
20.- Amasya Milletvekili Mehmet Naci
Bostancı’nın, 15 Temmuz darbe girişimini araştırmak için kurulmuş komisyonun
çalışmaya başlamasında herhangi bir gecikme olmadığına, komisyon çalışmalarının
15 Temmuza milletin ortak müdahalesinin ruhuna uygun şekilde yürütüleceğine,
Hayvan Hakları Haftası’na ve Mimarlık Haftası’na ilişkin açıklaması
21.- İstanbul Milletvekili Gülay
Yedekci’nin, Dünya Mimarlık Günü’ne ilişkin açıklaması
22.- Amasya Milletvekili Mehmet Naci
Bostancı’nın, İstanbul Milletvekili Mahmut Tanal’ın HDP grup önerisi üzerinde
yaptığı konuşmasındaki bazı ifadelerine ilişkin açıklaması
23.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
24.- Mardin Milletvekili Orhan Miroğlu’nun,
Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
V.- BAŞKANLIĞIN GENEL KURULA SUNUŞLARI
A) Tezkereler
1.- (10/276, 277, 278, 279) esas numaralı
Meclis Araştırması Komisyonu Geçici Başkanlığının, Komisyonun başkan, başkan
vekili, sözcü ve kâtip üye seçimini yaptığına ilişkin tezkeresi (3/841)
B) Meclis Araştırması Önergeleri
1.- İzmir Milletvekili Özcan Purçu ve 23
milletvekilinin, Roman vatandaşlarımızın sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/312)
2.- Denizli Milletvekili Melike Basmacı ve
25 milletvekilinin, Denizli tekstil sektörünün Rusya boykotu sonrası
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/313)
3.- İstanbul Milletvekili Mustafa Sezgin
Tanrıkulu ve 24 milletvekilinin, Roboski katliamının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/314)
VI.- ÖNERİLER
A) Siyasi Parti Grubu Önerileri
1.- HDP Grubunun, 4/10/2016 tarihinde İzmir
Milletvekili Ertuğrul Kürkcü ve arkadaşları tarafından, 15 Temmuz darbe
girişimi sonrasında ilan edilen OHAL kapsamında Hükûmetin yayınladığı 668 sayılı
Kanun Hükmünde Kararname’ye dayanarak kapatılan İMC TV, Azadi TV, Denge TV,
Hayatın Sesi TV, Jiyan TV, TV 10, Van TV, Zarok TV, Ses Radyo, Dünya Radyo, Yön
Radyo gibi yayın organlarının kapatılma gerekçelerini incelemek amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 5 Ekim 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
2.- CHP Grubunun, 4/10/2016 tarihinde
Eskişehir Milletvekili Gaye Usluer ve arkadaşları tarafından, Millî Eğitim
Bakanlığının kamuoyunda tartışma yaratan sözleşmeli öğretmenlik sistemi içinde
gerçekleştirdiği sözlü mülakat yönteminin ayrıntılı araştırılması amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 5 Ekim 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
B) Danışma Kurulu Önerileri
1.- Danışma Kurulunun, 5 Ekim 2016 Çarşamba
günü yaptığı toplantıda daha önce görüşülmesi kararlaştırılan sözlü soruların
bu birleşimde görüşülmemesinin, gündemin “Kanun Tasarı ve Teklifleri ile
Komisyonlardan Gelen Diğer İşler” kısmında bulunan 33, 286 ve 306 sıra sayılı
Kanun Tasarılarının bu kısmın sırasıyla 1’inci, 2’nci ve 3’üncü sıralarına
alınmasının ve diğer işlerin sırasının buna göre teselsül ettirilmesinin Genel
Kurulun onayına sunulmasına ilişkin önerisi 
VII.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın,
Mardin Milletvekili Orhan Miroğlu’nun HDP grup önerisi üzerinde yaptığı
konuşması sırasında şahsına sataşması nedeniyle konuşması
2.- Mardin Milletvekili Orhan Miroğlu’nun,
Muş Milletvekili Ahmet Yıldırım’ın sataşma nedeniyle yaptığı konuşması
sırasında şahsına sataşması nedeniyle konuşması
3.- Diyarbakır Milletvekili İdris
Baluken’in, Mardin Milletvekili Orhan Miroğlu’nun sataşma nedeniyle yaptığı
konuşması sırasında HDP Grubuna sataşması nedeniyle konuşması



VIII.- SEÇİMLER
A) Kişisel Verileri Koruma Kurulu
Üyeliklerine Seçim
1.- Başkanlıkça, Kişisel Verileri Koruma
Kurulu üyeliklerine, Adalet ve Kalkınma Partisi Grubu aday listesinden Cabir
Bilirgen, Cengiz Paşaoğlu ve Mehmet Niyazi Tanılır; Cumhuriyet Halk Partisi
Grubu aday listesinden Turan Arık ve Halkların Demokratik Partisi Grubu aday
listesinden Yusuf Alataş’ın seçilmesi
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Hükümeti ile
Singapur Cumhuriyeti Hükümeti Arasında Kültür, Bilim, Eğitim, Basın-Yayın ve
Spor Alanlarında İşbirliği Anlaşmasının Onaylanmasının Uygun Bulunduğuna Dair
Kanun Tasarısı (1/334) ve Dışişleri Komisyonu Raporu (S. Sayısı: 33)
2.- Türkiye Cumhuriyeti Hükümeti ile
Myanmar Birliği Hükümeti Arasında Ticaret ve Ekonomik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/586) ve Dışişleri Komisyonu
Raporu (S. Sayısı: 286)
3.- Türkiye Cumhuriyeti ile Slovak
Cumhuriyeti Arasında Karayoluyla Uluslararası Yolcu ve Eşya Taşımacılığı
Anlaşmasının Onaylanmasının Uygun Bulunduğuna Dair Kanun Tasarısı (1/649) ve
Dışişleri Komisyonu Raporu (S. Sayısı: 306)
4.- 667 Sayılı Olağanüstü Hal Kapsamında
Alınan Tedbirlere İlişkin Kanun Hükmünde Kararname (1/746) ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 412)
5.- Avrupa Konseyi Bakanlar Komitesinin
Kültür Yollarına İlişkin Genişletilmiş Kısmi Anlaşmayı Tesis Eden Kararına
Katılmamızın Uygun Bulunduğuna Dair Kanun Tasarısı (1/373) ve Dışişleri Komisyonu
Raporu (S. Sayısı: 88)
X.- OYLAMALAR
1.- (S.Sayısı: 33) Türkiye Cumhuriyeti
Hükümeti ile Singapur Cumhuriyeti Hükümeti Arasında Kültür, Bilim, Eğitim, Basın-Yayın
ve Spor Alanlarında İşbirliği Anlaşmasının Onaylanmasının Uygun Bulunduğuna
Dair Kanun Tasarısı’nın oylaması
2.- (S.Sayısı: 286) Türkiye Cumhuriyeti
Hükümeti ile Myanmar Birliği Hükümeti Arasında Ticaret ve Ekonomik İşbirliği
Anlaşmasının Onaylanmasının Uygun Bulunduğuna Dair Kanun Tasarısı’nın oylaması
3.- (S.Sayısı: 306) Türkiye Cumhuriyeti ile
Slovak Cumhuriyeti Arasında Karayoluyla Uluslararası Yolcu ve Eşya Taşımacılığı
Anlaşmasının Onaylanmasının Uygun Bulunduğuna Dair Kanun Tasarısı’nın oylaması
5 Ekim 2016 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir) Mücahit DURMUŞOĞLU
(Osmaniye)
-----0-----
BAŞKAN
– Türkiye Büyük Millet Meclisinin 3’üncü Birleşimini açıyorum. 
Toplantı
yeter sayısı vardır, görüşmelere başlıyoruz.
Gündeme
geçmeden önce, üç sayın milletvekiline gündem dışı söz vereceğim.
Gündem
dışı ilk söz, Adana’nın sorunları hakkında söz isteyen Adana Milletvekili Elif
Doğan Türkmen’e aittir.
Buyurun
Sayın Türkmen. (CHP sıralarından alkışlar)
ELİF
DOĞAN TÜRKMEN (Adana) – AKP grup sözcüsü beni alkışladı, teşekkür ediyorum.
BAŞKAN
– Milletvekili arkadaşıyız, tabii ki alkışlarız Sayın Türkmen.
Buyurun.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adana Milletvekili Elif Doğan
Türkmen’in, Adana ilinin sorunlarına ilişkin gündem dışı konuşması
ELİF
DOĞAN TÜRKMEN (Adana) – Sayın Başkan, değerli milletvekilleri; AKP 2002’de 3Y;
yoksulluk, yolsuzluk ve yasaklarla mücadele etmek üzere iktidara geldi. Ben
bugün yoksulluğu konuşacağım ve yoksulluğa da Adana’dan örnekler vereceğim.
Değerli
milletvekilleri, yoksulluğu çözecek olan tek argüman, çocuklarımızın
eğitimidir. Başbakan Yıldırım grup toplantısında, 2019 yılına kadar Türkiye’de
eğitimin tam gün olacağını ve eksiksiz uygulanacağını söyledi. Sayın Başbakanın
bu dileğine biz de canıgönülden katılıyoruz ama Adana’da bugün eğitim ne
durumda, onu sormak istiyorum.
Şu
anda Kozan’da, Ceyhan’da ve Adana’nın bazı merkez köylerinde, ne yazık ki
çocuklar taşımalı eğitimden yararlanmadıkları için okula gidemiyorlar. Maliye
Bakanlığı bütçe kısıtladığı için taşımalı eğitim birçok köyümüzde
sonlandırılmış durumda. Aynı okula giden çocukların bir kısmı taşımalı
eğitimden yararlanıp bir kısmı yararlanamıyorken aynı zamanda, aynı sırada
okuyan 2 çocuktan 1’i taşımalı eğitimden yararlandığı için okulda yemek yiyor,
diğer arkadaşı taşımalı eğitimden yararlanmadığı için yemek yiyen arkadaşını
seyrediyor. 
Ceyhan’ın
köylerinde 3 çocuğu olan bir aileden bahsedeceğim. Baba 2 çocuğunu okula
gönderiyor, diğerini göndermiyor çünkü 2 çocuğun servis, yemek ve okul harçlığı
600 lira tutuyor. 900 lira verecek parası olmayan baba çocuğunun 1’ini
eğitimden aldı. Bunu bürokratlarımıza sorduğumuzda cevapları şu: “Biz, çocuğunu
okula göndermeyen babadan o çocuğu alır yurda yerleştiririz ve okumasını
sağlarız.” Peki, ben buradan sormak istiyorum: AKP Hükûmetinin bugünkü
politikası çocuğunu okula gönderemeyen aileden çocuğunu koparmak mıdır yoksa o
çocukların eğitimlerini sağlamak mıdır? 
Taşımalı
eğitimin diğer bir boyutu da dolmuşların sahipleri ve şoförler. Şu anda, Kozan
ilçemizde dolmuş sahipleri ve şoförleri, ne yazık ki, başka bir iş
yapamadıkları için aç durumdalar ve bu insanlar krediyle aldıkları dolmuşların
bedelini ödeyemedikleri için de icraya düşmüş durumdalar. 
Peki,
ülkemizde eğitimin durumu bu, ilk, ortanın durumu bu da üniversite farklı mı?
Üniversite sınavında kazanan çocuklarımız da, ne yazık ki, yurt bulamadıkları
için sokaktalar. 
Sivas’ta,
yurt bulamayan bir kız çocuğunu Sayın Vali “Ben sorunu çözeceğim.” dedi ve o
aileye aylık 700 lira yatırmak üzere otelden bozma özel bir yurda yerleştirdi.
İşte AKP iktidarının eğitimde getirdiği çözüm bu.
Bugün,
yurt bulamayan çocuklarımıza biz “FETÖ yurdunda kaldınız.” diye hesap
soruyoruz, onları işinden atıyoruz; yetmiyor, cezaevine atıyoruz; yetmiyor,
şayet eşi devlet memuruysa onu da görevden açığa alıyoruz yani biz bu ailelere
yok etme hukuku uyguluyoruz. 
Peki,
AKP iktidarı FETÖ yurdunda kalan insanları işinden atarken niçin on dört yıldır
üniversite öğrencilerinin yurt sorununu çözmüyor ve yeterince yurt yapmıyor
acaba? Bu soruyu sormak, sanıyorum hakkımız. 
Bunun
dışında, yine, eğitimin öğretmen boyutu var. Şu anda binlerce öğretmen açığa
alınmış durumda, bir kısmı ihraç edilmiş durumda. Bunun da tek gerekçesi
muhalif olanı yok etmek. Yani, AKP bir taraftan çiftçiye zarar veriyor, mısır
üretenin, patates üretenin, narenciye yetiştirenin ürettikleri elinde kalıyor,
bir taraftan eğitimde yüzlerce sorun var. 
Türkiye
yoklukla ve yoksullukla savaşıyor ve AKP güya -kendine göre- 3Y ile yani
yoklukla, yoksullukla, yasaklarla mücadele ediyor. Tabii, bunun takdirini ben
hem Genel Kuruldaki sayın milletvekili arkadaşlarıma hem de bizleri izleyen 79
milyona bırakıyorum, teşekkür ediyorum. (CHP sıralarından alkışlar) 
BAŞKAN
– Teşekkür ederim Sayın Türkmen. 
Gündem
dışı ikinci söz, Kırklareli hakkında söz isteyen Kırklareli Milletvekili
Selahattin Minsolmaz’a aittir. 
Buyurun
Sayın Minsolmaz. (AK PARTİ sıralarından alkışlar) 
2.- Kırklareli Milletvekili Selahattin
Minsolmaz’ın, Kırklareli’ye ilişkin gündem dışı konuşması
SELAHATTİN
MİNSOLMAZ (Kırklareli) – Sayın Başkan, değerli milletvekilleri; Kırklareli
üzerine gündem dışı söz almış bulunuyorum. Yüce heyetinizi saygıyla
selamlıyorum. 
Konuşmama
başlarken 26’ncı Dönem İkinci Yasama Yılının ülkemize hayırlı olmasını
diliyorum; Gazi Mustafa Kemal Atatürk başta olmak üzere Türkiye Büyük Millet
Meclisi üyelerinden ahirete irtihal etmiş bulunanları rahmetle anıyorum. 
Öncelikle,
4 Ekim Dünya Mimarlık Günü dün gerçekleşti, mühendis ve mimar meslektaşlarıma
hayırlı olmasını temenni ediyorum, 5 Ekim Dünya Öğretmenler Günü’nü de
kutluyorum. Mimar ve mühendisler yaşadığımız fiziki mekânları inşa ederken
öğretmenler de geleceğimiz olan çocuklarımızı bilgi ve eğitim yönünden inşa
ediyorlar, hepsini saygıyla anıyorum. 
Yüce
Meclisin çatısı altında milletvekili olduğum, Marmara Bölgesi’nin özel bir
kesimi olan Trakya’nın güzel ili Kırklareli hakkında birkaç önemli hususun
altını çizmek istiyorum. 
Geçtiğimiz
on dört yılda, büyüyen ülkemizde, 2009 dünya ekonomik krizi dışında her yıl
büyüme rakamlarıyla önemli mesafeler kateden Türkiye’mizde bölgeler geliştiği
gibi, kalkınma hızla arttığı gibi -kişi başına düşen millî gelir- ve bölgeler
arasında da ekonomik farklar hızla giderildiği gibi benim bölgem olan Trakya
bölgesinde, Kırklareli ilinde de önemli gelişmeler oldu. 
Trakya
bölgesi 3 ilden ve Çanakkale’nin de Gelibolu kesiminden oluşan özel bir yer.
Kırklareli ili de bunların içerisinde merkez ilçeyle beraber 8 tane ilçeden
oluşan ve ormanıyla, tarımıyla, hayvancılığıyla, sanayisiyle birlikte,
turizmiyle ve özellikle de 2007 yılından sonra üniversitesiyle birlikte eğitim
kenti olma yönünde gerçekten önemli adımlar atmış kentlerden bir tanesi. 
Saygıdeğer
milletvekilleri, Kırklareli bölgesinde Hükûmetimizce 2007 yılında özellikle
üniversite hayata geçtikten sonra -10 fakültesiyle- hızla eğitimde, bir eğitim
kenti olmasında önemli bir gelişme sağlandı. 23 binin üzerinde öğrencisiyle,
bunlara ilave edilen havacılık ve uzay fakültesi ve bu yıl içerisinde
belirlenen hukuk fakültesiyle beraber Kırklareli eğitimde, daha önce üniversite
öncesi eğitimde gösterdiği başarıyı inşallah üniversite alanında da hızla
gösterecektir. 
Bununla
beraber bölgemizdeki tarım ve hayvancılık varlığı da… Yine 2008 yılından sonra
-boğazlardan ve Marmara Denizi’nden ötürü Trakya bölgesinin tamamı hayvan
hastalıklarından ari bölge olduğu için- Gıda, Tarım ve Hayvancılık
Bakanlığımızın bu bölgede özellikle süt hayvancılığına verdiği destekle
bölgemizde hayvancılık alanında da çok ciddi gelişmeler sağlandı. 
Trakya
bölgesinde birinci sınıf mutlak tarım alanlarının da bulunması itibarıyla tarım
alanında da önemli projelere imza atılıyor. Yine Orman ve Su İşleri
Bakanlığımızın TRAGEP projesi kapsamında bölgedeki 3 ile ayrılan yaklaşık 10
milyarlık, eski parayla 10 katrilyonluk bütçeyle de tarım alanlarının sulanması
konusunda çok ciddi mesafe katediliyor. 
Hayvancılık
ve tarımın yanında özellikle turizm alanında longoz bölgesiyle -yani İğneada
bölgesi Demirköy ilçemiz içerisinde- Vize’nin Kıyıköy’ü ve yine İğneada
bölgemizle turizmde de önemli mesafeler katediliyor.
AYTUĞ ATICI
(Mersin) – Nükleer santral yapılacak İğneada’ya.
SELAHATTİN
MİNSOLMAZ (Devamla) – Bu alanlarda daha önce 1980’li yıllarda rahmetli Turgut
Özal döneminde yapılan TEM Otoyolu’yla ulaşım çok ciddi mesafede artmakla
beraber, Hükûmetimiz döneminde de gerçekleştirilen özellikle duble yollarla
bölgenin erişimi artıyor. 
Buradan
hemşehrilerime ve bölge insanına vermek istediğim önemli bir müjde de yine
Hükûmetimiz döneminde projelendirilmesi biten ve çok yakın zamanda inşaatına
başlanacak olan Halkalı-Kapıkule hızlı tren hattı. Evet, Halkalı-Kapıkule hızlı
tren hattıyla, yaklaşık 230 kilometre hızlı tren güzergâhıyla, yine en çok
bizim ilimizin içerisinde, Babaeski’den Lüleburgaz’a yolcu hattı olduğu gibi,
yine sanayinin merkezi olan Büyükkarıştıran bölgesinde de bir yük istasyonuyla
bölgede çok ciddi katma değer yaratacak bir ulaşım aksı da Hükûmetimiz
tarafından hayata geçirilecektir. Yaklaşık 200 kilometre olan hızlı tren
projesi gerçekleştiğinde, inşallah bu bölgedeki tüm ilçeler ve il
merkezleri ülkemizin ticari merkezi olan İstanbul ve Avrupa Birliği arasında
ticarete çok ciddi bir katma değer sağlayacaktır. Bu anlamda, Hükûmetimizin
Trakya bölgesindeki yatırımları devam edecektir. 
Konuşmamı
bitirirken özellikle 15 Temmuz şehitlerimize de Allah’tan rahmet dilemek
istiyorum. Hükûmetimiz her şart altında yapılması gereken projeleri yapacaktır
ama öncelikli olarak 15 Temmuzda yapılan darbe girişimine karşı milletimizin
gösterdiği feraseti burada tekrar dile getirmek istiyorum.
(Mikrofon
otomatik cihaz tarafından kapatıldı) 
SELAHATTİN
MİNSOLMAZ (Devamla) – Bu düşüncelerle Türkiye Büyük Millet Meclisimizin 26’ncı
Dönem İkinci Yasama Yılının hayırlı olmasını diliyor ve yüce Meclisi saygıyla
selamlıyorum.
BAŞKAN –
Teşekkür ederiz Sayın Minsolmaz. (AK PARTİ sıralarından alkışlar) 
MAHMUT TANAL
(İstanbul) – Sayın Başkan, sayın hatip dedi ki: “İğneada nedeniyle turizm
açısından önemli mesafeler katedilmiştir.” Fakat, kendisi de aynı zamanda
bölgenin milletvekili olması nedeniyle… İğneada’daki bir nükleer santral
turizmi bitirir, çevreciliği bitirir; bu önemli, bugüne kadar gidilen bütün
mesafeleri de geri getirir. Onun için, kendilerinden istirham ediyorum,
Bakanlıkla görüşsünler çünkü iktidarın milletvekili, İğneada’daki bu nükleer
santralden vazgeçsinler yoksa bu gerçekten bir yıkım olur bölge için.
BAŞKAN –
Teşekkür ederim Sayın Tanal.
Gündem dışı
üçüncü söz, Dünya Öğretmenler Günü münasebetiyle söz isteyen Erzurum
Milletvekili Kamil Aydın’a aittir.
Buyurun
Sayın Aydın. (MHP sıralarından alkışlar) 
3.- Erzurum Milletvekili Kamil Aydın’ın, 5
Ekim Dünya Öğretmenler Günü’ne ilişkin gündem dışı konuşması
KAMİL
AYDIN (Erzurum) – Teşekkür ederim Sayın Başkan.
Saygıdeğer
milletvekilleri, bugün Dünya Öğretmenler Günü’nü kutluyoruz. Gerçekten, biz de
18 milyonluk eğitim ordusu ve 900 bin civarında eğitimcimizle birlikte
2016-2017 eğitim öğretim yılını açmış bulunmaktayız. İnşallah amacına uygun,
birlik beraberliğimize katkıda bulunacak bir eğitim öğretim yılı temennisiyle
konuşmama başlamak istiyorum. Bu vesileyle eğitim öğretimdeki evlatlarımıza
başarılar, eğitimci kardeşlerimize de inşallah bu kutsi görevlerinde üstün
başarılar diliyorum. 
Efendim,
son zamanlarda gerçekten eğitim öğretimimizi de çok yıpratan, yakından
ilgilendiren birtakım şeyler olmaktadır. FETÖ terör örgütünün yapılanmasını
çözelim derken, hukuksal tabanı olmayan, böyle isimsiz ya da mesnetsiz birtakım
dilekçeler dikkate alınarak eğitim camiasından çok değerli öğretmenlerimiz
uzaklaştırılıyor.
Özellikle
şunu belirtmek isterim: Anadolu’da bir ailenin değil, bir sülalenin umududur
bir öğretmen çünkü Türkiye'nin şartları ortada, işsizlik oranının ikili
rakamlara çıktığı ülkemizden bahsediyoruz. Bu şartlarda, bir aileden bir
çocuğun bir polis memuru olması, öğretmen olması, askerî bir pozisyon alması,
kısaca devlet memuru olması çok büyük önem arz ediyor. Bırakın o aileyi, inanın
sülalenin kurtarıcısı gözüyle bakılıyor. Şimdi, böyle bir durumda, efendim, bu
insanların her gün yeni listelerle, sendika üyeliği gibi, banka hesabı gibi,
çocuklarının şu ya da bu okullara gönderilmesi gibi sudan sebeplerle, bir
travmatik sonuca neden olarak işlerinden uzaklaştırılması, bizlere ulaşan en büyük
şikâyetleri oluşturmaktadır. Dolayısıyla, bir taraftan Yenikapı ruhunu
canlandırmaya, birlikte tutmaya, ortak, tek vücut hâlinde tezahürünü sağlamaya
çalışırken bir taraftan da mülakatlar koyarak öğretmen atamalarında ve diğer
memuriyet atamalarında yine ders almamışçasına birtakım kendi siyasi görüşümüzü
öncelememiz sıkıntı yaratmaktadır. Bu konuda büyük şikâyetler alıyoruz. 
Bakın
-bunun daha ilerisine gidilerek- pazar günü bir TRT konseri oldu; 15 Temmuz
şehitleriyle ilgili bir konser, anma konseri. Türküler söylendi, ağıtlar
yakıldı; hepimiz ağladık, duygulandık, gerçekten gözyaşlarımızı tutamadık. Ama,
bakın, buradan siyaseten yaptığımız bu ikircikliliği, ayrımcılığı ne olur bari
şehitler üzerinden yapmayalım. Ben buradan sözü gelmişken, sırası gelmişken
bütün şehitlerimizi rahmetle anıyorum. Sadece 15 Temmuz şehitlerine değil -bu
Türkiye Cumhuriyeti devletindeki toprağımızın her metrekaresinde inanın
şehitlerimizin kanı vardır- bütün şehitlerimize rahmet dileyelim. Sadece bir
ilçemizdeki 9 şehidimizin anısına mitingler yapmaktansa -Dağlıca’da onun 10
katı şehidimiz var, Bingöl’de onun 10 katı şehit verdik, Yavi’de böyle bir
katliam yaşadık- Türkiye'nin birçok yerinde şehitlerimiz var, bunları da
anmayı, hatırlamayı unutmayalım çünkü bunların hem ruhaniyetleri inciniyor hem
de hayattakileri, aileleri ve yakınları bundan rahatsızlık hissediyorlar.
Dolayısıyla, biz bütün şehitlerimize tek vücut sahip çıkalım ve özellikle
bunların yakınlarını da unutmayalım, gazilerimizi de unutmayalım. Bakın, hâlâ
daha terörle mücadelede, vatan mücadelesinde yara almış ama gazi sayılmayan
mağdur büyük bir kesim var. Kazan’da miting yapalım eyvallah, oradaki
kardeşlerimiz gerçekten cansiparane mücadele verdi ve şehit oldular ama inanın,
çocuğuyla, karnındaki bebeğiyle şehit olan kardeşimizi de unutmayalım. Terörle
mücadeledeki şehitlerimizi, gazilerimizi de bir an önce hak ettikleri haklara
kavuşturalım. Bunu yapmazsak, inanın, gerçekten bunu “Bütün şehitler eşittir,
bazıları daha eşittir.” mantığına dönüştürürüz. Bu da bizim toplumumuzda hiç
istemediğimiz yeni kutuplar, yeni sosyal yaralar oluşturur diyorum. 
Yüce
Meclisi saygıyla selamlıyorum. (MHP sıralarından alkışlar.
BAŞKAN
– Teşekkür ederim Sayın Aydın.
Şimdi,
talepte bulunan 15 sayın milletvekiline yerlerinden bir dakika söz vereceğim.
Söz vereceğim milletvekillerinin isimlerini okuyorum: Sayın Aydın, Sayın Engin,
Sayın Yılmaztekin, Sayın Atıcı, Sayın Özdiş, Sayın Akın, Sayın Adıgüzel, Sayın
Eseyan, Sayın Tanal, Sayın Yıldırım, Sayın Kayışoğlu, Sayın Şeker, Sayın Özdemir,
Sayın Özkan, Sayın Cora, Sayın Yiğit.
Sayın
Aydın, buyurun. 
IV.- AÇIKLAMALAR
1.- Bursa Milletvekili Erkan Aydın’ın,
Hükûmetin, Irak politikası konusunda kamuoyuna açıklama yapması gerektiğine
ilişkin açıklaması
ERKAN
AYDIN (Bursa) – Teşekkür ederim Sayın Başkan.
Irak’la
diplomatik kriz had safhaya ulaştı. Irak’ta Musul’u IŞİD’den kurtarma
operasyonunun eli kulağındayken Musul yakınındaki Başika’da konuşlu Türk
askerlerinin Irak topraklarından çıkarılması söz konusu. Irak Meclisinde karar
alındı bu konuyla ilgili. Hükûmetin Irak politikası ise belirsizliğini koruyor.

Musul
operasyonu Irak’ı çok daha fazla kaosa sürükleyebilir. En önemli tehlikelerden
biri de Musul’dan Türkiye’ye yönelik göç dalgası. Böyle bir durumda en az 1
milyon kişinin Türkiye’ye göç edebileceği söyleniyor. Zaten şu anda en az 3
milyon Suriyeli mülteci Türkiye’de. 1 milyon kişiyi daha Türkiye nasıl
kaldırabilir? Bu sorunun yanıtı belirsiz. “Yoksa Hükûmet yeniden AB’yle Kayseri
pazarlığına mı oturacak?” sorusu akıllara geliyor. Suriye için yaptığı
pazarlıktan umudunu alamayan Hükûmet şimdi de AB’ye Irak’lı mülteci kozunu mu
öne sürecek? Bütün bunların kamuoyuna açıklanmasını talep ediyorum. 
Teşekkür
ederim. 
BAŞKAN
– Teşekkür ederim Sayın Aydın.
Sayın
Engin…
2.- İstanbul Milletvekili Didem Engin’in,
AKP Hükûmetinin gündem değiştirmeye çabalamak yerine istihdam yaratacak
projeler üretmesi ve halkımızın sorunlarına ağırlık vermesi gerektiğine ilişkin
açıklaması
DİDEM
ENGİN (İstanbul) – Sayın Başkan, sayın milletvekilleri; pazartesi günü Bakanlar
Kurulu olağanüstü hâli üç ay daha uzatma kararı aldı. Meclisi işlevsiz hâle
getirmek ve yargı denetiminden kaçmak için OHAL’e sığınan AKP Hükûmeti, muhalif
televizyon ve radyoları susturarak gerçekler konuşulmasın istiyor. Yön Radyo
gibi türküleriyle ön plana çıkmış bir radyoyu bile kapatmak için girişimde
bulunabiliyor. Hükûmet, hiçbir muhalif sese, türkülere bile tahammülü kalmamış
durumdayken içte ve dışta demokrasi tiyatrosu oynamaya devam ediyor. Üzülerek
ifade ediyorum ki halkımızda karamsarlık ve endişe her geçen gün daha da
yaygınlaşıyor. İşsiz sayımız 3 milyon 127 bine yükseldi. Kredi veya kredi kartı
borcundan dolayı yasal takibe alınan kişi sayısı 2 milyon 780 bini aşmış
durumda. AKP Hükûmeti artık gündem değiştirmek için çabalamayı bırakıp istihdam
yaratacak projeler üretmeli ve halkımızın sorunlarına öncelik vermeli.
Teşekkür
ederim.
BAŞKAN
– Teşekkür ederim.
Sayın
Yılmaztekin…
3.- Şanlıurfa Milletvekili Kemalettin
Yılmaztekin’in, Şanlıurfa Viranşehir’deki karakol saldırısı ile Fırat Kalkanı
Harekâtı’nda şehit olan askerlere Allah’tan rahmet dilediğine ve Şanlıurfa’da
rekabet kurallarının ihlal edildiği yüksek LPG fiyatlarıyla ilgili olarak
netice alındığına ilişkin açıklaması
KEMALETTİN
YILMAZTEKİN (Şanlıurfa) – Sayın Başkan, değerli milletvekilleri; Şanlıurfa
Viranşehir’deki karakol saldırısında ve Fırat Kalkanı Harekâtı’nda şehit olan
askerlerimize Allah’tan rahmet, ailelerine sabırlar temenni ediyorum. Terörün
Şanlıurfa’da barınamayacağının, Urfalıların teröre hak ettiği muameleyi her
zaman yapacağının bilinmesini bu vesileyle söylemek istiyorum.
Değerli
milletvekilleri, bir süredir Şanlıurfa gündemini meşgul eden, rekabet
kurallarının ihlal edildiği yüksek LPG fiyatlarıyla ilgili olarak 22 Eylül
akşamı Twitter hesabından ilk açıklamayı yapmış, konuyla ilgileneceğimizi
duyurmuştuk. Pazartesi itibarıyla ilk neticeleri alarak bölgedeki fiyatları
makul ve rekabet edilebilir düzeylere çekmeyi başardık. Bu konuda Enerji
Bakanlığı yetkililerine, Bakanımız Sayın Faruk Çelik Bey’e ve konuya kayıtsız
kalmayan petrol istasyonlarına teşekkür etmek istiyorum.
Yüce
Meclisi saygıyla selamlıyorum.
BAŞKAN
– Teşekkür ederim.
Sayın
Atıcı…
4.- Mersin Milletvekili Aytuğ Atıcı’nın,
Haziran Hareketi’nin “Laikliği Kazanacağız” başlıklı bildirisinin dağıtılmasının
engellendiğine ilişkin açıklaması
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, Haziran Hareketi “Laikliği Kazanacağız” başlığıyla bir bildiri
hazırladı. Bu bildiride, millî eğitimin din eğitimi ekseninden laik eğitime
döndürülmesi vurgulanıyor. Bu bildirinin dağıtılması her yerde polis tarafından
engelleniyor. Dağıtanlar gözaltına alınıyor ve tartaklanıyor. AKP Hükûmeti
neden bu kadar korku içinde? Laiklikten ve Haziran Hareketi’nden neden bu kadar
korkuyorsunuz? Ne kadar ceberut olursanız olun laikliği savunmaya devam
edeceğiz. Din tüccarlarına, din bezirgânlarına geçit vermeyeceğiz.
Cumhurbaşkanı, FETÖ’cüler için “Aynı menzile farklı yollardan giden iki
gruptuk.” diyor. Bu, itiraf niteliğinde bir açıklamadır. Aynı menzile gittiğinizi,
aynı yolun yolcusu olduğunuzu itiraf ettiğinize göre, siz de bu ülke için bir
tehlikesiniz demektir. Tüm gücümüzle sizinle de mücadele edeceğiz. 
Teşekkür
ederim.
BAŞKAN
– Teşekkür ederim.
Sayın
Özdiş…
5.- Adana Milletvekili İbrahim Özdiş’in, Hükûmetten,
işsizlik sorununu nasıl azaltacağını öğrenmek istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Başbakana: Adana Yüreğir İlçe Millî Eğitim Müdürlüğünün asgari ücretle
125 işçi alınacağı duyurusunun ardından kısa sürede 2.600 kişi başvuru ve
mülakat için müdürlüğe gitmiştir, âdeta izdiham yaşanmıştır. İşsizliğin ne
boyuta geldiğini görebileceğimiz bu örnek üzerinden Sayın Başbakana soruyorum:
“Uzay araştırmaları yapacağız.” dediniz ya, işsizleri uzaya mı yollayacaksınız?
İşsizliği böyle mi azaltacaksınız? Bu konuyu daha ne kadar görmezden
geleceksiniz?
Teşekkür
ediyorum Sayın Başkan.
BAŞKAN
– Teşekkür ederim. 
Sayın
Akın…
6.- Balıkesir Milletvekili Ahmet Akın’ın,
Balıkesir’in Sındırgı ilçesinin yeterli hizmeti alamadığına ve Sındırgılı
salatalık üreticilerinin sorunlarına ilişkin açıklaması
AHMET
AKIN (Balıkesir) – Sayın Başkanım, teşekkürler.
Balıkesir
Sındırgı ilçesi ve mahalleleri gerektiği gibi, yeterli miktarda hizmet
alamıyorlar. Örneğin Sındırgı Kınık Mahallemizin doğru düzgün yolu bile yok. Bu
mahallemizin yolunu asfalt kaplamak çok mu zordur? Her fırsatta yol ve köprü
yapmakla övünen iktidarın döneminde hâlâ çoğu köy ve mahallelerimizin
yollarının asfaltlarının yapılmamış olması da çok ciddi bir çelişkidir.
Bir
de yine, Kınık ve diğer mahallelerimizin çoğunda görevden alınan imamların
yerine hâlâ yeni imam atanmış değildir. 
Ayrıca,
Sındırgı ve mahallelerinde üretilen çok miktarda salatalık Manisa’da faaliyet
gösteren bir fabrikaya veriliyor. Fabrikanın sahibi FETÖ kapsamında
tutuklanıyor, fabrikaya kayyum atanıyor, her ne hikmetse kayyum heyeti
kendilerinin çok yüksek miktardaki maaşlarını hiç aksatmadan ödüyor ama
Sındırgılı üreticilerimizin alın terinin karşılığını ödemiyor. Salatalık
üreticisi hemşehrilerimiz paralarını alamadıkları için çok mağdur durumdalar…
(Mikrofon
otomatik cihaz tarafından kapatıldı) 
AHMET
AKIN (Balıkesir) - …buradan ilgilileri ve yetkilileri göreve davet ediyorum. 
BAŞKAN
– Sayın Adıgüzel…
7.- İstanbul Milletvekili Onursal
Adıgüzel’in, 5 Ekim Dünya Öğretmenler Günü’nü kutladığına ve ÖYP’li araştırma
görevlilerinin darbe fırsatçılığı yapılarak mağdur edildiğine ilişkin
açıklaması
ONURSAL
ADIGÜZEL (İstanbul) – Sayın Başkan, öncelikli olarak iktidarın baskı ve
yıldırma politikalarına direnen sendikalara üye oldukları için yıllardır emek
verdikleri mesleklerinden, öğrencilerinden uzaklaştırılan öğretmenlerimiz başta
olmak üzere tüm öğretmenlerimizin 5 Ekim Dünya Öğretmenler Günü’nü kutluyorum. 
Öte
yandan, darbe fırsatçılığıyla güvencesizliğe mahkûm edilen binlerce ÖYP’li
araştırma görevlisinin yaşadığı mağduriyet devam ediyor. Buradan, Meclisi
baypas ederek çıkardıkları KHK’ları FETÖ’yle mücadele ediyoruz diye yutturmaya
çalışanlara sormak istiyorum: Sizin FETÖ’yle mücadeleden anladığınız, bizler
50/(d) kaldırılsın diye çabalarken ilk fırsatta binlerce araştırma görevlisinin
yasal haklarını ellerinden almak mı? Buradan Hükûmete tekrar sesleniyorum:
Hukuksuzluğu açıkça ortada olan bu düzenlemeden bir an önce vazgeçin.
Teşekkür
ediyorum.
BAŞKAN
– Teşekkür ederim.
Sayın
Eseyan...
8.- İstanbul Milletvekili Markar Eseyan’ın,
FETÖ’yle mücadeleyi ve 15 Temmuz ruhunu zayıflatacak her türlü girişime karşı
durmanın milletin verdiği bir sorumluluk olduğuna, muharrem ayının barış ve
huzur getirmesini temenni ettiğine ve 15 Temmuz şehitlerine bir kez daha rahmet
dilediğine ilişkin açıklaması
MARKAR
ESEYAN (İstanbul) – Teşekkürler.
Saygıdeğer
Başkan, değerli milletvekilleri; 15 Temmuz tarihi acımasız bir işgal ve darbe
girişimine karşı tarihte görülmemiş bir halk ihtilalidir. Halkımız canı
pahasına devletini, vatanını işgalden korurken millî irade merkezli bir yeniden
inşa sürecinin talimatını da siyasete vermiştir. Bu özel sürecin kodları, tıpkı
Kurtuluş Savaşı’nda olduğu gibi, millî ve yerlidir. Millî ve yerliyi yeniden
inşa süreci siyasetüstüdür, bizatihi kendisi bir ideolojidir. Eski kısır
çekişmeleri bir kenara bırakarak FETÖ’yle mücadeleyi ve 15 Temmuz ruhunu
zayıflatacak, altını oyacak her girişime karşı durmak hepimize milletin verdiği
bir sorumluluktur. Bu türden girişimler, tankların çarptığı gibi, aziz
milletimizin iradesine çarpacaktır.
Bu
vesileyle, idrak ettiğimiz muharrem ayının dünyamız ve ülkemize barış ve huzur
getirmesini temenni ediyor, 15 Temmuz şehitlerine bir kez daha rahmet diliyor,
saygılar sunuyorum.
BAŞKAN
– Teşekkür ederim.
Sayın
Tanal...
9.- İstanbul Milletvekili Mahmut Tanal’ın,
Millî Eğitim Bakanlığı tarafından proje okulu ilan edilen okulların durumuna
ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
milletvekilleri, Türkiye genelinde 155 okul, proje okulu ilan edildi. Daha
sonra Millî Eğitim Bakanlığının bir genelgesiyle bu okullardaki sekiz yılını
doldurmuş olan öğretmenler başka okullara tayin ediliyor. 1.500’den fazla
donanımlı öğretmen bu şekilde mağdur ediliyor. Bu okullar Türkiye’nin en iyi
okulları. İktidar nerede iyi bir şey, nerede başarı varsa yıkmaya çalışıyor.
Türkiye’nin en iyi okullarını neden yerle bir ediyorsunuz? Başarılı, aydın
okulların öğretmenlerini neden okullardan koparıyorsunuz? Kadıköy Anadolu
Lisesinden 52 öğretmen gönderdiniz, zaten 110 öğretmen vardı. Çocukların şu
anda öğretmeni yok, 3 haftadan beri dersler boş geçiyor. Öğretmenleri okuldan
atıyorsunuz. 3 haftadır Türkiye’nin en iyi okullarının öğretmeni yok, bu nasıl
bir basiretsizlik? Millî Eğitim Bakanının işi ne? Millî Eğitim Bakanı Millî
Savunma Bakanı mıdır? Bu işi ne zaman düzeltecekler? Ayrıca bununla ilgili dava
açıldı ve Anayasa Mahkemesinde hukuka aykırı olduğu ileri sürüldü, bu ciddi
görüldü ancak şimdi de yeni bir yönetmelik yapılıyor, bu baypas ediliyor. 
Teşekkür
ederim.
BAŞKAN
– Teşekkür ederim.
Sayın
Yıldırım...
10.- Adıyaman Milletvekili Behçet
Yıldırım’ın, 5 Ekim Dünya Öğretmenler Günü’nü kutladığına ve cezaevlerindeki
hak ihlallerinin arttığına ilişkin açıklaması
BEHÇET
YILDIRIM (Adıyaman) – Teşekkürler Başkanım. 
5
Ekim Dünya Öğretmenler Günü’nü kutluyorum. Bu vesileyle açığa alınan, ihraç
edilen, barış isteyen, darbelere karşı en kararlı tavrı gösteren tüm
öğretmenlerin derhâl görevlerine iade edilmesini temenni ediyorum. 
Son
aylarda yaşanan darbe girişimi sürecinde birçok yerde yapılan siyasi
operasyonlarla gözaltına alınan, tutuklanan kişi sayısı artmakta, OHAL
bahanesiyle cezaevleri kapasitesinin çok üstünde hükümlü ve tutuklu barındırmakta,
hasta tutsaklar düzenli olarak tedavi görmemekte, görüş süreleri kısaltılmakta,
basın-yayın organlarına erişimleri engellenmekte, haftada 2 defa koğuşlarda
arama yapılmakta, bunlara benzer birçok hak ihlali cezaevlerinde yaşanmaktadır.

İlimizde
bulunun Adıyaman E Tipi Kapalı Cezaevi ülkedeki diğer cezaevlerinden farklı
değildir. Adalet Bakanlığı verilerine göre, 525 kişilik kapasiteli Adıyaman E
Tipi Kapalı Cezaevinde yaklaşık 950 kişi bulunmaktadır. Bu durum, başta sağlık
sorunları olmak üzere birçok sorunu beraberinde getirmiştir. 
(Mikrofon
otomatik cihaz tarafından kapatıldı)
BEHÇET
YILDIRIM (Adıyaman) – Adalet Bakanlığına soruyorum: Bu yapılan antidemokratik
hak ihlalleri cezaevlerinin idaresiyle ilgili tutumlarından mı
kaynaklanmaktadır? 
BAŞKAN
– Teşekkür ederim Sayın Yıldırım. 
Sayın
Kayışoğlu’nun yerine Sayın Sarıhan…
11.- Ankara Milletvekili Şenal Sarıhan’ın,
10.473 öğretmenin EĞİTİM SEN’li olduğu için açığa alındığına ve bunun
olağanüstü hâlin amacı dışında olduğuna ilişkin açıklaması
ŞENAL
SARIHAN (Ankara) – Teşekkür ediyorum, arkadaşıma da teşekkür ediyorum. 
Hepimizin
bilgisi içinde olduğu gibi, olağanüstü rejimler kriz hâllerini aşmak içindir.
Kriz eğer demokratik usullerle aşılamazsa düzenin sağlanması ve halkın adalet
duygularının tatmini olanaksız hâle gelir. Demokratik usullerden kasıt da eylem
ve işlemlerin hukuki denetim altında olması gerçeğidir. 
Şimdi,
bugün, özellikle Öğretmenler Günü’nü kutladığımız bugün şunu anımsatmak
isterim: 28.163 öğretmen görevinden ihraç edilmiştir, 10.473 öğretmen, sadece,
EĞİTİM-SEN’lidir ve EĞİTİM-SEN’li oldukları için ve haklarını savundukları için
açığa alınmışlardır. Bu durum, olağanüstü hâlin amacı dışındadır, hukuka
aykırıdır; bu suça Türkiye Büyük Millet Meclisi ortak olmaya devam etmemelidir.

Teşekkür
ederim. 
BAŞKAN
– Teşekkür ederim Sayın Sarıhan.
Sayın
Şeker…
12.- İstanbul Milletvekili Ali Şeker’in,
İğneada ile Artvin Cerattepe’de doğa katliamına devam edildiğine ilişkin
açıklaması
ALİ
ŞEKER (İstanbul) – Sayın Başkan, az önce AKP Kırklareli Milletvekili
İğneada’nın ne kadar güzel bir turizm bölgesi olduğunu anlatıyordu. Hâlbuki
İğneada’ya şu anda çimento ve zehirli atık limanı yapılıyor, o güzelim plajlar
beton yığınlarıyla çevriliyor ve çimento fabrikaları bölgeyi perişan edecek.
Bir yandan Ergene havzasını kirle, zehirle buluşturanlar bir yandan da nükleer
santral yapma peşindeler İğneada gibi güzelim bir yere ve bu İğneada,
Türkiye'nin en büyük şehri İstanbul’a 100 kilometre bile değil. Bir yandan
Karadeniz’in batıdaki ucu İğneada katledilirken diğer taraftan doğudaki ucu
Artvin Cerattepe’de doğa katliamına devam ediliyor. Olağanüstü hâli doğaya
darbe zemini olarak kullanmaya devam edecek mi bu iktidar? Bu termik
santrallerle ilgili yarın Zonguldak’ta bir eylemimiz olacak; o bölge zehir soluyor,
bu zehri solumaya ne kadar devam edecek AKP iktidarında?
Teşekkür
ediyorum.
BAŞKAN
– Teşekkür ederim.
Sayın
Özdemir’in yerine Sayın Tüm…
13.- Balıkesir Milletvekili Mehmet Tüm’ün,
Hükûmetten, taşeron işçilerin kadroya alınmasıyla ilgili çalışmanın hangi
aşamada olduğunu öğrenmek istediğine ve radyo ve televizyonları kapatmanın
faşizan bir anlayış olduğuna ilişkin açıklaması
MEHMET
TÜM (Balıkesir) – Sayın Başbakan 2015 seçimleri öncesi ve geçtiğimiz yasama
yılında taşeron işçilerine kadro vereceğini açıkladı, bu konuda çalışma
yaptığını ve en kısa sürede yasalaşacağını ilan etti. 1 Kasım seçimleri
üzerinden yaklaşık bir yıl geçti, henüz bu konuda söylem dışında somut bir adım
göremedik. İşçilerimiz büyük bir umutla bekliyorlar. Hükûmete sormak isterim,
taşeron işçilerin kadroya alınmasıyla ilgili çalışmanız hangi aşamadadır,
toplam sayı tespit edilmiş midir, ne kadardır? FETÖ bahane edilerek çalışmanın
durdurulduğu söyleniyor, bu doğru mudur? Özel güvenlik görevlilerinin kapsam
dışı tutulacağı doğru mudur, bunun sebebi nedir? OHAL gerekçe gösterilerek ülke
kanun hükmünde kararnamelerle yönetiliyor, kadroyu kanun hükmünde kararname
çıkararak mı vereceksiniz? Bu konuda işçilerimiz Hükûmetten açıklama bekliyor. 
İkinci
sorum: Yön Radyo, İMC, Hayat, TV 10 televizyonlarını kapattınız, bu durumun
Hitler Almanyası’ndan bir farkı var mıdır, bu faşizan anlayıştan ne zaman
vazgeçmeyi düşünüyorsunuz?
BAŞKAN
– Sayın Özkan…
14.- Denizli Milletvekili Cahit Özkan’ın,
Miryokefalon Savaşı’nın 840’ıncı yıl dönümüne ilişkin açıklaması
CAHİT
ÖZKAN (Denizli) – Teşekkürler Sayın Başkan.
17
Eylül 1176’da Türkleri Anadolu’dan tamamen atmak için yola çıkan Bizans
komutasındaki Haçlı ordusu Miryokefalon Savaşı’yla bozguna uğratılmıştır.
Papa’nın emriyle harekete geçen Haçlı dünyası Bizans komutasında Denizli’mizin
Çivril ilçesine kadar gelmiş Düzbel geçidinde Türk ordusu tarafından pusuya
düşürülerek imha edilmiştir. Bu zaferle Anadolu coğrafyası Türk yurdu hâline
geldi. Avrupalı tarihçiler de bu zaferin ardından Anadolu’ya “Türkiye” ismini
vermişlerdir. Türk İslam dünyası üzerindeki Bizans baskısı sona ermiş,
Türklerin batıya olan ilerleyişini daha da hızlandırmıştır. II. Kılıçarslan
komutasındaki Server Gazi, Mehmet Gazi gibi tümen komutanları şehit
düşmüşlerdir. Bizans askeri bu savaşta o kadar fazla kayıp vermiştir ki savaşın
adı “Binbaşlar” olarak yani Rumca “Miryokefalon” olarak kayıtlara geçmiştir. 
Bu
vesileyle, 840’ıncı yıl dönümü olan Miryokefalon zaferini kutluyor, bu
coğrafyayı kanlarıyla ebedî Türk yurdu hâline getiren tüm şehitlerimizi saygı
ve rahmetle anıyorum. 
BAŞKAN
– Sayın Cora… 
15.- Trabzon Milletvekili Salih Cora’nın,
21/9/2016 tarihinde Trabzon’un bazı ilçelerinde meydana gelen sel ve heyelan
felaketine ilişkin açıklaması
SALİH
CORA (Trabzon) – Teşekkür ederim Sayın Başkanım. 
21
Eylül 2016 tarihinde Trabzon ili Beşikdüzü ilçesi başta olmak üzere Vakfıkebir,
Eynesil ve Görele ilçelerinde etkili olan sağanak yağmur nedeniyle büyük bir
sel felaketi yaşanmıştır. Bu sel ve heyelan nedeniyle maalesef 3 vatandaşımız hayatını
kaybetti. Özellikle ilçe merkezinde normalin çok üzerinde, yaklaşık 370 kilo
yağışın düşmesiyle beraber ilçe hayatı felç olmuştur, cadde ve sokaklar su ve
çamurlarla dolmuştur. Dereler taştı, çok sayıda ev ve iş yerinin bodrum ve
giriş katlarını su bastı, çok sayıda hayvan telef oldu, vatandaşlarımız
evlerinde mahsur kaldı. Bu acı olayın hemen ardından, sel haberinin alınmasıyla
birlikte olay yerine ulaşıldı; bakanlarımız, milletvekillerimiz olay yerine
geldi. Tüm kamu kurumlarının da katkılarıyla beraber mahsur kalan
vatandaşlarımız kurtarıldı. Hemen akabinde hasar tespit çalışmaları yapıldı.
Esnafımızın moralinin çok bozuk olduğunu biliyoruz. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Cora. 
Sayın
Yiğit…
16.- İzmir Milletvekili Ali Yiğit’in, Millî
Eğitim Bakanlığı tarafından proje okulu ilan edilen İzmir Fen Lisesinde öğrenci
ve öğretmenlerin mağdur edildiğine ilişkin açıklaması
ALİ
YİĞİT (İzmir) – Sayın Başkan, son dönemlerde özellikle başarılı proje liseleri
üzerinde alınan kararlar tepki çekmekte, hatta öğrenci ve velilerin
protestolarına sebep olmaktadır. Bu sorunlardan bir tanesi de İzmir Fen
Lisesinde yaşanmaya devam etmektedir. İzmir Fen Lisesi 1983 yılında kurulmuş,
kurulduğu günden itibaren LYS başarısı yüzde 95’in altına düşmemiştir,
Türkiye’deki en başarılı okullar arasında ilk 3’te yer almaktadır. Ülkemizin
gururu olan bu okulumuzun idari kadrosu sürekli değiştirilmektedir. Göreve
gelen idarecilerin ilk kararları, serbest kıyafet uygulaması olan okul pansiyonunda
şort giymeyi yasaklamak olmuştur. Ayrıca proje okulu bahanesiyle yıllardır
okulun başarısında emeği geçen öğretmenler başka okullara tayin edilmekte,
öğrenciler ve öğretmenler mağdur edilmektedir. Bu durum, aynı zamanda proje
okulu ilan edilen Bornova Anadolu Lisesi ve Türkiye’nin diğer başarılı
okullarında da devam etmektedir. Öğrencilerimizin, öğretmenlerimizin,
velilerimizin tepkisini çekmektedir. Bu…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Yiğit.
Şimdi,
talepte bulunan grup başkan vekillerine söz vereceğim.
Sayın
Akçay buyurun.
İki
dakika süreniz.
17.- Manisa Milletvekili Erkan Akçay’ın,
orta vadeli programa ve Hayvan Hakları Haftası’na ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Başbakan, dün, orta vadeli programı açıkladı. Hükûmetin Türkiye ekonomisine
ilişkin hedefleri bu yıl da revize edilerek kamuoyuna açıklandı. Örneğin 2016
için beklenen yüzde 4,5’luk büyüme oranı 3,2’ye çekilmiştir. Kişi başına millî
gelir hedefi de 101 dolar düşürüldü. Elbette ki OVP ayrıntılı bir
değerlendirmeyi gerektiriyor. Ancak bu denli ortada olan rakamlar Sayın
Başbakanın “İşimizi kış tutuyoruz, yaz çıkarsa bahtımıza.” İfadesi, Hükûmetin
ekonomideki öngörüsüzlüğünün, çalakalem tahminde bulunduğunun ve ekonomiyi iyi
yönetemediğinin bir itirafıdır. Hükûmet, bir yıl sonraki ekonomik gelişmeleri
öngöremezken vatandaşlarımızın, yatırımcıların bu OVP’ye ve Sayın Başbakanın
açıklamasına bakarak Hükûmetin ekonomik politikalarına ilişkin planlama yapmasını
nasıl beklersiniz? Hükûmet, ekonomi politikalarının temeli olan tutarlı ve
gerçekleştirilebilir öngörülerden uzaktır. 
Öte
yandan, OVP’de öngörülen büyüme tahminleri 2023 hedeflerinin imkânsızlığını da
bir kez daha ortaya koymaktadır. Hükûmetin, OVP’lerde yaptığı revizeleri 2023
hedeflerine bir an önce yansıtarak Türkiye’nin uzun vadeli ekonomik hedeflerini
sağlam temellere dayanarak ortaya koyması gerekmektedir.
Değerli
milletvekilleri, bu hafta aynı zamanda Hayvan Hakları Haftası’dır. Hayvan
hakları her ne kadar geç gelişen bir kavram olsa da günümüzde ekosistemin
devamı için büyük önem arz etmektedir. Bugün, hayvan hakları konusunda
önceliğimiz hayvanlara ilişkin zihniyet değişimi olmalıdır. 
(Mikrofon
otomatik cihaz tarafından kapatıldı) 
BAŞKAN
– Buyurun ek sürenizi veriyorum Sayın Akçay. 
ERKAN
AKÇAY (Manisa) – Hayvanlar mülkiyete esas birer meta değil, ekosistemin birer
varlık unsurudur. Hayvanların yaşama hakkı vardır. Bu çerçevede, ülkemizde yeni
bir hayvan hakları yasasının hayata geçirilmesi gerekir. Türkiye Büyük Millet
Meclisinin, vahşice katledilen, işkenceye uğrayan hayvanları görmezden
gelmeyerek bu önemli soruna bir an evvel el atması gerekmektedir. 
Teşekkür
ederim. 
BAŞKAN
– Teşekkür ederim Sayın Akçay. 
Sayın
Baluken, buyurun. 
18.- Diyarbakır Milletvekili İdris
Baluken’in, AKP Hükûmetinin yürüttüğü savaş politikalarının içeride ve dışarıda
can kayıplarına sebep olmaya devam ettiğine, Bitlis’in Çobansuyu köyünde sivil
halka savaş uçaklarıyla yapılan bombardımanda yaşamını kaybedenlere Allah’tan
rahmet dilediğine, Diyarbakır’ın Hani ilçesi belediye başkanlığına kayyum
atanmasının kabul edilemez bir anlayış olduğuna ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, AKP Hükûmetinin yürüttüğü savaş politikaları, maalesef, içeride ve
dışarıda her gün can kayıplarına sebep olmaya devam ediyor. Neredeyse bütün
topluma savaşı kanıksatan bir politik tutumla, artık günde onlarca kişinin
yaşamını yitirdiği hadiselerde bile muazzam bir duyarsızlık gelişmiş durumda.
Bunun kabul edilemez olduğunu, yaşamını yitiren bütün yurttaşlarımız için bu
savaş sürecini kabul etmediğimizi; bu ülkenin, hızla, bir barışa ve demokratik
siyasi çözümü önceleyen sorunları ele almasına ihtiyaç olduğunu ifade etmek
istiyorum. Tabii, yürütülen savaş politikalarının da belli bir ahlaka ve hukuka
da uyması gerekiyor. Maalesef, AKP’nin yürütmüş olduğu savaş politikaları savaş
ahlakını ve hukukunu da ayaklar altına alacak şekilde ağır sonuçlarla her geçen
gün önümüze geliyor. 
Dün,
Bitlis’in Çobansuyu köyünde, ceviz toplamaya giden ve sivil oldukları bilinen,
yerelde askerî yetkililerle iletişim hâlinde olan insanlarımıza yönelik savaş
uçaklarıyla bir bombardıman gerçekleştirilmiştir. Bu yapılan bombardıman
neticesinde, 41 yaşındaki Raife Erdemir adlı kadın yurttaşımız yaşamını
yitirmiş, Abdulbaki Bizans adlı yurttaşımız da ağır yaralanmıştır. Bu konuyla
ilgili Bitlis Valiliğinin yapmış olduğu açıklama özrü kabahatinden beter bir
açıklamadır. Birtakım saçma sapan gerekçelerle, yapılan bombardımanı meşru
göstermeye çalışan ve âdeta Roboski benzeri bir ikinci olayı normal bir
hadiseymiş gibi…
(Mikrofon
otomatik cihaz tarafından kapatıldı)
BAŞKAN
– Ek sürenizi veriyorum Sayın Baluken. 
Buyurun.

İDRİS
BALUKEN (Diyarbakır) – Teşekkür ediyorum. 
…yansıtan
bir tutum sergilemiştir. Bunun kabul edilemez olduğunu ifade etmek istiyoruz.
Öncelikle, yaşamını yitiren yurttaşımıza Allah’tan rahmet; bütün ailelerine,
Bitlis halkına, bütün halkımıza başsağlığı dileklerimizi iletiyoruz. AKP’li
yetkililerin ve İçişleri Bakanlığının hızla, Bitlis’teki bu sivil insanların
bombalanmasıyla ilgili süreci yakından takip etmesi, idari ve adli soruşturma
sürecinin başlatılması, Bitlis Valisi ve askerî yetkililerin de derhâl görevden
alınmasıyla ilgili talebimizi ifade etmek istiyorum. 
Diğer
taraftan, Hani ilçemizde yüzde 46 oyla seçilen Demokratik Bölgeler Partisi
Belediye Başkanı bundan bir hafta önce tutuklanmıştı. Bugün AKP Hükûmeti
Hani’ye kayyum atadı. Ben dün de ifade ettim: “Egemenlik kayıtsız, şartsız tek
kişidedir.” rejimi AKP tarafından bütün halklarımıza dayatılmaya çalışılıyor.
Bu anlayışı kabul etmediğimizi, Hani ilçesinin iradesini yok sayan bu
uygulamayı da reddettiğimizi ifade etmek istiyorum. 
Teşekkür
ediyorum. 
BAŞKAN
– Teşekkür ederim Sayın Baluken. 
Sayın
Özel…
19.- Manisa Milletvekili Özgür Özel’in, 15
Temmuz darbe girişimini araştırmak için kurulmuş komisyonun başkanlık divanı
seçiminin ve komisyon başkanına sınırsız yetki tanınmasının darbeye karşı ortak
mücadele ruhunu zedelediğine ve Adalet ve Kalkınma Partisinin kendi tahakkümünü
bu komisyona dayatma anlayışı olduğuna ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Dün
Meclisin kurmuş olduğu Darbeyi Araştırma Komisyonu daha toplantısına başlamadan
önce, burada, bir tehlikeye ve yaklaşmakta olan ve Meclisteki darbeyle ortak
mücadele iradesine daha başlangıçta darbe vuracak olan bir iktidar yaklaşımına
dikkat çekmiştim. Maalesef “korkulan oldu” mu demeli, “beklenen oldu” mu
demeli? O gece burada Meclis bombalanmadan önce Meclis kendi kendini hedef
ederken, muhalefet partileri koşup buraya gelirken, iktidar partisi
milletvekilleriyle selamlaşırken, Meclis Başkanı her gelene geçmişteki tüm
yaşanmışlıklara rağmen demokrasi öpücükleri dağıtırken, biz hep beraber yerin
metrelerce altında, çökmek üzere olan bir tavanın altında ama darbecilerin
başarısız olacağını, yarın bu Meclisi toplayacağımızı söylerken ve ortak
deklarasyonu kaleme alırken 4 parti birlikte hareket etmişti. Komisyon kurma
önerisi o günün psikolojik atmosferinde iktidar partisi tarafından
reddedilemedi ama her yol denenerek Darbe Komisyonunun çalışması iki buçuk ay
ertelendi. Dün Darbe Komisyonu çalışmaya başladı, 4 partiden oluşuyor, kuvvetli
bir ortak irade var. Aslında yakışanı tüm partilerin eşit temsili ama İç
Tüzük’e göre iktidar partisi çoğunlukta. “Neyse öyle yapalım, yine de
kurulsun.” dendiğinde o çoğunluğu yani salt çoğunluğu elinde bulundurmanın
avantajıyla başkan, başkan vekili, sözcü ve kâtip üye, 4’ü de AKP tarafından
belirlendi ve Başkanlık Divanına kimin çağrılacağı…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
Ek
sürenizi veriyorum.
ÖZGÜR
ÖZEL (Manisa) – Darbe Komisyonunun Başkanlık Divanına ve Başkanına, Komisyonun
kimi dinleyeceği kimi dinlemeyeceğiyle ilgili sınırsız yetkiler tanıyan bir
yetki devri de Adalet ve Kalkınma Partisinin oylarıyla yapıldı. Tabii, “Bu
darbenin siyasi ayağı incelensin.” lafının iktidarı ne kadar rencide ettiği
ortada ama bir başka korku var: Darbe Komisyonunu kendi tahakkümlerinde tutarak
“Bu işin ucu kime uzanıyorsa uzansın.” yerine “Benim istediğim yere kadar
uzansın.” anlayışının bir tecellisidir. Bunu kamuoyunun dikkatlerine sunuyoruz.
Bu, darbeye karşı ortak mücadele ruhunu zedeleyen ve kendi tahakkümünü Darbe
Komisyonuna dayatan anlayışı kınıyoruz.
Teşekkür
ederim Sayın Başkanım.
BAŞKAN
– Teşekkür ederim.
Buyurun
Sayın Bostancı.
20.- Amasya Milletvekili Mehmet Naci
Bostancı’nın, 15 Temmuz darbe girişimini araştırmak için kurulmuş komisyonun
çalışmaya başlamasında herhangi bir gecikme olmadığına, komisyon çalışmalarının
15 Temmuza milletin ortak müdahalesinin ruhuna uygun şekilde yürütüleceğine,
Hayvan Hakları Haftası’na ve Mimarlık Haftası’na ilişkin açıklaması
MEHMET
NACİ BOSTANCI (Amasya) – Sayın Başkan teşekkür ediyorum.
Darbeye
herkes karşı çıktı; Meclisin ortak değerlerini, demokrasiyi herkes savundu. Bu
doğrultudaki siyasi tavır, bizim tarafımızdan ve muhalefet tarafından bu
değerler çerçevesinde eminim ki korunmaya, savunulmaya ve ilerletilmeye devam
edilecektir. 
Darbe
Komisyonunun teşekkülü araya tatil girdiği için gecikti. Esasen darbeye ilişkin
olaylar henüz tazeyken komisyonun elinde çalışmayı yürütebileceği çok fazla
veri olmadığını da hesaba katmak gerekir. Şimdi, 15 Temmuzdan bu yana
müktesebat da teşekkül etti, Komisyonun inceleyeceği, araştıracağı veriler de
çoğaldı. Bu bakımdan herhangi bir gecikme söz konusu değildir diye düşünüyorum.

Öte
taraftan, Darbe Komisyonunun yapısının teşekkülü daha önceki komisyonlar nasıl
oluşuyorsa aynı şekilde oluşuyor, aynı şekilde oluştu, kural dışı herhangi bir
durum söz konusu değil. Eğer amaç, Darbe Komisyonu marifetiyle uyum içerisinde
demokrasiyi ve millet iradesini savunmak doğrultusunda ortak bir çalışma
gerçekleştirmekse Darbe Komisyonundaki her arkadaş bunun zaten takipçisi olacaktır,
AK PARTİ’li üyeler de bu konuda hassasiyetle davranacaklardır; bunu açıklamak
isterim. Dolayısıyla, Komisyonun yapacağı çalışmalar, kesinlikle 15 Temmuza
milletin ortak müdahalesi ve mukabelesinin ruhuna uygun bir şekilde
yürütülecektir. Komisyonun teşekkülünden mana çıkarmak bence yanlıştır, diğer
komisyonlar nasıl teşekkül ettiyse aynı şekilde oluşmuştur. 
Öte
taraftan, Hayvan Hakları Haftası’ndayız.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın lütfen, ek sürenizi veriyorum.
MEHMET
NACİ BOSTANCI (Amasya) - İnsanoğlu, ilk defa köpeği evcilleştirmişti, daha
sonra koyunu evcilleştirdi; hayvanlarla ilişkisi uzun bir tarihe sahip.
Modernleşmeyle birlikte, özellikle aydınlanma çağındaki efendi insan, tabiatı
istismar ederek kendi çıkarları istikametinde kullanan insan mitine uygun bir
tarzda hiyerarşik ve tabiat tasavvuru hayvanlar ile insanların ilişkisinde de
geçmişten beri taşınan arızayı tahkim etti. Kanaatim çevreyle, tabiatla,
hayvanlarla uyumlu bir dünyanın kurulmasının herkes için iyi olduğudur, hem
hayvanlar için hem de insanlar için. Hayvan hakları konusunda da Meclisimizde
bir yasa var, ümit ederim bu dönem en hızlı şekilde çıkarırız. 
Ayrıca,
Mimarlık Haftası. Mimarlık sadece kolon ve kirişten ibaret değil, arkasında bir
felsefe, bir toplumsallık, bir kültür var. Biz böyle bakıyoruz. Mimarlık
Haftası’nın da bu içeriğe uygun bir tarzda çeşitli etkinliklerle kutlanmasını
temenni ederim. 
Saygılar
sunarım. 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkanım, tutanağa geçmesi açısından bir şey ifade
etmeliyim çünkü Sayın Bostancı bu ifadeleri kullandı.
BAŞKAN
– Buyurun.
ÖZGÜR
ÖZEL (Manisa) – Birçok milletvekilimiz doğrusunu biliyor ama malum, televizyon
yayını da var. Şu: “Meclisteki diğer komisyonlar nasıl teşekkül ediyorsa…” Öyle
etmedi. Örneğin İnsan Hakları Komisyonu, Komisyonun ilgi alanı gereği bir
partinin tekelinde olmasının özellikle insan hakları ihlalleri iddialarında
yaratacağı zafiyet düşünülerek örneğin o Komisyonun 2’nci Başkanı ana muhalefet
partisindendir. Kadın Erkek Fırsat Eşitliği Komisyonunun kuruluş amacı
kadın-erkek fırsat eşitliği olduğu için ve bunun takibi için Başkanlık Divanı
muhalefet partileriyle paylaşılmaktadır. Bunların hepsindeki hassasiyetin
üzerinde bir mesele darbeyle mücadeledir. 
BAŞKAN
– Toparlayın lütfen Sayın Özel.
ÖZGÜR
ÖZEL (Manisa) – Burada iktidar partisi üzerinde yoğunlaşan şüphe de darbenin
siyasi ayağının gizlenmesi iken bu Komisyondaki 4 temsiliyetin 4’ünü de
kendilerine almaları ne kamuoyu önünde ne tarih önünde savunabilecekleri bir
durum değildir. 
Teşekkür
ediyorum.
İDRİS
BALUKEN (Diyarbakır) – Sayın Başkan, bu konuyla ilgili tutanaklara geçmesi
açısından ben de birkaç hususu belirtmek istiyorum. 
BAŞKAN
– Buyurun.
İDRİS
BALUKEN (Diyarbakır) – Biz ilk bu Komisyonla ilgili öneriyi yapan ve ilk
öneriyi yaptığımızda da hem kürsüde hem de AKP yetkilileriyle yapmış olduğumuz
görüşmelerde, bunun sıradan bir araştırma komisyonu şeklinde ele
alınamayacağını, her 4 siyasi partiden eşit üyelerle birlikte çalışmaya başlayacak
ve görevlendirmeleri de bu şekilde yapacak bir komisyon olması gerektiğini
ifade ettik. Doğrusunu söylemek gerekirse ilk zamanlarda görüştüğümüz AKP’li
yetkililer de bu konuda, bizim bu önerimizin doğru olduğunu, isabetli olduğunu,
bunun sıradan bir komisyon olmasından çok 4 siyasi partinin eşit temsiliyetiyle
ele alınabileceğini ifade ettiler. Şimdi, süreç içerisindeki gelişmeleri ben
çok fazla ifade etmeyeyim ancak hem bu Komisyonun zamanında çalışmaya
başlamaması hem araya bir Meclis tatilinin sokulması hem de yeni yapılan
görevlendirmelerle birlikte AKP’nin bu Komisyonu çok sıradan bir şekilde ele
alması tavrını kabul edilemez buluyoruz. Ülke demokrasisine yönelmiş olan ağır
bir darbe kalkışması var, bununla ilgili Parlamento irade ortaya koymuş, bir
komisyon oluşturmuş ama iktidar partisi Parlamento iradesinden çok kendi
iradesiyle çalışacak bir komisyonun çalışma tarzını, çalışma yöntemini esas
almış. Bu, son derece yanlıştır.
BAŞKAN
– Sayın Baluken, toparlayın lütfen.
İDRİS
BALUKEN (Diyarbakır) - Bununla ilgili yanlıştan da umarım geri dönerler. 
BAŞKAN
– Teşekkür ederim.
Sayın
Akçay…
MEHMET
NACİ BOSTANCI (Amasya) – Sayın Başkan…
Darbe
Komisyonu daha önce sayısız komisyonun kuruluş kurallarına uygun bir tarzda
şekillenmiştir; bunda hiçbir şüphe yok, kural dışı herhangi bir uygulama yok.
Burada vurgulanan, Darbe Komisyonunun herkesin ortak hassasiyetine uygun bir
çalışma yürütmesi meselesiyse bunun takipçisi eminim Darbe Komisyonundaki bütün
partilerin üyeleri olacak, biz dâhil. Ayrıca, kimse kimseden bir şey saklayamaz
komisyonlarda, komisyonların çalışmaları aleni çalışmalardır; basın da takip
eder, insanlar da takip eder. Kim neyi saklıyor ise onu komisyonda dile
getirmek gerekir “Şu saklanıyor, bu saklanıyor.” diye. Sonuçta gizli kapaklı
bir iş yapılmıyor, bir komisyonunun çalışmasından bahsediyoruz, ilk defa
çalışmayacak.
Benim
ümidim ve temennim, bütün siyasi partilerden katılan üye arkadaşlarla birlikte
bu Darbe Komisyonunun 15 Temmuzda milletin mukabelesine ve demokrasiye sahip
çıkma iradesine uygun bir çalışma gerçekleştirmesidir, hep beraber bunun
takipçisi olacağız. 
Teşekkürler.

BAŞKAN
– Teşekkür ederim. 
Sayın
Akçay…
ERKAN
AKÇAY (Manisa) – Teşekkür ederim Sayın Başkan. 
Bu
yapılan tartışmalara ilaveten önemli gördüğüm bir hususu da hatırlatmak
istiyorum. 
Dünkü
Komisyon toplantısında komisyonun çalışma usul ve esaslarına ilişkin bazı
kararlar alınıyor. Bunun 5’inci maddesinde: “Komisyon süresince ilgili kurum,
kuruluşlardan konuyla ilgili uzman görevlendirilmesi, ilgili işlemlerin ve
yazışmaların yapılmasında, davet edilecek kişi ve kurumların tespiti
hususlarında Komisyon Başkanının yetkili kılınmasına.” diyor. Bu, Komisyonun
çalışma amacını kısıtlayıcı bir durum olabilir. Yani burada bu tür bağlayıcı,
kısıtlayıcı ve yönlendirici tutumlardan kaçınmak gerekir. Bu alınan kararların
belki de en yanlış olanı da bu 5’inci maddedir. Bu 5’inci maddenin yeniden
gözden geçirilmesinde fayda var. 
Teşekkür
ederim. 
BAŞKAN
– Teşekkür ederim. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, yeteri kadar konuştuk sanıyorum. 
İDRİS
BALUKEN (Diyarbakır) – Son bir hususu ifade etmem gerekiyor. 
BAŞKAN
– Son bir dakika vereyim. 
Lütfen…
İDRİS
BALUKEN (Diyarbakır) – Sayın Bostancı’nın ifade ettiği gibi, bu Komisyonu İç
Tüzük’ün bizi bağlayacağı şekilde diğer sıradan komisyonlar gibi oluşturma
zorunluluğumuz yok. Biliyorsunuz, darbe anayasası yerine sivil, demokratik bir
anayasa yapmak için oluşturduğumuz Komisyonda Meclisteki 4 siyasi partinin eşit
temsiliyetiyle bir çalışma yürütüldü. Şimdi, darbe anayasasını ortadan kaldırıp
yeni bir demokratik anayasa yapmak için eğer siyasi partiler bu şeklide bir
yöntemde anlaşabiliyorlarsa darbe kalkışması için oluşturulan bir komisyonda da
aynı yöntem ve metodoloji üzerinden anlaşabilirler. Bu, iktidar partisinin
bilinçli bir tercihidir. Ve bununla ilgili de altını çizerek tekrar ifade etmek
istiyorum, iktidar partisi, darbenin siyasi boyutuyla ilgili süreci sadece
Darbe Komisyonuna havale ederek orada her şey tartışılır gibi kolaycı bir
yaklaşım üzerinden de asla ele almamalıdır. 
BAŞKAN
– Sayın Baluken, toparlayın lütfen. 
İDRİS
BALUKEN (Diyarbakır) – Darbe Komisyonu kendi çalışmasını yürütür ama darbenin
siyasi ayağıyla ilgili hızla kamuoyunun beklediği sorulara cevap vermesi
gereken sorumluluğu AKP grubunun yerine getirmesi gerekir. 
BAŞKAN
– Teşekkür ederim Sayın Baluken. 
ÖZGÜR
ÖZEL (Manisa) – Sayın Başkan, on saniye sadece çünkü…
BAŞKAN
– Sayın milletvekilleri, lütfen… Komisyon kurulmuş iki ay önce. 
ÖZGÜR
ÖZEL (Manisa) – “Darbe Komisyonu kamuoyuna açıktır…”
BAŞKAN
- Yani yeteri kadar düşüncelerinizi de söylediniz, tekrara girmeyelim lütfen. 
İDRİS
BALUKEN (Diyarbakır) – Bu en önemli konu Sayın Başkan, çok önemli.
ÖZGÜR
ÖZEL (Manisa) – Sadece bir cümle, sadece bir cümle.
BAŞKAN
- Buyurun Sayın Özel. 
ÖZGÜR
ÖZEL (Manisa) – “Darbe Komisyonu kamuoyuna açıktır, çalışmaları alenidir, basın
da izleyecektir.” ifadelerini Adalet ve Kalkınma Partisi Grubunun komisyon
çalışmaları sırasında çoğunluk oyuyla Komisyonu kapalı oturuma geçirtmeyeceği
konusunda bir taahhüt olarak not alıyoruz. 
BAŞKAN
– Teşekkür ederim. 
Sayın
Yedekci, siz de sisteme girmişsiniz; nedir talebiniz?
GÜLAY
YEDEKCİ (İstanbul) – 60’ıncı maddeye göre söz rica ediyorum. 
BAŞKAN
– Nedir, hangi konuda, konuyla ilgili mi? 
GÜLAY
YEDEKCİ (İstanbul) – Ben mimarım biliyorsunuz, Dünya Mimarlık Haftası; bununla
ilgili söz istiyorum. 
BAŞKAN
– Peki, bir dakika süre verelim size de.
Buyurun.

21.- İstanbul Milletvekili Gülay
Yedekci’nin, Dünya Mimarlık Günü’ne ilişkin açıklaması
GÜLAY
YEDEKCİ (İstanbul) – Teşekkür ederim Sayın Başkan. 
Daha
yaşanılabilir bir Türkiye ve bir dünya ancak barış, demokrasi ve adalet
kavramlarının mekânsallaştığı nitelikli tasarımla mümkündür. Sosyal, ekonomik,
kentsel ve mekânsal gelişme süreçlerinde insan yaşamını doğrudan etkileyen
başta barınma ve yaşam hakkı olmak üzere, temel insan hak ve özgürlükleri
güvenceye alınmalıdır. Bilinmelidir ki her bir yapı yapıldıkları dönemlerin
mimarlık örnekleri ve mirası olan yapılardır. 
Yüce
Meclisimizin Halkla İlişkiler Binası gibi yıkılarak yok edilmelerine,
dolayısıyla tasarımın, mimarlığın, insanın, kentin değersizleştirilmesine sebep
olan anlayışa karşı mücadele etmeye devam edeceğiz. Çevre, tarih ve kültür
değerlerinin korunduğu başka bir dünyanın mümkün olduğu bilinciyle ve inancıyla
dikta ideolojisinin mekâna yansıtılmasına inat insan, kent, çevre, doğa, deniz
ve derelerin sermeyenin karşısında galip geldiği günler için mücadele eden… 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Yedekci. 
GÜLAY
YEDEKCİ (İstanbul) – Müsaade edin cümlemi tamamlayayım; olabilir mi acaba Sayın
Başkan?
BAŞKAN
– Tamamlayın lütfen.
GÜLAY
YEDEKCİ (İstanbul) – Teşekkür ederim.
Açabilir
misiniz mikrofonu?
BAŞKAN
– Kayıtlara geçiyor, siz söyleyin lütfen.
GÜLAY
YEDEKCİ (İstanbul) – Niçin, sadece iki saniyeyi alacak bir şey için yani
cümlemizi bile tamamlamamıza…
BAŞKAN-
Şu anda zaten kayda geçiyor Sayın Yedekci.
Buyurun.

GÜLAY
YEDEKCİ (İstanbul) – Tamam, peki, tamam. 
…insan,
kent, çevre, doğa, deniz ve derelerin sermayenin karşısında galip geldiği
günler için mücadele eden dünyadaki ve güzel ülkemdeki meslektaşlarımın Dünya
Mimarlık Günü’nü kutlar, daha iyi bir dünyayı birlikte tasarlamayı ve inşa
edebilmeyi dilerim. 
Teşekkür
ederim. (CHP sıralarından alkışlar)
BAŞKAN
– Teşekkür ederim. 
Gündeme
geçiyoruz.
Başkanlığın
Genel Kurula sunuşları vardır. 
Sayın
milletvekilleri, Orman ve Su İşleri Bakanı Veysel Eroğlu gündemin “Sözlü
Sorular” kısmının 1, 26, 38, 52, 69, 72, 78, 81, 86, 93, 107, 108, 123, 137,
141, 144, 208, 229, 238, 255, 291, 300, 302, 305, 306, 309, 317 ve 376 ile
391’inci sıralarında yer alan önergeleri birlikte cevaplandırmak istemişlerdir.
Sayın Bakanın bu istemini sırası geldiğinde yerine getireceğim.
Sayın
milletvekilleri, Fetullahçı terör örgütünün 15 Temmuz 2016 tarihli darbe
girişimi ile bu terör örgütünün faaliyetlerinin tüm yönleriyle araştırılarak
alınması gereken önlemlerin belirlenmesi amacıyla kurulan Meclis Araştırması
Komisyonunun başkan, başkan vekili, sözcü ve kâtip seçimine dair bir tezkeresi
vardır, okutuyorum:
V.- BAŞKANLIĞIN GENEL KURULA SUNUŞLARI
A) Tezkereler
1.- (10/276, 277, 278, 279) esas numaralı
Meclis Araştırması Komisyonu Geçici Başkanlığının, Komisyonun başkan, başkan
vekili, sözcü ve kâtip üye seçimini yaptığına ilişkin tezkeresi (3/841)
04/10/2016
Türkiye Büyük Millet Meclisi Başkanlığına
Komisyonumuz
başkan, başkan vekili, sözcü ve kâtip seçimi için 04/10/2016 Salı günü saat
19.00’da toplanmış ve kullanılan 15 adet oy pusulasının tasnifi sonucu aşağıda
adları ve soyadları yazılı üyeler karşılarında gösterilen oyu alarak İç
Tüzük’ün 24’üncü maddesi uyarınca başkan, başkan vekili, sözcü ve kâtip
seçilmişlerdir.
Bilgilerinize
arz ederim. 
Saygılarımla.

 Reşat
Petek
 Burdur
 Komisyon
Geçici Başkanı
Başkan
 :Reşat Petek (Burdur) 9
oy
Başkan
Vekili  :Selçuk Özdağ (Manisa)  9 oy
Sözcü :Mihrimah
Belma Satır (İstanbul)  9 oy
Kâtip 
 :Serkan Bayram (Erzincan)  9 oy 
BAŞKAN
– Bilgilerinize sunulmuştur.
Sayın
milletvekilleri, Meclis araştırması açılmasına ilişkin üç önerge vardır,
önergeleri ayrı ayrı okutacağım.
Üçüncü
sırada okutacağım Meclis araştırması önergesi 500 kelimeden fazla olduğu için
önerge özeti okutulacaktır ancak önergenin tam metni tutanak dergisinde yer
alacaktır. 
Buyurun.

B) Meclis Araştırması Önergeleri
1.- İzmir Milletvekili Özcan Purçu ve 23
milletvekilinin, Roman vatandaşlarımızın sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/312)
Türkiye Büyük Millet Meclisi Başkanlığına
Demokratik
bir toplumun temel prensiplerine aykırı olarak, gerek toplumsal gerekse de
kamusal düzlemde yaygın biçimde ayrımcılığa uğrayan ve dezavantajlı konumda
bulunan Roman vatandaşlarımızın sorunlarının kapsamlı olarak araştırılması ve
Romanların toplumdaki dezavantajlı konumunun giderilmesine yönelik çözüm
çerçevesinin ortaya konulabilmesi için Anayasa'nın 98’inci ve Türkiye Büyük
Millet Meclisi İçtüzüğü'nün 104’üncü ve 105’inci maddeleri uyarınca Meclis
araştırması açılmasını arz ederim.
1)
Özcan Purçu  (İzmir)
2)
Mustafa Sezgin Tanrıkulu  (İstanbul)
3)
Veli Ağbaba  (Malatya)
4)
Çetin Osman Budak  (Antalya)
5)
Kazım Arslan  (Denizli)
6)
Aydın Uslupehlivan  (Adana)
7)
Nurhayat Altaca Kayışoğlu  (Bursa)
8)
Ahmet Akın (Balıkesir)
9)
Şenal Sarıhan  (Ankara)
10)
Mahmut Tanal  (İstanbul)
11)
Hüseyin Çamak  (Mersin)
12)
Kadim Durmaz  (Tokat)
13)
Ceyhun İrgil  (Bursa)
14)
Lale Karabıyık  (Bursa)
15)
Mehmet Gökdağ  (Gaziantep)
16)
Erkan Aydın  (Bursa)
17)
Tur Yıldız Biçer  (Manisa)
18)
Vecdi Gündoğdu  (Kırklareli)
19)
Orhan Sarıbal  (Bursa)
20)
Melike Basmacı  (Denizli)
21)
Ömer Fethi Gürer  (Niğde)
22)
Bülent Yener Bektaşoğlu  (Giresun)
23)
Haluk Pekşen  (Trabzon)
24)
Erdin Bircan  (Edirne)

Gerekçe:
Demokrasinin
temel gereklerinden birisi hiçbir vatandaşın kimliği nedeniyle ayrımcılığa
uğramamasıdır. Nitekim Türkiye Cumhuriyeti Anayasası da her vatandaşın temel
hak ve hürriyetlerden eşitlik ve sosyal adalet gereklerince yararlanmasını
öngörmektedir. Ancak tarihsel ön yargılar ve içinde bulundukları sosyoekonomik
koşullar nedeniyle Roman vatandaşlar topluma çoğu kez yeterince entegre
olamamakta ve toplumumuzun en dezavantajlı kesimleri arasında yer
almaktadırlar.
Türkiye'de
yaşayan dezavantajlı toplumsal grupların birçoğundan farklı olarak Romanların sorunlarının
temelinde yatan olgu yalnızca siyasal ve ekonomik eşitsizliğin bir sonucu
olmanın ötesindedir. Romanlar, ekonomik eşitsizliği de içeren, ancak yalnızca
ekonomik eşitsizliğin giderilmesiyle aşılması söz konusu olmayan sosyolojik
temelli bir sorun olan “sosyal dışlanma” olgusuyla baş başadırlar. Sosyal
dışlanma, en geniş anlamıyla topluma aktif olarak katılamama, sosyal, kültürel
kaynaklara erişemeyerek zaman içerisinde toplumla olan bağlarını yitirme
anlamına gelmektedir. Sosyal dışlanmanın temel kaynaklarından biri hemen hemen
her zaman ekonomik eşitsizlik olsa da, sosyal dışlanmanın çok boyutlu yapısı,
eşitsizlik giderici sosyal politikaların sorunu ortadan kaldırmak için tek
başlarına yeterli olamayacakları anlamına gelmektedir.
Bu
nedenle çok boyutlu sosyal dışlanmaya maruz kalan Romanların topluma yeniden
entegre edilebilmesi için yasal dönüşümleri ve pratik yaklaşımları birlikte
içeren kapsamlı bir çerçeveye ihtiyaç vardır. Yalnızca yoksulluk giderici
sosyal politikaların uygulanması, sorunun yoksulluk boyutunu ortadan kaldırsa
da Romanların sosyal dışlanmasına tek başına çare olamayacaktır. Romanların
sorunlarının ortadan kaldırılması ve yalnızca kâğıt üzerinde değil, pratikte de
eşit yurttaşlar olarak topluma yeniden entegre edilebilmeleri için mekânsal
dışlanma, emek piyasasından dışlanma ve kamunun sağladığı sosyal hizmetlere
erişememe sorunlarının üçünün de bütüncül bir yaklaşım çerçevesinde çözülmesi
gerekmektedir. 
2.- Denizli Milletvekili Melike Basmacı ve
25 milletvekilinin, Denizli tekstil sektörünün Rusya boykotu sonrası
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/313)
Türkiye Büyük Millet Meclisi Başkanlığına
24/11/2015
tarihinde Rusya'ya ait savaş uçağının düşürülmesi ile Rusya'nın Türk ürünlerine
uyguladığı boykot sonrası Türk tekstilcisi zor anlar yaşamaktadır. Özellikle
Denizlili tekstilciler zor durumda kalmış ve Laleli pazarına ürün
gönderilememektedir. Bu sebeplerle Denizli tekstil sektörünün boykot sonrası
sorunlarının yerinde tespiti ve çözüm yollarının bulunması için, Anayasa’nın
8’inci maddesi ve Türkiye Büyük Millet Meclisi İçtüzüğü’nün 104’üncü ve
105’inci maddeleri gereğince bir Meclis araştırma komisyonu kurularak konunun
tüm boyutları ile araştırılmasını saygıyla arz ederiz. 
1)
Melike Basmacı  (Denizli)
2)
Kazım Arslan  (Denizli)
3)
Kadim Durmaz  (Tokat)
4)
Mustafa Sezgin Tanrıkulu  (İstanbul)
5)
Aydın Uslupehlivan  (Adana)
6)
Mehmet Gökdağ  (Gaziantep)
7)
Özcan Purçu  (İzmir)
8)
Şenal Sarıhan  (Ankara)
9)
Ceyhun İrgil  (Bursa)
10)
Ömer Fethi Gürer  (Niğde)
11)
Namık Havutça  (Balıkesir)
12)
Devrim Kök  (Antalya)
13)
Lale Karabıyık  (Bursa)
14)
Vecdi Gündoğdu  (Kırklareli)
15)
Erkan Aydın  (Bursa)
16)
Mahmut Tanal  (İstanbul)
17)
Haydar Akar  (Kocaeli)
18)
Çetin Osman Budak  (Antalya)
19)
Ahmet Akın  (Balıkesir)
20)
Orhan Sarıbal  (Bursa)
21)
Tur Yıldız Biçer  (Manisa)
22)
Hayati Tekin  (Samsun)
23)
Bülent Yener Bektaşoğlu  (Giresun)
24)
Haluk Pekşen  (Trabzon)
25)
Erdin Bircan  (Edirne)
26)
Hüseyin Çamak  (Mersin)
Gerekçe:
Türkiye
Rusya'dan yılda 25 milyar dolarlık ithalat yaparken, Rusya da Türkiye'den 5,9
milyar dolar mal almaktadır. Türkiye için Rusya pazarı yüzde 2,5’luk ihracat
pazarı oluşmaktadır. Rusya bizden ağırlıklı olarak tekstil, tarım ürünleri,
otomobil, makine, teçhizat ve giyim eşyası almaktadır. Denizli ili ihracat
yönünden oldukça önemli bir il olup toplam ihracatının yüzde 61,28'i tekstil ve
konfeksiyon ürünlerinden oluşmaktadır. DENİB verilerine göre Ocak-Kasım 2015 aralığında
zaten yüzde 14,75 oranında tekstil ürünlerinde bir daralma söz konusudur.
Ayrıca Denizli'den İstanbul Laleli pazarına çok sayıda firma, esnaf tekstil
ürünleri satarak hem ticaret yapmakta hem de istihdam yaratmaktadır. 24/11/2015
tarihinde Rusya'ya ait savaş uçağının düşürülmesi ile iki ülke ilişkileri
sıkıntıya girmiştir. Özellikle tekstil ihracatı yapan firmalar tahsilat
yapmakta sıkıntı çekmekte, bu sebeple ihracat firmaları kredilerini ödemekte
güçlük yaşamaktadırlar. 
3.- İstanbul Milletvekili Mustafa Sezgin
Tanrıkulu ve 24 milletvekilinin, Roboski katliamının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/314) (x)
Türkiye Büyük Millet Meclisi Başkanlığına
28
Aralık 2011 tarihinde Şırnak ili Uludere ilçesinde Türk Silahlı Kuvvetlerince
gerçekleştirilen sınır ötesi harekât sonucu 34 yurttaşımız öldürülmüştür.
Kamuoyunda Roboski katliamı olarak bilinen olayın araştırılması için kurulan
Uludere alt komisyonu son toplantısını 06/03/2012 tarihinde yapmış, hazırlanan
rapor, şimdiye kadar hiçbir komisyonda uygulanmamış bir yöntemle görüşülmüş ve
toplantı sırasında rapor okunarak değerlendirilmiştir. Alt komisyonun AKP'li
üyeleri tarafından büyük bir gizlilik ve sansür uygulanan rapor, kamuoyuna ve
özellikle Uludere'de yakınlarını kaybeden ailelere verilen sözlere karşın
hiçbir değerlendirme yapılmamak suretiyle ciddiyetini ve rapor olma özelliğini
kaybetmiştir. Cumhuriyet Halk Partisi Ankara milletvekili ve TBMM İnsan
Haklarını İnceleme Komisyonu üyesi Sayın Levent Gök'ün "Uludere
Raporu"na koyduğu muhalefet şerhinde belirtilen ve aşağıda özetlenen
hususlara göre Uludere alt komisyonunun raporunda;
1)
Komisyonun başından beri aradığı hiçbir sorunun yanıtı verilmemiştir.
2)
Olayın sorumlu mevkileri ve kişileri işaret edilmemiştir.
3)
Ölen yurttaşlarımızın içinde teröristler de olabileceği algısı yaratılmak
istenmiştir.
4)
Ölen yurttaşlarımızın ailelerinin adalet arayışları, onlara verilen tazminat ve
köye yapılan yardımlardan bahsedilmek suretiyle hiçe sayılmış, ailelerin ölen
evlatları ve acıları paraya tahvil edilmiştir.
5)
Olayın "yaşam hakkının ihlali" olduğuna dair hiçbir değerlendirmede
bulunulmamıştır.
6)
Olayın terör bölgesinde geçtiği vurgulanarak, olağan bir vaka görülmesine
yönelik çaba içerisinde olunmuştur.
7)
Başbakanın "Uludere karanlık dehlizlerde kalmayacak."
değerlendirmesine karşın AKP'li üyelerin oylarıyla Uludere'nin üstü kapatılmak,
örtbas edilmek istenmiştir.
AKP'li
üyelerin kabul ettiği metin, yakın tarihimizin en trajik olayı olan Uludere
için ve insan hakları, demokrasi açısından tam bir kara lekedir. AKP'nin
Uludere'nin soğutulması, karartılması, üstünü örtme çabalarının karşısında
kamuoyunun her zaman bilgi alma ve öğrenme hakkı vardır. Gelinen aşamada
Uludere'de açılan ve giderek tüm bölgeye yayılan yara sarılmadığı gibi üstü
kapatılarak unutturulmaya çalışılmıştır. Uludere katliamının tekrar incelenmesi
ve faillerinin araştırılması için Anayasa'nın 98’inci, TBMM İçtüzüğü’nün 104 ve
105’inci maddeleri uyarınca Meclis araştırması açılmasını arz ve teklif ederiz.
1) Mustafa
Sezgin Tanrıkulu  (İstanbul)
2) Mahmut
Tanal  (İstanbul)
3) Özcan
Purçu  (İzmir)
4) Aydın
Uslupehlivan  (Adana)
5) Şenal
Sarıhan  (Ankara)
6) Çetin
Osman Budak  (Antalya)
7) Murat
Emir  (Ankara)
8) Nurhayat
Altaca Kayışoğlu  (Bursa)
9) Barış
Karadeniz  (Sinop)
10) Kadim
Durmaz  (Tokat)
11) Haydar
Akar  (Kocaeli)
12) Namık
Havutça  (Balıkesir)
13) Devrim
Kök  (Antalya)
14) Ceyhun
İrgil  (Bursa)
15) Lale
Karabıyık  (Bursa)
16) Tur
Yıldız Biçer  (Manisa)
17) Kazım
Arslan  (Denizli)
18) Orhan
Sarıbal  (Bursa)
19) Melike
Basmacı  (Denizli)
20) Ömer
Fethi Gürer  (Niğde)
21) Bülent
Yener Bektaşoğlu  (Giresun)
22) Mehmet
Gökdağ  (Gaziantep)
23) Vecdi
Gündoğdu  (Kırklareli)
24) Erdin
Bircan  (Edirne)
25) Hüseyin
Çamak  (Mersin)
Özet
Gerekçe: 
Dönemin
Başbakanı 21/12/2012 tarihinde bir televizyon kanalında yaptığı konuşmada
"Bu olayı bu kadar basite indirgemeyelim. İkide bir de sivil vatandaş
diyoruz, terör örgütünün mensubu da sivildir ama o sivil görüntü altında
teröristtir. Bunu da görmemiz lazım. Burada ‘34’te 34'ü böyledir.’ kanısına
varmak İçin müsaade edin yargı kararlarını bekleyelim. Bunları görmeden ilk
günden itibaren hep sivil, sivil, sivil… Hep böyle geliştirdik bu işi. Ben buna
da bir beyin yıkama ameliyatı diyorum." ifadelerini kullanmıştır.
Oysa
Uludere olayındaki tek ve yalın gerçeklik ölenlerin çocuk yaşta, sınır ticareti
yapan Türkiye Cumhuriyeti vatandaşları olduğu gerçeğidir. Ölenlerin hiçbirinin
terör örgütüyle bir bağlantısı bulunmadığı gibi 27'sinin ailesi köy korucusu
olup ölenlerden bir kişinin kendisi de köy korucusudur.
Komisyonun
AKP'li üyeleri kabul ettikleri raporda bir itirafçının raporun yazımına karar
verildikten sonra basında çıkan bir ifadesine yer vererek ve ASELSAN Raporu’nu
tahrif edip bir bölümünü montajlamak suretiyle başından beri sürdürdükleri bu
tutumlarını bir senaryoya dönüştürmüşlerdir.
AKP'lilerin
bu senaryosuna göre bir itirafçı, olaydan bir müddet sonra teslim olduğu
yetkililere, bir başkasının kendisine olay günü bir arkadaşıyla beraber
kaçakçıların içinde bulunduğunu, bombalama olunca kendilerinin kaçtıklarını
söylediğini belirtmiştir. Raporun yazımına 14 Kasım 2012 tarihinde karar
verildiği hâlde iki buçuk ay sonra 2013 Şubat ayı başında basında çıkan bu
habere AKP'li üyeler birdenbire can simidi bulmuş gibi sarılmışlardır. Oysa
Şırnak Valiliğinde Komisyonca 5 Şubat 2012 tarihinde yapılan toplantıda 23’üncü
Jandarma Sınır Tümen Komutanı bu hususa değinmiş ve bunlar ses kaydı ve
tutanaklarla kayda geçirilmişti.
ASELSAN
Raporu’nun bir kısmını yazıp diğer kısmını sansürleyerek raporda başka bir algı
yaratmaya çalışan bu anlayış, çocuklarının parçalanmış cesetlerini arayan
ailelerden örgüt üyesi üretmeye cüret edecek kadar gözünü karartmıştır. Bu durum
Uludere'de hayatını kaybedenlerin yakınlarını bir kez daha derinden
yaralamıştır. Gelinen aşamada Uludere'de açılan ve giderek tüm bölgeye yayılan
yara sarılmadığı gibi üstü kapatılarak unutturulmaya çalışılmıştır.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VI.- ÖNERİLER
A) Siyasi Parti Grubu Önerileri
1.- HDP Grubunun, 4/10/2016 tarihinde İzmir
Milletvekili Ertuğrul Kürkcü ve arkadaşları tarafından, 15 Temmuz darbe
girişimi sonrasında ilan edilen OHAL kapsamında Hükûmetin yayınladığı 668
sayılı Kanun Hükmünde Kararname’ye dayanarak kapatılan İMC TV, Azadi TV, Denge
TV, Hayatın Sesi TV, Jiyan TV, TV 10, Van TV, Zarok TV, Ses Radyo, Dünya Radyo,
Yön Radyo gibi yayın organlarının kapatılma gerekçelerini incelemek amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 5 Ekim 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
5/10/2016
Türkiye Büyük Millet Meclisi Başkanlığına
Danışma
Kurulu 5/10/2016 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 İdris Baluken 
 Diyarbakır
 Grup
Başkan Vekili
Öneri:
4
Ekim 2016 tarihinde, İzmir Milletvekili Sayın Ertuğrul Kürkcü ve arkadaşları
tarafından verilen, 2845 sıra numaralı, 15 Temmuz darbe girişimi sonrasında
ilan edilen OHAL kapsamında Hükûmetin yayınladığı 668 sayılı Kanun Hükmünde
Kararname’ye dayanarak kapatılan İMC TV, Azadi TV, Denge TV, Hayatın Sesi TV,
Jiyan TV, TV 10, Van TV, Zarok TV, Ses Radyo, Dünya Radyo, Yön Radyo gibi yayın
organlarının kapatılma gerekçelerini inceleme amacıyla Türkiye Büyük Millet
Meclisine verilmiş olan Meclis Araştırma Önergesi’nin Genel Kurulun bilgisine
sunulmak üzere bekleyen diğer önergelerin önüne alınarak, 5/10/2016 Çarşamba
günlü birleşimde sunuşlarda okunması ve görüşmelerin aynı tarihli birleşimde
yapılması önerilmiştir.
BAŞKAN
– Halkların Demokratik Partisi grup önerisinin lehinde ilk olarak Muş
Milletvekili Sayın Ahmet Yıldırım konuşacak.
Buyurun
Sayın Yıldırım. (HDP sıralarından alkışlar) 
AHMET
YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; 25 Temmuz 2016 tarihli, 668 sayılı Kanun
Hükmünde Kararname’ye dayanarak yaklaşık on gündür gündemimizi meşgul eden,
bazı radyo ve televizyonların hukuktan, yasalardan, Anayasa’dan yoksun, hatta
onlara aykırı bir biçimde kapatılmasıyla ilgili olarak partimizin vermiş olduğu
önerge lehinde söz almış bulunmaktayım. Bütün Genel Kurulu saygıyla
selamlıyorum.
Evet,
668 sayılı Kanun Hükmünde Kararname’den söz ettik ama burada daha önce Radyo
Televizyon Üst Kurulu üyeliği yapmış biri olarak ifade edeyim ki, Türkiye'de
anayasal kurullardan biri Radyo Televizyon Üst Kuruludur ve Anayasa 133’e göre
RTÜK’ün gerek müteşekkiliyeti gerekse göreceği iş ve işlemlerle ilgili çok açık
tanımlama yapılmış, buna bağlı olarak 6112 sayılı Yasa çıkarılmıştır. Bu yasaya
göre, Türkiye'de yayın yapacak olan görsel ve işitsel yayın organlarının tamamı
RTÜK tarafından lisanslandırılır ve bunlar yayın hayatı boyunca RTÜK dışında
herhangi bir kurum, kuruluş, mevki tarafından müeyyideyle karşılaşamazlar, herhangi
bir şekilde kapatılmaları söz konusu olamaz. Bakın, çok açık bir şekilde
Anayasa hükmünden söz etmekteyim. Yani 668 sayılı Kanun Hükmünde Kararname’ye
dayanarak bu radyo ve televizyonların kapatılması çok açık bir Anayasa’ya
aykırılık teşkil etmektedir. Bu, ya değilse, kanun hükmünde değil, Anayasa
hükmünde bir kararname gibi oluyor. 
Geçen
hafta Meclis resepsiyonunda, bir muhabirin sorusuna cevaben, RTÜK’ten de
sorumlu Başbakan Yardımcısı Sayın Kurtulmuş ibretlik bir cevap veriyor. Neymiş?
“Kapatılan radyo ve televizyonlarla ilgili olarak raporları RTÜK’ten
isteyeceğiz. Gerekirse tekrar durumlarını değerlendireceğiz.” Sayın Bakan,
birileri size Anayasa’yı veya yasayı yanlış anlatmış çünkü önce rapor istenir,
işlem yapılır; daha sonra tasarrufta bulunulur. Siz önce kapatıyorsunuz, daha
sonra “Rapora bakalım.” diyorsunuz. Ben dört buçuk yıllık görev sürem boyunca
böyle bir ibretlik kararın altına imza atılmış herhangi bir RTÜK kararıyla
karşılaşmadım. 
Bakın,
burada lisanslama, bir televizyon veya radyonun kuruluşunun yetkisi de anayasal
olarak RTÜK’tedir; onun kınama, uyarı, idari para cezası ya da lisans iptali
yetkisi de RTÜK’tedir. Bu, Anayasa’nın amir hükmüdür. Bu sebeple, kanun
hükmünde kararname çok açık bir biçimde, ayan beyan Anayasa’ya aykırıdır. 
Bir
diğer husus: Özellikle ifade etmek isterim ki, şu saatlerde, şu dakikalarda IMC
TV yine korsanvari bir biçimde polis tarafından basılmış, dün yayını durdurulan
IMC TV’nin mallarına el konularak bu malların TRT’ye götürüleceği şu
dakikalarda beyan edilmiştir. Ya, Allah aşkına, şimdi soruyorum: Bu devlet bir
haydut devleti midir, burada hukuk yok mu; yasalara, anayasalara aykırı olmak
bir iktidarın aldığı oyla göz ardı edilebilir mi? Bu nasıl bir gasp ve ganimet
kültürüdür ki yasa, Anayasa, yargı kararı olmaksızın bir televizyonun, bir
yayın organının mallarına el konuluyor, gasbediliyor, ganimet kültürüyle alınıp
başka bir yere veriliyor. Ama şunu çok iyi biliyoruz, bunu muhtemelen iktidar
yetkilileri de biliyordur: İç hukukta olmasa bile uluslararası hukukta mahkûm
edilecek bu kararların altına imza atmak ancak bir garabet olabilir. Ve ifade
edelim ki er geç bu kararlar mahkûm edilecek ve açılan davalarda bu kararın
altına imza atan siyasi iktidarın mensuplarına rücu edilmek üzere bu mallar ve
nakdî, ayni bütün varlıklar tekrar iade edilecektir sahiplerine. 
Değerli
milletvekilleri, bakın, herkes kendine göre demokrat. 15 Temmuz gecesi
televizyonları, CNN TÜRK’ü ve TRT’yi basanlar ile son iki gündür radyo ve
televizyonları basan haydut anlayışın arasında hiçbir fark yoktur. Çünkü
darbecilerin fiilleriyle iş ve işlem gören bir siyasi iktidar gerçekliğiyle
karşı karşıyayız. 15 Temmuz gecesi de televizyonlar basıldı, son iki gündür de
televizyonlar basılıyor. Ama 15 Temmuz darbecilerinden artı bir yanınız var;
onlar mallara el koymadılar, sadece yayın durdurmak istediler, bir talan
kültürüyle oradaki malları dağıtıp yerle bir etmediler veya dün özellikle Özgür
Radyoda olduğu üzere bir kadın televizyon çalışanı saçından sürüklenerek
götürülüp gözaltına alınmadı. 
Evet,
siz yeni Türkiye’den böyle gurur duyabilirsiniz, sizin gurur duyduğunuz
Türkiye’nin demokrasi kalibresi ve anlayışı bu olabilir. Ama ben ifade etmek
isterim ki, bakın, değerli milletvekilleri, dün Balyoz ve Ergenekon gibi
davalarda haksız bir şekilde tutuklanan gazeteciler vardı ve iktidar mensupları
ne diyordu, ”Onlar gazetecilikten tutuklanmadılar, bilmediğiniz durumlar var.”
diye o gazetecilerin tutuklanmasını meşru görüyordu. Bugün yine aynı gerekçe.
Neymiş? Gazetecilik veya yayıncılık faaliyetlerinden ötürü değilmiş. Baskıcı
devletler her dönem için demokrasi mücadelesi verenleri terörize etmelidirler
ki kendi faşizan yöntemlerine meşruiyet alanı sağlayabilsinler. Ve bugün sessiz
kalanlar veya destek verenler bu ülkenin karanlık geleceği için katkıda
bulunduklarını unutmamalıdırlar. Ve bugünlerde kapatılan TV kanalları ifade ve
basın özgürlüğünü çok fazla aşan bir gerçekliğe tekabül etmektedir, o da şudur:
Kürt’e dair ne varsa bir saldırı altındadır. Bakın, Kürt’e dair ne varsa
iktidarın saldırısı altındadır. Belediyesi hedeftir, dernek ve sendikaları
hedeftir, TV ve radyoları hedeftir, öğretmeni ve öğrencisi hedeftir, Kürt’ün
vekili de asili de hedeftir, yaşlısı da bebesi de hedeftir. Son bir yılda bu
iktidar döneminde bunların hepsine şahit olduk ama şunu ifade edeyim: Eğer bir
Türkiye aydını olarak kendini addeden, bir Türkiye sevdalısı olarak kendini
addeden siyasetçi kim varsa işe vurgunun yapıldığı yerden başlamalıdır. 
Bu
anlamda, ben özellikle Fransız aydın Sartre’dan bir alıntıyla konuşmama devam
etmek istiyorum. Sartre saldırı altında olan Cezayir işgaline ve saldırılarına,
o dönemki Fransız faşizmine dönük şunu söylüyor: “Başta hiçbir şey
bilmiyordunuz, buna inanmaya razıyım. Sonra şüphe duymaya başladınız ve artık
biliyorsunuz ama gene de suskun kalıyorsunuz. Sekiz yıllık bir suskunluk artık
zarar verir, hem de boş yere zarar verir. İşkencenin kör edici parlaklığı
gökyüzünün en yüksek noktasında tüm ülkeyi aydınlatıyor. Bu parlak ışık altında
tek bir kahkaha bile artık samimi çıkmıyor. Öfke ve korkuyu maskelemek için
boyanmamış tek bir yüz, tiksintimizi ve suç ortaklığımızı ele vermeyen tek bir
hareket yok artık. Bugün nerede iki Fransız buluşsa aralarında ölü bir beden
var. Bir mi dedim? Fransa vaktiyle bu ülkenin adıydı ama bugünden itibaren,
1961 itibarıyla Fransa bir ülke adı değil, bir psikonevroz hastalığının
adıdır.” Aynı şeyi Türkiye için söylüyorum. “Yeni Türkiye” safsatası altında
bir ülke özlemini bu kitlelere yutturmaya çalışanlar aslında Türkiye’yi bir
ülke ismi olmaktan çıkarıp bir psikonevroz hastalığı ismine dönüştürmeye
çalışıyorlar. 
Buradan
hareketle, değerli milletvekilleri, bakın, Kürt’ün kapatılan televizyonlarıyla
ilgili… Govend TV, halay yasak; Zarok TV, çocuğuna çizgi film yasak; müzik
kanalı yasak, haberi yasak. Gerçeklerden bu kadar korkan, bakın, çocuğun çizgi
film önünde duyacağı hazdan bu kadar korkan bir ülke rejiminin, medya veya
basın özgürlüğü bir yana, ülke olma kimliğini giderek kaybettiğini ve toplumsal
muhalif bütün kesimleri hedef hâline getirdiğini unutmayalım. 
Yine
unutmayalım ki bugün Kürt’ün dışında sessiz kalanlar, Nazi zulmü altında
sıranın en son geldiği rahibin kaderinden kurtulamayacağını bilmelidir. Sıra
birilerine geldiğinde artık onlara destek verecek, onun feryadını duyacak kimse
kalmayabilir.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim.
Halkların
Demokratik Partisi grup önerisinin aleyhinde ilk olarak İstanbul Milletvekili
Sayın Mahmut Tanal konuşacak.
Buyurun
Sayın Tanal. (CHP sıralarından alkışlar)
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla,
hürmetle selamlıyorum.
Konu,
tabii kanun hükmünde kararnamelerle ilgili; kapatılan televizyonlar, el konulan
malları ve gazeteler olunca bizim başvurabileceğimiz, pozitif hukuk açısından
argüman Anayasa’mızın 30’uncu maddesi. 
Değerli
milletvekilleri, Anayasa’mızın 30’uncu maddesine baktığımız zaman açık ve net;
“Basın Araçlarının Korunması” başlık: “Kanuna uygun şekilde basın işletmesi
olarak kurulan basımevi ve eklentileri ile basın araçları, suç aleti olduğu
gerekçesiyle…” Tekrarlıyorum, altını kalın çizgilerle “…suç aleti olduğu
gerekçesiyle zapt ve müsadere edilemez veya işletilmekten alıkonulamaz.” der.
Mevcut olan bu Anayasa’yı -güya daha demokratik bir anayasa yapmaya çalıyoruz-
beğenmediğimiz bu Anayasa’yı işte “12 Eylül askerî darbesi yaptı.” deniliyor,
bu Anayasa’ya bile riayet edilmiyor. Yapılan uygulamalar buna uygun mu? Gayet
açık ve net; baktığımız zaman, aynı zamanda Anayasa’daki 25, 26’ncı maddesiyle
özgü baktığımız zaman, hepsi tamamen buna aykırı. Daha ötesi, kaynak açısından
ben hem Parlamentonun hem Türkiye’nin bilgisi olması açısından “Avrupa İnsan Hakları
Sözleşmesi’nin Türkiye’de Olağanüstü Hâl Rejimine Etkisi…” Baktığımız zaman,
burada televizyonların, gazetelerin… Yayın organlarının gazetecilerinin
cezaevine atılması bugüne kadar hep Avrupa İnsan Hakları Sözleşmesi’ne aykırı
bulunmuş ve Türkiye mahkûm edilmiş durumda değerli arkadaşlar. Buradaki
Türkiye’nin ödeyeceği tazminatların tamamı yine vergi olarak vatandaşın
ekmeğinden, suyundan alınıyor, kesiliyor, yine bunun faturası vatandaşın
aleyhine düzenlenmiş oluyor. Biz, kim suç işlemişse mutlaka cezalandırılmalı,
buna hep yürekten katılıyoruz ancak ve ancak darbe girişimi, FETÖ terör örgütü
bahane edilerek bunun sulandırılmasını kabul etmiyoruz. 
Kaldı
ki burada biz daha ayrıntılı bir çalışmaya baktığımız zaman, bu Meclis gayet
rahat şunu da kabul etti yani herkes bu konuda hemfikir: 12 Eylül 1980 askerî
darbesi, faşist cunta bir rejim mi? Bu, faşist bir rejim mi? Darbeci miydi?
Darbeciydi. Bunda bir sıkıntı var mı? Yok. Peki, ben şimdi 12 Eylül 1980’deki
darbe ile bugün kanun hükmünde kararnamelerle yapılan işlemleri yani darbeci
zihniyetin yaptıkları ile bugünkü “Sivil iktidarım.” diyenlerin yaptıklarının
bilimsel anlamda bir tablosunu sizlere izah etmeye çalışacağım. 
Şimdi,
değerli arkadaşlar, 15 Temmuz sürecinde hakkında işlem yapılan öğretim
görevlisi: 2.500 öğretim üyesi işsiz bırakılmış, 2.346 kişi de ihraç edilmiş 15
Temmuzda. Peki, 12 Eylülde ne olmuştu? 120 öğretim üyesi olmuştu görevden
alınan. Peki, aynı şekilde hakkında işlem yapılan, 15 Temmuzdan sonra memur
sayısı 50.589; 12 Eylülde 7.245. 
Aynı şekilde, 15
Temmuzda kapatılan yayınevleri ve dağıtım kanalları 29; 12 Eylülde yok.
Kapatılan
sağlık kurumları sayısı 15 Temmuzda 35; 12 Eylülde yok.
Kapatılan
anaokulu, ilkokul ve liseler 934; 12 Eylülde yok.
Kapatılan
kız ve erkek öğrenci yurtları 12 Eylülde yok; 15 Temmuzda 109.
Kapatılan
vakıflar 12 Eylülde yok; 15 Temmuzda 104.
Kapatılan
dernek, federasyon ve konfederasyon 15 Temmuzda 1.125; 12 Eylülde 23.700
faaliyetten men.
Kapatılan
üniversiteler 15 Temmuzda 15; 12 Eylülde yok.
Ve
bakıyoruz, aynı şekilde kapatılan ajanslar 15 Temmuzda 3; 12 Eylülde yok.
Kapatılan
televizyonlar 15 Temmuzda 16; 12 Eylülde yok.
Kapatılan
radyolar 15 Temmuzda 23; 12 Eylülde yok.
Kapatılan
gazeteler 12 Eylülde yok; 15 Temmuzda 45.
Kapatılan
dergiler 15 Temmuzda 15; 12 Eylülde yok.
Değerli
arkadaşlar, kapatılan yayınevleri ve dağıtım kanalları 29; 12 Eylülde yok.
HALİS
DALKILIÇ (İstanbul) – O dönemdeki televizyon sayısı ile gazete sayısı var mı
Sayın Tanal?
MAHMUT
TANAL (Devamla) – Şimdi buna baktığımız zaman… 
HALİS
DALKILIÇ (İstanbul) - Kaç tane televizyon vardı 12 Eylülde?
MELİKE
BASMACI (Denizli) – Oranları söylüyor.
BAŞKAN
– Sayın milletvekilleri, karşılıklı konuşmayalım lütfen.
MAHMUT
TANAL (Devamla) - Anayasa’mızın 38’inci maddesinin birinci fıkrasını aynen
okuyorum… (AK PARTİ ve CHP milletvekilleri arasında karşılıklı laf atmalar)
BAŞKAN
– Sayın milletvekilleri, kürsüde bir milletvekili konuşuyor. Lütfen.
Buyurun
Sayın Tanal.
MAHMUT
TANAL (Devamla) – Teşekkür ederim Sayın Başkan.
Anayasa’mızın
38’inci maddesi “Suç ve cezalara ilişkin esaslar” başlığını taşır. Birinci
fıkrası aynen şu şekilde: “Kimse, işlediği zaman yürürlükte bulunan kanunun suç
saymadığı bir fiilden dolayı cezalandırılamaz.”
Peki,
değerli arkadaşlar, başlıklar şeklinde söylüyorum: Sendikalar, bu mevcut olan
Aktif Sendikası ne zaman kuruldu? 17-25 Aralık 2013’ten sonra kuruldu Ne zaman?
2 Ocak 2014 tarihinde. Sizin Millî Eğitim Bakanlığınız Türkiye’deki 81 ile
genelge gönderiyor, “Lütfen bu konuda üye yapın.” diyor, resmî belge değerli
arkadaşlar, geçin bakın. 
İki:
Sendika nasıl kuruluyor? Bir: İçişleri Bakanlığı diyor ki: “İç tehdit anlamında,
dış tehdit anlamında bir sakıncası yoktur.” İki: Millî Eğitim Bakanlığı diyor
ki: “Üye kaydetmenin mahzuru yoktur.” Çalışma Bakanlığı sendikanın kuruluşunu
tescil ediyor. 
Peki,
arkadaşlar, sizin MİT’iniz var, sizin elinizde her türlü aracınız,
istihbaratınız var, bu sendikanın suç işlediğini eğer siz biliyorsanız niçin
açılışına izin verdiniz, niçin vatandaşı üye yapmasını sağladınız? Bu
öğretmenlerin sendika aidatını, Bakanlık bizzat bunu keserek sendikaya
yatırmadı mı? 
Bizde,
Şanlıurfa’da avcılık olur. Keklik avına çıkarsınız, kekliği kafese, okuyacağı
güzel bir yere koyarsınız. Keklik gayet rahat orada öterken diğer yabani
keklikler gelir, avcı da pusuda bekler, gelen tüm keklikleri avlar. 
Siz
de derneğin açılışına izin vereceksiniz, vakıfların açılışına izin
vereceksiniz, banka suç işlemişse bankayı kapatmayacaksınız, bankanın
açılmasına izin vereceksiniz; vatandaşa pusu kurmuş oluyorsunuz. 
NURETTİN
YAŞAR (Malatya) – Mahmut, pişman mısın? Mahmut Bey, pişman oldun mu?
MAHMUT
TANAL (Devamla) – Yani nasıl ki dediğimiz o keklik avcısı kekliği oraya koyup,
tüm yabani keklikleri çağırıp onları avlıyorsa siz de vatandaşı avladınız. 
Yani
netice itibarıyla burada eğer FETÖ’yle iş birliği varsa gayet rahat Adalet ve
Kalkınma Partisinin milletvekillerine bakmak lazım, bakanlarına bakmak lazım,
Cumhurbaşkanına bakmak lazım, büyükşehir belediyesine bakmak lazım. 
Değerli
arkadaşlar, siyaset suçun tarihini belirleyemez. Nedir suçun tarihi? Efendim,
yok, 17-25 Aralıktan sonra… Suçun tarihi ceza hukukunda, 66’ncı maddede var. Ne
der? Suça, yardım ve yataklıktan dolayı kimlerin bunlara ne katkısı varsa
komple cezalandırılması lazım. 
Değerli
arkadaşlar, burada, bir: Biz, şu konuda kim mağdur olmuşsa, kim zalim
davranmışsa, hep zalimlerin karşısına dikildik, hep hukuku savunduk, hukukun
üstünlüğünü savunduk, demokrasiyi savunduk, kimler suç işlemişse mutlaka
cezalandırılmasını istedik. 
NURETTİN
YAŞAR (Malatya) – Halis Bey, sor ona, pişman olmuş mu?
MAHMUT
TANAL (Devamla) – Şimdi, bir beyefendi bağırıyor. Arkadaş, Dişli kim? Sizin
Genel Başkan Yardımcınız. Peki, 2 numaralı darbe girişimcisi kimdi? Kardeşiydi.
Hani suçta ve cezada kanunilik ve kişisellik ilkesi vardı? Siz bunu açığa
almayacaksınız, 2 numaralı darbe girişimi olacak, efendim, birisinin eğer orada
suçu yoksa da, bankaya para yatırmışsa tüm ailesini işten atacaksınız. Böyle
adalet batsın değerli arkadaşlar; böyle adalet olmaz, böyle bir düzen olmaz.
Cezaların şahsilik ilkesi… Size gelince masumiyet ilkesi var, cezaların
şahsilik ilkesi var, garibim, kimsesiz vatandaşa gelince kolektif bir
cezalandırılma var. Kolektif cezalandırılma İlk Çağ’da vardı, Orta Çağ’da
kolektif cezalandırılma kalktı. Orta Çağ’dan sonra gayet rahat, cezaların
şahsiliği kalktı. 
NURETTİN
YAŞAR (Malatya) – Mahmut Bey…
MAHMUT
TANAL (Devamla) – Bağıran arkadaşım, senin zenginlik ölçütün…
(Mikrofon
otomatik cihaz tarafından kapatıldı) 
MAHMUT
TANAL (Devamla) – Ne zamandan itibaren fabrika sahibi oldun? Bu iktidar
sayesinde değil midir? Fabrikalarınızın hesabını verin. 
BAŞKAN
– Teşekkür ederim Sayın Tanal. 
MAHMUT
TANAL (Devamla) – Teşekkür ediyorum, saygı ve hürmetlerimi sunuyorum. (CHP
sıralarından alkışlar) 
MEHMET
NACİ BOSTANCI (Amasya) – Yerimden bir söz alabilir miyim?
BAŞKAN
– Sayın Bostancı, buyurun.
HALİS
DALKILIÇ (İstanbul) – Sayın Tanal, 80 ihtilalinde kaç tane televizyon kanalı
vardı da kapansın?
BAŞKAN
– Sayın Bostancı’yı dinliyoruz. Lütfen…
Buyurun.

IV.- AÇIKLAMALAR (Devam)
22.- Amasya Milletvekili Mehmet Naci
Bostancı’nın, İstanbul Milletvekili Mahmut Tanal’ın HDP grup önerisi üzerinde
yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Karanlık
bir örgütle mücadele ediyoruz. Bu örgüt kırk küsur yıldır faaliyet gösteriyor.
Sureti haktan göründüğü zamanlar var, aleni bir şekilde darbe kastına dönük
olarak faaliyetlerini yürüttüğü zamanlar var. Bunları birbirinden ayırmak
elbette hukukun işi ve suçun şahsiliği ilkesi çerçevesinde her ne yapılıyorsa
yapılıyor. Bunun dışında keyfî, herhangi bir şekilde falanı da filanı da bu
işin içerisine katalım tarzında bir yaklaşım kesinlikle söz konusu değil.
Esasen, hem hukukun gereği olduğu için hem de her haksız uygulama sonuçta
topluma ve siyasete bir maliyet olarak geri döneceği için bu konuda son derece
dikkatliyiz, bunu belirteyim. 
Ayrıca,
12 Eylülle bu 15 Temmuz mukayesesi kesinlikle doğru ve tutarlı bir mukayese
değil. 12 Eylülde ben de gazetecilik yapıyordum, albaylar arıyorlardı ve ne
yazmamız gerektiğini bize nazikane bir şekilde söylüyorlardı, başka uygulamalar
da vardı.
(Mikrofon
otomatik cihaz tarafından kapatıldı) 
MEHMET
NACİ BOSTANCI (Amasya) – Orada, sonuçta darbeyi yapan emir komuta içerisinde
bir askeriye var. 
MAHMUT
TANAL (İstanbul) – Efendim, Naci Hocaya söz verelim biraz daha çünkü CHP varsa
herkes… Onun da hakkını savunuyorum. 
BAŞKAN
– Sayın Tanal, lütfen müsaade edin, Genel Kurulu idare ediyorum ben.
Bir
dakika daha ek süre vereceğim size, buyurun Sayın Bostancı.
MEHMET
NACİ BOSTANCI (Amasya) – Teşekkür ediyorum.
12
Eylülde emir komuta zinciri içerisinde askeriyenin yaptığı bir darbe söz
konusuydu, 15 Temmuzda ise toplumsal alanda örgütlenmiş; iktisadi, medya
alanında, iş adamı dünyasında örgütlenmiş ve nihai olarak askeriyede de kendi
çetesini kurmuş bir yapının müdahalesi söz konusuydu. Buna mukabele ederken,
bunu tecziye ederken elbette her türlü illiyet bağlantısı çerçevesinde çeşitli
konulardaki elemanlarına karşı da takibat ve hukuki işlemin yapılması aklın
gereğidir. Bu mukayese doğru olmamıştır.
Teşekkür
ediyorum.
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – İç Tüzük 60’a göre söz istiyorum.
BAŞKAN
– Buyurun, bir dakika.
23.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Doğrusu,
Sayın Bostancı’yı dinlerken hayretler içerisinde kaldım ben. Burada, bu
yapılanmayla ilgili kırk yıllık bir süreçten bahsedip ortaya çıkan hukuki
süreçleri kendisine göre değerlendirmesi AKP’li yetkililerin sıkça başvurduğu
bir yöntem olarak yansıyor. 
Sayın
Bostancı’ya şunu hatırlatmamız gerekiyor: Tam da bu yapılanmayı tarif ettiği
bütün o suç unsurları, kendisinin devleti yönetme organı olarak kabul ettiği
Milli Güvenlik Kurulunda 2004 yılında tespit edilmişti yani bundan tam on iki
yıl önce Sayın Bostancı’nın bu cemaat yapılanmasına isnat ettiği bütün suçlar
MGK tarafından tespit edilmiş ve karar altına alınmıştı. O dönemin Başbakan
yardımcıları ya da hükûmet yetkilileri de çıkıp bu Millî Güvenlik Kurulu
kararının geçersiz olduğunu ve hiçbir şekilde dikkate alınmayacağını
belirtmişlerdi. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Sayın Başkan, toparlıyorum müsaade ederseniz. 
BAŞKAN
– Bir dakika daha veriyorum. Toparlayalım lütfen. 
İDRİS
BALUKEN (Diyarbakır) – Yani burada böyle sübjektif, rölatif değerlendirmelerle
geçiştirilecek bir durum söz konusu değil. Biz, MGK’nın genel olarak o tüzel
yapısına karşıyız, bir darbe kurumudur, olmaması gerekir ama AKP Hükûmeti,
MGK’dan bugüne kadar aldığı bütün kararları hayata geçiren bir hükûmettir.
Madem böyle, o zaman, on iki yıl önce MGK’nın tespit ettiği bu yapılanmayı niye
AKP üstüne gitmeden büyütmeye devam etmiş? Niye bunu geçiştirmiş? Niye devletin
bekasını böyle tehlike altına atıp da ülkeyi bir darbe eşiğine, bir darbe
boğazlaşmasının içerisine sürüklemiş? Bunun cevabının verilmesi gerekir. Bunun
cevabı verilmediği gibi, bugün de darbeyle ilgili olan siyasi ayak bilinçli bir
şeklide korunuyor. Bu darbecilerle her kim iktidar partisi içerisinde
ilişkilenmişse korunuyor; açık ve nettir. 
BAŞKAN
– Teşekkür ederim. 
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 4/10/2016 tarihinde İzmir
Milletvekili Ertuğrul Kürkcü ve arkadaşları tarafından, 15 Temmuz darbe
girişimi sonrasında ilan edilen OHAL kapsamında Hükûmetin yayınladığı 668
sayılı Kanun Hükmünde Kararname’ye dayanarak kapatılan İMC TV, Azadi TV, Denge
TV, Hayatın Sesi TV, Jiyan TV, TV 10, Van TV, Zarok TV, Ses Radyo, Dünya Radyo,
Yön Radyo gibi yayın organlarının kapatılma gerekçelerini incelemek amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 5 Ekim 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
- Sayın milletvekilleri, Halkların Demokratik Partisi grup önerisinin lehinde
son olarak İzmir Milletvekili Sayın Atila Sertel konuşacak. 
Buyurun
Sayın Sertel. (CHP sıralarından alkışlar) 
ATİLA
SERTEL (İzmir) – Sayın Başkanım, sizi saygıyla selamlıyorum. Açılışta demokrasi
ve barış vurgusunu o kadar güzel yaptınız ki aynı vurguya katılmamak mümkün
değil ancak Türkiye’de yaşananların sizin iyi niyetinizle örtüşmediğini
belirterek konuşmama başlamak istiyorum. 
Hayatını
gazeteciliğe vermiş bir arkadaşınız olarak, fikir özgürlüğü, düşünce özgürlüğü,
fikrin özgürce söylenmesi noktasında hangi görüşten olursa olsun siyasi
görüşüne katılmasak da özgürlüğü savunan bir insan olarak burada
söyleyeceklerimi sanıyorum, AKP’li milletvekili arkadaşlarımız dikkatle
dinleyeceklerdir. Buraya çıkmadan önce 31 AKP’li vekil arkadaşımızı saymıştım,
zaman zaman değişiyor, 21’e düşüyor, 23’e; yüzde 10 civarında bir vekil
topluluğu bizi dikkatle izliyor; o da güzel. Şimdi, benim söyleyeceklerimin bir
kulaktan girip diğer kulaktan çıkmamasını, dikkatle dinlenmesi gerektiğini
vurgulamak istiyorum.
Arkadaşlar,
Hayatın Sesi televizyonunu ya da Yön Radyo’yu ya da TV 10’u, başka kanalları
darbeyle hiç ilişkilendirebilir misiniz? Onlar emeğin, özgürlüğün, özgürce
dünya düşüncesini söylemenin ötesinde hangi faaliyette bulundu da darbenin,
FETÖ’cülüğün hangi kanalından ses verdi de siz bunları kapatma cihetine
gittiniz? Hayatın Sesi, Hayat TV işçilerin, emekçilerin boğazlarından kestiği
lokmalarla ayakta durmaya çalışan ve işçilerin sesini Türkiye’ye taşımaya
çalışan bir kanal. Milyon dolarlarla kurulmadı bu saydığımız kanalların
hiçbiri; emekle kuruldu, dirençle kuruldu, mücadele içerisinde çıktı. 
Şimdi,
darbe aslında özgürlüklere karşıdır. Bu darbe gerçekleşmiş olsaydı inanın
bundan fazlasını yapacaklarını düşünmüyorum, inanın. Özgürlükler açısından
bakıldığı zaman, 12 Eylül ile AKP iktidarının kıyaslanması bile AKP’li vekiller
ve iktidar için bir zül olması gerekmektedir, zül olarak adlandırmaları
gerekmektedir. “Ya, bizi 12 Eylülle nasıl kıyaslıyorsunuz arkadaşlar?” diye
isyan etmeniz gerekmektedir. “O zaman o kadar radyo vardı, şimdi bu kadar radyo
var. O zaman o kadar gazete vardı, o zaman o kadar özgürlük vardı, şimdi yok.”
gibi bir anlayışla kendinizi 12 Eylülle kıyaslatıyorsanız bu ayıp gerçekten
size yeter diye düşünüyorum. TÜİK rakamlarına da baktığımızda, 7 bin
gazetecinin bu süreç içerisinde işsiz kalmasının ötesinde bu televizyonların,
gazetelerin, radyoların gerçekten, kapatılmasıyla 2.500 gazetecinin de
işsizliğe mahkûm edildiğini bilmenizi isterim. Sizinle zamanında aynı görüş
paralelinde yürürken desteklediğiniz, hatta “Basın İlan Kurumunda 800 bin
tirajı var kardeşim, ona göre resmî ilan alması lazım. Zaman gazetesi abone
yapıyor kardeşim. Sen niye buna karşı çıkıyorsun? Resmî ilanlardan elbette ki
800 bin tirajla faydalanacak.” diyenler biz değiliz, sizsiniz. Biz onun
karşısında Resmi Gazete satışını savunurken siz 800 bin tirajına göre o
gazeteyi beslediniz, kanalları beslediniz.
Biz
birçok gazeteci meslektaşım, arkadaşımla televizyon programlarına çıktık.
Gazeteciler Federasyonu ve Gazeteciler Cemiyeti Başkanı olarak o zaman da
özgürlükleri savunuyorduk. Ergenekonda gazeteci arkadaşlarımız, aydınlar
tutukluyken biz “Arkadaşlar, bu arkadaşlarımızı yargılıyorsunuz ve içeride
tutuyorsunuz. Ancak, bu arkadaşlarımızın sonuçta beraat etmesi hâlinde
Allah’tan başka kimse onların ömürlerine ömür katamaz.” dediğimizde “Ya, zamanı
gelince aklanırlar. Yatan yatar.” diyen anlayışla siz karşımıza çıkıyordunuz.
Bunlar doğru değildi arkadaşlar. Bugün de aynı uyarıları yapmakla mükellef
hissediyorum kendimi, samimiyetle bunu yapıyorum.
Yine
gazeteci kökenli olan ve darbeyle ilişkisi belirlenmemiş, eline silah almamış,
herhangi bir kalkışmanın içinde olmamış insanları sadece görüşlerini yazdı ve
beyan etti, bildirdi diye cezaevine atmak ve onları uzun süre içeride tutmak
doğru değil arkadaşlar. Bu konunun da çok önemle altını çiziyorum. 
45
gazete kapattınız 15 Temmuz sonrası. Sonra 16 televizyon kapattınız, sonra 15
dergi kapattınız ve 22 radyoyu kapattınız. Yetinmediniz, geçen gün yani dün 12
televizyonu, 11 radyoyu daha kapattınız. İMC TV, Hayatın Sesi TV, Denge TV,
Jiyan TV, Zarok TV, Van TV, Yön Radyo… Yön Radyonun türkülerinden korktunuz
arkadaşlar; sözünden, sazından, telinden, türkülerden çekindiniz, korktunuz.
Böyle bir şey olabilir mi? Bunlar toplum kesimi tarafından dinlenen kanallar.
Örneğin Yön Radyo, Alevi kesimine seslenen, türkülerini çalan bir radyo. Yine
TV 10, aynı kesime seslenen bir televizyon. Bunları hangi suçla hangi iştirak
içerisinde gördünüz de şırak diye kapattınız? 
Arkadaşlar,
TRT’ye kalsaydınız darbe o akşam gerçekleşebilirdi biliyor musunuz? Ben TRT’nin
kanalını izlediğimde inanılmaz bir şey gördüm. Darbe bildirisini okuyordu bir
hanımefendi. İyi sesli bir spikerdir, iyi tanırım kendisini. Darbecilerin
bildirisi okunurken o sırada Sayın Cumhurbaşkanı hiç sevmediği ve zaman zaman
cezalandırdığı, zaman zaman da vergi müfettişleriyle ayağına çağırdığı kanala,
o yasakladığı İnternet, o yasakladığı sosyal medya -Twitter- üzerinden resmiyle,
sesiyle çıktı. İyi ki o kanallar var ve iyi ki o kanallar yaşıyor arkadaşlar.
Eğer TRT’ye kalsaydık vaydı ki hâlimize vay; neydi, ne yapacaklardı, onu merak
ediyorum. (CHP sıralarından alkışlar) 
Sevgili
arkadaşlar, bu ülkede bazı şeyleri çok açık konuşmak lazım. Bankaya para
yatırdı diye polisi, öğretmeni, memuru, işçiyi alıyorsunuz, işinden
ediyorsunuz, aşından ediyorsunuz, açlığa ve sefalete mahkûm ediyorsunuz. Peki,
aynı bankadan milyon dolar kredi çekerek boğazda yalı alan AKP çığırtkanı bir gazeteci
hanımefendiye ve eşine niye hâlâ büyük kanallarda AKP savunuculuğunu
üstlendiriyorsunuz? (CHP sıralarından alkışlar) Soruyorum, bu doğru mudur, hak
mıdır, bunu soruyorum. 
Sevgili
arkadaşlarım, AKP çığırtkanı olunabilir, buna saygı duyarım ama oradan
nemalananlara hiç saygı duymam. Düşüncesini maddi menfaat karşısında değil de
namusluca ve onurluca savunacak herkesin elini sıkarım ama “Ver bu taraftan,
biraz da bu taraftan.” diyen anlayışla, düzen anlayışıyla, Ersin Düzen
anlayışıyla hareket ve o beslenen medyanın sonuçta size de hayır
getirmeyeceğini sözlerime eklemek istiyorum.
Sevgili
arkadaşlarım, sözlerimi bitireceğim. Hüseyin Avni Mutlu’yu hatırlıyorsunuz.
Hüseyin Avni Mutlu İstanbul Valisiydi. Gezi olayları sırasında çocuklarımız
vurulurken, Berkin Elvan 14 yaşında kurşunlanırken, insanların üzerine
TOMA’larla gaz sıkılırken, boğulurken, öldürülürken, işkence edilirken,
çocuklar sakat bırakılırken, gözleri plastik mermiyle çıkarılırken İstanbul
Valisiydi Hüseyin Avni Mutlu. Twitter’da da Gezicilerle alay eden ve onları
küçümseyen randevularıyla da çok iyi hatırlanır İstanbul Valisi. Ben geçen gün
bir yetkiliye söyledim: “Hüseyin Avni Mutlu’yu hatırlıyor musunuz?” dedim.
“Hatırlıyorum.” dedi. “Şimdi nerede?” dedim. “Şimdi Silivri’de.” dedi. İşte, Silivri’de
olunabiliyor. Demek ki -AKP iktidarının güdümünde, emrivaki- sorgusuz ve
sualsiz devletin valisi olacağın yerde AKP’nin valisi olursan sonunda gidersin
Silivri’ye. 
Bir
şeyi daha hatırlatmak istiyorum. Benim hemşehrim Hüseyin Çapkın. Hayatım boyunca
da siyaseten hiç örtüşmedim, ne zaman karşı karşıya gelsem onunla kavga
etmişimdir. Ama adamı çiftliğinden aldınız, İstanbul’a emniyet müdürü yaptınız.
Şimdi nerede? Mal varlığına el koydunuz, Silivri’de. 
Arkadaşlar,
size son sözlerimi söyleyeyim: Size güven olmuyor. Siz hemen kandırılmaya açık
ve hemen kandırmaya yatkın ve insan harcamaya açık bir partisiniz, sonunuz ilk
seçimde gelmiştir.
Saygılar
sunuyorum. (CHP sıralarından alkışlar)
BAŞKAN
– Teşekkür ederim. 
Halkların
Demokratik Partisi grup önerisinin aleyhinde son olarak Mardin Milletvekili
Sayın Orhan Miroğlu konuşacaktır. 
Buyurun
Sayın Miroğlu. (AK PARTİ sıralarından alkışlar)
ORHAN
MİROĞLU (Mardin) – Sayın Başkan, değerli milletvekili arkadaşlarım; kuşkusuz
önemli bir mesele yani medyanın özgürlük alanının genişlemesi, var olan alanın
korunması, düşünce özgürlüğünün bütün siyasi partilerimiz tarafından makbul bir
düşünce olarak, makbul bir fikir olarak görülmesi. Bunları tabii zaman zaman
Meclis çatısı altında tartışıyoruz. Ama, tabii, burada aslında içerik olarak,
muhteva olarak neyi tartıştığımızı bilmemiz lazım. Yani, bu kapatılan birtakım
yayın organları içerisinde -işte arkadaşlar söylediler- Zarok TV gibi ya da Yön
Radyo gibi kanalların tekrar, yeniden gözden geçirilmesi elbette ki benim de
istediğim bir şey. Ama, burada bir medya var ki bu medya bu ülkede şiddetin ve
tarihin başladığı günden bugüne bu şiddet ve teröre ilişkin politikalarında
hemen hemen hiçbir değişiklik yapmıyor; şimdi bunun altını çizmek istiyorum.
İkincisi: HDP
Grubu adına konuşan değerli milletvekilimiz bu meseleyi sanki bütün Kürt
medyasına yönelmiş bir baskı, bir tehdit, bir hedef gibi anladığını ifade etti.
Bu böyle değil. Yani, hepimiz çok iyi biliyoruz ki bugün Kürt medyası adına
yayın yapan organlar sadece PKK’nin kontrol ettiği alanda yayın yapan
organlardan ibaret değil. Mesela, BasNews gibi bir gazete var ve bu, belki
sizin zaman zaman fikirlerinize başvuran, sizin de görüşlerinizi alan çok iyi
ve güçlü bir yayıncılık yapıyor. Yine, Rudaw var, radyo ve televizyon
yayıncılığı yapıyor ve maalesef Rojava bölgesinde Rudaw’ın ne okunması ne de
haber yapması bugün mümkün değil. Demin arkadaşımız çok güzel ifade etti; eğer
böyle bir şey olursa, evet, hepimiz karşı çıkalım. İMC TV’nin basılması
sırasında ya da İMC TV’deki bir işlem sırasında bir kadına, hanımefendiye
yönelik baskı; evet, bu eleştirilebilecek bir şey, varsa öyle bir şey, hepimiz
karşı çıkalım. Ama, şimdi, şunu da görelim: Yani, standartlar olmasın bu
alanda. Nedir bu? Rudaw’ın muhabiri bir süre önce Rojava bölgesine giremedi,
hamile bir kadındı bu ve tekmelendi orada. Bunu da bu arkadaşlarımız ifade
edelerse gerçekten sevineceğiz ama bunu ifade etmiyorlar.
SİBEL YİĞİTALP
(Diyarbakır) – Ne ilgisi var?
ORHAN MİROĞLU
(Devamla) – Müsaade ederseniz… Bakın ben sizi dinledim, müdahale etmeyin.
Şimdi,
bu ikincisi ya bu Sartre örneği, Sartre’ın sömürgeciliğe karşı
tutumunu tartıştığımızda burada bu tutuma karşı çıkacak bir tek kişi var mı?
Mesele bu değil. Mesele şudur bence: Sartre eğer bugün yaşasaydı DAİŞ’in Avrupa
düzeyinde ve hatta bütün dünyaya yaydığı şiddet ve terör politikası karşısında
ne düşünürdü, biz bunu tartışıyoruz, yoksa Sartre’ın Cezayir’in Ulusal Kurtuluş
Savaşı sırasında sömürgeciliğe karşı...
ERTUĞRUL
KÜRKCÜ (İzmir) – İMC DAİŞ’in yayın organı mı ya?
ORHAN
MİROĞLU (Devamla) – Ertuğrul Bey, dinleyin lütfen. 
...tutumunda
bir sorun yok, o tutum elbette ki makbul bir tutumdur ama eğer bugün Sartre
yaşasaydı acaba DAİŞ adına Paris’te yayın yapacak bir organın meşru olduğunu
savunabilecek miydi ya da savunur muydu böyle bir şeyi ya da kendisi veya başka
Fransız aydınları bu yayın organında acaba köşe yazarlar mıydı? 
Şimdi,
değerli HDP Grubunun gerekçesinde şöyle bir şey var, tümünü okudum, size tümü
konusunda bir şey söylemeyeceğim ama şurada çok önemli bir cümle var bence, tam
başlangıçta: “668 sayılı Kanun Hükmünde Kararname’de yer alan millî güvenliği
tehdit eden yapı, oluşum ve gruplar ile terör örgütlerine aidiyeti belirlenen
kanallar.” Şimdi, bu aidiyeti konuşmamız lazım. Bu kanallarda bu aidiyet var mı
yok mu?
ERTUĞRUL
KÜRKCÜ (İzmir) – Kim belirlemiş? 
ORHAN
MİROĞLU (Devamla) - Dünyanın hangi ülkesinde Türkiye’ye karşı savaş yapan bir
örgütün -ya da dünyanın herhangi bir ülkesinde de olabilir ama tabii ki biz
Türkiye’yi konuşuyoruz- eş başkanı köşe yazısı yazabilir? Dünyanın hangi
ülkesinde bu örgütü yöneten 3’üncü sıradaki insan yine düzenli köşe yazısı
yazabilir? Böyle bir şey olamaz. Tutum buna karşıdır, yoksa tutum Kürt
medyasının yayıncılık politikasına falan ilişkin değildir. Yani İMC TV’de türkü
programı da olur, bilmem ne programı da olur, ona kimse karşı çıkmaz, tıpkı TRT
Kürdî’deki programları hepimizin beğeniyle izlemesi gibi, burada hiçbir problem
yok ama problem şu: Şiddet ve terör meselesidir ve bu meseleye bu medya
sağlıklı bir biçimde bakmadığı sürece başı beladan kurtulmayacaktır. Yani
geçmişte toleransla karşılanan bu meselede artık herkesin çok iyi düşünmesi
yani şapkasını önüne koyup düşünmesi lazım. Bilhassa hendek meselesi üzerinden
bu ülkenin yaşadığı bu acı ortadayken, hâlâ bölgede 60 bin konut inşa edilmeyi
bekliyorken, 300 bin kişi evini barkını terk etmek zorunda kalmışken, bu örgüt
mensubu 7 bin kişi hayatını kaybetmişken, bu örgütle mücadele eden 600 güvenlik
görevlisi şehit olmuşken kimse kusura bakmasın, teröre ve şiddete toleransla
yaklaşan, hatta bunun propagandasını çok ciddi bir biçimde yapan yayın
organları, demokrasiyi korumak adına, elbette ki engellenecektir. Bundan hiç
kimsenin şüphesi olmasın. (AK PARTİ sıralarından alkışlar) Bunu yapacağımız
yerde şöyle mi düşünelim? Ben, mesela HDP’deki arkadaşlarımızın, dostlarımızın
gerçekten de samimiyetle şunu bir muhasebe etmelerini isterim. Kürtler adına
bugün hangi fikirler savunulamıyor? Bugün, Türkiye’de “Türkiye Kürdistan
Demokrat Partisi” ismiyle kurulan bir parti var ve bu parti şu an siyasi
faaliyetler yapıyor. Aynı şekilde, Kürdistan Azadi Partisi var Türkiye’de.
Bizim yasalarımıza göre kurulmuş bu 2 parti, HDP’nin siyasi olarak güçlü olduğu
yerlerde alternatif bir siyaset yapmaya çalışıyorlar, bu da doğal hakları.
Burada hiçbir yayın organı kalkıp da “Ben Kürtlere demokratik özerklik
savunduğum için kapatıldım.” diyemez ama o demokratik özerkliğin -buna inanmak
ayrı bir şeydir, bunun siyasetini yapmak ayrı bir şeydir- 10 bin kişinin
katledildiği haksız bir çatışma –tırnak içerisinde- haksız bir savaşa göre
şekilleneceğini söylemek ve buna inanmak elbette ki bugünün Türkiye
koşullarında savunulacak bir şey değildir dolayısıyla bir muhasebe yapılmalı.
Bu muhasebeyi PKK yapar mı, onu bilemem ama HDP’li arkadaşlarımızın bu
muhasebeyi yapmaları gerekiyor. Federasyonu savunabilirsiniz, savunan partiler
var, bağımsızlığı dahi. Bugün Kürt aydınları arasında, Kürt sivil toplumu
içerisinde bağımsızlığı bile teneffüs eden insanlar var. Burada sınır, kriter
nedir? Sınır ve kriter, şiddet ve terör öngörmemektir. Bu yayın organlarında
zaman zaman -ben dâhil birçok bildiğiniz Kürt aydını vesaire- arkadaşlarımıza
yönelik bizzat bu örgütün eş başkanları tarafından kişilik katli,
itibarsızlaştırma, hedef gösterme… İnanın, ben kendime iş edinsem şu an Ankara
adliyelerinde, İstanbul adliyelerinde bine yakın davam olurdu, hiçbiri için
dava falan açmadım, açmayacağım da. Çünkü, bunun da bir şeyi olduğuna
inanmıyorum ama bir örgütün eş başkanı Türkiye’de böyle bir gazete çıkaramaz ve
orada da yayın politikası izleyemez. 
Bakın,
bugünlerde FARC’ı çok tartışıyoruz, Kolombiya barış süreci; referanduma
takıldı, çok önemli bir madde vardı –konumuz değil ama bunu ifade etmek
istiyorum karşınıza gelmişken- FARC örgütünün üyelerinin işlediği suçlar yargı
konusu olmayacak, yargılanmayacaklar yani ama o suçu işleyen FARC üyesi
militanlar kamu hizmetlerinden yasaklı sayılacak. Halk buna itiraz etti,
referanduma itiraz etmesinin en önemli sebebi budur. İtiraz ediyor çünkü bir
halka karşı sistemli bir biçimde kırk yıl, elli yıl -FARC söz konusu olduğunda-
işlenen suçları bir halk affetmiyor. “Senin barışına, tamam, ben bir şey
demiyorum ama bu barış bu şekilde olmaz.” diyor. Biz bununla karşılaşır mıyız,
önümüzdeki dönemlerde böyle bir süreç yaşar mıyız, bu ayrı bir mesele ama
bakın, Kolombiyalı yazar… 
Şimdi,
Aslı Erdoğan… Ben Aslı Erdoğan’ın tutuksuz yargılanmasını istiyorum, diğer
yazarlar için de aynı şeyi düşünüyorum, ben de bir yazarım çünkü. Hiçbir
yazarın işlediği suç ne olursa olsun Türkiye’de bizim mevcut yasalarımıza göre
yargılanabileceğini ama tutuksuz yargılanabileceğini düşünenlerdenim ve Aslı
Erdoğan tutuklandığında ilk itirazı “Face”ten yapan da benim ama Aslı Erdoğan’ı
da eleştiriyorum. Böyle bir gazetede köşe yazamazsınız, böyle bir gazetede
yazamazsınız çünkü bu gazetenin bu Meclise beş nüshasını getirsem burada,
eminim, yüzde 80’iniz, yüzde 90’ınız okumaktan korkarsınız. Aynı şekilde, söz
konusu televizyonun programlarını da izleyin. Ben şahsen korkuyorum artık,
izleyemiyorum. Bu meseleyle alakalı biriyim, bilmek istiyorum “Ne düşünüyor?
Kandil, neyi ne yapmak istiyor?” ama artık korkuyoruz. Bu hissiyat kişisel bir
hissiyat da değil ve inanın, propaganda amacıyla da söylediğim bir şey değil. 
Marquez,
FARC ve devlet arasında barışın olmasını isteyen -rahmetli oldu- Nobel ödülü
almış bir yazardı. Hiçbir zaman FARC’ın yayın organlarında yazmadı ama her
zaman FARC’ın haklarını vesaire savundu. Nobel aldığı zaman Meksika’da
sürgündeydi ve Kolombiya Devlet Başkanı gitti, onu kendi ülkesine davet etti ve
o barış sürecinde de ölünceye kadar çok önemli görevler üstlendi.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Miroğlu.
ORHAN
MİROĞLU (Devamla) – Ben de teşekkür ediyorum.
Değerli
arkadaşlar, HDP’nin bu önergesine şu anlayışla, çok özet bir anlayışla karşı
çıkıyoruz grup olarak: Barış gazeteciliğine ve medyasına evet ama savaş
gazeteciliği ve medyasına hayır diyoruz. (AK PARTİ sıralarından alkışlar)
BAŞKAN
– Teşekkür ederim Sayın Miroğlu.
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Sayın Başkan, sayın hatip adımı da zikrederek özellikle
PKK’nin kontrol ettiği yayın kuruluşlarına dair bir savunu içerisinde konuşma
yaptığımı iddia etti. İç Tüzük’e göre sataşmadan söz istiyorum. 
BAŞKAN
– Buyurun. 
ORHAN
MİROĞLU (Mardin) – Ya, getireyim sana ya! Getireyim sana burada bir koli gazete
göstereyim ya! Yapmayın bunu arkadaşlar, yapmayın!
MAHMUT
TOĞRUL (Gaziantep) – Boş konuşma!
ORHAN
MİROĞLU (Mardin) – Hiç yok değil mi? Hiçbir şey yok!
BAŞKAN
– Sayın Miroğlu, lütfen…
Buyurun
Sayın Yıldırım.
VII.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın,
Mardin Milletvekili Orhan Miroğlu’nun HDP grup önerisi üzerinde yaptığı
konuşması sırasında şahsına sataşması nedeniyle konuşması
AHMET
YILDIRIM (Muş) – Şimdi, sayın hatip özellikle, KCK eş başkanının köşe yazısı
yazdığı bir gazeteden söz etti. Ben de o özgür basın geleneğinin 1990’da
haftalık olarak çıkan “Yeni Ülke”den beri takipçisiyim. O gazetede yazsam
gururla, onurla söylerim ama beyefendi yazdı, beyefendi o gazetede köşe
yazarlığı yaptı ve çizgisi hiçbir zaman değişmemiş bir gazetedir. (HDP
sıralarından alkışlar)
ORHAN
MİROĞLU (Mardin) – Hayır, hiç yazmadım ben. Yazsam söylerim, yazmadım, yanlış
biliyorsun. 
BAŞKAN
– Sayın Miroğlu, size de sonra söz hakkı veririm, lütfen…
AHMET
YILDIRIM (Devamla) – Sizin o gazeteyle olan ilginizi de biliyoruz.
ORHAN
MİROĞLU (Mardin) – Yazmadım köşe yazısı.
AHMET
YILDIRIM (Devamla) – O gazete Türkiye’de özgür basın geleneğinin yüz akıdır.
İkinci
bir husus: Kalkmış, RTÜK’ten lisanslanmayan BasNews’ten, Rudaw TV’den söz
ediyor. Emin olun, bütün o yayın politikalarına ve çizgisine rağmen eğer RTÜK
lisanslı olsaydı onlar da bugün kapatılmıştı.
HALİS
DALKILIÇ (İstanbul) – Hangi sataşmadan söz aldın? PKK’ya sataştığı için mi,
HDP’ye sataştığı için mi? Hangisinden dolayı söz aldın?
AHMET
YILDIRIM (Devamla) – Bir diğer husus: Özellikle, DAİŞ’in yayın organıyla kalkıp
konuşmamı ilişkilendiriyor. Rahat olun Sayın Miroğlu, DAİŞ’in yayın organlarına
bu ülkede yasak yok. 
İDRİS
BALUKEN (Diyarbakır) – Çarşaf çarşaf çıkıyor, çarşaf çarşaf!
AHMET
YILDIRIM (Devamla) – Açın Konstantiniyye dergisinin kimin yayın organı olduğuna
bakın ve hâlâ bu ülkede çıktığını bir gelin buradan savunun bakayım.
ORHAN
MİROĞLU (Mardin) – Hayır, savunmuyorum.
İDRİS
BALUKEN (Diyarbakır) – Onlarca var, onlarca dergi, onlarca.
AHMET
YILDIRIM (Devamla) – Bir diğer husus: Konuşmanızın arasında, bu çizgiye
gelmezlerse başları beladan kurtulmayacakmış! Bunu bir tehdit olarak mı
algılayalım?
ORHAN
MİROĞLU (Mardin) – Hayır, yazı…
AHMET
YILDIRIM (Devamla) – O zaman lütfen ölçülü konuşun.
Bir
diğer husus: Kürt’e dair, özellikle, emekçisi, öğretmeni, öğrencisi, yaşlısı,
bebesi, TV’si, radyosu demem sizi rahatsız etmiş. 
ORHAN
MİROĞLU (Mardin) – Hiç etmiyor, hiç etmiyor.
AHMET
YILDIRIM (Devamla) – Şüphesiz, Kürtlüğünü terk eden, Allah’ın ona vermiş olduğu
kimlikten ve dilden vazgeçenler sistem içerisinde tırşıkçı olmak koşuluyla yer
bulabiliyorlar.
Teşekkürler.
(HDP sıralarından alkışlar) 
HALİS
DALKILIÇ (İstanbul) – Sayın Yıldırım, PKK’ya sataşmadan mı söz aldın, HDP’ye
sataşmadan mı söz aldın, hangisinden söz aldın?
ORHAN
MİROĞLU (Mardin) – Sayın Başkan...
BAŞKAN
– Sayın Miroğlu, sizi dinliyorum.
ORHAN
MİROĞLU (Mardin) – Sataşma değil de arkadaşımız birçok şeyi yanlış anlamış,
bizim de o anladığı yanlışlıkları kabul etmemizi istiyor, o yüzden söz
istiyorum. Kabul edemeyiz yani.
BAŞKAN
– Sataşmadan dolayı mı söz istiyorsunuz?
ORHAN
MİROĞLU (Mardin) – Sataşmadan dolayı... Ben “sataşma” demiyorum yani açık bir
dezenformasyondan ötürü...
BAŞKAN
– Buyurun, iki dakika. (AK PARTİ sıralarından alkışlar) 
HALİS
DALKILIÇ (İstanbul) – Sayın Miroğlu, sataşacaksan PKK’ya sataş, bakalım cevap
veriyor mu!
2.- Mardin Milletvekili Orhan Miroğlu’nun,
Muş Milletvekili Ahmet Yıldırım’ın sataşma nedeniyle yaptığı konuşması
sırasında şahsına sataşması nedeniyle konuşması
ORHAN
MİROĞLU (Mardin) – Yahu bu hakikaten polemik falan değil arkadaşlar. Bu
meseleyi ciddi konuşalım. Ben Gündem’de falan köşe yazmadım, yazabilirdim de,
bunda hiçbir problem yok, bunu yanlış biliyorsunuz. Ben Gündem’e zaman zaman
yazılar yazardım. Benim köşe yazarlığım Taraf’la başladı.
AHMET
YILDIRIM (Muş) – Biz de “Zaman zaman” dedik zaten, “Yirmi beş yıldır
yazıyorsun.” demedik.
ORHAN
MİROĞLU (Devamla) – Müsaade et yani şimdi sen köşe yazdığımı söyledin, köşe
yazmadım ben. 
BAŞKAN
– Karşılıklı konuşmayalım Sayın Yıldırım.
ORHAN
MİROĞLU (Devamla) – Benim orada yayınlanmış...
İDRİS
BALUKEN (Diyarbakır) – Ya, birçok yazın var yani hepimiz okuduk o yazıları.
ORHAN
MİROĞLU (Devamla) – Müsaade edin ya, ya biraz bırak konuşalım.
Orada
yazılarım var, o yazılarıma bugün de sahip çıkıyorum. Getirin o yazıları,
getirin konuşalım. 
ERTUĞRUL
KÜRKCÜ (İzmir) – Niye terör organına yazı yazıyorsun canım, ayıp değil mi!
ORHAN
MİROĞLU (Devamla) – Ama siz Bese Hozat’ın Orhan Miroğlu’nu, Metiner’i, Muhsin
Kızılkaya’yı hedef gösteren röportajlarına sahip çıkabiliyor musunuz? Ben o
yazılarıma sahip çıkıyorum. (AK PARTİ sıralarından alkışlar) Çünkü o yazılar da
bugün olduğum gibi, bugün durduğum yerden yazılan yazılardı, demokrasi ve barış
yazılarıydı onlar, 1 ya da 2 makaleyi geçmemiş.
İDRİS
BALUKEN (Diyarbakır) – Çamur medyasını o zaman kapat, çamur medyasını, her gün
bizi hedef gösteriyor.
ORHAN
MİROĞLU (Devamla) – Arkadaşlar, şunu herkes bilmesi lazım: Ben köşe yazısı
falan yazmadım. Ben Radikal Pazar ekinde düzenli yazılar yazıyordum. 
MEHMET
METİNER (İstanbul) – Amerika’nın tırşıkçılarına ne anlatıyorsun ya!
ORHAN
MİROĞLU (Devamla) – Efendim?
MEHMET
METİNER (İstanbul) – Amerika’nın tırşıkçılığını yapanlara ne anlatıyorsun ya!
ORHAN
MİROĞLU (Devamla) – Neyse.
BAŞKAN
– Sayın Miroğlu, lütfen.
ORHAN
MİROĞLU (Devamla) – Ama ben Taraf’ta düzenli köşe yazmaya başladım. En son köşe
yazdığım gazete de buydu. Benim hiçbir şekilde Kürt yayıncılığı konusunda
hiçbir şeyim yok, hiçbir şeyim yok ama ben Esad gibi cellatların da parasıyla
kurulmuş hiçbir yapıya saygı duymuyorum Ahmet Bey, siz de bunu öyle bilin. (AK
PARTİ sıralarından alkışlar) Başka da hiçbir şey söylemiyorum, polemiğe gerek
yok. Siz belli ki hiçbir muhasebe yapmayacaksınız. Ben sizin yerinizde olsam 7
bin kişinin öldüğü bir savaştan sonra bu sıralarda böyle rahat oturmaz... 
AHMET
YILDIRIM (Muş) – Emrin olur, emrin olur!
ORHAN
MİROĞLU (Devamla) – ...ve Kürtlerin beni bu rahatlıkla seyretmesinden biraz
rahatsız olurdum. (AK PARTİ sıralarından alkışlar) 
AHMET
YILDIRIM (Muş) – Beni sen mi buraya oturttun, sen mi oturttun buraya?
ERTUĞRUL
KÜRKCÜ (İzmir) – Sen onları öldüren birlikleri teftiş eden adam değil misin? 
BAŞKAN
– Teşekkür ederim. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, sizi dinliyorum.
İDRİS
BALUKEN (Diyarbakır) – Şimdi, son cümlelerinde açıkça grubumuzu hem hedef
gösterdi hem de sataştı. 
BAŞKAN
– Sayın Baluken, bunu sormak zorundayım, yoksa dinledim, kanaatim de o
yöndedir. 
İDRİS
BALUKEN (Diyarbakır) – “Yerinizde olsam bu sıralarda oturmam.” diye açık
sataşmada bulundu. Sataşmadan dolayı söz istiyorum. 
BAŞKAN
– Biliyorsunuz usul gereği soruyorum, yoksa size verecektim zaten sataşmadan
dolayı söz. 
Buyurun
iki dakika. 
3.- Diyarbakır Milletvekili İdris
Baluken’in, Mardin Milletvekili Orhan Miroğlu’nun sataşma nedeniyle yaptığı
konuşması sırasında HDP Grubuna sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan. 
Bu
polemiği öyle uzatma niyetinde falan değiliz. Ancak, bizim bu sıralarda oturup
oturmayacağımızı belirleyebilecek tek bir güç var, oy aldığımız halkımızdır.
(HDP sıralarından alkışlar) Halkımız bize bu sıralarda oturma yetkisi verdiği
sürece üzerimizdeki saldırılar, baskılar hangi boyutta olursa olsun biz
halkımızın bize vermiş olduğu o yetkiye dayanarak bu sıraları hakikatleri
Meclise taşıma adına kullanmaya devam edeceğiz. 
7
bin kişinin öldüğü savaşla ilgili kararlara gelince, Sayın Miroğlu bunu gayet
iyi biliyorsunuz. O masa niye devrildi, izleme heyeti bir hafta içerisinde
giderken niye gitmedi?
ORHAN
MİROĞLU (Mardin) – Tamam, konuşalım. 
İDRİS
BALUKEN (Devamla) – Dolmabahçe mutabakatını kim reddetti?
ORHAN
MİROĞLU (Mardin) – Reddedince hendekler üzerinden savaş mı yapmalı? 
İDRİS
BALUKEN (Devamla) – Bütün çöktürme planı kapsamında kentlerin merkezlerini kim
yaktı, kim yıktı, senin milletvekili olduğun o kentte bir Nusaybin şehri nasıl
haritadan silindi? Onların hepsini çok iyi biliyorsunuz, çok iyi biliyorsunuz.
Cumhurbaşkanı çıkıp hani “Musul Musullularındır.” diyor ya “Şam Şamlılarındır.”
diyor ya bak, bugün Şırnak Şırnaklıların değil biliyor musun? 
ORHAN
MİROĞLU (Mardin) – Sayenizde, sayenizde!
İDRİS
BALUKEN (Devamla) – Aradan aylar geçmesine rağmen Şırnaklılar hâlâ Şırnak’a
giriş yapamıyor. Savaşın sebebi, 7 bin ölümün sebebi burada aranmalı. Hâlâ
barış iradesi ortada. Sayın Öcalan’ın son aile görüşmesinde gönderdiği mesaj
net: “Samimi olunsun, ciddi gelinsin, altı ayda biz bu meseleyi çözeriz.”
diyor. Cevabınız ne oldu? Belediyelere kayyum atama oldu, basına yönelik
saldırılar oldu, demokratik siyaseti susturma, tasfiye saldırıları oldu.
Dolayısıyla savaşı kimin başlattığı kimin sürdürdüğü, hâlâ masaya kimin
gelmeyerek savaşı sürdürmek istediği Türkiye halkları açısından nettir.
Hepinizi
saygıyla selamlıyorum. (HDP sıralarından alkışlar) 
HAKAN
ÇAVUŞOĞLU (Bursa) – Yok masa yok! Masa falan yok artık Sayın Baluken. 
BAŞKAN
– Teşekkür ederim.
ORHAN
MİROĞLU (Mardin) – Sayın Başkan…
BAŞKAN
– Sayın Miroğlu…
ORHAN
MİROĞLU (Mardin) – Sataşmadan dolayı…
ERTUĞRUL
KÜRKCÜ (İzmir) – Her şeyi üstüne alınma ya!
BAŞKAN
– Şimdi bunun bir sonu olması gerekiyor. 
ORHAN
MİROĞLU (Mardin) – Tamam, son olsun.
BAŞKAN
– Yerinizden size bir dakika söz vereyim. Bu sataşmalarla gündemin konusundan
uzaklaşıyoruz. 
Gündemden
uzaklaştık, başka bir konuyu tartışmaya başladık, gündeme davet ediyorum bütün
milletvekillerini.
Sayın
Miroğlu, buyurun.
IV.- AÇIKLAMALAR (Devam)
24.- Mardin Milletvekili Orhan Miroğlu’nun,
Diyarbakır Milletvekili İdris Baluken’in sataşma nedeniyle yaptığı
konuşmasındaki bazı ifadelerine ilişkin açıklaması
ORHAN
MİROĞLU (Mardin) – Şimdi, Sayın Genel Başkan, ben sizin orada oturmanızı
hayatım boyunca savunmuş bir insanım. Yani “sizin” derken, bu geleneğin bu
Mecliste temsil edilmesi için bedel ödemiş bir insanım; bunu çok iyi
biliyorsunuz. Benim itirazım buna değil, benim itirazım öyle bir felaket
konusunda halkın temsilcileri olarak, milyonlarca oy almış insanlar olarak
rahatsızlık duymanız ve o rahatsızlığı bize hissettirmenizdir; benim için sorun
bu. Siz burada şimdi…
İDRİS
BALUKEN (Diyarbakır) – Barış dışında ne demişiz?
ORHAN
MİROĞLU (Mardin) – Müsaade edin… 
İDRİS
BALUKEN (Diyarbakır) – Biz barış dışında hiçbir şey demedik.
ORHAN
MİROĞLU (Mardin) – Benim buna bir itirazım yok. 
İDRİS
BALUKEN (Diyarbakır) – Siz “Savaşalım.” diyorsunuz, biz “Barış.” diyoruz. 
ORHAN
MİROĞLU (Mardin) – Sizin oradaki varlığınızın, sizin bu salondaki varlığınızın
devamı için her türlü fedakârlığı da yapmaya hazırım, bunu da bilin; burada
hiçbir problem yok.
Şimdi,
siz bu Dolmabahçe mutabakatı… Bunları geçelim artık Sayın Genel Başkan, lütfen
geçelim. Dolmabahçe mutabakatı diyelim tek taraflı olarak feshedildi, bunun
karşılığı gidip Nusaybin’den başlayarak Sur’a kadar bir bölgeyi silahlarla,
bombalarla donatmak mıydı Sayın Genel Başkan? 
(Mikrofon
otomatik cihaz tarafından kapatıldı) 
BAŞKAN
– Teşekkür ederim…
ORHAN
MİROĞLU (Mardin) – Siyaset yapma şartları yok muydu? Bugün de vardır siyasi
şartlar, buyurun siyaset yapalım. 
BAŞKAN
– Sayın Miroğlu, teşekkür ederim. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, size de aynı şeyleri…
İDRİS
BALUKEN (Diyarbakır) – Sayın Başkan, sadece tutanaklara geçmesi açısından iki
cümle rica edeceğim. 
BAŞKAN
– Evet, size de aynı şeyleri söylüyorum, başka bir konu, konuşalım, tartışalım
ama şu anda gündemimiz bu değil.
İDRİS
BALUKEN (Diyarbakır) – Tabii tabii. 
Sayın
Başkan, bu sıralarda oturan HDP grubu bugüne kadar gerek içeride gerek dışarıda
Kürt meselesi başta olmak üzere bütün temel sorunların çözümü için barış
dışında asla farklı bir söylemde bulunmamıştır, farklı bir politika
belirlememiştir. Nitekim bugüne kadar bu Meclise getirilen savaş tezkerelerinin
tamamında iç politikada “terörle mücadele” adı altında bütün bir ülkeyi yıkıp
yakan, kavuran savaş süreciyle ilgili de diğer 3 siyasi partinin tutumlarına
tam aksi noktada savaşa karşı barış iradesini gösteren tek parti de HDP
olmuştur. Bunun tutanaklara bu şekilde geçmesi gerekiyor. 
BAŞKAN
– Teşekkür ederim. 
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 4/10/2016 tarihinde İzmir
Milletvekili Ertuğrul Kürkcü ve arkadaşları tarafından, 15 Temmuz darbe
girişimi sonrasında ilan edilen OHAL kapsamında Hükûmetin yayınladığı 668 sayılı
Kanun Hükmünde Kararname’ye dayanarak kapatılan İMC TV, Azadi TV, Denge TV,
Hayatın Sesi TV, Jiyan TV, TV 10, Van TV, Zarok TV, Ses Radyo, Dünya Radyo, Yön
Radyo gibi yayın organlarının kapatılma gerekçelerini incelemek amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 5 Ekim 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunacağım. 
Kabul
edenler… Kabul etmeyenler… Kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
2.- CHP Grubunun, 4/10/2016 tarihinde
Eskişehir Milletvekili Gaye Usluer ve arkadaşları tarafından, Millî Eğitim
Bakanlığının kamuoyunda tartışma yaratan sözleşmeli öğretmenlik sistemi içinde
gerçekleştirdiği sözlü mülakat yönteminin ayrıntılı araştırılması amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 5 Ekim 2016 Çarşamba günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 5/10/2016 Çarşamba günü (Bugün) toplanamadığından grubumuzun aşağıdaki
önerisinin İç Tüzük’ün 19 uncu maddesi gereğince Genel Kurulun onayına
sunulmasını saygılarımla arz ederim.

 Özgür
Özel
 Manisa

 Grup
Başkan Vekili
Öneri:
Eskişehir
Milletvekili Gaye Usluer ve arkadaşları tarafından, Millî Eğitim Bakanlığının
kamuoyunda tartışma yaratan sözleşmeli öğretmenlik sistemi içinde
gerçekleştirdiği sözlü mülakat yönteminin ayrıntılı araştırılması amacıyla
4/10/2016 tarihinde Türkiye Büyük Millet Meclisi Başkanlığına verilmiş olan
Meclis Araştırma Önergesinin (823 sıra no.lu) Genel Kurulun bilgisine sunulmak
üzere bekleyen diğer önergelerin önüne alınarak 5/10/2016 Çarşamba günlü
birleşimde sunuşlarda okunması ve görüşmelerinin aynı tarihli birleşiminde
yapılması önerilmiştir.
BAŞKAN
– Cumhuriyet Halk Partisi grup önerisinin lehinde ilk olarak Eskişehir
Milletvekili Sayın Gaye Usluer konuşacak. 
Buyurun
Sayın Usluer. (CHP sıralarından alkışlar) 
GAYE
USLUER (Eskişehir) – Teşekkür ederim. 
Sayın
Başkan, değerli milletvekilleri; Cumhuriyet Halk Partisi Grubu adına vermiş
olduğumuz araştırma önergesi hakkında konuşmak üzere söz almış bulunmaktayım,
hepinizi saygıyla selamlıyorum. 
Sayın
Başkan, değerli milletvekilleri; OHAL gölgesinde başlayan yeni yasama yılında
yüce Meclis çalışmalarında daha çok akıl, daha çok vicdan ve daha çok uzlaşı
diliyorum. On dört yıllık AKP iktidarı Türkiye’de eğitimin OHAL’i oldu,
eğitimin OHAL’li yılları oldu. 2011 seçimleri sonrasında eğitimde OHAL hız
kazandı. 2012 yılında 4, 4, 4’ün yasalaşması sonrasında aslında diyebiliriz ki
4, 4, 4 yasasıyla birlikte eğitimde OHAL’in miladı da başlamış oldu. Bakınız
eğitimde OHAL AKP’yle başladı dedim. Bugün eğitim bu hâldeyse bu hâlin
sorumlusu Adalet ve Kalkınma Partisinin kendisidir. On dört yılda, ta ki sizin
için milat olan 17-25 Aralık 2013’e kadar eğitimi anahtar teslim olarak
Fetullah Gülen Cemaati’ne, bugün sizin yeni koyduğunuz adıyla FETÖ grubuna teslim
ettiniz. Neler oldu on dört yıl içerisinde? Müfredatın onların istediği biçimde
yapılandırılması, değerler eğitimine geçilmesi, özel okulların açılması, teşvik
edilmesi, dershanelerin bu ülkede eğitim içinde mutlakiyet kazanması, sayıları
giderek artan vakıf üniversiteleri; yetmedi, atanan rektörlerin kimlikleri,
TÜBİTAK’ta yaşanan değişimler, çalınan sorular, bunların hepsi sizin eseriniz.
Bunların hepsinden ama hepsinden siz sorumlusunuz. 
Ve
15 Temmuz elbette ki bir darbe girişimi. 15 Temmuz sonrası 20 Temmuzda ilan
edilen OHAL ve sonrası ise eğitime yapılan yeni bir darbedir. 15 Temmuz öncesi
Türkiye Büyük Millet Meclisi yasama komisyonlarında görüşülen yasa
tekliflerinin kanun hükmünde kararname hâline geçirilmesi OHAL yasası kapsamı
içinde değildir değerli arkadaşlar. Kanun hükmünde kararnamelerle devletin
kurumlarının içi boşaltılamaz, kanun hükmünde kararnamelerle devlet yeniden
yapılandırılamaz. Anayasa Mahkemesinin sizler tarafından yapılan bu yanlışları
iptal etmesini bekliyoruz.
Ve
değerli milletvekilleri, 668 sayılı Kararname’yle öğretmenler için 4+2
sözleşmeli çalışma modelini getirdiniz. Hiçbir meslek grubunda altı yıl
zorunlu, güvencesiz ve dayatma esaslı çalışma sistemi yoktur. “4+2” denilen
sistem asla ve asla kabul edilemez ve Millî Eğitim Bakanlığı bu çerçevede dedi
ki: “15 bin yeni öğretmen atayacağız.” Bunun için, KPSS sonuçlarına göre 45 bin
kişiye mülakat uygulayacaklarını açıkladılar. Daha önce Millî Eğitim
Komisyonunda bu konu çokça tartışıldı, dedik ki: “Mülakat doğru bir şey değildir.”
Ne dedik, “Mülakat sübjektif bir değerlendirmedir.” Ne dedik? “İlla mülakat
yapacaksanız, mülakatlar görsel ve işitsel kayıt altına alınmalıdır.” dedik. Ve
ne dedik? “Mülakatla işe alım siyasi değerlendirmeyle kendi kafana uygun, senin
ideolojine uygun olacak kişilerin işe alınmasıdır.” dedik, ama dinlemediniz ve
çeşitli illerde mülakat yapmak üzere 485 farklı komisyon kurdunuz. Mülakatlar
geçtiğimiz hafta yapıldı ve hemen ardından… Toplumda yaşanan infiali biz
yaşıyoruz siz farkında mısınız bilmiyorum. Sizlerin sıralarının boşluğuna
baktığımda ne yazık ki farkında olmadığınızı üzülerek görüyorum. Ve ardından
bir sosyal patlama geliyor, dikkat edin, tüm bu yaptıklarınızın arkasından bir
sosyal patlama geliyor. 
Bakınız
mülakatta neler sormuşlar, biliyorsunuz ama bir kaçını ibret olsun diye Meclis
dışından bizi izleyenlerin de dinlemesi açısından paylaşıyorum: “Reis kimdir?”,
“Gezi’de neredeydin?”, “Ömer Halisdemir kimdir?”, “Namaz kılıyor musun?” 
Değerli
milletvekilleri, bu soruların öğretmen alımıyla alakası nedir? Bu soruları
soranlar, komisyonlarda görevli olanlar hangi seçilmiş akıllar soruyorum ve
neyi seçmeye çalışıyorlar? 
Yetmedi,
dershane öğretmenlerinden oluşan 5 bin öğretmen ataması daha yapılacağı
açıklandı. KPSS koşulu aranmadan, mülakat yapılmadan açıkta kalan 5 bin
dershane öğretmenini de kadrolara atayacaksınız? Soruyorum yeniden: Hangi akıl,
hangi vicdanla bunu yapacaksınız? Eşitler arasında eşitsizlik yaratmak
haksızlık değil de nedir? 
Değerli
milletvekilleri, son olarak, şimdilerde dünyanın bizimle ilgili dert ettiği,
belki de sizlerin hiç derdinizde olmayan birisinden bahsedeceğim: Aslı Erdoğan.
Dünya tanıyor kendisini ama bilmeyenleriniz için bir kez de ben hatırlatma
yapmak istiyorum. Kimdir Aslı Erdoğan? Aslı Erdoğan bir fizikçi, bir yazar,
Türk edebiyatında rüştünü ispat etmiş, yeni kuşak kadın yazarlarımızdan. Avrupa
Nükleer Araştırma Merkezinde görev yapan ilk Türk kadın fizikçi. Aslında erkeği
de yok. Ve Aslı Erdoğan şimdi tutuklu. Peki değerli milletvekilleri nedir Aslı
Erdoğan’ın suçu? Aslı Erdoğan’ın suçu yazmak, Aslı Erdoğan’ın suçu düşünmek ve
Aslı Erdoğan şimdi tam doksan günden beri tutuklu. Aslında Aslı Erdoğan’a
yapılanlar, Aslı Erdoğan’ın öyküsü bana Sokrates’i hatırlattı. Biliyorsunuz,
hatırlayınız, Sokrates neyle suçlanmıştı? Dinsizlikle, gençlerin ahlakını
bozmakla, Atina’nın iman ettiği ilahlara inanmamakla suçlandırılmıştı ve bu
nedenle de cezalandırıldı. Peki, ne dedi Sokrates? “Asıl mesele, ölümden
sakınmak değil; asıl mesele, haksızlıktan sakınmaktır çünkü kötülük ölümden
daha hızlı koşar.” Ve Aslı Erdoğan da mektubunda şöyle demiş: “Bu kötülük
dayanışmasını kırmak, bu kötülük dayanışmasını ortadan kaldırmak için ne güçlü
erdem, ne çok umut gerekiyor.” O erdem, o umut bizlerde mevcut. Buradan, yüce
Meclisten Aslı Erdoğan’a selam gönderiyorum; sadece Aslı Erdoğan’a değil,
suçları ispatlanmadığı hâlde tutuklu bulunan tüm aydınlara, gazetecilere,
öğretmenlere, öğretim üyelerine, yargıçlara, askerlere selam olsun. (CHP
sıralarından alkışlar) Ve diyorum ki: İnsanlık yüzyıllardır Sokrates’i
konuşuyor ve insanlık yüzyıllardır Sokrates’ten feyzalmaya devam ediyor.
Atinalılar Sokrates’i öldürenleri cezalandırarak hesap sordular ve ben de
sizlere şunu sormak istiyorum, soruyorum ki sizlere: “Sokrates’e o cezayı
verenleri hatırlayan var mı? 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Usluer.
Cumhuriyet
Halk Partisi grup önerisinin aleyhinde ilk olarak Erzurum Milletvekili Sayın Kamil
Aydın konuşacak.
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Saygıdeğer Başkan, çok kıymetli milletvekilleri; ben de
verilen önerge hakkında konuşmak üzere Milliyetçi Hareket Partisi adına söz
almış bulunmaktayım. Saygıdeğer milletvekillerimizi içtenlikle selamlıyorum.
Efendim,
Türkiye Cumhuriyeti devleti hakikaten zor günler geçiriyor şu aralar. Bizler de
bu milletin mensupları olarak bu yüce Mecliste onların temsilcileri olarak bu
zor günleri birlikte tanıklık ederek yaşamaktayız. 
Efendim,
doksan üç yıllık genç cumhuriyetimizin demokrasi serüvenini şöyle kısaca bir
özetlemek gerekirse bugüne kadar hakikaten böyle bir kutuplaşma, hizipleşme
karşımıza sürekli bir engel olarak çıkarılmış, bunun dozajı alt seviyelerde
olduğunda çok fazla dikkate alınmamış. Yani eleştiri sınırlarını aşmadan, espri
sınırlarını aşmadan olduğu sürece kabullenmişiz ama ne zaman ki, Allah korusun,
bunlar derinleşip kutuplaşmaya, derinleşmeye, hizipleşmeye götürüldüğünde çok
büyük badireler atlatmışız. İşte, zaman zaman genç demokrasinin sekteye uğratılması
yani ihtilaller yaşamamızın nedeni de bu hizipleşme ve kutuplaşmalar olmuştur. 
Bunu
biraz somutlaştırmak gerekirse, malumunuz, bu aralar ve geçmişte de sürekli,
özellikle, çok zengin kültürel bir dokuya sahip olan yüce milletimizin zaman
zaman etnik kökenlerine atıfta bulunularak hizipleşme derinleştirilmeye
çalışılmış, zaman zaman inanç tercihlerine, zaman zaman yaşam standartlarına ya
da bireysel tercihlerine atıfta bulunarak bu hizipleşmeye, fitneye
dönüştürülmeye çalışılmıştır. Bakın, bu sanki Türkiye’de yaşanan bir olaymış
gibi. Aslında bunun karşılığını, sistematik bir anlamını irdelediğimizde
geçmişi ta 19’uncu yüzyıla kadar uzanmaktadır. Dönemin, 19’uncu yüzyılın o
güneş batmayan imparatorluğuyla dünya sahnesine çıkan Britanya İmparatorluğu’nun
sömürge bulma noktasında çok önemli bir taktiğine kadar uzanır bu taktik. Yani
hizip çıkarma yani küçük küçük parçalara bölme, onların ifadesiyle “…”(X)
yani “böl ve yönet” mantığının 21’inci yüzyılda postmodern ifadesiyle karşı
karşıyayız. Bunun da somut bir karşılığını, maalesef, somut bir tezahürünü işte
15 Temmuzda yaşadık. O gece yapılan kalkışma Türkiye Cumhuriyeti devletini
sekteye uğratma, efendim, hizipleri zirveye çıkarıp, küçük lokmalara
bölüştürüp, bir anda yok edip, birilerinin hegemonyasına sokmaya çalışma
girişimiydi. 19’uncu yüzyılda ya da 20’nci yüzyılın başlarında başarılı bir
proje olabilir ama Allah’a şükür Türkiye Cumhuriyeti devletinde, cumhuriyeti
genç olmasına rağmen, devlet olma geleneği çok köklü, çok tarihsel olan bir
yapıda bu tutmadı. Niye tutmadı? Çünkü bir şey dikkate alınmadı, gözlerinden
kaçtı: Bu milletin millet olma şuuru, millet olma iradesi her zaman vardı,
siyasiler bunu ne kadar sekteye uğratırsa uğratsın. Ve o millet olma şuuruyla,
Allah’a şükür, bu hain tuzak püskürtüldü ve Allah’a şükür bugünlere geldik.
Şimdi,
efendim, bu millet olma şuuru diğer bir ifadeyle neye dönüştü? Yenikapı ruhuna
dönüştü. Nedir Yenikapı ruhu? Şimdi, Yenikapı ruhu, biliyorsunuz, nüanslara,
tonlara, ara renklere takılmadan, asgari müşterek dediğimiz ana renklere
odaklanmanın adıdır, bu da kırmızı-beyazdır, açık konuşuyorum. Nedir bu
kırmızı-beyaz? Kırmızı-beyaz, nazlı hilalle yıldızımızın şehitlerin kanları
üzerine düşen izdüşümüdür. İşte o gün, siyasi görüşü ne olursa olsun, mezhep
tercihi ne olursa olsun, etnik geçmişi ne olursa olsun; zevki, rengi, hangi
yemeği yerse yesin, en basit tercihlerine varana kadar bütün yüce Türk
milletinin mensupları sokaklara çıktı ve demokrasisine, millet olma şuuruna
sahip çıktılar. 
Şimdi,
o zaman ne yapmak gerekir? Bu ruhun sürekli kılınmasında hepimiz hemfikiriz
değil mi? Değerli milletvekilleri, biz diyoruz ki bu ruha halel gelmesin,
incinmesin. Hepimiz burada mutabıkız. Evet, evet, hep şunu söylemedik mi? Bir
musibet bazen bin nasihatten evladır. Öyle bir musibet yaşadık ki gerçekten
tabiri caizse direkten döndük. Bu milletin ferasetiyle oldu bu iş. Dolayısıyla,
bundan çıkaracağımız ders, Yenikapı’da ete kemiğe bürünen o ruh hâlinin idame
ettirilmesidir değerli milletvekilleri. 
Peki,
beklentimiz bu yöndeyken, bu ruhun devam ettirilmesi noktasındayken şimdi bu
kanun hükmünde kararnamelerle öğretmen atama noktasında mülakat koyduk. 668’e
baktık, gerçekten maddede konulan gerekçe çok mantıklı, ben aynı zamanda bir
eğitimciyim. Ne diyoruz? Diyoruz ki: Öğretmen adayları içerisinden -bir de
olağanüstü bir durumdayız- her branştan belirli bir notun üzerinde -sanıyorum
60 diye geçmiş kanun hükmündeki kararnamede- 60 ve üzeri ilgili branşta not
alan atanacak kadronun 3 katı tespitte bulunalım ve bunları bir mülakata alalım.
Peki, mülakatın içeriği ne? Onunla ilgili de notlar var, kanun hükmünde
kararnamede var, ona da itirazımız yok, gayet güzel. Ne bu? Öğretmen olma. Biz
daha önce bunları zaten uygulamada yapardık, stajyer öğrencileri okullara
götürürken biz bu kriterlere dikkat ederek götürürdük zaten, gerçekten bu
adayımız öğretmen olma yetisine sahip mi değil mi diye. Bunlar neydi değerli
milletvekilleri? Bunlar, öğretmen adayının mesleki liyakatını ölçme ve
pedagojik yeterliliğine bakmaktı. Yani, sınıf hâkimiyeti nasıldır, alanına
hâkimiyeti, bilgi dağarcığı yerinde midir, iletişim kurma, materyali kullanma,
teknolojiden yararlanma gibi gerçekten çok somut, çok mesleki ve hiç kimseyi
incitmeyecek, yeni hiziplere yeni yaralara, toplumsal ayrışmalara neden
olmayacak kriterlerdi. Biz böyle olmasını beklerken maalesef gördük ki böyle
kriterlere sahip olmayan insanların yaptığı sınavlarla bu iş sulandırılmış.
Yemek tercihi soruluyor. Allah aşkına, FETÖ’yü tespit etmek için yemekten mi
yola çıkacaksın yani! Biraz önce Sayın Bostancı çok güzel söyledi, karanlık bir
örgüt. Evet. Karanlık örgüte ıslık mı çalmak lazım? Karanlık örgüte önce fener
yakmak lazım, önce görmek lazım bunları. Biz bunu nasıl yapacağız? Bu
öğretmenin yemek zevkini, tercihini soracağız. Ya, bunlar, hamburger yiyerek
yaptılar bu işi. Bunlar, inanın, pizza yiyerek yaptılar. Öyle güzel kamufle
oldular ki Sayın Cumhurbaşkanını bile yanılttılar, o bile aralarından en
iyisini seçmek zorunda kaldı, Genelkurmay Başkanımız bile yaverlerinden en iyi
FETÖ’cüyü seçmek zorunda kaldı. Bunların böyle kamuflaj yetenekleri de var.
Dolayısıyla ne diyecek, neyi bekliyorsunuz? Öğretmen, mülakatını yapan
zatımuhtereme diyecekmiş ki: “Ben maklube yiyorum. Ya, ben FETÖ’cüyüm. Ben
buyum.” Böyle bir beklenti içerisine girmek… Allah aşkına, bu bir saflıktır.
Böyle olur mu öğretmenlik sınavı? Böyle bir mülakat söz konusu olabilir mi?
Niye bunların gerçekten akademik yetkinliklerine bakmadık? Efendim, teknolojiyi
kullanma ya da pedagojik formasyonlarına bakmak yerine sadece… 
Geçmişte
biz bunları yaşadık. Konuşmamın başında ifade ettim, bunlar hizip ve
kutuplaşmadan öteye gitmez. Biz öğrencilik yıllarımızda selam verme şeklimize
göre kategorize edilirdik değil mi Naci Hoca? Efendim, bir zamanlar namaz
kılanları, oruç tutanları tespit etme şeyleri vardı değil mi? Ee, şimdi de
namaz kılmayanları, içki içenleri… O zaman içmeyenleri tespit etme, şimdi,
içenleri, kılanları kılmayanları. Ya, artık, bu milletin kutuplaşmaya, fazla
fazla kutuplaşmaya mecali kalmadı. Allah korusun küçüle küçüle, kutuplaşa
kutuplaşa küçük lokmalar hâline geliriz ve bir gün yutulmaya da maruz kalırız.
Onun için, işte o Yenikapı ruhundaki o azami ortaklığa dikkat edelim, ona
odaklanalım, liyakat ve ehliyeti ön plana çıkaralım. Bu çocukların hepsi bizim.
İnanın, içen yarın içmeyebilir, efendim, içmeyen yarın içebilir. Böyle saçma
sapan şeylere takılmayalım. Bunlar yanlış şeyler. Ne insanlık ne de dinî
inancımız bunu öngörmez diyorum. 
Hepinizi
saygıyla selamlıyorum. (MHP ve CHP sıralarından alkışlar) 
BAŞKAN
– Teşekkür ederim Sayın Aydın. 
Cumhuriyet
Halk Partisi grup önerisinin lehinde son olarak Diyarbakır Milletvekili Sayın
Sibel Yiğitalp konuşacak.
Buyurun
Sayın Yiğitalp. (HDP sıralarından alkışlar) 
SİBEL
YİĞİTALP (Diyarbakır) – Sayın Başkan, değerli milletvekilleri; bugün, 5 Ekim
Dünya Emekçi Öğretmenler Günü’nü kutlayarak söze başlamak istiyorum. Ancak, 5
Ekim Dünya Öğretmenler Günü’nü öğretmenlerimiz nasıl karşıladı? Açığa
alınmalarla, görevden alınmayla, tutuklamalarla ve bunun gibi onlarca hukuksuz
-işkence edilerek- ve yasa dışı yöntemler kullanılarak öğretmenlerimiz
tutuklandı, büyük bir kısmı da görevden alındı. 
Değerli
milletvekilleri, ayrıca şimdi hukuka uygun olmayan mülakatlar yapılıyor ve bu
mülakatların da soruları son derece enteresan, akıl dışı ve neredeyse sapkınlık
düzeyinde. Ben o soruları biraz okumak istiyorum size: “Oruç tutuyor musun?”,
“‘Reis’ deyince aklına ne geliyor?”, “Gezi olaylarına katıldınız mı?”, “Ezanın
Kürtçe okunması hakkında ne düşünüyorsunuz?”, “‘Sayın Öcalan’ ifadesi hakkında ne
düşünüyorsunuz?”, “Hangi dershaneye gittiniz?”, “15 Temmuz sürecini
değerlendirin.”, “Tarık Akan hakkında ne düşünüyorsunuz?”, “Bir vatan hainiyle
arkadaşlık yaptınız mı?” 
Şimdi
ben soruları tek tek cevaplamak istiyorum. Kürtçe ezan okununca Allah katında,
haşa, kabul mü edilmiyor? Bu nasıl bir sorudur, bu nasıl sapkınca bir sorudur?
Ya da “Bir vatan hainiyle arkadaşlık yapıyor musunuz?” diye bir soru sormak
nasıl bir mantıktır? Öyleyse on dört yıldır siz burada cemaatçilerle gece
gündüz kol kolaydınız, ortak çıkar ilişkiniz vardı, her türlü suçu beraber
işlediniz; nasıl oluyor da bunu görmezden gelip de öğretmen adaylarına şunu
soruyorsunuz: “Bir vatan hainiyle arkadaşlık yapar mısınız?” Eğer vatan
hainliği gerçekten bu ülkede karşılık bulmuş olsaydı AKP'nin yüzde 99,9’u
cezaevine girmiş olacaktı çünkü bilerek ve isteyerek onlarla örgütlendi,
iktidar oldu; artık, iktidar çelişkisinden ve çatışmasından sonra onları vatan
haini ilan etti. 
Şimdi,
ayrıca da bu kadar her türlü Kürt düşmanlığı, Kürt’ün her şeyine düşman bir
bakış açısı üzerinden bir yaklaşım var. Kürtçe ezan okumakla bu nasıl
değerlendirilebilir ya? İnsan bu kadar mı ırkçı olabilir? İnsan bu kadar mı
sevgisiz, nefret duygusuna sahip olabilir? Ve bununla mı öğretmen atamaları
belirlenecek, bununla mı millî eğitim politikası belirlenecek? Ama, şu önemli:
Tabii ki şimdiki Millî Eğitim Bakanı daha önce Millî Savunma Bakanıydı, hâlen o
güvenlikçi politikaları şu anda millî eğitimde uygulamak üzere burada faaliyet
yürütüyor. Öğretmenliği, öğretim faaliyetlerini tamamen güvenlik politikası
üzerinden götürüyor. “’Reis’ sizin için ne demek oluyor?” diye sorduğunda
aslında biz bunu çok iyi biliyoruz. Kürdistanda sokağa çıkma yasaklarında her
türlü hukuksuzluğu, zalimliği, insanlık suçunu işleyenler, bu unsurlar “Reise
bin selam.” diyen bu zihniyet ve bu zihniyeti sorgulamak, tartışmak ve
yargılamak gerekirken “’Reis’ sizin için ne anlama geliyor?” diye sormak
gerçekten akıl dışı bir şey. Bunu nasıl insan sorabilir? Nasıl “Kürtçe ezan”
diye sorabilir yani, nasıl sorabilir? 
Bunun
dışında, Diyarbakır’da, Amed’te millî eğitimde gözaltına alınan öğretmen
sayısını size söyleyeyim: 4.314 ve bunun içinde 1.301’i de görevden alındı.
Şimdi, soruyorum ben size: Bunların içinde anneler var, kadın öğretmenler,
çocuğu, bebekleri küçük olanlar var. Yeni doğan, 20 günlük bebeğiyle gözaltına
alındı, babası iki saatte bir çocuğunu emzirmek üzere emniyete gözaltındaki
annesine götürdü. Yine, 2 çocuk annesi -biri 18 aylık, diğeri 4 yaşında olan-
bir öğretmen arkadaşımız gözaltında, babası sürekli çocuğu emzirmek için
götürüp getiriyor. Bununla birlikte, yüzde 40 engeli olan bir öğretmen
arkadaşımız var, ilaçları dahi verilmiyor ve bu kadar ağır bir zulmü -şuraya
baktığınızda- uygulayan bir partinin oturup bunun karşısında açık ve net “Biz
bunu yaptık.” diyecek yürekli vekillerinin burada oturması gerekir. Madem sen
bu millî eğitim politikasını uyguluyorsun o zaman gelip burada oturursun,
savunursun, sahiplenirsin. Ne geliyor, burada sahiplenme var ne -tırnak içinde-
“millî irade” dedikleri hiçbir millî iradeyi anlatmayan, sadece tekçi zihniyeti
ifade eden bir yaklaşımı var, onun üzerinden politika yürütüyor ama buraya
gelme konusunda da hiçbir sorumluluk almıyor. Nasıl olsa ona şu söylenmiş:
“Oylamada git oyunu ver, onun dışındakilere karışma. Biat üzerinden biz seni
burada idare ederiz.” Bütün mesele budur.
Şimdi,
ben, Diyarbakır’da ayrıca gözaltına alınan ve şu anda beş gündür avukatları
bile alınmayan öğretmenlerin hikâyesini biraz size anlatmak istiyorum. Kürt
şair ve yazar Renas Jiyan şu anda gözaltında, yine yazar Murat Özyaşar
gözaltında. Bununla birlikte toplamda 17 öğretmen şu anda gözaltında ve 2
kardeş gözaltında, biri tutuklandı, diğeri şu anda gözaltında. Bir karı-koca,
eşler, önce erkek öğretmen tutuklandı, sonra kadın; eşi şu anda gözaltında ve 2
çocuğu -biri 4 yaşında, biri 2 yaşında- şu anda dışarıda ve başkaları bakıyor
bu çocuklara. Şimdi, burada, bu kadar sert, insanlık dışı yaklaşımlarla bu
halka karşı ve bu öğretmenlere karşı, yarın öbür gün koşullar düzeldiğinde,
şartlar değiştiğinde bu günleri nasıl açıklayacaksınız? Bu öğretmenlere ne
diyeceksiniz? O çocukların gözaltına alınmasını nasıl açıklayacaksınız?
Haberimiz yoktu diyemezsiniz. FETÖ’cüler dedi diyemezsiniz çünkü FETÖ’cüleri
zaten her gün tutukladığınızı söylüyorsunuz, bir kendiniz hariç. Bunu nasıl
izah edeceksiniz? Bu annelere nasıl açıklama yapacaksınız? O çocuklar,
gözaltında büyüyen çocuklar, cezaevinde büyüyen çocuklar genç olduğunda bu
devlete, bu iktidara nasıl bir duyguyla bakacak? Nasıl onlara barış eli
uzatacaksınız? O çocukların babalarını, annelerini tutukladığınızda, yoksul
bıraktığınızda, ekonomik olarak her türlü şeyini ambargo altına aldığınızda -ve
aldınız- o çocuklar büyüdüğü zaman o yoksullukla size karşı nasıl bir duyguyla
büyüyeceğini düşünüyorsunuz? Kürdistandaki insanların size karşı nasıl bir
tepkisinin olduğunu tahmin ediyorsunuz? 
Bakın,
Millî Eğitim bir yazı göndermişti. EĞİTİM-SEN duvarına bir yazı asmış, demiş
ki: “Sürgünlere, gözaltılara, haksız tutuklanmalara karşı direneceğiz.” Valilik
ne yazdı? “Genel ahlaka aykırı.” diye o pankartı kaldırdı. Şimdi insanların
onuruna sahip çıkması gerekmiyor mu? Onurlu olan hak ettiği şeye sahip çıkmak
değil midir? Asıl ahlak bu değil midir? Ahlak dediğiniz emeğine sahip
çıkmaktır. Ama oradaki yazıyı genel ahlak sınırları dışında görmek… Burada bir
sorun var. Asıl gayriahlaki yaklaşım budur, asıl gayriahlaki, sapkın yaklaşım
bu sorulardır. 
Konuşmamı
şunu bir kez daha ikaz ederek bitirmek istiyorum: Bu kadar sapkın, mantık dışı,
ahlak dışı yaklaşımlarla bir millî eğitim sistemi oluşturulamaz. Bu sorularla
asla oluşturulamaz. Kürt düşmanlığı üzerinden, Alevi düşmanlığı üzerinden,
etnik veya inanç farklılığı üzerinden bir grup oluşturup onunla imha ve
soykırım politikasını yürüteceğinizi sanıyorsanız olmaz, milyonlarca Kürt var,
milyonlarca Alevi var. Bu saatten sonra asimilasyon olma konusunda… Asimilasyon
yapma şansınız yok, hiçbir şekilde bunun gerçekleştirilme şansı yok, sadece
halklar arasında, iktidarlar arasında, topluluklar arasında nefret, ırkçılık,
ayrımcılık yetiştirir, bu da Allah muhafaza Türkiye halklarını -belki de çok
yakın bir tarihte, gerçekten çok üzülerek söylüyorum- iç savaşa kadar götürür.
Çünkü toplumsal bir vaka var ortada; binlerce insan görevden alınmış, haksız,
hukuksuz şekilde yargılanıyor; haksız, hukuksuz şekilde tutuklanıyor; çoluğu
çocuğu, bütün aile bunun üzerinden cezalandırılıyor. Sadece onlarla aynı fikre
sahip olmadığı için, sadece onlarla aynı yolda yürümediği için, sadece onlara
itiraz ettiği için, onların politikalarını ikaz ettiği için, bunun üzerinden
cezalandırılıyor, bunun üzerinden kendilerince terbiye edilmeye çalışılıyor. Ne
bu bir cevap getirir… Sadece ve sadece halkların, çalışanların, emekçilerin,
kamu emekçilerinin daha fazla kopuşu demektir ve her kopuş kendi içinde bir
direnişi getirir, her direniş de -sizin 15 Temmuzdaki çağrılarınız ne kadar
meşruysa- sokaklara çıkmayı, kendi özlük, ekonomik ve sosyal haklarını
sahiplenmeyi getirir. Bu konuda da herkes net tutumunu almıştır ve almaya devam
edecektir. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yiğitalp. 
Cumhuriyet
Halk Partisi grup önerisinin…
ORHAN
DELİGÖZ (Erzurum) – Efendim, sataşmadan söz istiyorum. Sataşma var.
BAŞKAN
- Kime sataşma var?
ORHAN
DELİGÖZ (Erzurum) – Bana var. “AK PARTİ’liler el kaldırıp indiriyor, itaat
ediyor.” dedi.
BAŞKAN
- Grup başkan vekiliniz orada, grup adına bir sataşma varsa… 
İDRİS
BALUKEN (Diyarbakır) – Sayın Başkan, salonda olmayan milletvekilleri için
kullandı, dolayısıyla salonda bulunanlara sataşma değil.
ORHAN
DELİGÖZ (Erzurum) – Ben üstüme alınıyorum. 
BAŞKAN
– Sizin şahsınıza yönelik bir sataşma yok. 
Cumhuriyet
Halk Partisi grup önerisinin aleyhinde son olarak Sinop Milletvekili Sayın
Nazım Maviş konuşacak.
Buyurun
Sayın Maviş. (AK PARTİ sıralarından alkışlar) 
NAZIM
MAVİŞ (Sinop) – Sayın Başkan, değerli milletvekilleri; Genel Kurulu saygıyla
selamlıyorum. CHP’nin grup önerisi üzerine AK PARTİ Grubu adına söz almış
bulunuyorum. 
Öncelikle
şunu ifade etmek istiyorum: Tabii, sözleşmeli öğretmenlik konusu Millî Eğitim
Komisyonumuz üyesi arkadaşlarımızla birlikte tartıştığımız bir konu oldu ve
özellikle Türkiye’de kalkınmada birinci öncelikli illerimizde öğretmenlerimizin
görev yerlerinde sabit olarak kalmaları ve eğitim kalitesinin sürekliliği
açısından, öğretmen sirkülasyonunun azaltılması açısından sözleşmeli
öğretmenliği hep birlikte bir çözüm önerisi olarak kabul ettik ve Genel Kurula
getirmek üzere Komisyondan çıkarmış olduk.
Tabii,
hepimiz kendi seçim bölgelerimizden çokça yer değişikliği talepleriyle zaman
zaman karşı karşıya kalıyoruz. Gerek eş durum tayinleri gerek çeşitli
gerekçeler ve mazeretlerle tayin talepleri öğretmenlerimizin eğitim kalitesini
düşürecek bir sirkülasyon içerisine girmesi sonucunu doğuruyor. Bu açıdan,
öncelikle, kalkınmada öncelikli illerimiz açısından sözleşmeli öğretmenlik
uygulaması fevkalade önemli ve yerinde bir uygulamadır. Mesela, ben kendi
ilimden, Sinop’tan örnek vereyim: Bu tür talepler sıkça geliyor, size de
geliyor. Kendi ilimizde de öğretmen açıklarını giderebilmenin yollarından bir
tanesi de “çakılı kadro” olarak tabir ettiğimiz sözleşmeli öğretmenliğin
uygulamaya geçirilmesiydi. Bu açıdan bu yasa temelde olumlu bir yasadır.
İkincisi,
öğretmen seçimiyle ilgili mülakat konusunu da sıkça kendi aramızda tartıştık. 
Bakın,
şunu açık ve net bir şekilde ifade etmekte fayda görüyorum: Öğretmen sadece
KPSS’de eğitim sürecinde elde ettiği bilgileri ölçerek çocuklarımızı emanet
edeceğimiz bir meslek grubu değil. Kendi iş yerimize bile bir personel alırken
onun sesini duymak, onu görmek, onunla temas etmek isteriz. Dolayısıyla
çocuklarımızı emanet edeceğimiz öğretmenlerimizin de kendilerini ifade etme
kabiliyeti, öz güvenleri, eğitim becerileri, diyalog ve iletişim geliştirme
yeteneklerini mutlaka görmemiz lazım. Dolayısıyla bir öğretmenin öz güvenini,
diyalog geliştirme becerisini, iletişim becerisini en iyi şekilde test etmenin
yolu mülakattır. Dolayısıyla, mülakatı bir sistem olarak, bir seçme sistemi
olarak eleştirmeyi doğru bulmuyorum.
Zaten
altını çizerek, kalınca ifade etmek istediğim bir husus da şudur: Bakın,
öğretmen alımlarında aslında en temel eleyici sistem KPSS’dir. KPSS’de aldığı
puan açısından, alınacak öğretmenin 3 katı kadar bir sıralama yapılmaktadır.
Dolayısıyla, zaten öğretmen adaylarımız KPSS’de aldıkları puanlarla
sıralanarak, alınacak öğretmenin 3 katı kadarını mülakata çağırmak suretiyle
bir elemeye tabi tutulmaktadır.
Şimdi,
burada, tabii, CHP’nin verdiği grup önerisinde, mülakatlarda sorulduğu iddia
edilen bazı sorular üzerine bir araştırma komisyonunun kurulması öneriliyor.
Dikkat ederseniz cümlemi kullanırken “mülakatlarda sorulduğu iddia edilen bazı
sorular” dedim, bunun da altını çizerek söylüyorum. Kısa birkaç bilgi vererek
bu cümleyi de açmak istiyorum. 
Vermek
istediğim bilgi şu: Bakın, oluşturulan mülakat komisyonları Millî Eğitim
Bakanlığından bir daire başkanının koordinasyonunda, illerdeki yöneticilerimiz
tarafından tesis edildi ve bu komisyonlarda, biraz önce bahsettiğim, bir
öğretmende eğitim süreci için olmazsa olmaz kabul edebileceğimiz temel
hususların ölçüleceği bir mülakat sistematiği geliştirildi, yönetmelikle de bu
kayıt altına alındı. Bir konuyu kavrayıp özetleme, ifade yeteneği ve muhakeme
gücü mülakatta alınacak puanın yüzde 25’ini; iletişim becerileri, öz güven ve
ikna kabiliyeti yüzde 25’ini; öğretmen adayının bilimsel ve teknolojik
gelişmelere açıklığı yüzde 25’ini, topluluk önünde temsil yeteneği ve
eğitimcilik nitelikleri de yüzde 25’ini oluşturacak şekilde yönetmelikle
belirlenen bir içerik oluşturuldu. 
Sevgili
arkadaşlar, nasıl TEOG’da, YGS’de, LYS’de sınav soruları hazırlanıyor ise aynen
bu titizlik ve bu güvenlik içerisinde, mülakatlarda sorulması düşünülen sorular
da bilim adamlarımız tarafından, redaksiyon kurulumuz tarafından, uzmanlarımız
tarafından hazırlanmak; bilimsel süzgeçlerden geçirilmek; dil, imla, anlatım,
ifade açısından redaksiyonları yapılmak suretiyle hazırlanmış ve mülakat
komisyonlarına gönderilmiştir.
Bakın,
soru hazırlama sürecinde 20 uzman görev almıştır. Ölçme, değerlendirme
kriterlerine uygunluk ve belirlenen kriteri ölçme amacı açısından sorular 10
eğitim bilimci tarafından incelenmiştir. Ayrıca, dil ve anlatım açısından dil
uzmanı 4 personel tarafından da soruların redaksiyonu yapılmıştır. Yine, YGS,
LYS ve TEOG sınavlarında sağlanan bütün güvenlik yolları mülakatlarda sorulacak
sorular için de aynı şekilde hazırlanmış ve böylelikle mülakat komisyonlarına
gönderilmiştir.
Mülakatlarda
adaylar kendi önlerine kapalı zarflarla gelen sorulardan kendi tercihleriyle
herhangi 2 zarfı seçmek suretiyle soruları açmışlar, mülakat komisyonunun
önünde sözlü ve sesli bir şekilde okumuşlar, mülakatın sonunda da okudukları
soru metninin altını imzalamak suretiyle mülakatı tamamlamışlardır.
Şimdi,
tabii, burada iddia edilen biçimde sorular sorulmuşsa bunlar kabul edilebilir
bir durum değildir. Kaldı ki Millî Eğitim Bakanımızın bu konuyla ilgili yaptığı
açıklamalarda, yine dün Genel Kurul Salonu’muzda grup yöneticilerimizin bu
konuyla ilgili yaptığı açıklamalarda, ayrıca Millî Eğitim Bakanlığının
yetkilileri tarafından da ifade edilen husus şu olmuştur: Mülakatlarda
değerlendirmeye esas olan sorular Millî Eğitim Bakanlığı tarafından son derece
bilimsel yöntem ve kriterlerle hazırlanıp son derece güvenli yollarla
komisyonlara gönderilen ve yine son derece güvenli ortamlarda değerlendirmesi
yapılan bu soruların dışında, eğer herhangi bir komisyon başkanı bir şey
sormuşsa bunun değerlendirmeye esas bir tarafı yoktur, bir.
İkincisi
de: Şu ana kadar bununla ilgili somut bir bilgi, somut bir belge, somut bir
bulguyla karşılaşmışsanız bunun da yolu bellidir, biz de buna destek veririz.
Üçüncüsü
de: Bakanlığımızın hazırlamış olduğu yönetmelik içerisinde 13’üncü maddenin
ikinci fıkrası, bu konuda adaylara itiraz hakkını saklı tutmaktadır. Dolayısıyla
bu konuda herhangi bir mağduriyet yaşadığını düşünen adayımız varsa ilgili
yönetmeliğin 13’üncü maddesinin ikinci fıkrasına dayanarak hakkını her türlü
zeminde arayabilir, bundan kimsenin kuşkusu olmasın. 
Ancak,
ben, burada, sözlerimi tamamlarken, HDP temsilcisi salondan ayrılmış ama onun
söylediği hususlarla ilgili bir iki şey söylemek istiyorum. 
Bakın,
Türkiye’de Türkçe ezan tecrübesi yaşandı ve Türkçe ezan tecrübesi karşısında bu
milletin bütün fertleri, Kürt’üyle Türk’üyle, ezanın aslına uygun bir şekilde
okutulması için gerekli demokratik tepkilerini ortaya koydular. Arkadaşımız
çıkmış, güya mülakatlarda sorulduğu iddia edilen Kürtçe ezanla ilgili bir soru
üzerinden Kürtçe ezan savunusu yapıyor. 
Buradan
ben o arkadaşıma şunu söylüyorum: Sen Diyarbakır’a git, Batman’a git, Siirt’e
git, Şırnak’a git; Şırnak’ın meydanında, Diyarbakır’ın meydanında, Bingöl’ün,
Bitlis’in meydanında “Kürtçe ezan istiyorum.” diye konuş bakalım, bu halk sana
Kürtçe ezanın cevabını nasıl veriyor. 
Dolayısıyla,
burada, böyle bir konunun üzerinden Kürtçe ezan polemiği yaratmaya çalışmak ve
bu milletin temel değerleriyle örtüşmeyecek bir şekilde… Kaldı ki kendi
uzmanlık alanıyla da ilgisi olmayan bir teolojik konuyu Meclis kürsüsüne
taşımasını da açıkçası yadırgadım. 
Tekrar
kendi konumuza dönecek olursak, bakın, mülakatlarda sorulan sorular bellidir,
açıktır. Sayın Bakanımız bununla ilgili açıklamaları açık ve net bir şekilde
yapmıştır. Bahse konu olan sorular bizim de kabul edebileceğimiz sorular
değildir. Hiçbir ayrımcılığa, ne mezhep ne etnik ayrımcılığa ne de insanların
dinî inançları üzerinden, yaşam biçimleri üzerinden ayrımcılığa bu Meclisin
içerisinde hiçbir milletvekilimizin olumlu bakacağına ihtimal vermiyorum. 
MUSTAFA
SEZGİN TANRIKULU (İstanbul) – Mülakatlara bakacağız, kaç Kürt girmiş, kaç Alevi
girmiş, kaç solcu girmiş. 
NAZIM
MAVİŞ (Devamla) – Bu açıdan, CHP’nin vermiş olduğu grup önerisinde bahse konu
olan soruların hiçbirisinin…
MUSTAFA
SEZGİN TANRIKULU (İstanbul) – Mülakatların tümüne bakacağız, Alevilere de bakacağız,
Kürtlere de bakacağız, solculara da bakacağız. 
BAŞKAN
– Sayın Tanrıkulu, lütfen…
NAZIM
MAVİŞ (Devamla) – …bugüne kadar yaptığımız araştırmalar içerisinde, sorulduğuna
dair biz bir bulguya rastlamadık, siz bir bulguya rastladıysanız buyurun arkadaşlar.
Türkiye bir hukuk devletidir, arkadaşlarımız gereğini yaparlar, hukuk
içerisinde herkesin hak arama özgürlüğü vardır, hak arama özgürlüğünün
gereklerini yerine getirirler. 
Bu
duygu ve düşüncelerle yüce heyetinizi saygıyla selamlıyorum. 
Hepinize
iyi akşamlar diliyorum. (AK PARTİ sıralarından alkışlar) 
BAŞKAN
– Teşekkür ederim.
AHMET
YILDIRIM (Muş) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Kürsüden değil ama yerimden kısaca, özellikle grubumuz adına
tutanaklara geçmesi açısından söylüyorum. 
BAŞKAN
– Buyurun. 
AHMET
YILDIRIM (Muş) – Arkadaşımızın ifade ettiği, ezanın hangi dilde okunduğu
tartışması veya polemiği değildir… 
BAŞKAN
– Evet.
AHMET
YILDIRIM (Muş) – …ilgisi olmadığı hâlde mülakatlarda bunun sorulması durumudur.
Sayın hatibin dile getirdiği, evet, öğretmen alımlarıyla ilgili objektif,
bilimsel kriterlerin ne olduğunu tartışabiliriz ancak siz “Sadece KPSS kriter
değil.” diyorsunuz. Olabilir, bunun için daha farklı sınav ölçüleri de getirilebilir.
Takdir edersiniz ki dünden beri farklı partilerden hatiplerin dile getirdiği,
bu absürt sorularla öğretmen atanamayacağı hususunu ifade etmek istemiştik. 
Teşekkür
ederim.
BAŞKAN
– Teşekkür ederim Sayın Yıldırım.
Sayın
Özel…
ÖZGÜR
ÖZEL (Manisa) – Sayın Başkan, sayın hatip yaptığı konuşmasında partimizi de
içine alacak şekilde, “Komisyon çalışması sırasında sözleşmeli öğretmenlikle
ilgili düzenlemeyi hep birlikte Komisyon üyeleri olarak kabul ettik.” dedi.
Buna Cumhuriyet Halk Partili üyeleri de katmış oluyor. Bu gerçekle bağdaşmayan
konu hakkında grubumuz adına söz istiyorum. 
BAŞKAN
– Bir açıklama yapacaksınız yani.
ÖZGÜR
ÖZEL (Manisa) – Açıklama değil efendim. Sayın hatip yaptığı konuşmasında
Cumhuriyet Halk Partisini…
BAŞKAN
– Şimdi, burada bir sataşma yok Sayın Özel. Yani bir yanlış beyanı var, onu
düzeltmek istiyorsunuz.
ÖZGÜR
ÖZEL (Manisa) – Hayır, şöyle bir şey var: Cumhuriyet Halk Partisini, şu an
karşı çıktığımız, eleştirdiğimiz sözleşmeli öğretmenlik sistemini kendileriyle
birlikte destek vermek, oy vermekle suçladı, sataştı grubumuza. Bunu kabul
etmemiz mümkün değil.
BAŞKAN
– Şimdi, bu bir sataşma değil Sayın Özel. Söz verme konusunda bir problemim
yok, isteyene söz veriyorum yalnız bu bir sataşma konusu değil.
MEHMET
NACİ BOSTANCI (Amasya) – “Komisyonda tartıştık.” dedi efendim.
ÖZGÜR
ÖZEL (Manisa) – “Birlikte geçirdik.” dedi ya.
BAŞKAN
– Bakın, Sayın Yıldırım söz istedi, açıklamasını kayda geçmek anlamında yaptı.
Eğer konuşmacı sizin hakkınızda, belirttiğiniz şekilde bir konuşma yaptıysa -ki
yaptığını iddia ediyorsunuz, evet yaptı- yerinizden böyle bir şey olmadığını
açıklarsınız, problem biter.
ÖZGÜR
ÖZEL (Manisa) – O zaman, Sayın Başkan, sizi de zorlamamak adına bu önerinizi
kabul ediyorum.
BAŞKAN
– Estağfurullah.
ÖZGÜR
ÖZEL (Manisa) – Ve bu söz hakkını Sayın Gaye Usluer’e…
BAŞKAN
– Buyurun Sayın Usluer.
Bir
dakika süreniz.
Teşekkür
ederim Sayın Özel.
GAYE
USLUER (Eskişehir) – Teşekkürler Sayın Başkan.
Biraz
önce sayın hatip konuşmasında 4+2 sözleşmeli modeli hepimizin kabul ettiğini söyledi.
Bunun bir dil sürçmesi olduğunu düşünüyorum çünkü komisyonda açık ve net bir
şekilde güvencesiz, esnek ve zorlamayla olan çalışma modeline, 4+2’ye karşı
olduğumuzu söylemiştik. 
Ayrıca,
mülakata da itiraz etmiştik. Sayın hatip diyor ki: “Sıkıntısı olan itiraz
etsin. Somut belgelerle bize başvursun. Hükûmetimiz de gereğini yapsın.” İşte,
tam da bu noktada mülakatta somut belge yoktur zaten. Mülakatı yapan komisyonun
keyfine kalır, keyfine kalan sorularla da yönetir. Zaten dün de Millî Eğitim
Bakanı yaptığı açıklamada şöyle demiştir: “Çok sayıda zarf içerisinden sorular
seçilmiştir ancak mülakat sırasında adı geçen sorular da bahse konu olmuş.”
Sayın Millî Eğitim Bakanı da konuyu yuvarlama yoluna gitmiştir. Yani bahsi
geçen sorular, reisin kim olduğu sorulmuştur.
(Mikrofon
otomatik cihaz tarafından kapatıldı)
GAYE
USLUER (Eskişehir) – Teşekkür ederim.
BAŞKAN
– Teşekkür ederim Sayın Usluer.
Kayıtlara
geçti. 
Cumhuriyet
Halk Partisi grup önerisini oylarınıza sunuyorum: Kabul edenler… Kabul
etmeyenler… Kabul edilmemiştir.
Sayın
milletvekilleri, Danışma Kurulunun bir önerisi vardır, okutup işleme alacağım
ve oylarınıza sunacağım.
VI.- ÖNERİLER (Devam)
B) Danışma Kurulu Önerileri
1.- Danışma Kurulunun, 5 Ekim 2016 Çarşamba
günü yaptığı toplantıda daha önce görüşülmesi kararlaştırılan sözlü soruların
bu birleşimde görüşülmemesinin, gündemin “Kanun Tasarı ve Teklifleri ile
Komisyonlardan Gelen Diğer İşler” kısmında bulunan 33, 286 ve 306 sıra sayılı
Kanun Tasarılarının bu kısmın sırasıyla 1’inci, 2’nci ve 3’üncü sıralarına
alınmasının ve diğer işlerin sırasının buna göre teselsül ettirilmesinin Genel
Kurulun onayına sunulmasına ilişkin önerisi 
Danışma Kurulu Önerisi
5/10/2016
Danışma
Kurulunun 5/10/2016 Çarşamba günü (bugün) yaptığı toplantıda daha önce
görüşülmesi kararlaştırılan sözlü soruların bu birleşimde görüşülmemesinin,
gündemin “Kanun Tasarı ve Teklifleri ile Komisyonlardan Gelen Diğer İşler”
kısmında bulunan 33, 286 ve 306 sıra sayılı kanun tasarılarının bu kısmın
sırasıyla 1’inci, 2’nci ve 3’üncü sıralarına alınması ve diğer işlerin
sırasının buna göre teselsül ettirilmesinin Genel Kurulun onayına sunulması
önerilmiştir.
 Ayşe
Nur Bahçekapılı  Türkiye
Büyük Millet Meclisi 
 Başkanı
Vekili
 Mehmet Naci Bostancı Özgür
Özel  Adalet ve Kalkınma
Partisi  Cumhuriyet Halk
Partisi
 Grubu Başkan Vekili Grubu
Başkan Vekili
 İdris Baluken  Erkan
Akçay
 Halkların Demokratik Partisi  Milliyetçi
Hareket Partisi
 Grubu Başkan Vekili  Grubu
Başkan Vekili 

BAŞKAN
– Danışma Kurulu önerisini oylarınıza sunuyorum: Kabul edenler… Kabul
etmeyenler… Kabul edilmiştir.
Sayın
milletvekilleri, şimdi yirmi dakikalık bir ara vereceğim. Yalnız aradan sonra
hemen seçim işlemine geçeceğiz.
Yirmi
dakika ara veriyorum.
Kapanma Saati: 16.57
İKİNCİ OTURUM
Açılma Saati: 17.19
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 3’üncü Birleşiminin
İkinci Oturumunu açıyorum. 
Gündemin
“Seçim” kısmına geçiyoruz.
VIII.- SEÇİMLER
A) Kişisel Verileri Koruma Kurulu
Üyeliklerine Seçim
1.- Başkanlıkça, Kişisel Verileri Koruma
Kurulu üyeliklerine, Adalet ve Kalkınma Partisi Grubu aday listesinden Cabir
Bilirgen, Cengiz Paşaoğlu ve Mehmet Niyazi Tanılır; Cumhuriyet Halk Partisi
Grubu aday listesinden Turan Arık ve Halkların Demokratik Partisi Grubu aday
listesinden Yusuf Alataş’ın seçilmesi
BAŞKAN
- Kişisel Verilerin Korunması Kanunu’nun 21’inci maddesi uyarınca, Kişisel
Verileri Koruma Kuruluna beş üye için seçim yapılacaktır. 
Siyasi
parti grupları tarafından gösterilen adayların adlarını, soyadı sırasına göre
okutuyorum:
Adalet
ve Kalkınma Partisi Grubu aday listesi:
Ümmet
Artuç 
Cabir
Bilirgen
Orhan
Özdemir
Cengiz
Paşaoğlu
Şevket
Sarıcaoğlu
Mehmet
Niyazi Tanılır
Cumhuriyet
Halk Partisi Grubu aday listesi:
Turan
Arık
Elçin
İset
Halkların
Demokratik Partisi Grubu aday listesi:
Yusuf
Alataş
Ferhat
Kabaiş
BAŞKAN
– Sayın milletvekilleri, Kişisel Verilerin Korunması Kanunu’nun 21’inci maddesi
gereği siyasi parti grupları kendilerine düşen üyeliğin 2 katı kadar aday
göstermişlerdir. Adayların adları soyadı sırasına göre birleşik oy pusulası
şeklinde düzenlenmek suretiyle bastırılmıştır. Toplantı ve karar yeter sayısı
mevcut olmak şartıyla, seçimde Adalet ve Kalkınma Partisi Grubu aday
listesinden en çok oyu alan 3 aday ile eşit oranda düşen üyelik için Cumhuriyet Halk Partisi ve
Halkların Demokratik Partisi grupları listesinden en çok oyu alan birer aday
seçilmiş olacaktır. 
Oylamanın ne şekilde yapılacağı konusunda bilgi vermek
istiyorum. 
Komisyon ve Hükûmet sıralarında yer alan kâtip üyelerden
komisyon sırasındaki kâtip üyeler Adana’dan başlayarak Denizli’ye kadar,
Denizli dâhil ve Diyarbakır’dan başlayarak İstanbul’a kadar, İstanbul dâhil;
Hükûmet sırasındaki kâtip üyeler ise İzmir’den başlayarak Mardin’e kadar,
Mardin dâhil ve Mersin’den başlayarak Zonguldak’a kadar, Zonguldak dâhil, adı
okunan milletvekilinin adını defterden işaretleyeceklerdir. Adı işaretlenen
milletvekiline mühürlü birleşik oy pusulası ve zarf verilecektir. Oyunu
kullanan milletvekili, oy pusulasını içeren zarfı Başkanlık Divanı kürsüsünün
önünde konulmuş olan oy kutusuna atacaktır. Birleşik oy pusulasında Adalet ve
Kalkınma Partisi Grubu aday listesinden 3 adayın, eşit oranda düşen üyelik için
Cumhuriyet Halk Partisi Grubu ve Halkların Demokratik Partisi Grubu aday
listesinden birer adayın isimlerinin karşısındaki kareye çarpı işareti
konulacaktır. Adalet ve Kalkınma Partisi Grubu aday listesinden 3’ten fazla,
Cumhuriyet Halk Partisi Grubu ve Halkların Demokratik Partisi Grubu aday
listesinden ise 1’den fazla adayın işaretlendiği oy pusulaları geçersiz
sayılacaktır. Bu hususlar birleşik oy pusulasında da dipnot olarak
belirtilmiştir. 
Sayın milletvekilleri, oylamanın sayım ve dökümü için ad
çekme suretiyle 5 kişilik bir tasnif
komisyonu tespit edilecektir. Tasnif Komisyonuna seçilen üyeler oylama işlemi
bittikten sonra Komisyon sıralarında yerlerini alacaktır. 
Şimdi
tasnif komisyonunun üyeleri için seçim yapıyoruz. 
Sayın
Hasan Turan, İstanbul? Burada.
Sayın
Burcu Çelik Özkan, Muş? Burada. 
Sayın
Mustafa Şahin, Malatya? Yok. 
Sayın
Ejder Açıkkapı, Elâzığ? Yok. 
Sayın
Ebubekir Gizligider, Nevşehir? Yok. 
Sayın
Cemil Çiçek, Ankara? Yok. 
Sayın
Gaye Usluer, Eskişehir? Yok. 
Sayın
Necati Yılmaz, Ankara? Yok. 
Sayın
Aziz Babuşcu, İstanbul? Yok. 
Sayın
Öznur Çalık, Malatya? Yok.
Sayın
İzzet Ulvi Yönter, İstanbul? Yok.
Sayın
İbrahim Özdiş, Adana? Burada.
Sayın
Şahap Kavcıoğlu, Bayburt? Yok.
Sayın
Serkan Topal, Hatay? Yok.
Sayın
Ömer Fethi Gürer, Niğde? Burada.
Sayın
Hayati Yazıcı, İstanbul? Yok.
Sayın
Mehmet Erdoğan, Gaziantep? Yok.
Sayın
Vedat Demiröz, Bitlis? Yok.
Sayın
İmran Kılıç, Kahramanmaraş? Burada.
Tasnif
komisyonunun seçimleri tamamlandı. 
Sayın
kâtip üyelerin yerlerini almalarını, oy pusulaları ile zarfların da teslim
edilmesini rica ediyorum.
Oylamaya
Adana ilinden başlıyoruz.
(Oylar
toplandı)
BAŞKAN - Oyunu
kullanmayan sayın üye var mı? Yok.
Oy verme işlemi
tamamlanmıştır.
Tasnif Komisyonu
üyelerinin lütfen yerlerini almalarını rica ediyorum ve Tasnif Komisyonunun
isimlerini okuyorum.
Hasan Turan,
İstanbul Milletvekili; Burcu Çelik Özkan, Muş Milletvekili; İbrahim Özdiş,
Adana Milletvekili; Ömer Fethi Gürer, Niğde Milletvekili; İmran Kılıç,
Kahramanmaraş Milletvekili.
Kupaları
kaldıralım ve Tasnif Komisyonuna teslim edelim.
(Oyların ayrımı
yapıldı)
BAŞKAN
– Tasnif komisyonu üyelerine tekrar teşekkür ederek Kişisel Verileri Koruma
Kurulu üyeleri için yapılan seçimin tutanağını okutuyorum: 
Türkiye Büyük Millet Meclisi Başkanlığına
Kişisel
Verileri Koruma Kurulundaki 5 üyelik için yapılan seçime 269 üye katılmış,
kullanılan oyların dağılımı aşağıda gösterilmiştir.
Saygıyla
arz olunur.
Tasnif Komisyonu
 Üye  Üye
 Üye
 Hasan Turan Burcu Çelik
Özkan  İbrahim Özdiş
 İstanbul  Muş Adana

 Üye Üye
 Ömer Fethi Gürer İmran Kılıç
 Niğde Kahramanmaraş
Adalet
ve Kalkınma Partisi Grubu Aday Listesi
Ümmet
Artuç 4 oy
Cabir
Bilirgen 255 oy
Orhan
Özdemir 7 oy
Cengiz
Paşaoğlu 252 oy
Şevket
Sarıcaoğlu 8 oy
Mehmet
Niyazi Tanılır 256 oy

Cumhuriyet
Halk Partisi Grubu Aday Listesi:
Turan
Arık 234 oy
Elçin
İset 5 oy
Halkların
Demokratik Partisi Grubu Aday Listesi
Yusuf
Alataş  218 oy
Ferhat
Kabaiş  6 oy
Boş 1
Geçersiz 2
Toplam
 269
BAŞKAN
– Teşekkür ederim. 
Buna
göre, Adalet ve Kalkınma Partisi Grubu aday listesinden Cabir Bilirgen, Cengiz
Paşaoğlu ve Mehmet Niyazi Tanılır; Cumhuriyet Halk Partisi Grubu aday
listesinden Turan Arık; Halkların Demokratik Partisi Grubu aday listesinden
Yusuf Alataş Kişisel Verileri Koruma Kurulu üyeliklerine seçilmişlerdir. 
Hayırlı
olmasını diliyorum. 
Birleşime
on dakika ara veriyorum. 
Kapanma Saati: 18.12
ÜÇÜNCÜ OTURUM
Açılma Saati: 18.21
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 3’üncü Birleşiminin
Üçüncü Oturumunu açıyorum. 
Alınan
karar gereğince gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz.
1’inci
sıraya alınan, Türkiye Cumhuriyeti Hükûmeti ile Singapur Cumhuriyeti Hükûmeti
Arasında Kültür, Bilim, Eğitim, Basın-Yayın ve Spor Alanlarında İşbirliği
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Hükümeti ile
Singapur Cumhuriyeti Hükümeti Arasında Kültür, Bilim, Eğitim, Basın-Yayın ve
Spor Alanlarında İşbirliği Anlaşmasının Onaylanmasının Uygun Bulunduğuna Dair
Kanun Tasarısı (1/334) ve Dışişleri Komisyonu Raporu (S. Sayısı: 33) (x)
BAŞKAN
– Komisyon? Burada.
Hükûmet?
Burada.
Komisyon
Raporu 33 sıra sayısıyla bastırılıp dağıtılmıştır. 
Tasarının
tümü üzerinde söz isteyen yok.
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir.
1’inci
maddeyi okutuyorum: 
TÜRKİYE CUMHURİYETİ
HÜKÜMETİ İLE SİNGAPUR CUMHURİYETİ HÜKÜMETİ ARASINDA KÜLTÜR, BİLİM, EĞİTİM,
BASIN-YAYIN VE SPOR ALANLARINDA İŞBİRLİĞİ ANLAŞMASININ ONAYLANMASININ UYGUN
BULUNDUĞUNA DAİR KANUN TASARISI 
MADDE 1- (1) 30 Ağustos 2007 tarihinde Singapur’da
imzalanan “Türkiye Cumhuriyeti Hükümeti ile Singapur Cumhuriyeti Hükümeti
Arasında Kültür, Bilim, Eğitim, Basın-Yayın ve Spor Alanlarında İşbirliği
Anlaşması’nın onaylanması uygun bulunmuştur. 
BAŞKAN
- 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe girer. 
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
3’üncü
maddeyi okutuyorum: 
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için iki dakikalık süre veriyorum ve oylama işlemini başlatıyorum. 
(Elektronik
cihazla oylama yapıldı) 
(Elektronik cihazla oylama yapıldı) 
BAŞKAN
– Türkiye Cumhuriyeti Hükümeti ile Singapur Cumhuriyeti Hükümeti Arasında
Kültür, Bilim, Eğitim, Basın-Yayın ve Spor Alanlarında İşbirliği Anlaşmasının
Onaylanmasının Uygun Bulunduğuna Dair Kanun Tasarısı açık oylama sonucunu
okuyorum:




“Kullanılan Oy Sayısı


:


200






Kabul


:


197






Ret


:


1






Boş



:



2(x)















Kâtip Üye
Mustafa Açıkgöz
Nevşehir


Kâtip Üye
Özcan Purçu
İzmir”




















Böylelikle
tasarı kabul etmiş ve kanunlaşmıştır.
2’nci
sıraya alınan Türkiye Cumhuriyeti Hükûmeti ile Myanmar Birliği Hükûmeti
Arasında Ticaret ve Ekonomik İşbirliği Anlaşmasının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız.
2.- Türkiye Cumhuriyeti Hükümeti ile
Myanmar Birliği Hükümeti Arasında Ticaret ve Ekonomik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/586) ve Dışişleri
Komisyonu Raporu (S. Sayısı: 286) (x)
BAŞKAN
– Komisyon? Burada. 
Hükûmet?
Burada. 
Komisyon
Raporu 286 sıra sayısıyla bastırılıp dağıtılmıştır. 
Tasarının
tümü üzerinde söz isteyen yok. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
1’inci
maddeyi okutuyorum:
TÜRKİYE CUMHURİYETİ
HÜKÜMETİ İLE MYANMAR BİRLİĞİ HÜKÜMETİ ARASINDA TİCARET VE EKONOMİK İŞBİRLİĞİ
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 20 Nisan 2006 tarihinde Yangon’da imzalanan
“Türkiye Cumhuriyeti Hükümeti ile Myanmar Birliği Hükümeti Arasında Ticaret ve
Ekonomik İşbirliği Anlaşması”nın onaylanması uygun bulunmuştur.
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
Kabul edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler... Kabul etmeyenler...
Kabul edilmiştir. 
3’üncü
maddeyi okutuyorum:
MADDE 3- (1) Bu Kanun hükümlerini Bakanlar Kurulu
yürütür.
BAŞKAN
– 3’üncü maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Tasarının
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir. 
Oylama
için iki dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
- Türkiye Cumhuriyeti Hükümeti ile Myanmar Birliği Hükümeti Arasında Ticaret ve
Ekonomik İşbirliği Anlaşmasının Onaylanmasının Uygun Bulunduğuna Dair Kanun
Tasarısı açık oylama sonucunu okuyorum:

“Kullanılan
oy sayısı : 229
Kabul :
228
Ret 
: 1 (X)

 Kâtip Üye Kâtip
Üye
 Mustafa Açıkgöz  Özcan
Purçu
 Nevşehir İzmir
Tasarı
kabul edilmiş ve kanunlaşmıştır. 
Sayın
milletvekilleri, üçüncü sıraya alınan Türkiye Cumhuriyeti ile Slovak
Cumhuriyeti Arasında Karayoluyla Uluslararası Yolcu ve Eşya Taşımacılığı
Anlaşmasının Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız. 
3.- Türkiye Cumhuriyeti ile Slovak
Cumhuriyeti Arasında Karayoluyla Uluslararası Yolcu ve Eşya Taşımacılığı
Anlaşmasının Onaylanmasının Uygun Bulunduğuna Dair Kanun Tasarısı (1/649) ve
Dışişleri Komisyonu Raporu (S. Sayısı: 306) (XX)
BAŞKAN
– Komisyon? Burada.
Hükûmet?
Burada. 
Komisyon
Raporu 306 sıra sayısıyla bastırılıp dağıtılmıştır. 
Tasarının
tümü üzerinde söz isteyen yok. 
Tasarının
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
1’inci
maddeyi okutuyorum:
TÜRKİYE CUMHURİYETİ İLE
SLOVAK CUMHURİYETİ ARASINDA KARAYOLUYLA ULUSLARARASI YOLCU VE EŞYA TAŞIMACILIĞI
ANLAŞMASININ ONAYLANMASININ UYGUN BULUNDUĞUNA DAİR KANUN TASARISI
MADDE 1- (1) 11 Aralık 2014 tarihinde Ankara’da
imzalanan “Türkiye Cumhuriyeti ile Slovak Cumhuriyeti Arasında Karayoluyla
Uluslararası Yolcu ve Eşya Taşımacılığı Anlaşması”nın onaylanması uygun
bulunmuştur. 
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum:
MADDE 2- (1) Bu Kanun yayımı tarihinde yürürlüğe
girer.
Madde
2- (1) Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… 2’nci
madde kabul edilmiştir. 
3’üncü
maddeyi okutuyorum.
MADDE
3- (1) Bu Kanun hükümlerini Bakanlar Kurulu yürütür. 
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Tasarının
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakikalık süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Türkiye Cumhuriyeti ile Slovak Cumhuriyeti Arasında Karayoluyla Uluslararası
Yolcu ve Eşya Taşımacılığı Anlaşmasının Onaylanmasının Uygun Bulunduğuna Dair
Kanun Tasarısı açık oylama sonucunu okuyorum:




“Kullanılan Oy Sayısı


:


232





Kabul


:


232(x)
















 Kâtip
Üye Kâtip Üye
 Mustafa
Açıkgöz Özcan Purçu
 Nevşehir İzmir”
Böylelikle tasarı kabul edilmiş ve
kanunlaşmıştır. 
4’üncü sıraya alınan 667 Sıra Sayılı
Olağanüstü Hâl Kapsamında Alınan Tedbirlere İlişkin Kanun Hükmünde Kararname
ile İç Tüzük’ün 128’inci Maddesine Göre Doğrudan Gündeme Alınmasına İlişkin
Türkiye Büyük Millet Meclisi Başkanlığı Tezkeresinin görüşmelerine kaldığımız
yerden devam edeceğiz.
4.- 667 Sayılı Olağanüstü Hal Kapsamında
Alınan Tedbirlere İlişkin Kanun Hükmünde Kararname (1/746) ile İçtüzük’ün
128’inci Maddesine Göre Doğrudan Gündeme Alınmasına İlişkin Türkiye Büyük
Millet Meclisi Başkanlığı Tezkeresi (S. Sayısı: 412)
BAŞKAN
– Komisyon? Yok. 
Ertelenmiştir.

5’inci
sıraya alınan Avrupa Konseyi Bakanlar Komitesinin Kültür Yollarına İlişkin
Genişletilmiş Kısmi Anlaşmayı Tesis Eden Kararına Katılmamızın Uygun
Bulunduğuna Dair Kanun Tasarısı ve Dışişleri Komisyonu Raporunun görüşmelerine
başlayacağız.
5.- Avrupa Konseyi Bakanlar Komitesinin
Kültür Yollarına İlişkin Genişletilmiş Kısmi Anlaşmayı Tesis Eden Kararına
Katılmamızın Uygun Bulunduğuna Dair Kanun Tasarısı (1/373) ve Dışişleri
Komisyonu Raporu (S. Sayısı: 88)
BAŞKAN
– Komisyon? Yok.
Ertelenmiştir.

Bundan
sonra da komisyonların bulunmayacağı anlaşıldığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için 6 Ekim 2016 Perşembe günü saat 14.00’te toplanmak üzere birleşimi
kapatıyorum.
İyi
akşamlar diliyorum. 
Kapanma Saati:
18.43




(x) (10/314) esas numaralı Meclis
Araştırması Önergesi’nin tam metni tutanağa eklidir.



(X) Bu bölümde Hatip tarafından Türkçe
olmayan kelimeler ifade edildi.


(x) 33 S. Sayılı Basmayazı tutanağa
eklidir. 


(x)
Açık oylama kesin sonuçlarını gösteren tablo tutanağa eklidir.


(x) 286 S. Sayılı Basmayazı tutanağa
eklidir.


(X) Açık oylama kesin sonuçlarını
gösteren tablo tutanağa eklidir.


(XX) 306 S. Sayılı Basmayazı tutanağa
eklidir.


(x) Açık oylama kesin
sonuçlarını gösteren tablo tutanağa eklidir.




