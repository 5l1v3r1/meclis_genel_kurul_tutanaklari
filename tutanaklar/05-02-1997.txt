


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20    CİLT : 20          YASAMA YILI : 2


T. B. M. M.

TUTANAK DERGİSİ

55 inci Birleşim

5. 2 . 1997 Çarşamba



İ Ç İ N D E K İ L E R

 I. - GEÇEN TUTANAK ÖZETİ

 II. - YOKLAMALAR

III. - BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1.-Antalya Milletvekili Yusuf Öztop'un, öğretmenlerin
ekonomik ve sosyal sorunlarına ilişkin gündemdışı
konuşması ve Millî Eğitim Bakanı
Mehmet Sağlam'ın cevabı

2. -Kocaeli Milletvekili Bekir Yurdagül'ün,
Türkiye'de kâğıt sanayii ve SEKA'nın
sorunları ile alınması gereken önlemlere
ilişkin gündemdışı konuşması

3.-Aydın Milletvekili Yüksel Yalova'nın,
TURBAN'daki yolsuzluklarla ilgili soruşturma komisyonu kurulmasına
ilişkin önergenin Türkiye Büyük Millet
Meclisi Genel Kurulundaki oylamasında yaşanan sorunlara
ilişkin gündemdışı konuşması

B)TEZKERELER VE ÖNERGELER

1.-Kâtip üye seçimine ilişkin
Adalet Komisyonu Başkanlığı tezkeresi
(3/677)

2.- (9/10) esas numaralı Meclis soruşturması
açılmasına ilişkin önergenin açık
oylamasının tekrarlanmasının Genel
Kurulun onayına sunulmasına ilişkin Başkanlık
tezkeresi (3/670)

IV. -USUL HAKKINDA GÖRÜŞMELER

1.-(9/10) esas numaralı Meclis soruşturması
açılmasına ilişkin önergenin açık
oylamasının tekrarlanmasının Genel
Kurulun onayına sunulması hakkında

V.-OYLAMASI YAPILACAK İŞLER

1. -İstanbul Milletvekili Halit Dumankaya
ve 58 arkadaşının, TURBAN İmkânlarını
Kişisel ve Siyasî Menfaatlerine Alet Ettiği ve
Yolsuzlukların Üzerine Gitmeyerek Görevini Kötüye
Kullandığı ve Bu Eyleminin TCK'nun 240 ıncı
Maddesine Uyduğu İddiasıyla Eski Başbakan
Tansu Çiller Hakkında Meclis Soruşturması
Açılmasına İlişkin Önergesi
(9/10)

VI.-KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. -926 Sayılı Türk Silahlı
Kuvvetleri Personel Kanununa Bir Geçici Madde eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23)

2.-Ceza Muhakemeleri Usulü Kanunu, Devlet Güvenlik
Mahkemelerinin Kuruluş ve Yargılama Usulleri Hakkında
Kanun ve Bu Kanunlarda Değişiklik Yapan 18.11.1992 Tarih
ve 3842 Sayılı Kanunda Değişiklik Yapılmasına
Dair Kanun Tasarısı ve Adalet Komisyonu Raporu (1/543)
(S. Sayısı :175)

3. -9.7.1945 Tarih ve 4792 Sayılı Sosyal
Sigortalar Kurumu Kanununun Bir Maddesinin Değiştirilmesi
ve Bu Kanuna Bir Geçici Madde Eklenmesi Hakkında
Kanun Tasarısı ve Plan ve Bütçe ve Sağlık,
Aile, Çalışma ve Sosyal İşler
komisyonları raporları (1/528) (S. Sayısı
:163)

4. -Emniyet Teşkilatı Kanununun Bir
Maddesinde Değişiklik Yapılmasına Dair
490 Sayılı Kanun Hükmünde Kararname ve
İçişleri Komisyonu Raporu (1/217) (S. Sayısı
:132)

5. -Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı :164)

6.-625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
:168)

7.-Refah Partisi Grup Başkanvekili Kayseri
Milletvekili Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, Büyükşehir
Belediyelerinin Yönetimi Hakkında Kanun Hükmünde
Kararnamenin Değiştirilerek Kabulü Hakkında
Kanunun Bir Maddesinin Değiştirilmesine ve Ek Bir Madde
Eklenmesine Dair Kanun Teklifi ve Bayındırlık,
İmar, Ulaştırma ve Turizm, İçişleri
ve Plan ve Bütçe komisyonları raporları
(2/582) (S.Sayısı :183)

VII.-SATAŞMALARA İLİŞKİN
KONUŞMALAR

1. -İstanbul Milletvekili Erdoğan Toprak'ın,
Konya Milletvekili Veysel Candan'ın, ileri sürmüş
olduğu görüşlerden farklı görüşleri
kendisine atfetmesi nedeniyle konuşması

VIII.-SORULAR VE CEVAPLAR

A)YAZILI SORULAR VE CEVAPLARI

1. -Afyon Milletvekili Osman Hazer'in, amatör
 spor faaliyetlerine yapılacak desteğe ilişkin
sorusu ve Devlet Bakanı Bahattin Şeker'in yazılı
cevabı (7/1785)

2. -Bartın Milletvekili Cafer Tufan Yazıcıoğlu'nun,
Bartın Amasra Belediyesi işçilerine bir yıldır
ücret ödenmediği iddiasına ilişkin
sorusu ve İçişleri Bakanı Meral Akşener'in
yazılı cevabı (7/1951)



I.-GEÇEN TUTANAK ÖZETİ

TBMM Genel Kurulu saat 13.30'da açılarak
iki oturum yaptı.

Kastamonu Milletvekili M. Hadi Dilekçi, dövizzedeler
olarak adlandırılan insanların dertlerine
çare bulmak için Meclisin tekrar dikkatini çekmek
üzere gündemdışı bir konuşma
yaptı. 

Hatay Milletvekili Levent Mıstıkoğlu'nun,
Hatay İlinde meydana gelen deprem felaketine ilişkin
gündemdışı konuşmasına,
Bayındırlık ve İskân Bakanı
Cevat Ayhan,

Ankara Milletvekili Nejat Arseven'in, Sincan Belediye
Başkanının düzenlediği gecede yapılan
konuşmalara ve sonrası olaylara ilişkin gündemdışı
konuşmasına da Adalet Bakanı Şevket
Kazan,

Cevap verdi.

Almanya'ya gidecek olan Devlet Bakanı Gürcan
Dağdaş'a, dönüşüne kadar, Devlet
Bakanı Lütfü Esengün'ün,

Kenya'ya gidecek olan Çevre Bakanı
M. Ziyattin Tokar'a, dönüşüne kadar, Tarım
ve Köyişleri Bakanı Musa Demirci'nin,

Vekillik etmelerinin uygun görülmüş
olduğuna ilişkin Cumhurbaşkanlığı
tezkereleri ile,

(10/86) esas numaralı Meclis Araştırması
Komisyonu Geçici Başkanlığının,
Komisyonun başkan, başkanvekili, sözcü ve
kâtip üye seçimini yaptığına
ilişkin tezkeresi,

Genel Kurulun bilgisine sunuldu.

Anayasaya uyum sağlanması amacına
yönelik olarak; Sendikalar Kanununda Değişiklik
Yapılması Hakkında (2/405) ve (2/448) esas
numaralı kanun teklifleri ile Devlet Memurları Kanununda
Değişiklik Yapılmasına Dair (2/408) ve
(2/451) esas numaralı kanun tekliflerinin, esas komisyon
olarak Anayasa Komisyonuna havale edilmesi gerektiğine ilişkin
Anayasa Komisyonu Başkanlığının
tezkeresi okundu; Başkanlıkça, Anayasa Komisyonunun
bu taleplerinin, tekliflerin bulunduğu Sağlık,
Aile, Çalışma ve Sosyal İşler
Komisyonu ile Plan ve Bütçe Komisyonunca da uygun
bulunduğundan, bu istemlerin, içtüzüğün
34 üncü maddesinin dördüncü fıkrası
uyarınca yerine getirildiği açıklandı.

İstanbul Milletvekili Halit Dumankaya ve 77
arkadaşının, eski Başbakan Tansu Çiller
hakkındaki Meclis soruşturması önergesinin
oylanması sırasında sahte oy kullanıldığı
iddialarının araştırılması,

İstanbul Milletvekili Mehmet Sevigen ve 22
arkadaşının, yetkililerin uyuşturucuyla
mücadelede yetersiz kaldığı iddialarının
araştırılarak alınması gereken
tedbirlerin belirlenmesi,

Amacıyla birer Meclis araştırması
açılmasına ilişkin önergeleri
(10/155)(10/156) okundu; önergelerin, gündemdeki yerlerini
alacağı ve öngörüşmelerinin, sırasında
yapılacağı açıklandı.

12.2.1997 Çarşamba ve 13.2.1997 Perşembe
günlerinde Türkiye Büyük Millet Meclisinin
çalışmalarına ara vermesine ilişkin
Danışma Kurulu önerisi ile,

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
67 nci sırasında yer alan 183 sıra sayılı
kanun teklifinin bu kısmın 7 nci sırasına,
76 ncı sırasında yer alan 209 sıra
sayılı kanun tasarısının 8
inci sırasına, 65 inci sırasında yer
alan 181 sıra sayılı kanun teklifinin 9 uncu
sırasına, 11 inci sırasında yer alan
146 sıra sayılı kanun tasarısının
10 uncu sırasına alınmasına ilişkin
RP ve DYP Gruplarının müşterek önerileri,

Kabul edildi.

Balıkesir Milletvekili Hüsnü Sıvalıoğlu'nun,
Sarıköy ve Edincik Adıyla İkiİlçe
ve Bandırma Adıyla Bir İl Kurulması
Hakkında Kanun Teklifi (2/471) ile,

Ankara Milletvekili İrfan Köksalan'ın,
Ankara İline Bağlı Olarak Batıkent Adıyla
Bir İlçe Kurulması Hakkında Kanun
Teklifinin (2/153),

İçtüzüğün 37 nci
maddesi uyarınca doğrudan gündeme alınmasına
ilişkin önergeleri, yapılan görüşmelerden
sonra, kabul edilmedi.

Konya Milletvekili Mustafa Ünaldı ve
18 arkadaşı, Kahramanmaraş Milletvekili Hasan
Dikici ve 9 arkadaşı ile İstanbul Milletvekili
Algan Hacaloğlu ve 10 arkadaşının, yükseköğretimin
sorunlarının araştırılarak alınması
gereken tedbirlerin belirlenmesi amacıyla kurulan (10/8,
16, 20) esas numaralı Meclis Araştırması
Komisyonu raporu (S.Sayısı :153) ile,

İstanbul Milletvekili Halit Dumankaya ve 16
arkadaşının, Petrol Ofisi Genel Müdürlüğünde
meydana gelen yolsuzluk ve usulsüzlük iddialarını
araştırmak ve alınması gereken tedbirleri
belirlemek amacıyla kurulan (10/5) esas numaralı
Meclis Araştırması Komisyonu raporu (S.Sayısı
:167),

Üzerindeki görüşmeler tamamlandı.

(10/5) esas numaralı Meclis Araştırması
Komisyonu raporu üzerindeki görüşmeler sırasında;
İstanbul Milletvekili Halit Dumankaya ve Bartın
Milletvekili Zeki Çakan, DYP Grubu adına konuşan
Sıvas Milletvekili Tahsin Irmak'ın, şahıslarına;
Kastamonu Milletvekili Murat Başesgioğlu da partisine
sataştığı iddiasıyla birer konuşma
yaptılar.

Bartın Milletvekili Zeki Çakan ve 19
arkadaşının, (10/5) esas numaralı Meclis
Araştırması Komisyonu raporunun sonuç
kısmında belirtilen nedenlerle, İçtüzüğün
105 inci maddesinin ikinci fıkrası da gözönünde
bulundurularak, yeni bir Meclis araştırması
komisyonu kurulmasına ilişkin önergelerinin
kabul edildiği açıklandı.

Kurulacak komisyonun :

9 üyeden teşekkül etmesi,

Çalışma süresinin, başkan,
başkanvekili, sözcü ve kâtip üye seçimi
tarihinden itibaren 3 ay olması,

Gerektiğinde Ankara dışında
da çalışması,

Kabul edildi.

Doğal afetlerde meydana gelen can ve mal kaybının
en aza indirmek için alınması gereken tedbirlerin
belirlenmesi amacıyla kurulan (10/58) esas numaralı
Meclis Araştırması Komisyonu üyeliklerine,
gruplarınca aday gösterilen milletvekilleri, seçildiler.

Başkanlıkça, (10/58) esas numaralı
Meclis Araştırması Komisyonunun başkan,
başkanvekili, sözcü ve kâtip üye seçimini
yapmak üzere toplanacakları gün, saat ve yere
ilişkin duyuruda bulunuldu.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının;

1 inci sırasında bulunan 23,

5 inci sırasında bulunan 175,

Sıra sayılı kanun tasarılarının
müzakereleri, komisyon yetkilileri Genel Kurulda hazır
bulunmadıklarından, ertelendi.

6 ncı sırada bulunan, 9.7.1945 Tarih
ve 4792 Sayılı Sosyal Sigortalar Kurumu Kanununun
Bir Maddesinin Değiştirilmesi ve Bu Kanuna Bir Geçici
Madde Eklenmesi Hakkında Kanun Tasarısının
(1/528) (S. Sayısı :163) müzakerelerine devam
edilerek, 2 nci maddesi üzerinde bir süre görüşüldü.

Kanun tasarısı ve tekliflerini görüşmek
için, 5 Şubat 1997 Çarşamba günü
saat 13.30'da toplanmak üzere, 24.00'te birleşime son
verildi.

Uluç Gürkan

Başkanvekili

 Zeki Ergezen Kadir Bozkurt

 Bitlis Sinop

 Kâtip Üye Kâtip Üye


BİRİNCİ OTURUM

Açılma Saati : 13.30

5 Şubat 1997 Çarşamba

BAŞKAN : Başkanvekili Uluç
GÜRKAN

KÂTİP ÜYELER : Kadir
BOZKURT (Sinop), Zeki ERGEZEN (Bitlis) 



BAŞKAN - Sayın milletvekilleri, Türkiye
Büyük Millet Meclisinin 55 inci Birleşimini açıyorum.


II. - YOKLAMA 

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayısı vardır; görüşmelere
başlıyoruz. 

Gündeme geçmeden önce, üç
arkadaşıma gündemdışı söz
vereceğim.

III. - BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Antalya Milletvekili Yusuf Öztop'un,
öğretmenlerin ekonomik ve sosyal sorunlarına ilişkin
gündemdışı konuşması ve
Millî Eğitim Bakanı Mehmet Sağlam'ın
cevabı 

BAŞKAN - Gündemdışı
ilk söz, Antalya Milletvekili Sayın Yusuf Öztop'un.


Sayın Öztop, öğretmenlerin durumu
hakkında konuşacak. (CHP sıralarından
alkışlar) 

Buyurun.

Sayın Öztop, süreniz 5 dakikadır.

YUSUF ÖZTOP (Antalya) - Sayın Başkan,
değerli milletvekilleri; ülkemizde sayıları
beşyüz bini aşan eğitim emekçisi öğretmenlerin
sorunlarını dile getirmek üzere söz almış
bulunuyorum; bu vesileyle, Yüce Heyetinizi saygıyla
selamlıyorum. 

Öncelikle, Sincan'da, Belediye Başkanı
ve yandaşlarınca yaratılan şeriat yanlısı
ve laiklik karşıtı eylemleri ve bu eylemleri
kamuoyuna yansıtmak üzere Sincan'a gitmiş olan
Işın Gürel'e yapılan çirkin saldırıyı
şiddetle, nefretle kınıyorum; Işın
Gürel'e de acil şifalar diliyorum. (CHP sıralarından
“Bravo” sesleri, alkışlar) Ümit ve
temenni ediyorum ki, bu eylemi gerçekleştiren saldırgan,
Sayın Başbakanın “palavracı basın”
suçlamasından etkilenmemiştir. (RP sıralarından
gürültüler) 

ÖMER EKİNCİ (Ankara) - Palavracı
sensin!..

BAŞKAN - Sayın Öztop, lütfen,
gündemdışı konuya gelin. 

YUSUF ÖZTOP (Devamla) - Değerli milletvekilleri...
(RP sıralarından gürültüler)

BAŞKAN - Sayın milletvekilleri...

ŞİNASİ YAVUZ (Erzurum) - Adam
gibi konuş!..

ÖMER EKİNCİ (Ankara) - Palavracı
sensin!.. 

Sayın Başkan, düzeltsin...

AHMET DOĞAN (Adıyaman) - Ne alakası
var!..

BAŞKAN - Sayın milletvekilleri...

YUSUF ÖZTOP (Devamla) - Değerli milletvekilleri,
ben, burada, laik cumhuriyet için yemin etmiş bir
milletvekili olarak, elbette, laikliğe karşı
saldırıda bulunanları kınayacağım
arkadaşlar. (RP sıralarından gürültüler)

BAŞKAN - Sayın Öztop, lütfen
gündemdışı konuya geçin.

YUSUF ÖZTOP (Devamla) - Değerli milletvekilleri,
toplumumuzun eğitim ve öğretime verdiği değer,
öğretmenlere sağladıkları statü
ve maddî, manevî olanaklarla ölçülür.
500 bini aşkın öğretmen, Edirne'den Ardahan'a,
Sinop'tan İçel'e, Türkiye'nin her yerinde,
her coğrafyasında, köy demeden, kasaba demeden,
mezra demeden çok zor şartlar altında görev
yapıyor. Öyle ki, öğretmen, bazı köy
ve kasabalarda günlerce, bir gazete, bir dergi bulup okuyamıyor;
hatta, zaman zaman sıcak bir çorba bile içemiyor;
çoğu zaman da can güvenliğinden yoksun. 

Son olarak, Diyarbakır Hantepe Köyünde
4 öğretmenin katledilişi de dahil, 152 öğretmen
şehit edilmiş durumdadır. Şehirlerde
yaşayan öğretmenlerin durumu da köylerde yaşayanlardan
farklı değildir; aldıkları maaş
ile kira mı ödesinler, çocuk mu okutsunlar,
yoksa karınlarını mı doyursunlar;
ne yapacaklarını bilemez durumdadırlar. Becerebilenlerin
kimisi ikinci iş olarak taksicilik yapıyor; kimi
çarşıda, pazarda, patates, soğan; kimi
de evlerde, ne yazık ki, tencere, tava satmak zorunda kalıyor.


Değerli milletvekilleri, oysa, biz, bu öğretmenlerimizden,
ülkeyi geri kalmışlıktan kurtarıp,
erdemi, bilgiyi ve demokrasiyi esas alan bir anlayışla
çağdaş medeniyet seviyesinin üstüne
çıkaracak genç nesilleri yetiştirmesini
istiyoruz. Oysa, biz, bu öğretmenlerimizden, Atatürk'ün
emanet ettiği laik cumhuriyeti koruyacak, fikri hür,
vicdanı hür, irfanı hür nesiller yetiştirmesini
istiyoruz. Bu beklentiler içerisinde, insanlığa
saygıyı, ülke ve ulusa sevgiyi öğreten
öğretmenlere, geleceğimizi, çocuklarımızı
emanet ediyoruz. 

Değerli milletvekilleri, kendilerinden bu kadar
çok şey beklediğimiz öğretmenler, önce,
kendi hak hukuklarını koruyabilmelidirler. Öğretmenler,
ekonomik ve demokratik haklarını elde edebilmek
için, 1989'dan beri süregelen uğraşları
sonucunda sendikalarını kurabilmişlerdir.
ILO sözleşmelerinden, Avrupa Sosyal Şartından,
İnsan Hakları Evrensel Bildirgesinden gelen haklarını
siyasî iktidarlara kabul ettirebilmişlerdir. Nitekim,
geçen iktidar dönemleri ortaklarından Sosyaldemokrat
Halkçı Partinin ısrarlı takibi sonucu,
Anayasanın 53 üncü maddesi, bu Meclis tarafından
23.7.1995 tarihinde değiştirilerek, kamu çalışanlarına
sendika kurma bir hak olarak verilmiştir. Aradan uzunca
bir süre geçmesine rağmen, Anayasaya...

(Mikrofon otomatik cihaz tarafından kapatıldı)

BAŞKAN - Sayın Öztop, lütfen
sözünüzü tamamlayınız.

YUSUF ÖZTOP (Devamla) - ...uyum yasaları
çıkartılamadığından, kamu
çalışanları, bu arada öğretmenlerimiz,
anayasal haklarını kullanamamaktadırlar.
Doğaldır ki, öğretmenlerin talep ettikleri
sendika hakkı, toplugörüşmeli sendika değil,
grevli, toplusözleşmeli sendika hakkıdır.
ILO sözleşmelerinden Avrupa Sosyal Şartından
ve Anayasadan doğan haklarını kullanamayan öğretmenler,
seslerini duyurabilmek için, zorunlu olarak, basın
toplantısından yasal yürüyüşe,
vizite eyleminden bir günlük işbırakma
eylemlerine varıncaya kadar pek çok eylemi gerçekleştirmek
zorunda kalmışlardır. İktidarlar, öğretmenleri
dinleyip haklı taleplerini yerine getirecekleri yerde,
öğretmenleri, kendileri gibi emekçi olan polislere
coplatmak durumunda kalmışlardır. Bununla
da kalınmamış, idarî soruşturma
için millî eğitim müdürlüklerine
emir üzerine emir yağdırılmıştır...

(Mikrofon otomatik cihaz tarafından kapatıldı)

BAŞKAN - Teşekkür ediyorum Sayın
Öztop...

YUSUF ÖZTOP (Devamla) - Son olarak şunu
söylemek istiyorum: Öğretmenlere, öğretmenlerin
yüzde 15'ine ceza verilmiştir; bu cezalar kaldırılmalıdır.
(CHP ve DSP sıralarından alkışlar;
RP sıralarından “Bravo” sesleri, alkışlar)

BAŞKAN - Sayın Öztop, teşekkür
ediyorum. 

Evet, Türkiye Büyük Millet Meclisinde
özlediğimiz bir manzara; sayın sözcü,
hem iktidar hem muhalefet sıralarından birlikte
alkış aldı.

Gündemdışı konuşmayı
yanıtlamak üzere Milli Eğitim Bakanı Sayın
Mehmet Sağlam; buyurun. (RP sıralarından alkışlar)

MİLLÎ EĞİTİM BAKANI
MEHMET SAĞLAM (Kahramanmaraş) - Sayın Başkan,
değerli üyeler; değerli arkadaşımızın,
öğretmenlerimizin özlük haklarına ve
sendikal düzenlemeye ilişkin temennilerine katılıyorum.


Ancak, öğretmenlerimizin yetiştirilmeleri
konusunda, 1991 yılına kadar, büyük ölçüde,
üniversite mezunu olması konusunda bir karar maalesef
getirilememişken, bugün bütün öğretmenlerimiz,
diğer saygın bütün mesleklerde olduğu
gibi üniversite mezunları arasından seçilmektedir.
Bu, öğretmenlerimizin özlük haklarının
-başlangıç derecelerinden itibaren- kendilerine
daha layık bir biçimde düzenlenebilmesi için
fevkalade önem arz eden bir konu idi. Bu aşamadan sonra,
öğretmenlerimizin, Anayasamızdaki yeni düzenlemeye
uygun bir biçimde sendikal haklarına kavuşmak
üzere Çalışma ve Sosyal Güvenlik
Bakanlığında başlatılan çalışmalara
katılan öğretmenlerimizi, bakanlığımız
izinli saymak suretiyle kolaylık göstermektedir. Kendilerinin
sendikal haklarının düzenlenmesi ve kanunun
bir an evvel çıkarılması için
de elimizden geleni yapıyoruz.

Bu arada, öğretmenlerimizin çalışma
esaslarıyla ilgili olarak, yani, mesleğe başlayışlarından
itibaren görev yapacakları bölgeler itibariyle
bir çalışmanın üzerindeyiz; giderek,
özellikle, eğitim yöneticilerinin de, bu yönetim
kademelerine geliş ya da bu yönetim kademelerinden
ayrılma konusunda bir düzenlemenin içerisindeyiz.
Eğitim yöneticileri de, diğer yönetim mesleklerinde
olduğu gibi bu kademelere nasıl geleceklerini ve buradan
nasıl ayrılacaklarını objektif esaslara
göre bilecekler ve buna göre hareket edeceklerdir. 

Öğretmenlerimizin özlük haklarıyla
ilgili olarak, gerek ders ücretlerinin artırılması
konusunda gerekse başlangıçtan itibaren eğitim
ve öğretim tazminatlarıyla beraber, bilhassa 1
ve 4 üncü derecelerde uygulanan ekgöstergenin öğretmenlerimize
de uygulanması için, daha mesleğe girişlerinden
itibaren uygulanması için bir çalışma
üzerindeyiz. Burada, öğretmenlerimiz de, diğer
bazı mesleklerde olduğu gibi, başlangıç
derecelerinden itibaren, ekgösterge uygulamasına tabi
tutulacaklardır. Bu da, öğretmenlerimizin özlük
hakları konusunda yeni bir uygulama olacaktır. 

Buna ilave olarak, eğitim ve öğretim
tazminatının da artırılmasıyla,
öğretmenlerimiz, kamu personeli içerisinde, Silahlı
Kuvvetlerde, hâkim sınıfında, öğretim
üyelerinde ve idare amirlikleri gibi diğer bazı
görevlerde bulunan ekgösterge uygulamasından
ilk defa yararlanacaklardır. 

Dolayısıyla, kamu personeline yapılan
yüzde 30'luk genel zamma ilave olarak, öğretmenlerimizin
gerek ders ücretlerindeki yükselme gerekse mesleğe
girişlerinden itibaren ekgösterge uygulaması
ve giderek eğitim ve öğretim tazminatının
artırılmasıyla, yüzde 30'un üzerinde
bir zam çalışması yapılmaktadır.
Bir elimizle verdiğimizi diğer elimizle almamak için,
gayet dikkatli bir çalışmanın içerisindeyiz.
Bakanlar Kurulundan çıkmış olan çalışma,
Maliyeyle birlikte sürdürülmektedir. Öyle
zannediyorum ki, çok yakında öğretmenlerimizin
özlük haklarıyla ilgili düzenlemede bir
müjde verecek hale geleceğiz. 

Her şeyden önce, Yüksek Öğretim
Kurulu ile birlikte oluşturulan bir koordinasyon kurulu
kanalıyla açılan 32 yeni eğitim fakültesinde,
özellikle ihtiyaca cevap verebilecek nitelikte öğretmen
yetiştirilinceye kadar, bildiğiniz gibi üniversite
mezunlarından, öğretmenlik formasyonu bulunanlarla
beraber, olmayanlar da dahil, öğretmen alımı
yaptık. Öğretmenlik formasyonu olmayanların,
öğretmenlik formasyonu için kurslara alındığını
hepimiz biliyoruz. Bunlar, ilave kadrolarla desteklenecek, özellikle,
önümüzdeki günlerde 12 bin -Maliye Bakanlığından
müsaade gelir gelmez- öğretmen atamasıyla,
büyük ölçüde, Türkiye'de, öğretmensiz
okul ve okulsuz öğrenci bırakmamanın planını
yaptık. Özellikle, Güneydoğu ve Doğu
Anadolu'da öğretmensizlikten kapalı olan 844'e
yakın okulun, mutlaka, önümüzdeki sömestr
içerisinde ve gelecek ders yılına kadar tamamını
açmak ve Türkiye'de öğretmen eksikliğini
gidermek kararı ve azmindeyiz. 

Bunun için, çalışmalarımız
sürüyor, öyle zannediyorum ki, bir taraftan öğretmenleri
işe alırken, diğer taraftan da, büyük
ölçüde emekliliği önleyecek, mesleğin
cazibesini artırıcı tedbirleri de birlikte
almak gerekiyor. Bunun için de, öğretmenlerimizin,
çalışma esasları ile özlük
haklarını objektif esaslara bağlayan bir çalışmayı
bitirmek üzereyiz. 

Yüce Meclisin bilgisine arz ediyorum efendim.
(DYP ve RP sıralarından alkışlar)

BAŞKAN - Teşekkür ediyorum Sayın
Bakan.

2. -Kocaeli Milletvekili Bekir Yurdagül'ün,
Türkiye'de kâğıt sanayii ve SEKA'nın
sorunları ile alınması gereken önlemlere
ilişkin gündemdışı konuşması


BAŞKAN - Gündemdışı
ikinci söz, Kocaeli Milletvekili Sayın Bekir Yurdagül'ün.


Sayın Yurdagül, SEKA'nın sorunları
hakkında konuşacak. (DSP sıralarından
alkışlar)

Buyurun.

BEKİR YURDAGÜL (Kocaeli) - Sayın
Başkan, değerli milletvekilleri; Türkiye'de kâğıt
sanayii ve SEKA'nın sorunlarını dile getirmek
üzere gündemdışı söz almış
bulunuyorum; Yüce Heyeti saygıyla selamlarım.

Önce, bir hususu belirtmek istiyorum: Bilindiği
gibi, 6772 sayılı Yasaya göre kamuda çalışan
işçilere, yılda iki maaş tutarında
ikramiye ödeniyor. Bugüne kadarki gelenekselleşen
uygulamaya göre, bu iki ikramiyenin ilkinin birinci taksiti
Ramazan Bayramı arifesinde, ikinci taksiti ise Kurban Bayramı
arifesinde ödeniyordu; ancak, bayrama üç dört
gün kalmasına karşın ödemeyle ilgili
Bakanlar Kurulu kararı henüz yayımlanmadı.
Kamuda çalışan 700 bin işçi,
Bakanlar Kurulu kararının bir an önce Resmî
Gazetede yayımlanmasını ve bayramdan önce
ikramiyelerini almak istiyor. Refahyol İktidarını
oluşturan her iki partinin yetkililerine ve sayın
bakanlara önemle duyurulur. 

Değerli milletvekilleri, kâğıt,
gerek kültürel gerekse endüstriyel kullanımıyla
insanlığın en önemli gereksinimlerinden
biridir ve bu açıdan, tüketim oranı,
hem endüstriyel hem de kültürel gelişmişliğin
bir göstergesidir; ancak, kâğıdı
sadece tüketmek yetmez, üretmek de tüketmek kadar
önemlidir.

Bildiğiniz gibi, cumhuriyetimizin, sanayi dallarında
yaptığı ilk yatırımlardan biri
kâğıttır ve Türkiye'nin ilk kâğıt
fabrikası da, 1936 yılında, İzmit'te
kurulmuştur; geçen 60 yıl içerisinde,
İzmit, birikimi ve deneyimiyle, yanına 8 fabrika
daha eklemiştir; ama, 60 yılılk tarihine karşın,
Türkiye'nin, kâğıt sektöründe
arzuladığı düzeye ulaştığını
söylemek, ne yazık ki mümkün değildir;
ama, bunun suçunu, kamu eliyle sanayileşme düşüncesine
bağlamak da doğru değildir; çünkü,
Türkiye'de, kâğıt sektöründe kamu
kesimi ile özel kesimi karşılaştırdığımız
zaman, hem ürünler hem ürünlerin nitelikleri
hem de hammadde açısından büyük
farklılıklar göze çarpmaktadır.
Özel kesimin tesisleri entegre değildir. Kapasite oranları
karşılaştırıldığında,
özel kesim kamu kesiminin yanında çok küçük
kalmaktadır; ama, dünya ile karşılaştırdığımızda,
SEKA fabrikalarının da dünya ölçeklerinin
çok altında kaldığını görmekteyiz.
Bunun bir tek izahı vardır; gerekli yatırımların
yapılmaması, kapasitelerin büyütülmemesi,
teknolojinin getirilmemesi... Bunun suçu kimlerindir; orada
çalışanların mı, ülkeyi
yönetenlerin mi? Yıllarca yatırım yapmayacaksınız,
sonra “KİT'ler zarar ediyor, kapatalım, satalım”
diyeceksiniz; deniliyor da; ama, SEKA iki yıldır
kâr ediyor. 

Sayın Başkan, değerli milletvekilleri;
SEKA'da örgütlü Selüloz-İş Sendikasının,
Kamu İşletmeciliğini Geliştirme Merkezi
(KİGEM) ile birlikte bir araştırması
var, Dünden Bugüne SEKA; bu raporda, verimlilik karşılaştırması
da yapılmış; teknoloji olmadan verimlilik
olmaz denilmiş; ileri teknolojilerle çalışmayan
bir işletmenin işçi verimliliği yüksek
olamaz; işçilerin verimsiz olduğundan şikâyet
edenler, teknoloji getirecek yatırımları
yapmayarak işçileri verimsizliğe mahkûm
edenlerdir.

SEKA'nın bu hale düşmesinin nedeni,
1980'li yılların başında uygulamaya
konulan ve dışa açılma diye yutturulan
iktisat politikalarıdır. Gerekli altyapı
hazırlanmadan, KİT'ler ve o arada SEKA, dünya
devleriyle rekabet etmek zorunda bırakılmışlar,
üstelik, bu düzeye ulaşmaları için
gerekli yatırımları yapmaları da engellenmiştir.

Daha öncede belirttiği gibi, SEKA'nın
kapasitesi özel kesimden hayli büyük olsa da dünya
ölçeklerinin altında kalmıştır;
teknolojilerini yenilemeleri de engellenmiştir. Bu yetmemiş,
1994'te SEKA, kâğıdı maliyetinin altında
satmak zorunda bırakılmıştır;
buna, 1994 yılı raporlarında Yüksek
Denetleme Kurulu bile isyan etmiştir. Bütün bunlara,
hazırlıksız girilen gümrük birliği
eklenmiştir. SEKA, Türkiye'den çok daha kaliteli
kâğıdı büyük tesislerde daha
ucuza mal eden Avrupa Birliği ülkeleriyle haksız
rekabete zorlanmıştır. Bir ara, ürünleri
ucuza sattırılan SEKA, şimdi de, pahalıya
satmak zorunda bırakılmıştır.
SEKA Yönetim Kurulu, kâğıt fiyatlarını
dolara endekslemiş, kâğıt fiyatları
otomatik olarak arttığı için, SEKA, ürettiği
kâğıdı satamaz duruma getirilmiş;
bu yüzden, fabrikalarda üretim durma noktasına
gelmiştir.

Sonuç olarak, SEKA, zarara mahkûm edilmiştir.
Peki, buna karşın, son iki yılda nasıl
kâr etmiştir? Çünkü, artık,
SEKA da bir rantiyedir; kârı, üretim kârı
değil, menkul kıymet kârıdır; ama,
bu ettiği kârı yatırıma dönüştürmesine
izin verilmemektedir. Şimdi, az önce tartıştığımız
noktaya geliyorum. Sizin için, bazıları için
kâr yeterli bir gösterge olabilir; ama, bizim için
değildir. Çünkü, aslolan üretimdir;
üretim için de yatırım gerekir; ama,
yıllarca, ağır sanayinin bayraktarlığını
yapan Refah Partili Hükümet de yatırımlara
engel olmaktadır. Kâr yeterli değildir...

(Mikrofon otomatik cihaz tarafından kapatıldı)

BAŞKAN - Sayın Yurdagül, lüften
toparlayınız...

BEKİR YURDAGÜL (Devamla) - Son olarak,
Türkiye'de kâğıt sanayiinin önderi
İzmit SEKA'nın durumuna değinmek istiyorum.
SEKA İzmit müessesesi, kimileri için çok
cazip bir yerdir; çünkü, yeni yatırımlar
için birçok avantajı vardır. Altyapı
yatırımları büyük ölçüde
tamamlanmış bir araziye sahiptir. Su, elektrik, ulaşım,
liman, atıksu gibi birçok altyapı yatırımı
hazırdır. Bu, bazılarının iştahını
kabartıyor. Söz konusu raporda, İzmit işletmesi
için şu çözümler önerilmiştir:

Yıllardır yapılmayan modernizasyon
yatırımları hızla gerçekleştirilerek,
kâğıt kalitesi yükseltilmelidir. 

Eski kâğıt ve yıllık
bitki kullanımını hızla artıracak
tesisler yapılmalıdır.

Had safhaya varan personel ihtiyacı süratle
karşılanmalıdır. SEKA'da işçi
fazlalığı değil, işçi eksikliği
vardır; resen emeklilikle boşaltılan gelişmiş
kadroların yeri doldurulamamıştır.


Başta hammadde ve enerji giderleri olmak üzere,
tüm giderlerde tasarrufa azamî gayret gösterilmeli
ve teknolojinin iyileştirilmesine devam edilmelidir. 

Bu kürsüden açıkça
söylüyorum: İzmit müessesesine SEKA'nın
dışında bir çözüm aramayın.
İzmit işletmesini SEKA'ya bırakın,
SEKA için değerlendirin... 

(Mikrofon otomatik cihaz tarafından kapatıldı)

BAŞKAN - Teşekkür ediyorum Sayın
Yurdagül.

BEKİR YURDAGÜL (Devamla) - Bu araziyi
başkalarına peşkeş çekmeye çalışmayın.


Sizleri ulusal çıkarları korumaya
davet eder, saygılar sunarım. (DSP ve CHP sıralarından
alkışlar)

BAŞKAN - Teşekkür ediyorum Sayın
Yurdagül.

Gündemdışı konuşmayı
yanıtlamak üzere Hükümetin söz talebi
var mı efendim? Yok.

3.-Aydın Milletvekili Yüksel Yalova'nın,
TURBAN'daki yolsuzluklarla ilgili soruşturma komisyonu kurulmasına
ilişkin önergenin Türkiye Büyük Millet
Meclisi Genel Kurulundaki oylamasında yaşanan sorunlara
ilişkin gündemdışı konuşması


BAŞKAN - Gündemdışı
üçüncü sözü, siyasî ahlak
konusunda, Aydın Milletvekili Sayın Yüksel
Yalova'ya veriyorum. 

Buyurun Sayın Yalova. (ANAP sıralarından
alkışlar)

YÜKSEL YALOVA (Aydın) - Sayın
Başkan, sayın milletvekilleri; 9/10 esas numaralı
Meclis soruşturması önergesinin, kamuoyundaki
bilinen ismiyle TURBAN'daki yolsuzluklarla ilgili soruşturma
komisyonu kurulmasına ilişkin önergenin, Türkiye
Büyük Millet Meclisi Genel Kurulundaki oylamasında
bir sorun yaşadık. Ben, bu sorunun siyasal ahlak
kavramı karşısındaki durumu ve siyasal
ahlakla, Türkiye Büyük Millet Meclisinin sorumluluğu
ilişkisi üzerinde gündemdışı
söz almış bulunuyorum; yüksek huzurlarınızda
hepinizi saygıyla selamlıyorum. Ayrıca, bana
bu olanağı tanıyan Sayın Başkanımıza
da teşekkürlerimi sunuyorum.

Sayın milletvekilleri, bildiğiniz gibi,
geçen gün, TURBAN oylaması sırasında,
TURBAN'daki yolsuzluklarla ilgili soruşturma komisyonu kurulmasına
ilişkin oylama sonrasında, tüm Türkiye
Büyük Millet Meclisi üyelerinin rahatsız
olmasını gerektiren bir parlamenter rejim skandalı
yaşadık. İşte, önümde, Sayın
Uluç Gürkan Başkanlığında
kurulan, Sayın Kamer Genç'in, Sayın Zeki
Ergezen'in, Sayın Yücel Seçkiner'in ve Sayın
Önder Kırlı'nın üyesi bulunduğu
inceleme komisyonunun, 31 Ocak 1997 tarihinde yapmış
olduğu toplantı tutanakları... Ortada, birçok
üyenin burada bulunmadığı halde oy kullandığı
iddiaları var. Daha sonrasında, bu üyelerden
bazılarının, inceleme komisyonu sayın
Başkanıyla, sayın üyeleriyle yaptığı
görüşmeler var. Cumhuriyet Halk Partisi Grup Başkanvekillerinden
Sayın Nihat Matkap -ki, kendisini kutlamak istiyorum- o
gün, burada kendisi adına kullanılan oy nedeniyle,
görevli bulunduğu Hatay'dan arayarak, böylesi bir
oy kullanma işleminde bulunmadığını
belirtmiş. Yine aynı şekilde, Doğru Yol
Partisi Milletvekili Sayın Şamil Ayrım; onu
da kutlamak istiyorum. 

Değerli milletvekilleri, hepimizin tek tek milletvekili
kimliklerine etkisi olacak; ama, menfî etkisi olacak bir
konuyu, bir sorunu, burada, sizlerle paylaşmak istiyorum.
Geçen hafta boyunca basında izlediniz; o oylamaya
ilişkin olarak, ne Sülün Osman kaldı ne
yüz kızartıcı suç kaldı
ne şaibeli oylama kaldı ne de buna benzer, burada
telaffuz etmek istemediğim, değerlendirme kaldı
yapılmadık. Bakınız, burada, özellikle
Doğru Yol Partisinin milletvekillerine seslenmek istiyorum.
1946 yılında yapılan genel seçimlerde,
hileli oy sayısının doğru oy sayısına
oranı nedir, tartışmıyorum; ama, her
halükârda, genel seçimin sonuçlarına
etkisi ne olursa olsun, 1946 yılından bu yana, o
genel seçimlerde yapılan bazı uygulamaların,
hukuk dışı uygulamaların o seçimlerin
meşruiyetine gölge düşürmesi, o günden
bugüne hep konuşulagelen ve Türk siyasal tarihinde
kara leke olarak duran bir hadisedir. Kabul ediniz ki, Doğru
Yol Partisi -doğrudur yanlıştır- kendisine
uydurduğu bir siyasî söylem neticesi, Demokrat
Partinin devamı olduğu söylemini bugüne kadar
savunagelme neticesi, o seçimlerde oy hırsızlığına
maruz kalan bir partinin, bugüne kadar hep o haksızlığını
dile getirmiştir. O zaman, şimdi, 1946 yılında
oy hırsızlığından yakınan
-haklı olarak yakınan- oy sahtekârlığından
yakınan -haklı olarak yakınan- ve yıllardır
bunu dile getiren Sayın Doğru Yol Partisi Grubuna,
grup başkanvekillerine özel bir görev düşmekte
bu oylamaya ilişkin. Niçin; şundan ötürü:
Bu oylamada, burada bulunmadığı -isimlerini
vermiyorum, bir arkadaşımızın Amerika'da,
bir arkadaşımızın başka yerde
hasta olarak bulunduğu kendi ifadeleriyle de burada tutanaklara
geçmiş- bir ortamda, hakkında oy verilmiş
gibi gösterilen ve bu nedenle, Türkiye Büyük
Millet Meclisinin manevî şahsiyetini haleldar eden
bu oy sahtekârlarının, bu oy hırsızlarının
-hukukta, başka, onu tarif edecek daha ne gibi değerlendirme
var, tasnif var bilemem; ama, bir tane iki tane, kimse onlar,
hiç burada kimseyi önyargıyla suçlamıyorum,
o televizyonlardaki isimleri, konuşulan kişileri de
anmıyorum; ama, kimse, birse, ikiyse- o oy... 

(Mikrofon otomatik cihaz tarafından kapatıldı)

BAŞKAN - Sayın Yalova, lütfen,
toparlayınız.

YÜKSEL YALOVA (Devamla) - ... sahtekârı
ve hırsızının bulunup, burada, parlamenter
demokrasiye yaraşır bir şekilde Parlamento
hukuku tarafından cezalandırılmasının,
Meclisin manevî şahsiyeti için vazgeçilemez
bir unsur olduğunu, özellikle Doğru Yol Partisi Grubuna
hatırlatıyor; hepinize teşekkürler ediyor,
saygılar sunuyorum. (ANAP, DSP ve CHP sıralarından
alkışlar)

BAŞKAN - Teşekkür ediyorum Sayın
Yalova.

Sayın milletvekilleri, gündemdışı
konuşmalar tamamlanmıştır.

Adalet Komisyonu Başkanlığının
kâtip üye seçimine dair bir tezkeresi vardır;
okutup bilgilerinize sunacağım:

B)TEZKERELER VE ÖNERGELER

1.-Kâtip üye seçimine ilişkin
Adalet Komisyonu Başkanlığı tezkeresi
(3/677) 

  31.1.1997

Türkiye Büyük Millet Meclisi
Başkanlığına

Komisyonumuzun 30.1.1997 tarihli 17 nci Birleşiminde,
boş bulunan kâtip üyeliği için yapılan
seçim sonucu, Adana Milletvekili İ. Cevher Cevheri,
toplantıya katılan 19 üyenin oyunu alarak,
oybirliğiyle, kâtip üye seçilmiştir.

Bilgilerinize sunulur.

Saygılarımla.

  Ahmet Tekdal

  Ankara

  Adalet Komisyonu Başkanı

BAŞKAN - Bilgilerinize sunulmuştur.

Türkiye Büyük Millet Meclisi Başkanlığının
Genel Kurula bir sunuşu vardır; okutup onayınıza
sunacağım:

2.- (9/10) esas numaralı Meclis soruşturması
açılmasına ilişkin önergenin açık
oylamasının tekrarlanmasının Genel
Kurulun onayına sunulmasına ilişkin Başkanlık
tezkeresi (3/670) 

Türkiye Büyük Millet Meclisi
Genel Kuruluna

Meclis soruşturması açılmasına
ilişkin (9/10) esas numaralı önergenin Genel
Kurulun 28.1.1997 tarihli Birleşimindeki açık
oylamasının sonuçlarına yapılan
itirazlar, İçtüzüğün 13 üncü
maddesine göre Başkanlık Divanında 30.1.1997
tarihinde görüşülmüş ve oluşturulan
inceleme komisyonu raporu da Başkanlık Divanının
5.2.1997 Çarşamba günü yaptığı
toplantıda görüşülerek, her itiraz
konusu üzerinde ayrı ayrı yapılan değerlendirme
ve oylamalar sonucunda ortaya çıkan tabloya göre,
söz konusu oylamada “kabul” veya “ret”
yönünde bir kararın oluşmadığı
görülmüştür. 

Bu duruma göre, Genel Kurulun 28.1.1997 tarihli
Birleşiminde yapılan açık oylamanın
tekrarlanması hususunun Genel Kurula önerilmesi, Başkanlık
Divanınca oy çokluğuyla kabul edilmiştir.

Yüce Heyetin onayına sunulur.

  Mustafa Kalemli

  Türkiye Büyük Millet Meclisi 

  Başkanı

IV. -USUL HAKKINDA 
GÖRÜŞMELER

1.-(9/10) esas numaralı Meclis soruşturması
açılmasına ilişkin önergenin açık
oylamasının tekrarlanmasının Genel
Kurulun onayına sunulması hakkında 

BAŞKAN - İçtüzüğün
63 üncü maddesi gereğince usul görüşmesi
açacağım.

Bu görüşme çerçevesinde,
lehte ve aleyhte ikişer milletvekiline söz vereceğim.

MEHMET GÖZLÜKAYA (Denizli) - Söz istiyorum
Sayın Başkan...

MURAT BAŞESGİOĞLU (Kastamonu) -
Aleyhte söz talep ediyorum...

ALİ RIZA GÖNÜL (Aydın) -
Sayın Başkan, söz istiyorum.

SALİH KAPUSUZ (Kayseri) - Sayın Başkan,
lehte, Mehmet Ali Şahin...

HASAN HÜSAMETTİN ÖZKAN (İstanbul)
- Sayın Başkan, yazılı başvurduk...

BAŞKAN - Lehte, Sayın Ali Rıza
Gönül, Sayın Gözlükaya, Sayın
Mehmet Ali Şahin...

Aleyhte Sayın Hikmet Sami Türk, Sayın
Murat Başesgioğlu, Sayın Önder Kırlı.


Sayın milletvekilleri, usul görüşmesine
başlamadan önce, Genel Kurulu doğru bir biçimde
bilgilendirmek üzere, tezkereyle ilgili matematiksel bir
açıklama yapmak ihtiyacı içindeyim:
Tutanak Müdürlüğünün açıkladığı
sonuçlara göre, itiraz yapılan oylama, 492
kullanılan oy içermekteydi. Ancak, sayımda
3 mükerrer oy tespit edilmişti; dolayısıyla,
karar yetersayısına esas olan geçerli oy
sayısı 489'a düşmüştü.
Bu karar yetersayısına esas 489 oyun 243'ü
kabul, 244'ü ret, 2'si de geçersiz olarak belirlenmişti.


Bugün, Başkanlık Divanının
ayrı ayrı yaptığı değerlendirme
sonucunda, 243 olan kabul oy sayısının 241'e
düştüğü, 1 kabul oyunun kullanılmış
sayılamayacağı, 1 kabul oyunun ise, İçtüzük
uyarınca geçersiz, kullanılmış;
ama, kabul değil, geçersiz sayılması
gerektiği yolunda bir karar verildi. Ret oy sayısı
244'ten 240'a indi. Başkanlık Divanı, 4 ret
oyunun kullanılmış sayılamayacağına
-2'si için ittifakla, 2'si için oy çokluğuyla-
1 geçersiz oyun kullanılmış sayılamayacağına
da oy çokluğuyla karar verdi. Böylece ortaya çıkan
tablo, karar yetersayısına esas olan oy sayısının
483'e indiği, kabul oy sayısının 241'de,
ret oy sayısının 240'da kaldığı,
2 geçersiz oy bulunduğu, bu durumda, 483 katılımda
karar yetersayısı için Anayasanın
aradığı -Anayasa Mahkemesi kararıyla
da pekişen- salt çoğunluğa, 242 oya ulaşılamadı.
Şimdi, onayınıza sunduğumuz ve ondan önce,
usul tartışmasına açtığımız
konudaki tablo budur. 

Sayın Gönül... 

ALİ RIZA GÖNÜL (Aydın) -
Sayın Gözlükaya konuşacak efendim. 

BAŞKAN - Sayın Mehmet Gözlükaya,
tezkerenin lehinde; buyurun efendim. (DYP sıralarından
alkışlar) 

Sayın Gözlükaya, süreniz 10
dakikadır. 

MEHMET GÖZLÜKAYA (Denizli) - Sayın
Başkan, değerli milletvekilleri; sözlerimin başında
hepinize  saygılarımı sunuyorum. 

Türkiye Büyük Millet Meclisi Başkanlık
Divanı, 28.1.1997 günü yapılan oylamayla
ilgili olarak bir araştırma yapmış,
bir karara varmış ve bu kararı, oylamanın
yeniden yapılması için Genel Kurulun onayına,
bir öneri olarak getirmiştir. Ben, şahsen bu
öneriye katılıyorum, Başkanlık
Divanı, yerinde bir karar vermiştir. Şöyle
ki: Öncelikle, 28.1.1997 günü yapılan oylamada,
birleşimi yöneten Sayın Başkan, oylamanın
sonucunu tespit etmiş; yalnız, dikkat ederseniz,
kabulü veya  reddi yönünde bir karara varılmıştır
şeklinde bir açıklamada bulunmamıştır.
Bu bakımdan, Başkanlık Divanının
aldığı karar yerindedir. 

Ayrıca, Başkanlık Divanının
kararının asıl gerekçesi, karar yetersayısının
bulunmadığı şeklindedir ki, biz, buna
ihtirazi kayıtla katılıyoruz. Şöyle
ki: Bizim, Doğru Yol Partisine mensup olup da, burada oy kullandığını
bildiğimiz ve kendilerinin de söyledikleri, Sayın
Ergun Özkan ve Sayın Abdulkadir Cenkçiler -ki,
bu arkadaşlarımız, hasta olmalarına
rağmen- oy kullanmışlardır; ama, Sayın
Divan, bu oylamayı, bunların oylarını
da geçersiz saymıştır... (ANAP, DSP
ve CHP sıralarından gürültüler)

İSMET ATALAY (Ardahan) - Ayıp, ayıp!..
Yalan söylüyorsun!..

YÜCEL SEÇKİNER (Ankara) - İşiniz
gücünüz yalan!..

MEHMET GÖZLÜKAYA (Devamla) - Saygı
duyuyoruz... 

BAŞKAN - Sayın Gözlükaya,
bir saniye...

Sayın milletvekilleri, lehte ve aleyhte konuşmalar
yapılacak. Lehte ve aleyhteki konuşmacıları,
lütfen sükûnetle değerlendirelim. Siyasî
olarak gönlümüz ne istiyor olursa olsun, burada,
Türkiye Büyük Millet Meclisinin oylamalarında,
geçmişiyle, bugünü ve yarınıyla,
son derece önemli değerlendirmelere konu olacak bir karar
vereceğiz. 

Bu nedenle, lütfen, usul tartışmasında,
lehte ve aleyhte konuşan sayın sözcüleri
sükûnetle dinleyelim. Burada, sıralar arasında
laf attığımız tepkilerimizle değil;
vicdanımıza göre, geleceği de bağlayacak
bir kararı verelim. 

Onun için, lütfen, bu tartışmayı
sükûnetle yürütelim. 

Buyurun Sayın Gözlükaya. 

MEHMET GÖZLÜKAYA (Devamla) - Sayın
Başkan, ben tartışma yaratmıyorum, fikrimi
söylüyorum...

YÜCEL SEÇKİNER (Ankara) - Yalan
söylüyorsun, yalan!..

MEHMET GÖZLÜKAYA (Devamla) - Burada, tecrübeli
bir parlamenter oradan yanlış laf atıyor.
Sayın Seçkiner'e bunu yakıştıramadığımı
ifade ediyorum. Söylediğinizi aynen size iade ediyorum...
Ne söylediyseniz aynen iade ediyorum... (ANAP sıralarından
gürültüler)

Değerli arkadaşlarım, ben, Başkanlık
Divanı kararına, bunlara rağmen saygılı
olduğumuzu söylüyorum. Bunlar kesin olarak böyledir
diye herhangi bir iddiamız olmadı; şimdi,
bunun tartışmasının da yeri yok.

HALİT DUMANKAYA (İstanbul) - Niye yok!..
Tartışılsın...

MEHMET GÖZLÜKAYA (Devamla) - Şimdi,
ayrıca, Başkanlık Divanının
bir kararı daha var; o da, bizim itiraz ettiğimiz,
Sayın Pakdemirli'nin oyunun, seçim çevresinin
belirtilmediği gerekçesiyle muteber addedilemeyeceği
yönündeki kararıdır ki, biz, buna iştirak
ediyoruz. Zaten, oylama sırasında, oylamanın
sonuçları ilan edildiği sırada da, itirazımızı
açıkça, yazılı olarak, burada,
oturum kapanmadan belirtmiştik.

Şimdi, niye doğrudur bu karar: Bize göre,
İçtüzüğümüzün 139 ve
143 üncü maddelerinin son fıkralarına
göre, açık oylamalarda oy kullanan milletvekilinin,
aynen, verilen kâğıtlarda görüldüğü
gibi, adı soyadı, seçim çevresi ve
imzasının bulunması aslî şartlardandır;
yani, biri olmazsa geçerlidir, bu tanınıyordur
gibi bir iddayı ileri sürmek mümkün değildir.
İçtüzük, kamu düzenini tanzim eden,
taalluk eden hükümleri düzenleyen bir yasadır;
hatta, tatbikatta “sessiz anayasa” olarak tanımlanan
bir içtüzüktür. İçtüzük
hükümlerine göre, seçim yeri yazılmadığı
için geçersiz sayılan Sayın Pakdemirli'nin
oyu için verilen karara da iştirak ettiğimizi
ifade ediyoruz.

Son olarak şunu söylemek istiyorum: Divanımızın
aldığı karar, hukuken yerindedir ve Parlamentomuz,
şu veya bu şekilde, geçen oylamada bir şaibe
altına girmiştir.

HALİT DUMANKAYA (İstanbul) - Parlamento
değil... Biz değil...

MEHMET GÖZLÜKAYA (Devamla) - Bir dakika
Sayın Dumankaya...

Parlamentonun itibarının korunması,
bugün, hepimiz ve gelecek için, buraya gelecek nesiller
için de önemlidir, demokrasi hepimiz için önemlidir,
Meclis önemlidir. Bakın, geçmişte, bütün
gruplar, bu tip oylamalarda arkadaşlarının
oylarını kullanmışlardır; bunu
hiç kimsenin inkâr etmesine gerek yoktur; ama, bakın,
Sayın Matkap'ın -burada olmadığı
halde- bile oyu kullanılmış; sonradan “kullanmadım”
demiştir. O bakımdan, şunu söylüyorum:
Biz, Doğru Yol Partisi olarak, bu oylamanın yeniden
yapılmasını, her bakımdan doğru
ve yerinde görüyoruz. Hatta, diyoruz ki, bu oylamanın
ad okunarak yapılmasını da zarurî görüyoruz.
(Alkışlar)

Sayın Başkan ve Divan Üyeleri,
hepinize teşekkür ediyor, saygılarımı
sunuyorum; sağ olun. (DYP sıralarından alkışlar)

BAŞKAN - Teşekkür ediyorum Sayın
Gözlükaya.

NECDET TEKİN (Kırklareli) - Sayın
Başkan, konuşmacı “bundan önceki
oylamalarda da şaibe vardır” demekle daha önceki
oylamaları çok kötü bir şekilde
suçlamıştır. Böyle bir şaibe,
diğer oylamalarda yoktur. Kayda geçmesini istiyorum.


BAŞKAN - Sayın Tekin, Sayın Gözlükaya
da, önceki oylamaları şaibe altına koyacak
bir beyanda bulunmadı. 

Yalnız, benim bir düzeltme yapmam lazım.
Başkanlık Divanı, Sayın Ekrem Pakdemirli'nin
oyuna “muteber değildir” demedi, “geçersizdir”
dedi. Muteber olmamak, sayıdan düşmeyi gerektirir
ki, o zaman, kabul yönünde bir sonuç çıkabilir.

Başkanlık tezkeresinin aleyhinde konuşmak
üzere, Sayın Hikmet Sami Türk; buyurun efendim.
(DSP sıralarından alkışlar)

Sayın Türk, süreniz 10 dakikadır.

HİKMET SAMİ TÜRK (Trabzon) - Sayın
Başkan, değerli milletvekilleri; Parlamentonun saygınlığını
korumak hepimizin görevi, Parlamentonun sağlıklı
çalışmasını sağlamak da
hepimizin görevi. Bu bakımdan, üzerinde usul
tartışması açılan konu, son
derece önemlidir. (9/10) esas numaralı Meclis soruşturması
önergesi hakkında yapılan oylamada kabul oylarının,
ret oylarından fazla çıkmasına rağmen,
Anayasanın 96 ncı ve İçtüzüğün
146 ncı maddesinde öngörülen çoğunluğun
oluşmadığı, Başkanlık Divanının
çoğunlukla aldığı kararda ifade edilmektedir;
ancak, burada, oylamanın sonucunu etkileyen önemli
bir nokta var; bu da, Sayın Ekrem Pakdemirli'nin oyudur.


Benden önce konuşan değerli hatip,
İçtüzüğün 143 üncü
maddesinde öngörülen seçim çevresinin,
oy pusulasında belirtilmediğini ve bunun aslî
unsur olduğu için oy pusulasının geçersiz
sayılması gerektiğini ifade ettiler, Başkanlık
Divanı kararı da bu yönde oluştu.

BAŞKAN - Sayın Türk, bir dakikanızı
rica edeceğim. 

Sayın milletvekilleri, lütfen, usul tartışmasını
dinleyelim. Şu an sergilediğimiz görüntü,
bu konuda vereceğimiz oylarımız konusunda peşin
hükümlü olduğumuz görüntüsüdür;
bu da, bu Parlamentoya yakışmıyor. Önemli
bir karar vereceğiz; lütfen, sıralar arasında
dolaşmayalım; lütfen, ayakta birbirimizle konuşur
bir durumda olmayalım. Çok önemli bir usul
tartışması yapıyoruz.

Buyurun Sayın Türk.

HİKMET SAMİ TÜRK (Devamla) - Sayın
Başkan, gerçekten, konuştuğumuz konu, Parlamento
teammüllerinin oluşması bakımından
büyük önem taşıyan bir konudur. Burada,
İçtüzüğün yorumlanması,
İçtüzük hükümlerinin nasıl
anlamlandırılması gerektiği, sorunun
çözümünde temel noktadır. İçtüzüğü
doğru yorumlamak, Parlamentonun sağlıklı
çalışmasını sağlayacak biçimde
yorumlamak için hukuktaki bir temel yorum kuralını
hatırlamak gerekir. Bu yorum kuralı, Medenî
Kanunun 1 inci maddesinde ifade edilmiştir. Medenî
Kanunun 1 inci maddesine göre, kanun, lafzıyla ve
ruhuyla temas ettiği bütün meselelerde meridir.
Eğer, bunu İçtüzüğe uygulayacak
olursak, İçtüzük, sözüyle ve
özüyle değindiği bütün sorunlarda
geçerlidir.

Şimdi, İçtüzük hükümlerini
bir bütün olarak değerlendirmek gerekir. İçtüzüğümüz,
çeşitli dönemlerde düzeltmeler görmüş,
yenileştirilmiş bir İçtüzüktür
ve maalesef, ifadeleri arasında tam bir tutarlılık
yoktur. Gerçekten, İçtüzük, açık
oylamayla ilgili 139 uncu maddesinin üçüncü
fıkrasında, açık oylamanın
üç türünü belirtmekte ve bunlardan
birini -oy pusulasıyla gerçekleşeni- şöyle
ifade etmektedir: “Açık oylama, üzerinde
milletvekillerinin ad ve soyadlarıyla seçim çevrelerinin
yazılı olduğu oy pusulalarının
kutuya atılması... suretiyle olur.” Diğer
biçimler üzerinde durmuyorum. 

Şimdi, bu maddeye baktığınız
zaman, biçimsel unsur olarak, şeklî unsur olarak
şunların oy pusulasında yer alması
gerektiğini görüyoruz: Milletvekilinin adı,
soyadı ve seçim çevresi. Bunun dışında
imza öngörülmüş değil, oyun rengi
de öngörülmüş değil. Bu, basılı
oy bakımından öngörülen düzenleme.
Eğer, milletvekilinin oylama sırasında basılı
oy pusulası elinde değilse, herhangi bir kâğıt
üzerine de oyunu yazabilir. Nitekim, bu, İçtüzüğün
143 üncü maddesinin son fıkrasında öngörülen
bir yoldur. Buna göre “Açık oylama sırasında
basılı oy pusulası bulunmayan milletvekili
bir beyaz kâğıt üzerine adını
ve seçim çevresini yazıp imzalamak suretiyle
oyunu kullanabilir.” Burada belirtilen unsurlar, milletvekilinin
adı ve seçim çevresidir; ama, milletvekilinin
soyadını yazması öngörülmüş
değildir; oyunun rengini belirtmesi de öngörülmüş
değildir; fakat, bildiğiniz gibi, uygulamada kolaylık
olmak üzere Başkanlık Divanı tarafından
basılan ve üzerinde milletvekilinin adı, soyadı,
seçim bölgesi, oyunun rengi ve imzası hanelerinin
bulunduğu oy pusulalarını kullanmaktayız;
ancak, bu bir zorunluluk değildir; çünkü,
143 üncü madde herhangi bir beyaz kâğıt
üzerine oyun yazılabileceğini öngörmektedir.
Buna göre, 143 üncü maddenin özüne uygun
yorumu ne olabilir? Eğer, biz, 143 üncü maddenin
sözüne takılacak olursak, İçtüzüğün
diğer maddelerini yorumlamakta da güçlükle
karşılaşırız. İçtüzüğün,
Parlamentonun sağlıklı çalışması
bakımından, Medenî Kanunun 1 inci maddesinde
ifadesini bulan temel yorum kuralı doğrultusunda uygulanması,
yorumlanması durumunda, bu maddede oy pusulası için
öngörülen unsurları şöyle sıralayabiliriz:
Önce, aslî unsur, temel unsur; her durumda milletvekilinin
adı olması gerekir. 143 üncü maddede yazılı
olmamakla birlikte, milletvekilinin soyadının da
yer alması gerekir ve orada açıkça
belirtildiği gibi, imzasının yer alması
gerekir; ama, bu oy pusulasının amacı, 143
üncü maddede olmadığı halde, milletvekilinin
kullandığı oyu belirtmektir. Dolayısıyla,
oyun renginin de, bu oy pusulası üzerine yazılması
gerekir. Öyleyse bunlar, 143 üncü madde anlamında,
oy pusulasının aslî unsurlarıdır,
temel unsurlarıdır. Bunun yanında seçim
çevresinin yazılması, bir tali unsur niteliğindedir,
bir ikincil unsur niteliğindedir. 

Bu oylamada önemli olan iki nokta var: Birincisi,
oy kullanan milletvekilinin kimliği üzerinde tereddüt
uyanmamasıdır; hangi oy pusulasının,
hangi milletvekiline ait olduğunun belli olmasıdır;
açık oylamanın amacı da budur. Seçim
çevresi ise, eğer aynı adı taşıyan
birden çok milletvekili varsa, o zaman önem taşır.
Örneğin, bu çatı altında iki Ekrem
Pakdemirli olsaydı, o zaman, bunun Manisa Milletvekili
Ekrem Pakdemirli mi, yoksa başka bir ilimizin milletvekili
Ekrem Pakdemirli mi olduğu  konusunda tereddüt uyanırdı.
(DSP ve ANAP sıralarından alkışlar)
Oysa, böyle bir tereddüt yok ve bu çatı
altında bir tane Ekrem Pakdemirli var. Bu konuda herhangi
bir duraksamaya yer yoktur, herhangi bir tereddüte yer yoktur.
Eğer, seçim çevresi yazılmadı
diye, bir oy pusulası geçersiz sayılacak
olursa, o zaman 143 üncü maddede öngörülmediği
halde, fazladan soyadını da içeren oy pusulalarını
da geçersiz saymak gerekir; çünkü, o da,
orada öngörülmeyen bir şekil unsurunu ortaya
koymaktadır. (DSP ve ANAP sıralarından alkışlar)

Değerli arkadaşlarım, yasaları,
bu arada Türkiye Büyük Millet Meclisi İçtüzüğünü,
ancak, amacına göre, özünü göre
doğru yorumlayabiliriz. Katı biçim kurallarına,
katı şekil kurallarına takılıp
kalacak olursak, ileride, bu İçtüzüğün
uygulamasında başka güçlüklerle
karşılaşırız. Bu oylamada önemli
olan, milletvekillinin kimliğinin ve kullandığı
oyun tereddüte yer bırakmayacak biçimde, açıkça
belli olmasıdır. Olayımızda bu gerçekleşmiştir;
söz konusu olan oyun, Sayın Ekrem Pakdemirli tarafından
kullanıldığı açıktır.
Öyleyse, böyle bir oyu geçersiz saymak, iptal
etmek, İçtüzüğün amacına,
ruhuna aykırı bir işlemdir.

A. TURAN BİLGE (Konya) - Doğru.

HİKMET SAMİ TÜRK (Devamla) - Özetle,
Anayasamızın ve İçtüzüğün,
doğru, Parlamentonun sağlıklı çalışmasını
sağlayacak biçimde yorumunda, kullanılan oyun
-Sayın Ekrem Pakdemirli'ye ait olan oyun- geçerli
kabul edilmesi gerekir. Geçerli kabul edildiği takdirde,
kabul oylarının sayısı 242'ye yükselmektedir
ve bu durumda, Anayasının 96 ncı ve İçtüzüğün
146 ncı maddesine göre (9/10) esas numaralı
Meclis soruşturması önergesi kabul edilmiş
bulunmaktadır. 

Burada, benden önce konuşan değerli
hatibin işaret ettiği bir noktaya da değinmek isterim.
Bu, bundan sonraki açık oylamalar bakımından
önemli bir noktadır. Değerli arkadaşlarım,
vekâlet oyu, sadece bakanlar için öngörülmüştür;
milletvekillerinin birbirlerine vekâlet etmesi, bizim Anayasamızda
öngörülmüş değildir. 

Sayın Başkan, değerli milletvekilleri;
üzerinde tartıştığımız
konuda, tereddüte yer bırakmayacak açık
bir durum vardır; bu da, Sayın Ekrem Pakdemirli'nin
oyunu geçerli bir biçimde kullandığıdır.
Bu çerçeve içerisinde, oylamanın tekrarına
gerek yoktur.

Yüce Meclisi saygıyla selamlıyorum.
(DSP, ANAP ve CHP sıralarından alkışlar)

BAŞKAN - Teşekkür ediyorum Sayın
Türk.

Tezkerenin lehinde, Sayın Gönül
siz mi konuşacaksınız?

ALİ RIZA GÖNÜL (Aydın) -
Hayır, ben konuşmayacağım.

SALİH KAPUSUZ (Kayseri) - Mehmet Ali Şahin
konuşacak.

BAŞKAN - Tezkerenin lehinde, Sayın Mehmet
Ali Şahin; buyurun. (RP sıralarından alkışlar)

MEHMET ALİ ŞAHİN (İstanbul)
- Sayın Başkan, Meclisimizin saygıdeğer
üyeleri; hepinizi sevgiyle, saygıyla selamlıyorum.

Önce, bir oylamanın sonuçlarının
bu noktaya gelmiş olmasından büyük üzüntü
duyduğumu belirtmek istiyorum. Parlamentomuz, milletimizin
nazargâhıdır; milletvekillerimiz, en az hatalı,
hatta, hiç hatasız olmak durumundadır.

AHMET KABİL (Rize) - Göreceğiz...

MEHMET ALİ ŞAHİN (Devamla) -
Değerli arkadaşlarım, Başkanlık
Divanının, TURBAN'daki suiistimallerle ilgili verilmiş
soruşturma önergesiyle ilgili oylamaların sonucuna
yapılan itiraz üzerine almış olduğu
kararın tezkereleri üzerine, Refah Partisi Grubu adına
görüşlerimi arz etmek üzere huzurunuzdayım.

Başkanlık Divanı, biraz önce,
değerli sözcülerin de ifade ettiği gibi, almış
olduğu kararda, o günkü oylamaya iştirak eden
sayın milletvekili sayısının 483 olduğunu
ve salt çoğunluğun da 242 olduğunu kararlaştırmıştır
ve yine, Başkanlık Divanı, kararında,
kabul oylarının 241, ret oylarının
da 240 olduğunu açıklamıştır.


Değerli arkadaşlarım, bu durumda,
bizim görüşümüze göre, kabul oluşmamış
ve karar teşekkül etmemiş olmaktadır.
Bu durumda, soruşturma açılmamış
sayılmalıdır. Yine, bize göre, yeniden
oylamaya da gerek yoktur; çünkü, Başkanlık
Divanının görevi bir tespitten ibarettir; bu
tespitini yapmış, şu anda, bu tespitini Genel
Kurula arz etmiştir ve Başkanlık Divanının
almış olduğu karar, İçtüzüğümüze
göre bu aşamada bitmektedir. Ancak, şu hususu
da belirtmeden huzurunuzdan ayrılmak istemiyorum. Biraz
önce, hukukî yorumlarına ve mütalaalarına
gerçekten büyük değer verdiğim, Demokratik
Sol Parti Grubu adına konuşan Sayın Profesör
Türk...

HASAN HÜSAMETTİN ÖZKAN (İstanbul)
- Sayın Başkan, Grup adına konuşmadı
bizim sözcümüz; bu tartışmalarda grup
adına konuşulmaz...

MEHMET ALİ ŞAHİN (Devamla) -
Özür dilerim efendim. 

Kişisel görüşlerini arz eden...

HASAN HÜSAMETTİN ÖZKAN (İstanbul)
- Siz de grup adına konuşmuyorsunuz.

BAŞKAN - Teşekkür ediyorum Sayın
Özkan.

MEHMET ALİ ŞAHİN (Devamla) -
Çok teşekkür ederim uyarınız için.

Biraz önce kişisel görüşlerini
arz eden Sayın Türk, Ekrem Pakdemirli Beyin kullanmış
olduğu oyla ilgili değerlendirmede bulundular -Başkanlık
Divanında bugün görüşülmüş,
ben yoktum; ancak, ilgili arkadaştan aldığım
bilgiye göre- Ekrem Pakdemirli Beyin oyunda, kullanmış
olduğu yazılı oyda seçim çevresinin
yazılı olmadığı ifade edilmektedir.
Acaba, seçim çevresinin olmaması o oyun geçersizliği
için yeterli midir?

EKREM PAKDEMİRLİ (Manisa) - Değil.

MEHMET ALİ ŞAHİN (Devamla) -
Değerli arkadaşlarım, İçtüzüğümüzün
139 uncu maddesinin üçüncü fıkrasında
“Açık oylama, üzerinde miletvekillerinin
ad ve soyadlarıyla seçim çevrelerinin yazılı
olduğu oy pusulalarının kutuya atılması...”
diye ifade edilmektedir.

ABBAS İNCEAYAN (Bolu) - Rengi nerede?...

MEHMET ALİ ŞAHİN (Devamla) -
Şimdi, seçim çevrelerinin, kullanılan
oyda bir şekil şartı olduğu ifade ediliyor
ve ayrıca, yine, İçtüzüğümüzün
143 üncü maddesinin son fıkrasında “Açık
oylama sırasında basılı oy pusulası
bulunmayan milletvekili bir beyaz kâğıt üzerine
adını ve seçim çevresini yazıp
imzalamak suretiyle oyunu kullanabilir” denilmektedir. Demek
ki, seçim çevresi, İçtüzüğümüzün
her iki maddesinde de mutlaka yazılması gereken
bir şekil şartıdır. 

İBRAHİM GÜRDAL (Antalya) - Soyadı
yok orada...

MEHMET ALİ ŞAHİN (Devamla) -
143 üncü maddenin sonuncu fıkrasında soyadının
olmamasını, acaba bir eksiklik mi sayacağız?
Ama, biz, İçtüzüğü bir bütün
olarak değerlendirmek zorundayız. Bu eksikliği,
biraz önce okumuş olduğum İçtüzüğümüzün
139 uncu maddesi doldurmaktadır. O halde, kullanılan
bir oyun geçerli olabilmesi için, İçtüzüğümüzü
bir bütün olarak kabul ettiğimizde, ad, soyad ve
seçim çevresinin mutlaka oy pusulasında yazılı
olması gerekmektedir.

Bu durumda, Başkanlık Divanının
almış olduğu kararın doğru olduğu
kanaatindeyiz. Kabulün oluşmadığı
ve kararın teşekkül etmediği kanaatimi burada
belirtir, hepinize, sevgilerimi, saygılarımı
sunarım efendim. (RP sıralarından alkışlar)

MUSTAFA CUMHUR ERSÜMER (Çanakkale) -
Bu sizi kurtarmaz.

BAŞKAN - Teşekkür ediyorum Sayın
Şahin.

Tezkerinin aleyhinde, Sayın Murat Başesgioğlu;
buyurun efendim. (ANAP sıralarından alkışlar)

MURAT BAŞESGİOĞLU (Kastamonu) -
Sayın Başkan, değerli milletvekilleri; Başkanlıkça
okunmuş bulunan Başkanlık Divanı kararının
aleyhinde, şahsım adına söz almış
bulunuyorum; bu vesileyle, Yüce Heyetinizi saygıyla
selamlıyorum.

Değerli milletvekilleri, ülke, iki haftadır,
ülke gündeminin çok yoğun yaşandığı
ve diğer gündem maddelerinin yanı sıra,
maalesef, Meclis, yapılan bu şaibeli oylamaya da
gündeminin belli yerlerinde yer ayırmak zorunda kalmıştır.


Değerli arkadaşlar, parlamenter rejimde
oylama, rejimin ve demokrasinin namusudur. Oylama, oy pusulasını,
sadece kupaya atmaktan ibaret bir işlem değildir; şu
tartıştığımız konuda görüldüğü
üzere, 1 oyun dahi nelere etkili olabileceğini göstermektedir.
Şimdi, bu vesileyle temennimiz odur ki, bundan sonraki oylamalarda,
temsil edilen oyun manasına uygun şekilde oy kullanılsın
ve inşallah, bu Parlamentoda, burada bulunmayan milletvekilleri
yerine de, bir daha oylar kullanılmasın. 

Bu oyların kimler tarafından kullanıldığı,
kimin adına kullanıldığı, hangi
gruba izafe edildiği açık ve seçik ortada.
Bunu, hiç tartışmaya meydan vermeyecek şekilde,
Başkanlık Divanı görüşmeleri
de ortaya koymuş bulunmaktadır. Ama, Başkanlık
Divanının şu kararı karşısında,
TURBAN'la ilgili Meclis soruşturması önergesine
muhatap olan Sayın Bakan, eski Sayın Başbakan,
kendi durumunu yeniden değerlendirmek zorundadır. Parlamento
âdeta ikiye bölünmüş, Başkanlık
Divanının son tespitlerine göre,  kabul oyları
bir oy farkla  öne geçmiş olmakla, bu konuda,
Meclis çoğunluğunun iradesi ortaya çıkmıştır;
yani, Parlamento “Sayın Çiller hakkında
Meclis soruşturma komisyonu kurulsun, Meclisin çoğunluk
iradesi budur” demiştir. (ANAP sıralarından
alkışlar) 

NURHAN TEKİNEL (Kastamonu) - Karar yetersayısı
diyorsunuz...

MURAT BAŞESGİOĞLU (Devamla) - Tabiî,
karar yetersayısı gibi, Sayın Pakdemirli'nin
“Manisa” yazmadığı gibi çeşitli
sunî gerekçelere sığınarak bundan
kurtulmayı isteyebilirsiniz, burada oylama yapmak isteyebilirsiniz;
ama, arz etmek istediğim, Parlamento, yapılan oylamada,
çoğunluk kararını ortaya koymuştur.
Bu, bir oyla dahi fazla olsa, Sayın Çiller hakkında
Meclis soruşturması açılması
kararıdır. Bu nedenle, biz, Başkanlık
Divanı kararına katılmıyoruz. Kaldı
ki, Sayın Pakdemirli'nin oyunun geçersiz sayılması
da, bize göre doğru değildir. Sayın Pakdemirli
-ben biliyorum ki- bundan önceki birtakım oylamalarda
bile, seçim bölgesini yazmamıştır;
çünkü, oylamalar çok acele olarak yapıldığı
için, oyunu, seçim bölgesini yazmadan kullanmıştır.
Şu zabıtlar tetkik edilse,  seçim bölgesi
yazılmamış bunun gibi yüzlerce oy çıkar.


ABBAS İNCEAYAN (Bolu ) - Doğru... 

MURAT BAŞESGİOĞLU (Devamla) - Değerli
milletvekilleri, Başkanlık Divanının
bu kararına katılmadığımız
için, Yüce Genel Kurul, bu konuda bir karar vermek
durumundadır. Sayın Başkandan istirhamımız,
bu usul tartışması sonucunu oylamaya sunmasıdır
veyahut da bu konuyla ilgili  vermiş olduğumuz bir önerge
var, o önergeyi de, yine Yüksek Kurulun takdirlerine
sunmasıdır. 

Değerli milletvekilleri, oy pusulasına
seçim bölgesinin yazılmaması aslî
bir unsur değildir. Sayın milletvekilinin sadece adını
yazması dahi kâfidir; adını, soyadını
ve oyunun rengini yazması, iradesini beyan için
yeterlidir. Dolayısıyla, Başkanlık
Divanının bu konudaki kararı bizce doğru
değildir. Başkanlık Divanından beklediğimiz
karar, bu oyu da hesaba katarak, karar yetersayısının
oluştuğu noktasında ve eski Başbakan Sayın
Çiller hakkında Meclis soruşturması
açılmasına ilişkin usulî prosedürün
tamamlanmasına ilişkin olması yolundaydı.
Bu nedenle, Başkanlık Divanı kararına
muhalif olduğumu arz ediyor, Sayın Başkandan
da, arz ettiğim veçhile, önergemizin ve usul tartışmalarının
Yüce Genel Kurulun takdirine sunulmasını arz
ediyor, saygılar sunuyorum. (ANAP sıralarından
alkışlar)

BAŞKAN - Teşekkür ediyorum Sayın
Başesgioğlu.

Sayın milletvekilleri...

EKREM PAKDEMİRLİ (Manisa) - Sayın
Başkan...

BAŞKAN - Buyurun Sayın Pakdemirli.

EKREM PAKDEMİRLİ (Manisa) - Belki elli
defa “Sayın Pakdemirli” adı geçmiştir;
dolayısıyla, konuşma hakkı doğmuştur.

BAŞKAN - Sayın Pakdemirli, bu bir usul
tartışması; şahsınıza
sataşma olmadı. 

EKREM PAKDEMİRLİ (Manisa) - Var efendim...
(ANAP sıralarından gürültüler)

BAŞKAN - Sayın Pakdemirli, yerinizden
lütfen, iradenizle ilgili... Lütfen... Şahsınıza
bir sataşma olmadığı için kürsüye
çağıramayacağım sizi. (ANAP sıralarından
gürültüler) 

MUSTAFA CUMHUR ERSÜMER (Çanakkale) -
 Sayın Başkan, kürsüden konuşsun...

BAŞKAN - Sayın milletvekilleri, lütfen...

EKREM PAKDEMİRLİ (Manisa) - Parlamentonun
bilinen, hatırlanan tarihinde hiçbir zaman, oylamanın
sonuçları seçim çevresine göre
tasnif edilmiş değil veya seçim çevresine
göre kabul edilmiş veya reddedilmiş değildir.
Nitekim, on yıldır, ben, kendi seçim çevremi
yazmıyorum. Seçim çevremi yazmadan oy kullandığım
da muteberdir bugüne kadar. Anayasamızın 80
inci maddesine göre, ben Manisa'nın değil, beni
seçenlerin değil, Türkiye'nin milletvekiliyim
ve Türkiye'yi temsil ediyorum. Burada, irademi belli etmişim;
Manisa'nın yazılmaması aslî unsur değildir,
benim oyumu geçerli kılması veya kılmaması
da düşünülemez. Eğer bunu böyle
düşünen biri varsa, Manisa'ya sığınıyor
demektir. Manisa milletvekilinin iradesi bellidir. Manisa'ya sığınıp
da bir oylamanın neticesini değiştirmek fevkalade
yanlıştır; reddediyorum, protesto ediyorum
efendim. (ANAP, DSP ve CHP sıralarından “Bravo”
sesleri, alkışlar )

BAŞKAN - Sayın milletvekilleri, Sayın
Pakdemirli, burada; maalesef, ben, bireysel bir karar verme durumunda
değilim; Başkanlık Divanının, İçtüzüğün
13 üncü maddesine göre almış olduğu
“izlenecek yol” bağlamındaki bir tezkereyle
ilgili işlemleri yürütmek zorundayım. Onun
için, sizi anlıyorum; ama, yapılabilecek,
bu başlattığımız süreç
dışında herhangi bir işlemin olmadığını
da anlayışla karşılamanızı
istiyorum.

Sayın milletvekilleri, şimdi, Şükrü
Yürür, Hüseyin Yayla, Safder Gaydalı, Korkut
Özal, Oltan Sungurlu, Murat Başesgioğlu, Selahattin
Beyribey, Zeki Çakan, Seyit Eyyüpoğlu, Mustafa
Taşar, Mehmet Ali Bilici, Ali Hatipoğlu, Salih Yıldırım,
Ataullah Hamidi, Necati Güllülü, Yüksel Yalova,
Recep Mızrak, Abbas İnceayan, Ahmet Kabil, Şerif
Bedirhanoğlu, Yıldırım Aktürk imzasıyla
Başkanlığımıza ulaşmış
bir önerge vardır. 

Önerge şöyle:

Türkiye Büyük Millet Meclisi
Başkanlığına

Başkanlık Divanı kararını
oylamadan önce, şu hususun ayrıca oylanması
gerektiği görüşündeyiz. 

Sayın Pakdemirli'nin oyunda Manisa yazmaması
oyu geçersiz saymaya sebep olmuştur. Eğer birden
fazla Ekrem Pakdemirli olsa ve hangisinin oyu olduğu hususunda
bir münakaşa bulunsa, o takdirde geçersizliği
düşünülebilirdi; bu oy geçerlidir.
O takdirde, karar yetersayısı oluşmaktadır.
Bu sebeple, önce, bu oyun geçersizliğinin Yüce
Mecliste kaldırılması gerekecektir.

Sayın Başkan, önce bu hususun gizli
oylanmasını ve buna göre işlem yapılmasını
talep etmekteyiz.

Saygılarımızla.

Gerekçe:

Oylamada milletvekilinin soyadının
yazılması, oy pusulasının sahibini
tespit etmektedir. Oy pusulasında oy veren milletvekilinin
kimliği belli ve oyunun rengi belliyse, artık, bu pusulanın
sıhhatinden şüphe edilemez. Oylama, Parlamentonun
itibarıyla alakalı bir oylamadır ve her açıdan
sağlıklı olması için, İçtüzük
147 nci madde gereği, gizli oylama talep edilmiştir.

BAŞKAN - Sayın milletvekilleri, öncelikle
şunu belirteyim; birincisi, böylesi bir oylamada, önergeyi
işleme koysak bile, gizli oylama yapamayız.

İkincisi, ifade edilen konu, her iki yönüyle
de, Sayın Pakdemirli'nin, oyunun geçerli olup olmaması
konusundaki iddiası ve bunun genel karardan ayrıca
oylanması, benim, Başkanlık Divanında
dile getirdiğim şahsî görüşümdür;
ancak, ben, burada, kendi görüşümü değil,
Başkanlık Divanının almış
olduğu karar uyarınca şekillendirdiği izlenecek
yolu onayınıza sunmak zorundayım. Bu oylamayı
da, şu an, işaret oyuyla yapmak durumundayım.


Bu nedenle, kendisi aynı zamanda partisinin
Genel Başkanı ve Grup Başkanı olan Sayın
Başbakan dışındaki bütün sayın
bakanların, Bakanlar Kurulu sıralarına gelmelerini
öncelikle rica ediyorum; normal sıralarda hiçbir
sayın bakan kalmasın; sayın bakanların
sıralarında da hiçbir sayın milletvekili
kalmasın. 

Balkondaki arkadaşlardan rica ediyorum, lütfen,
Refah Partisi ve Doğru Yol Partisi Gruplarında sayın
bakanların boşalttığı sıraları
dolduralım.

Sayın milletvekilleri, lütfen, bakanlara
ait sıralarda sayın milletvekili kalmasın.
Bakanlar Kurulu sırasındaki sayın milletvekillerinin
oylarını saymayacağım. 

Sayın milletvekilleri, Doğru Yol Partisi
Grubunda iki boş sıramız, Refah Partisi sıralarında
boş sıralarımız var, lütfen dolduralım,
sayıma bir gölge düşürmeyelim, tartışma
yaratmayalım. Lütfen...

Sayın milletvekilleri, oylamayı yapacağız,
lütfen ayakta sayın milletvekili kalmasın.


Sayın milletvekilleri, şimdi, Başkanlık
tezkeresini kabul edenlerin oylarını sayacağım.
Salonda 30 sayın bakan bulunmaktadır. Sayın
bakanlar, Sayın Başbakan dahil, lütfen, oylamada
ellerini kaldırmasınlar, 37 olarak mevcut sayıya
ilave edileceklerdir. 

Başkanlık tezkeresini kabul edenler
işaret buyursunlar...

YILDIRIM AKTÜRK (Uşak) - Sayın
Başkan, bakanlar burada vicdanen farklı oy kullanabilirler,
37'yi niye bir kefeye koyuyorsunuz ki?!. 

HASAN HÜSAMETTİN ÖZKAN (İstanbul)
- Sayın Başkan, bir maruzatım var; oylamaya
geçmeden önce, zatıâlinize bir şey
arz etmek istiyorum.

BAŞKAN - Şimdi, reddedenleri oylayacağım;
ama, Sayın Özkan'ın bir talebi var.

Buyurun.

HASAN HÜSAMETTİN ÖZKAN (İstanbul)
- Sayın Başkan, burada Hükümet tasarısı
oylamıyoruz. Onun için, sayın bakanların
oylarını da burada kendi iradeleriyle tespit etmeniz
gerektiğini savunuyorum; lütfen, onlar da parmak kaldırsın
ve sayınız.

BAŞKAN - Sayın bakanlardan kabul edenler
işaret buyururlar mı efendim... (ANAP ve DSP sıralarından
alkışlar [!])

Teşekkür ediyorum sayın bakanlar.

Sayın Menteşe, aramızda bir tereddüt
var; siz, oylama sırasında orada 4 kişi mi
oturuyordunuz efendim?

NAHİT MENTEŞE (Aydın) - Evet,
4 kişi oturuyorduk.

BAŞKAN - Tamam. (CHP sıralarından
“ad okuyarak yapın” sesleri”)

Başkanlık tezkeresini kabul etmeyenler...


Sayın milletvekilleri, Başkanlık
tezkeresi kabul edilmiştir. (ANAP, DSP ve CHP sıralarından
alkışlar[!])

V.-OYLAMASI YAPILACAK İŞLER

1. -İstanbul Milletvekili Halit Dumankaya
ve 58 arkadaşının, TURBAN İmkânlarını
Kişisel ve Siyasî Menfaatlerine Alet Ettiği ve
Yolsuzlukların Üzerine Gitmeyerek Görevini Kötüye
Kullandığı ve Bu Eyleminin TCK'nun 240 ıncı
Maddesine Uyduğu İddiasıyla Eski Başbakan
Tansu Çiller Hakkında Meclis Soruşturması
Açılmasına İlişkin Önergesi
(9/10) (1)

BAŞKAN - Sayın milletvekilleri, şimdi,
açık oylamanın tekrarını yapacağız.

Açık oylama, daha önce, kupaların
sıralar arasında dolaştırılması
yoluyla yapılmıştı; ancak, açık
oylamanın ad okunarak yapılması yolunda arkadaşlarımızın
önergeleri var. 

Bu durumda, açık oylamanın şeklini
belirlemek üzere, Genel Kurulun oyuna başvuracağım.

Açık oylamanın ad okunarak yapılmasını
kabul edenler... (ANAP, DSP ve CHP sıralarından
“yuh” sesleri, gürültüler) Kabul etmeyenler...
(DSP ve CHP sıralarından “gulu, gulu”
sesleri, gürültüler) 

Elini kaldırmayan sayın milletvekilinin
oyunu saymayacağız efendim. 

... Açık oylamanın ad okunarak
yapılması kabul edilmemiştir. (ANAP, DSP ve
CHP sıralarından gürültüler)

MURAT BAŞESGİOĞLU (Kastamonu) -
Sayın Başkan, önerge sahiplerini de lütfeder
misiniz... Ad okunarak oylama yapılmasını
isteyen kaç önerge var Sayın Başkanım,
onu bir açıklar mısınız...

BAŞKAN - Efendim?..

MURAT BAŞESGİOĞLU (Kastamonu) -
Ad okunarak oylama yapılmasını isteyen kaç
önerge var Sayın Başkanım, onu bir açıklar
mısınız... Önerge sahiplerini de lütfedin...
 (Gürültüler)

BAŞKAN - Sayın milletvekilleri... Lütfen...


Açık oylamanın, adı okunan
sayın milletvekillerinin, kürsüye konulacak oy
kutusuna oyunu atması suretiyle yapılmasını
oylarınıza sunuyorum: Kabul edenler... Kabul etmeyenler...
(DSP ve CHP sıralarından “yuh” sesleri)
Açık oylama, kupaların sıralar arasında
dolaştırılması suretiyle yapılacaktır.


Sayın milletvekilleri, lütfen, mümkün
olan çoklukta matbu oy pusulalarınızı
kullanın. Sayımda ve tasnifte büyük güçlüklerle
karşı karşıya kalıyoruz. Lütfen,
matbu oy pusulalarınızı kullanmaya gayret
ediniz. 

(Oylar toplandı)

BAŞKAN - Oyunu kullanmayan sayın milletvekili
var mı?

Son kez uyarıyorum; oyunu kullanmayan sayın
milletvekili var mı? Yok.

Kupalar kaldırılsın.

(Oyların ayırımı yapıldı)

BAŞKAN - Sayın milletvekilleri, eski
Başbakan Sayın Tansu Çiller hakkında
TURBAN konusunda verilmiş olan (9/10) esas numaralı
Meclis soruşturması önergesinin, Genel Kurulun
5 Şubat 1997 tarihli 55 inci Birleşiminde alınan
karar uyarınca tekrarlanan açık oylamasıyla
ilgili olarak, Başkanlığımıza ulaşan
sonuçları açıklıyorum: (1)


Kullanılan oy sayısı : 529

Kabul : 259

Ret : 268

Çekimser : 1

Mükerrer : 1

HALİT DUMANKAYA (İstanbul) - Sayın
Başkan, sahte oy yok mudur? 

BAŞKAN - Sayın milletvekilleri, eğer
bir itirazınız varsa...

HALİT DUMANKAYA (İstanbul) - Öyle
bir sütun açılmış da; onun için
sordum.

BAŞKAN - Biliyorsunuz, İçtüzüğümüzün
hükümleri açık, itiraz Başkanlığa
yapılabilir. Şu ana kadar, bu sonuçları
açıklayana kadar, İçtüzüğün
13 üncü maddesi uyarınca, bizi, herhangi bir
durumda, oy sonuçlarıyla ilgili herhangi bir görüşmeye
yahut işleme yöneltecek bir başvuru olmadı.
O nedenle, herhangi bir itirazı olan arkadaşımız
itirazını Başkanlığa ulaştırabilir.


Sayın milletvekilleri, çalışma
süremizin dolmasına çok kısa bir süre
kalmıştır. O nedenle, saat 19.00'da toplanmak
üzere, birleşime ara veriyorum. 

Kapanma Saati : 15.51


İKİNCİ OTURUM

Açılma Saati : 19.05

BAŞKAN : Başkanvekili Uluç
GÜRKAN

KÂTİP ÜYELER : Zeki
ERGEZEN (Bitlis), Kadir BOZKURT (Sinop)


 

BAŞKAN - Sayın milletvekilleri, Türkiye
Büyük Millet Meclisinin 55 inci Birleşiminin İkinci
Oturumunu açıyorum.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmına
geçiyoruz. 

Önce, sırasıyla, yarım
kalan işlerden başlıyoruz. 

VI.-KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. -926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23) 

BAŞKAN - 926 Sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararname ve Millî Savunma Komisyonu
Raporunun müzakeresine kaldığımız
yerden devam edeceğiz. 

İlgili komisyon?.. Yok.

Ertelenmiştir. 

2.-Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporu (1/543) (S. Sayısı :175)


BAŞKAN - Ceza Muhakemeleri Usulü Kanunu,
Devlet Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporunun müzakeresine kaldığımız
yerden devam edeceğiz. 

İlgili komisyon?.. Yok. 

Müzakeresi ertelenmiştir. 

3. -9.7.1945 Tarih ve 4792 Sayılı
Sosyal Sigortalar Kurumu Kanununun Bir Maddesinin Değiştirilmesi
ve Bu Kanuna Bir Geçici Madde Eklenmesi Hakkında
Kanun Tasarısı ve Plan ve Bütçe ve Sağlık,
Aile, Çalışma ve Sosyal İşler
komisyonları raporları (1/528) (S. Sayısı
:163) (1) 

BAŞKAN - 9.7.1945 Tarih ve 4792 Sayılı
Sosyal Sigortalar Kurumu Kanununun Bir Maddesinin Değiştirilmesi
ve Bu Kanuna Bir Geçici Madde Eklenmesi Hakkında
Kanun Tasarısı ve Plan ve Bütçe ve Sağlık,
Aile, Çalışma ve Sosyal İşler
Komisyonları raporlarının müzakeresine
kaldığımız yerden devam ediyoruz. 

Komisyon ve Hükümet yerlerini almışlardır.

Sayın milletvekilleri, geçen birleşimde,
tasarının 2 nci maddesi üzerindeki görüşmeler
tamamlanmış, maddeyle ilgili önergelerin işleminde
kalmıştık. 

Şimdi, 2 nci maddeyle ilgili önergeleri,
önce, veriliş sırasına, sonra aykırılık
derecesine göre okutup, işleme koyacağım.


Önergeleri okutuyorum:

Türkiye Büyük Millet Meclisi
Başkanlığına

Görüşmekte olduğumuz 9.7.1945
tarih ve 4792 Sayılı Sosyal Sigortalar Kurumu Kanununun
Bir Maddesinin Değiştirilmesi ve Bu Kanuna Bir Geçici
Madde Eklenmesi Hakkında Kanun Tasarısının
2 nci maddesiyle eklenen geçici 9 uncu maddenin (a) bendinin
aşağıdaki şekilde değiştirilmesini
arz ve teklif ederiz. 

 Mehmet Sılay Mustafa Köylü  

 Hatay Isparta

 Süleyman Metin Kalkan Fethi Acar

 Hatay Kastamonu

Mehmet Emin Aydınbaş 

İçel

“(a): Yukarıda belirtilen kapsam dahilinde,
nitelikleri itibariyle satışa uygun olan gayrimenkuller
Bakanlıkça tespit edilir.”

Gerekçe: Önergeyle satışı
yapılacak gayrimenkullerin tespit yetkisinin Bakanlıkça
tespit edilmesi teklif edilmiştir. 

Türkiye Büyük Millet Meclisi
Başkanlığına

Görüşmekte olduğumuz 9.7.1945
tarih ve 4792 Sayılı Sosyal Sigortalar Kurumu Kanununun
Bir Maddesinin Değiştirilmesi ve Bu Kanuna Bir Geçici
Madde Eklenmesi Hakkında Kanun Tasarısının
2 nci maddesinin aşağıdaki şekilde değiştirilmesini
arz ve teklif ederiz. 

 Mehmet Sılay Mustafa Köylü  

 Hatay Isparta

 Süleyman Metin Kalkan Fethi Acar

 Hatay Kastamonu

Mehmet Emin Aydınbaş 

İçel

Madde 2.- 4792 Sayılı Kanuna aşağıdaki
geçici madde eklenmiştir. 

Gerekçe: Önerilen değişiklikle
tasarının 2 nci maddesi yeniden düzenlenmiştir.


Türkiye Büyük Millet Meclisi
Başkanlığına

Görüşmekte olduğumuz 9.7.1945
tarih ve 4792 Sayılı Sosyal Sigortalar Kurumu Kanununun
Bir Maddesinin Değiştirilmesi ve Bu Kanuna Bir Geçici
Madde Eklenmesi Hakkında Kanun Tasarısının
2 nci maddesiyle eklenen geçici 9 uncu maddesinin birinci
fıkrasının aşağıdaki şekilde
değiştirilmesini arz ve teklif ederiz. 

 Mehmet Sılay Metin Kalkan  

 Hatay Hatay

 Mehmet Emin Aydınbaş Fethi Acar

 İçel Kastamonu

Mustafa Köylü

Isparta

“Geçici Madde 9- Kurumun mülkiyetinde
bulunan gayrimenkuller, aşağıdaki usul ve esaslara
göre satılarak değerlendirilir.”

Türkiye Büyük Millet Meclisi
Başkanlığına

Görüşmekte olduğumuz 163 sıra
sayılı 9.7.1945 tarih ve 4792 sayılı
Sosyal Sigortalar Kurumu Kanununun Bir Maddesinin Değiştirilmesi
ve Bu Kanuna Bir Geçici Madde Eklenmesi Hakkında
Kanun Tasarısının 2 nci maddesiyle bu kanuna
eklenen geçici 9 uncu maddenin (e) bendinin aşağıdaki
şekilde değiştirilmesini arz ve teklif ederiz.


 Salih Kapusuz Cafer Güneş  

 Kayseri Kırşehir

 Refah Partisi

 Grup Başkanvekili

 Ali Rıza Gönül Abdulkadir Öncel

 Aydın Şanlıurfa

  Doğru Yol Partisi 

  Grup Başkanvekili 

Maliki Ejder Arvas 

Van

“e) Bu kanuna göre satılacak gayrimenkullerle
ilgili olarak, ifraz ve imar planı tadil işlemleri,
3194 sayılı İmar Kanunu ve uygulama yönetmeliklerindeki
kısıtlamalara bakılmaksızın,
kat mülkiyetine geçiş ve ifraz işlemleri,
kurumun talebi üzerine, alakalı daire ve belediyelerce
en geç üç ay içinde sonuçlandırılır.


Kat mülkiyetine geçiş için,
kadastro müdürlüğünce, zemindeki fiilî
durumu tespit eden plan, vaziyet planı sayılır
ve 634 sayılı Kat Mülkiyeti Kanununun 12 nci
maddesinin (b) bendinde yazılı fotoğrafın,
kurum temsilcisine tasdik edilerek, tapu müdürlüğüne
talepte bulunması halinde, başkaca bir belgeye gerek
bulunmaksızın, taşınmaz mal üzerinde
kat mülkiyeti tesis edilir. “

Türkiye Büyük Millet Meclisi
Başkanlığına

Görüşülmekte olan 163 sıra
sayılı 4792 sayılı Sosyal Sigortalar
Kurumu Kanununun Bir Maddesinin Değiştirilmesi ve Bu
Kanuna Bir Geçici Madde Eklenmesi Hakkında Kanun
Tasarısının 2 nci maddesiyle yasaya eklenen
geçici madde 9'un (c) bendi Anayasaya aykırıdır.
Bu nedenle, fıkranın madde metninden çıkarılmasını
arz ve teklif ederiz.

 Zekeriya Temizel Hüsamettin Özkan  

 İstanbul İstanbul

 Ahmet Tan Ayhan Gürel

 İstanbul Samsun

  Hasan Gülay Fevzi Aytekin

  Manisa Tekirdağ

Arif Sezer

Adana

BAŞKAN - Sayın milletvekilleri, madde
üzerinde, Sayın Oya Araslı ve arkadaşları
ile Sayın Mustafa Karslıoğlu ve arkadaşlarının
birer değişiklik önergesi daha vardır; ancak,
biliyorsunuz, dörtten fazla önergeyi işleme koyamıyoruz.

OYA ARASLI (İçel) - Sayın Başkan,
yalnız, bizim önergemiz, Anayasaya aykırılık
önergesidir ve bunu, öncelikle işleme koymanız
gerekmektedir; bu hususu bilgilerinize sunmak istiyorum.

BAŞKAN - Sayın Araslı, bunu önceden
tartıştık. Maalesef, önergenizi, yazılış
biçimi bakımından -niyeti belki öyle,
ama- Anayasaya aykırı diye işleme koyamıyorum.

OYA ARASLI (İçel) - Sayın Başkan,
gerekçesinde bile, Anayasaya aykırılığı
açıkça ifade edilmiştir...

BAŞKAN - İzin verir misiniz, ben anlatayım
gerekçemi: Anayasaya aykırı olduğunu
açıkça ifade eden bir önerge var, onu
öncelikle oylayacağım; son okunan önerge...
Sizin önergeniz, maalesef, Anayasaya aykırılığı,
gerekçesinde bir ihtimal olarak dile getiriyor.

OYA ARASLI (İçel) - İhtimal
değil efendim, açıkça...

BAŞKAN - Okuyacağım efendim... Aynen
okuyorum; diyorsunuz ki “163 sıra sayılı
kanun tasarısının 2 nci maddesinin tasarı
metninden çıkarılmasını arz
ve teklif ederiz.” Burada, Anayasaya aykırılık
iddianız yok.

Gerekçenizde aynen şunu diyorsunuz:
“Bu yetkiler, Anayasanın 6, 7 ve 8 inci maddelerine
aykırı bir görünüm taşımaktadır.”
Bir ihtimaliyet... Anayasaya aykırılık önergelerini
işleme koyabilmemiz için, başında, çıkarılmayı
değil, Anayasaya aykırı olduğunu teklif
etmeniz lazım; çünkü, Anayasaya aykırılık
önergeleri, beşinci önerge olarak işlem
görüyor benim anlayışıma göre;
bazı sayın başkanvekilleri farklı uyguladılar.
Onun için, Anayasaya aykırı olduğunun,
mutlaka, teklifte arz edilmesini zorunlu koşul sayıyorum
efendim.

OYA ARASLI (İçel) - Sayın Başkan,
özür dileyerek bir dakikanızı istirham
ediyorum. 

BAŞKAN - Buyurun efendim.

OYA ARASLI (İçel) - Siz de ifade ettiniz.
Bugüne kadar, Anayasaya aykırılık önergelerini
hep bu ifadeyle verdim ve hepsi diğer başkanvekilleri
tarafından öncelikle işleme konuldu. Bu hususta,
eğer, Divan, başkanvekilleri arasında bir uygulama
ve yorum birliği oluşturursa bizler de daha rahat davranma
imkânına kavuşacağız. 

BAŞKAN - Sayın Araslı, ben, aynı
zamanda, bir milletvekili olarak da, bu Mecliste, Anayasaya aykırılık
önergelerini en çok hazırlayanlardan ve işleme
koyanlardanım. Bakın, şimdi, işleme
koyacağım Anayasaya aykırılık
önergesini okuyorum: “Görüşülmekte
olan -devam ediyor- geçici madde 9'un (c) bendi Anayasaya
aykırıdır.” Anayasaya aykırılık
talebinde bu iddiayı arıyorum. Siz, sadece, gerekçenizde,
çıkarılmanın gerekçesi olarak
“Anayasaya aykırılık görünümü
taşıyor” diyorsunuz. Bunu, Anayasaya aykırılık
önergesi olarak, işleme, sanıyorum, hiçbir
başkanvekilimizin koymaya hakkı olmasa gerektir.


OYA ARASLI (İçel) - Aynı ifadeyle
pek çok önergemiz işleme konuldu.

BAŞKAN - Yani, doğrudan söylemek gerekir.


Sayın milletvekilleri, şimdi, biraz
önce okuduğumuz Anayasaya aykırılık
önergesini işleme koyacağım.

Sayın Komisyon, bu önergeye katılıyor
musunuz?

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
KÖSE (Aksaray) - Katılmıyoruz.

BAŞKAN - Sayın Hükümet?..

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Katılmıyoruz.

BAŞKAN - Komisyon ve Hükümet Anayasaya
aykırılık önergesine katılmadı.


Önerge sahiplerine soruyorum: Gerekçesini
mi okuyalım; yoksa konuşacak mısınız
efendim?

ZEKERİYA TEMİZEL (İstanbul)
- Konuşmak istiyorum Sayın Başkan.

BAŞKAN - Buyurun. (DSP sıralarından
alkışlar)

ZEKERİYA TEMİZEL (İstanbul)
- Sayın Başkan, değerli milletvekilleri; görüşmekte
olduğunuz yasa tasarısının bir maddesiyle
ilgili olarak Anayasaya aykırılık iddiasında
bulunduk. Böyle bir düzenlemenin neden Anayasaya aykırı
olacağını tamamen teknik deyimlerle sizlere
sunmak istiyorum. 

Hepinizin bildiği gibi, Sosyal Sigortalar Kurumu
tüzelkişiliği haiz bir devlet kurumudur. Yasanın
ifadesi bu; yasa aynen böyle diyor. “Sosyal Sigortalar
Kurumu tüzelkişiliği haiz bir devlet kurumudur.”
Yasanın 21 inci maddesine göre, kurumun malları
ceza hükümleri karşısında devlet
malı sayılır. Demek ki, yasanın 21
inci maddesi de kurumun mallarını devlet malı
saymış. Kurum devlet kurumu; malları da devlet
malı. Doğal olarak, kamu kurum ve kuruluşlarının
mülkiyetinde bulunan taşınmaz malların
satışı için ayrı bir yasaya
gerek yoktur. Bunun gerekli olmadığını,
daha önceden kamu mülklerinin satışıyla
ilgili olarak, burada, düzenlediğiniz yasanın
da Anayasa Mahkemesinde iptal edilmesinden sonra, geçmiş
yıllarda olduğu gibi, şimdi de mülklerin
satışının devam etmesinden çok
rahat bir şekilde görebiliyorsunuz; çünkü,
kamu malları, 2886 sayılı Devlet İhale
Yasasına göre, zaten satılmaktadır;
ancak, Sosyal Sigortalar Kurumu, 2886 sayılı Devlet
İhale Yasasına tabi değildir. Yalnız,
burada bir “ancak” daha var; Sosyal Sigortalar Kurumu
Yasasına göre, Sosyal Sigortalar Kurumunun malları
da satılamazdı. Şimdi, Sosyal Sigortalar Kurumunun
mallarının satışıyla ilgili
olarak, Yönetim Kuruluna bir yetki veriyorsunuz. Buraya kadar
herhangi bir şey yok; Anayasaya aykırılığı
da burada iddia etmiyoruz. Sosyal Sigortalar Kurumu Yönetim
Kuruluna taşınmaz malların satışı
yetkisini veriyorsunuz; ama, burada, Anayasaya aykırı
düzenleme, hemen bunun arkasından geliyor. Satış
usul ve esaslarını belirleme yetkisini de Yönetim
Kuruluna veriyorsunuz. 

Değerli arkadaşlar, Anayasa Mahkemesi çeşitli
kararlarında, yasayla yetkilendirmenin, yasayla düzenleme
anlamına gelmeyeceğini söylüyor. İşte,
olay burada; yani, yasayla yetkilendirme ayrı bir olaydır,
yasayla düzenleme ayrı bir olaydır. Yönetim
Kuruluna yasayla bir yetki verebilirsiniz ama, düzenleme
yetkisi veremezsiniz, vermemeniz gerekir. O zaman, yasanın
içerisinde, bu satışın ne şekilde
yapılacağını açıklama zorunluluğunuz
var. Bizim söylediğimiz olay bu. 

Gerçi, Sağlık, Aile, Çalışma
ve Sosyal İşler Komisyonun kabul ettiği metinde,
Plan ve Bütçe Komisyonunda kabul edilen metinden farklı
olarak “gayrimenkullerin satışı açık
artırma usulüyle yapılır” deniliyor;
ancak, hemen arkasından “gayrimenkullerin satışına
ait usul ve esaslar yönetmelikte belirlenir” deniliyor.
Kamu mallarının satışında tek
usul, açık artırma usulü değildir.
Kaldı ki, bu açık artırma usulünün
2886 sayılı Yasadaki açık artırma
usulü olduğu konusunda da hiçbir belirleme yoktur.
O zaman, bu usuller 2886 sayılı Yasaya tabi olmayabilir;
ama, bunların ne şekilde yapılacağını,
gayrimenkullerin değerlendirilmesinin ne şekilde yapılacağını,
özellikle haddi layık olayının -daha
önceden de yine belirtmiştik burada, bazı bankalardan
ekspertiz raporları almak suretiyle belirlenecek olan haddi
layık olayının- ne şekilde olacağı
konusunu kesinlikle düzenleme zorunluluğunuz vardır.
Eğer, bunlar olmazsa, bir kamu malının istenildiği
gibi satılacağı sonucu doğar. Burada, kesin
olarak, bu malları satacak olan Yönetim Kuruluna veya
bunları onaylayacak olan makamlara herhangi bir güvensizlik
söz konusu değildir; ancak, yasalar, mutlaka en iyi niyetliler
için çıkarılmaz. Bu yasanın
kötü amaçla da kullanılabileceğini,
dolayısıyla, bu olayın kesilmesi gerekliliğini
mutlaka göz önüne almak zorundasınız.
Eğer almazsanız, yaptığınız
düzenleme, kesin olarak doğru bir düzenleme olmaz.
Kaldı ki, gayrimenkullerin niteliğine göre, taşınmaz
malların niteliğine göre çok değişik
satış usullerini uygulama zorunda da kalabilirsiniz.
Mutlaka ve mutlaka bir tane satış usulüyle en
iyi sonuç alınır diye bir olayı bu
yasayla sınırlandıramazsınız.
Belki de açık artırmayla değil de, açık
artırma sırasında tehditler vesaireler, karşılıklı
olarak ihaleye sokmama gibi yöntemlerin önünü
kesmek için, kapalı teklif usulüyle yapmanız
gerekebilir böyle bir satışı. Neden böyle
bir satış yöntemini yasada da üstelik bir
defa daha kesiyorsunuz?.. Böyle bir yasaya veya böyle
bir usule gerek yoktur Sosyal Sigortalar Kurumunun mallarının
satışında diyebilir misiniz; diyemezsiniz.

(Mikrofon otomatik cihaz tarafından kapatıldı)

BAŞKAN - Sayın Temizel; lütfen...
Toparlayınız...

ZEKERİYA TEMİZEL (Devamla) - Bitiriyorum
Sayın Başkan.

Değerli arkadaşlar bir defa daha tekrar
ediyorum; yasayla yetkilendirmeyle yasayla düzenlemeyi birbirine
karıştırmak, Anayasaya aykırı
bir düzenleme sonucu ortaya çıkarılıyor.
Eğer, Sosyal Sigortalar Kurumunun mallarını
satmak istiyorsanız, Anayasaya aykırı bir
düzenleme yapmak istemiyorsanız, satışla
ilgili usul ve esasları, buraya, ayrıntılı
bir şekilde yazma zorunluluğunuz ya da tüm devlet
mallarının satışına ilişkin
usullerde olduğu gibi, Sosyal Sigortalar Kurumu diğer
işlemlerinde 2886 sayılı Yasaya tabi olmaz;
ama, sadece satışla ilgili olarak 2886 sayılı
Yasa hükümlerine tabi olur şeklindeki bir düzenleme,
sizi, bu konuda, Anayasaya aykırı düşmekten
kurtarır.

Teşekkür eder, saygılar sunarım.
(DSP ve CHP sıralarından alkışlar)

MAHMUT IŞIK (Sıvas) - Sayın Başkan,
karar yetersayısının aranmasını
istiyorum.

BAŞKAN - Arayacağız.

Sayın milletvekilleri, maddenin (c) fıkrasının
Anayasaya aykırı olduğu bir önergeyle öne
sürülmüştür.

Bu önergeyi oylarınıza sunacağım
ve karar yetersayısı arayacağım: Kabul
edenler...  Kabul etmeyenler... 

Sayın milletvekilleri, karar yetersayısı
yoktur; 19.35'te toplanmak üzere, birleşime ara veriyorum.

Kapanma Saati : 19.26


ÜÇÜNCÜ OTURUM

Açılma Saati : 19.36

BAŞKAN : Başkanvekili Uluç
GÜRKAN

KÂTİP ÜYELER : Zeki
ERGEZEN (Bitlis), Kadir BOZKURT (Sinop)


 

BAŞKAN - Sayın milletvekilleri, Türkiye
Büyük Millet Meclisinin 55 inci Birleşiminin Üçüncü
Oturumunu açıyorum.

Çalışmalarımıza
kaldığımız yerden devam ediyoruz.

VI.-KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

3. -9.7.1945 Tarih ve 4792 Sayılı
Sosyal Sigortalar Kurumu Kanununun Bir Maddesinin Değiştirilmesi
ve Bu Kanuna Bir Geçici Madde Eklenmesi Hakkında
Kanun Tasarısı ve Plan ve Bütçe ve Sağlık,
Aile, Çalışma ve Sosyal İşler
komisyonları raporları (1/528) (S. Sayısı
:163) (Devam)

BAŞKAN - Komisyon ve Hükümet yerinde.

Sayın milletvekilleri, 2 nci maddeyle getirilen
geçici 9 uncu maddenin (c) fıkrasının
Anayasaya aykırılığı yönünde
verilmiş olan önergeyi yeniden oylayacağım
ve karar yetersayısını arayacağım:

Önergeyi kabul edenler... Kabul etmeyenler...
Anayasaya aykırılık önergesi reddedilmiştir;
karar yetersayısı vardır.

Değişiklik önergelerini, aykırılık
derecelerine göre işleme koymaya devam ediyoruz.

Diğer önergeyi okutuyorum:

 Türkiye Büyük Millet Meclisi Başkanlığına

Görüşmekte olduğumuz 163 sıra
sayılı 9.7.1945 Tarih ve 4792 Sayılı
Sosyal Sigortalar Kurumu Kanununun Bir Maddesinin Değiştirilmesi
ve Bu Kanuna Bir Geçici Madde Eklenmesi Hakkında
Kanun Tasarısının 2 nci maddesiyle bu kanuna
eklenen geçici 9 uncu maddenin (e) bendinin aşağıdaki
şekilde değiştirilmesini arz ve teklif ederiz.

 Salih Kapusuz (Kayseri) ve arkadaşları

(e) bendi: Bu kanuna göre, satılacak
gayrimenkullerle ilgili olarak ifraz ve imar planı tadil
işlemleri 3194 sayılı İmar Kanunu ve
uygulama yönetmeliklerindeki kısıtlamalara
bakılmaksızın, kat mülkiyetine geçiş
ve ifraz işlemleri, kurumun talebi üzerine, alakalı
daire ve belediyelerce en geç üç ay içinde
sonuçlandırılır. 

Kat mülkiyetine geçiş için,
kadastro müdürlüğünce, zemindeki fiilî
durumu tespit eden plan vaziyet planı sayılır
ve 634 sayılı Kat Mülkiyeti Kanununun 12 nci
maddesinin (b) bendinde yazılı fotoğrafın,
kurum temsilcisine tasdik edilerek, tapu müdürlüğüne
talepte bulunması halinde, başkaca bir belgeye gerek
bulunmaksızın, taşınmaz mal üzerinde
kat mülkiyeti tesis edilir.

BAŞKAN - Sayın Komisyon, önergeye
katılıyor musunuz?

SAĞLIK, AİLE, ÇALIŞMA VE
SOSYAL İŞLER KOMİSYONU BAŞKANI NEVZAT
KÖSE (Aksaray) - Efendim, çoğunluğumuz olmadığı
için katılamıyoruz.

BAŞKAN - Sayın Hükümet, önergeye
katılıyor musunuz?

ÇALIŞMA VE SOSYAL GÜVENLİK
BAKANI NECATİ ÇELİK (Kocaeli) - Katılıyoruz
efendim.

BAŞKAN - Önergeye, Komisyon, çoğunluğu
olmadığı için katılamıyor,
Hükümet katılıyor.

Sayın Kapusuz, söz talebiniz var mı?

SALİH KAPUSUZ (Kayseri) - Yok efendim. 

II. - YOKLAMA 

BAŞKAN - Önergeyi oylayacağım;
ancak, önergeyi oylamadan önce bir yoklama talebi vardır.

SALİH KAPUSUZ (Kayseri) - Çoğunluk
var Sayın Başkan...

BAŞKAN - Sayın Kapusuz, muhalefetin
hakları aleyhine bir teamül tesisi olmaması
yolunda -beş yıldır tanıdığım-
en duyarlı parlamenterlerden biri sizsiniz; lütfen...

Yoklama talebinde bulunan arkadaşları
arayacağım:

Sayın Nihat Matkap?.. Burada. 

Sayın Ayhan Fırat?.. Burada.

Sayın Ali Topuz?.. Burada.

Sayın Ercan Karakaş?.. Burada.

Sayın Mustafa Kul?.. Burada.

Sayın Bekir Kumbul?.. Burada.

Sayın Oya Araslı?.. Burada.

Sayın Birgen Keleş?.. Burada.

Sayın Mahmut Işık?.. Burada.

Sayın Ali Şahin?.. Burada.

Sayın Algan Hacaloğlu?.. Burada.

Sayın Celal Topkan?.. Burada.

Sayın Atilâ Sav?.. Burada.

Sayın Şahin Ulusoy?.. Burada.

Sayın Zeki Çakıroğlu?..
Burada.

Sayın Yahya Şimşek?.. Burada.

Sayın Nezir Büyükcengiz?.. 

SALİH KAPUSUZ (Kayseri) - Yok Sayın
Başkan.

ALİ DİNÇER (Ankara) - Tekabbül
ediyorum Sayın Başkan.

BAŞKAN - Sayın Dinçer tekabbül
ettiler.

Sayın Mehmet Moğultay?.. Burada.

Sayın Orhan Veli Yıldırım?..
Burada.

Sayın Ahmet Güryüz Ketenci?.. Burada.

20 sayın üye tamamdır; yoklama
yapılacaktır.

(Yoklama yapıldı)

BAŞKAN - Sayın milletvekilleri, toplantı
yetersayımız vardır, görüşmelere
devam ediyoruz.

VI.-KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

3. -9.7.1945 Tarih ve 4792 Sayılı
Sosyal Sigortalar Kurumu Kanununun Bir Maddesinin Değiştirilmesi
ve Bu Kanuna Bir Geçici Madde Eklenmesi Hakkında
Kanun Tasarısı ve Plan ve Bütçe ve Sağlık,
Aile, Çalışma ve Sosyal İşler
komisyonları raporları (1/528) (S. Sayısı
:163) (Devam) 

BAŞKAN - Sayın milletvekilleri, Sayın
Salih Kapusuz ve arkadaşları tarafından hazırlanan
önergeye Sayın Komisyon çoğunluğu olmadığı
için katılamamıştı, Sayın
Hükümet katılmıştı. 

Şimdi, bu önergeyi oylarınıza
sunuyorum: Önergeyi kabul edenler... Kabul etmeyenler...
Önerge kabul edilmiştir.

İkinci önergeyi okutuyorum...

SALİH KAPUSUZ (Kayseri) - Sayın Başkan,
arkadaşlar, bütün önergelerdeki imzalarını
geri çekiyorlar. 

BAŞKAN - Sayın Acar, bu ve müteakip
önergelerdeki imzanızı geri çekiyorsunuz,
değil mi?

FETHİ ACAR (Kastamonu) - Evet Sayın
Başkan.

BAŞKAN - Sayın milletvekilleri, maddeyi
kabul edilen önerge doğrultusundaki değişmiş
biçimiyle oylarınıza sunuyorum: Kabul edenler...
Kabul etmeyenler... Madde kabul edilmiştir.

3 üncü maddeyi okutuyorum:

MADDE 3.- Bu Kanun yayımı tarihinde
yürürlüğe girer.

NİHAT MATKAP (Hatay) - Sayın Başkan,
Cumhuriyet Halk Partisi Grubu adına Sayın Mehmet
Moğultay konuşacak.

BAŞKAN - Madde üzerinde, Cumhuriyet Halk
Partisi Grubu adına, Sayın Mehmet Moğultay;
buyurun. (CHP sıralarından alkışlar)

Sayın Moğultay, süreniz 10 dakikadır.

CHP GRUBU ADINA MEHMET MOĞULTAY (İstanbul)
- Sayın Başkan, değerli milletvekilleri; görüşülmekte
olan 4792 Sayılı Sosyal Sigortalar Kurumu Kanununun
Bir Maddesinin Değiştirilmesi ve Bu Kanuna Bir Geçici
Madde Eklenmesi Hakkında Kanun Tasarısının
yürürlük maddesi üzerinde söz almış
bulunuyorum; bu vesileyle, Yüce Heyetinizi saygıyla
selamlarım.

Sayın Başkan, aslında, söz
almak istemiyordum; çünkü, demokrasi, yalnız
bir yazılı yasalar rejimi değildir; aynı
zamanda, demokrasi bir gelenekler rejimidir. Bir; Sayın
Bakanla halef-selef olduğumuz için, aslında,
bir, yasama dönemi konuşmak istemiyordum. 

İki; Sayın Bakanın, Hak-İş
Genel Başkanı olduğu dönemlerde benimle
ilgili olarak basında çıkan çok övücü
sözleri vardır; bu vesileyle de konuşmak istemiyordum;
ama, Sayın Bakanı, hem gensoru görüşmelerinde
hem de bu yasa tasarısı görüşmelerinde
taammüden dinledim, zabıtları inceledim; konuşmalarına
bırakın katılmamı, gerçekle
ilgisi olmayan kimi beyanlarını çok yadırgadığımı
ifade etmek istiyorum. Eğer, Sayın Bakanın bu
konuşmaları kasıttan kaynaklanmıyorsa,
tabirimi mazur görün, bilgisizlikten kaynaklanıyor;
çünkü, Sayın Bakan, hem 15 Ocak 1997 tarihindeki
gensoruda hem de... 

ABDULKADİR ÖNCEL (Şanlıurfa)
- Maddeye gel!..

MEHMET MOĞULTAY (Devamla) - Geleceğim efendim,
maddeye de geleceğim. 

... 30 Ocak 1997 tarihindeki bu yasa tasarısı
üzerindeki konuşmalarında “bana sataşmasınlar;
aksi takdirde pişman olurlar; suçluluk telaşı
içerisindeler; sizin bakanınız SSK'nın
mallarını bankalara peşkeş çekmiştir;
perişanlık, bozgunluk; PKK'yla irtibatı olan
insanların başhekim yapıldığı;
Dev-Yol üyesi, Dev-Sol üyesi; ömür boyu kamu
hizmetlerinden yoksun olanların göreve tayin edildiği;
eski hükümlüler” gibi, hiç de beğenmediğim
bir üslupla, tarzla, ezgiyle sözler ifade etmiştir.
Bunlar, Sayın Bakanın, gensorudaki ve yasa tasarısı
görüşmelerindeki resmî beyanlarıdır.


Bunun dışında, Sayın Bakanın,
Bakanlığıyla ilgili olan ve olmayan kimi beyanlarını
basında okudum; doğrusu çok üzüldüm;
hele hele yüksek tirajlı bir gazetemizde “Sayın
Bakan Necati Çelik bakanlığı hazmedemedi”
diye okuyunca da çok üzülmüştüm.
Oysaki, Refahyol Hükümetini, özlenen, aydınlık,
umut verici bulmamakla birlikte, bir sendika başkanının
Çalışma ve Sosyal Güvenlik Bakanı
olmasını doğrusu çok olumlu bulmuştum.


Şimdi, Sayın Bakan, sizden beklenen,
bütün çalışanların haklarını
korumak, sosyal güvenliklerini sağlamaktır. Yedi
ayı aşkın bir süredir hükümettesiniz
ve iktidarın da büyük partisisiniz; ciddî
bir şey getirmediniz; iktidarı, âdeta, ağlama
duvarı, sataşma kulvarı yaptınız.
Şimdi, SSK'nın mallarını satıp
kaynak yaratıyorsunuz; bununla övünüyorsunuz;
sağa sola çamur atıyorsunuz; SSK'nın
mallarını, kendi iktidarımızda, bugünkü
ortağınız DYP ile birlikte, kamu bankalarına
peşkeş çekmekle suçluyorsunuz...

Şimdi, beni çok iyi dinleyin. Bizim
zamanımızda, 1993 yılında çıkan
3917 sayılı Yasa ile bu yasa tasarısının
farklarını belirtmek istiyorum. Birinci fark: Bizim
çıkardığımız 3917 sayılı
Yasayla, nitelikleri itibariyle satışa uygun olanların,
Sosyal Sigortalar Kurumu Yönetim Kurulu kararıyla,
bir kamu bankasına satılmak üzere devrine imkân
sağlanıyordu. Şimdi getirdiğiniz tasarıda,
Sosyal Sigortalar Kurumu Yönetim Kuruluna, tek tek veya topluca
satma esasını getiriyorsunuz.

İkinci fark: Bizim çıkardığımız
Yasada, taşınmazların satışına,
Sosyal Sigortalar Kurumu ile Maliye Bakanlığı
Millî Emlak Genel Müdürlüğü birlikte
karar veriyorlardı. Sizin tasarıda yetki sadece
Yönetim Kuruluna bırakılmıştır.

Üçüncü fark: Bizim uygulamamızda,
devredilen taşınmazların listesi ve değerlendirmeleri,
Sosyal Sigortalar Kurumu Yönetim Kurulundan geçtikten
sonra, dört genel müdür tarafından protokole
bağlanıyordu; Sosyal Sigortalar Kurumu Genel Müdürü,
Millî Emlak Genel Müdürü, Kamu Finansmanı
Genel Müdürü, Emlak Bankası Genel Müdürü
tarafından. Ayrıca, bu işlemlerin doğruluğu,
üç bakan tarafından da onanıyordu. Bu
bakanlardan birincisi Çalışma ve Sosyal Güvenlik
Bakanı, ikincisi Maliye Bakanı, üçüncüsü
de Hazineden sorumlu Devlet Bakanıydı. Sizin getirmiş
olduğunuz tasarıda bunların hiçbirisi
yok.

Ayrıca, dördüncü önemli
fark: Bizim getirdiğimiz Yasada, Sosyal Sigortalar Kurumu
taşınmazlarının hemen devrine karar
veriliyordu, satışı daha sonra yapılıyordu.
Taşınmazların bedeli karşılığında
5 trilyon lira para alındı o tarihte. Bu 5 trilyon
lira karşılığı Hazine tahvili aldık,
bugüne kadar bu 5 trilyon liradan da 12,5 trilyon liralık
faiz geliri elde edilmiştir. 5 trilyonumuz olduğu yerde
duruyor, 12,5 trilyon lira gelir aldık. Halbuki, sizin
hazırladığınız tasarıda
böyle bir düzenleme yok. Taşınmazlar, açık
artırma usulüyle satılacak, büyük
bir ihtimalle emekli maaşı ödemelerinde kullanılacaktır.

MEHMET AYKAÇ (Çorum) - Sizin tasarı
SSK'yı batırdı. 

MEHMET MOĞULTAY (Devamla) - Söyleyeceğim...
O sosyal güvenliği bir bilseniz var ya, onun erdemine
bir ulaşsanız, bir ulaşsanız...

MEHMET AYKAÇ (Çorum) -Niye kurtaramadınız?!

MEHMET MOĞULTAY (Devamla) - Söyleyeceğim,
onu söyleyeceğim...

BAŞKAN - Sayın Aykaç, Sayın
Aykaç, lütfen Sayın Hatibe müdahale etmeyelim.

MEHMET MOĞULTAY (Devamla)- Bakınız,
değerli milletvekilleri, çıkarmış
olduğumuz Yasada, kamu bankasına satılmak üzere
devredilen taşınmazlar, örneğin on yıl
sonra bile satılsa -henüz bir kısmı
satılmadı, Emlak Bankasının uhdesinde
duruyor- aradaki fark yine Sosyal Sigortalar Kurumuna ödenecek;
sizin tasarınızda böyle bir düzenleme
yok. 

Ayrıca, bizim getirmiş olduğumuz,
çıkarmış olduğumuz Yasada, karar
ve uygulamalarımızın esası, Maliye
Bakanlığı, Hazine Müsteşarlığı,
Sosyal Sigortalar Kurumu Genel Müdürlüğü,
ilgili banka genel müdürü tarafından belirleniyordu.
Şimdi, siz, yönetmeliğe bırakıyorsunuz;
tamamen Anayasaya aykırı bir usuldür. 

Sayın Bakan, sizin bu Bakanlıkta ebediyen
kalmanız söz konusu değil, bu Bakanlık
kimseye mülk de değil, gelip geçici. Siz, bunu
yönetmeliklere bıraktığınız
zaman, sizi bir an için, bilfarz iyiniyetli olarak kabul
etsem bile, bunu yönetmeliğe bıraktığınız
zaman, denetimini kim yapacak, hangi tarz ve usulle yapılacak?
Yani, yarın... Bu Sosyal Sigortalar Kurumu Yönetim
Kurulu, çoğunluğu atamayla gelen bir kuruldur.
Şimdi, siz, işçi kökenli bir Bakan olduğunuza
göre, getirin burada Hak-İş'i de temsil ettirin,
DİSK'i de temsil ettirin, diğer konfederasyonları
da temsil ettirin; yani, oraya prim ödeyen işçi
ve işveren ağırlıklı bir kurul
olduğu zaman, belki bunların güvencesi olabilir;
ama, siz, Sosyal Sigortalar Kurumu Yönetim Kurulunun tümünü
değiştirdiniz. Bu Yönetim Kurulunda, sizin atadığınız
Yönetim Kurulu üyesi Zekâi Özcan da var;
ben Bakan olduğum zaman Zekâi Özcan Yönetim
Kurulu üyesiydi, Bakanlık temsilcisiydi. Bana “Zekâi
Özcan'ı görevden alın” şeklinde
çok çeşitli baskılar oldu. Ben “Zekâi
Özcan'ı görevden almayacağım; Zekâi
Özcan burada kalacak ve buranın sigortası olacak”
dedim. Siz, bugün, Türk-İş kökenli
bir Halil Tunç'un orada kalmasına dahi tahammül
edemiyorsunuz; yani, dikensiz gül bahçesi yaratmaya
çalışıyorsunuz. Bunlar, bizdeki kuşkuları
artırıyor.

Ben, o dönem, Sosyal Sigortalar Kurumu Genel
Müdürünü görevden almadım. Sosyal
Sigortalar Kurumu Genel Müdürü, geçen iktidar
döneminde açılan bir soruşturma nedeniyle
mahkemeye gittiği için, kendisi istifa etmek zorunda
kaldı. Siz, gerçeklere aykırı olarak
her şeyi saptırıyorsunuz. Bakın, burada,
geçen toplantıda, Türk-İş Malî
Sekreterinin tarafımdan görevden alındığını,
hiçbir ceza almadığını söylüyorsunuz.
Sayın Bakan, bakınız, ben bu kararı
size takdim edeceğim; bahsettiğiniz kişi, Türk-İş'in
Yönetim Kurulu üyesi, Dernekler Kanununun 85 inci maddesinin
ikinci fıkrasına muhalefetten mahkûm olmuş
bir kişidir.

(Mikrofon otomatik cihaz tarafından kapatıldı)

BAŞKAN - Sayın Moğultay, lütfen
sözünüzü tamamlayınız.

MEHMET MOĞULTAY (Devamla) - Bitiriyorum Sayın
Başkan.

Bakınız, bu arkadaşımız,
Dernekler Kanununa muhalefetten, Ankara Beşinci Ağır
Ceza Mahkemesinde mahkûm olmuştur. Bu arkadaşımız
aynı zamanda Sosyal Sigortalar Kurumu Yönetim Kurulu
üyesidir. 

ALİ RIZA BODUR (İzmir) - Sayın
Bakan, neredesiniz?!

MEHMET MOĞULTAY (Devamla) - Dernekler Kanununun
85 inci maddesinin ikinci fıkrasına göre, âdeta,
kendisine devredilen, kendisine teslim edilen bir malı
kötü kullanmak... Suç nedir; ihtilasen zimmet,
resmî evrakta sahtekârlık, görevi kötüye
kullanmak, bu suçlara iştirak, görevi ihmalden
yargılanan birisi.

HALİL ÇALIK (Kocaeli) - Sayın
Moğultay, kimdir o, adı ne?

MEHMET MOĞULTAY (Devamla) - Burada açık,
karar var; Sayın Bakanın, hiç ceza almadığını
iddia ettiği kişi.

Kimsenin şahsıyla ilgili bir şey
söylemek istemiyorum. Burada söylemek istediğim
şudur: Sayın Bakan, aslında ben sizden 10
yaş da büyüğüm; benim Bakan olduğum
dönemde, sevdiğimiz, bir sendikanın da genel başkanıydınız.
Aslında, çok yanlış bir düzenleme
çıkarıyorsunuz.

(Mikrofon otomatik cihaz tarafından kapatıldı)

BAŞKAN - Sayın Moğultay, teşekkür
ediyorum. 

MEHMET MOĞULTAY (Devamla) - Bağlıyorum
efendim.

BAŞKAN - Teşekkür ediyorum. 

MEHMET MOĞULTAY (Devamla) - 1 dakika daha; konuyu
bağlayayım...

BAŞKAN - Mümkün değil efendim;
hiçbir zaman yapmadım. Kusura bakmayın. (RP
sıralarından alkışlar)

AYHAN FIRAT (Malatya) - Niye alkışlıyorsunuz;
bu kadar korkuyor musunuz, hakikati dinlemekten bu kadar korkuyor
musunuz?!

MEHMET MOĞULTAY (Devamla) - Sayın Başkanım,
hiç hakkımı kullanmadım; dört
aydır bu Meclise gelmiyorum ben.

BAŞKAN - Ben de, maalesef, hiç böyle
bir uygulama yapmadım. Çok teşekkür ediyorum.

MEHMET MOĞULTAY (Devamla) - Bir şey daha
söylüyorum; Sayın Bakan, burada “PKK ile
bağlantılı olan kişilerin işe alındığını...
(RP sıralarından alkışlar [!])

BAŞKAN - Sayın Moğultay, teşekkür
ediyorum. 

MEHMET MOĞULTAY (Devamla) - ...eski Dev-Genç'lilerin
işe alındığını” söyledi.
Bakın, yüreği yetiyorsa, Sayın Bakan bu
kürsüye gelsin, kimin PKK'lı olduğunu açıklasın,
kendisini takdirle karşılayacağım. Bir
tek isim versin, bir tek isim versin! (CHP sıralarından
alkışlar, RP sıralarından gürültüler)
Çünkü, burada isim veremeyecektir.

BAŞKAN - Sayın Moğultay, teşekkür
ediyorum. 

Madde üzerinde, Demokratik Sol Parti adına,
Sayın Mustafa Karslıoğlu.

Buyurun Sayın Karslıoğlu. (DSP
sıralarından alkışlar)

Süreniz 10 dakikadır.

DSP GRUBU ADINA MUSTAFA KARSLIOĞLU (Bolu) - Sayın
Başkan, değerli milletvekilleri; 9.7.1945 Tarih ve 4792
Sayılı Sosyal Sigortalar Kurumu Kanununun Bir Maddesinin
Değiştirilmesi ve Bu Kanuna Bir Geçici Madde
Eklenmesi Hakkında Kanun Tasarısı üzerinde
söz almış bulmaktayım; Yüce Meclisi
saygıyla selamlıyorum.

Sayın Başkan, sayın milletvekilleri;
Türkiye Büyük Millet Meclisi, 20 nci Dönemde,
bazı olumlu çalışmaları dışında,
sürekli negatif enerji harcıyor; günlerce tartışılıyor,
çalışılıyor; neticede, yapılan
düzenleme ya Anayasa Mahkemesinden dönüyor ya da
toplumdaki adalet, hakkaniyet gibi değerleri yıpratmaktan
öte hiçbir sonuç doğurmuyor. Neredeyse,
mevcut durumu koruduğumuza sevinir olduk; halbuki, ülkenin
karşı karşıya bulunduğu bugünkü
durumu benimsemek ve savunmak olanaklı değil. Ekonomik
ve sosyal sistemimizdeki çöküşün ve
yozlaşmanın durdurulması; idarî sistemimizin,
yeniden kendine güvenilir bir yapıya kavuşturulması,
etkinleştirilmesi, eminim ki, bu Mecliste herkesin ortak
arzusu.

Sayın Başkan, çok büyük
uğultu geliyor.

BAŞKAN - Sayın milletvekilleri... Lütfen...
Sayın hatibi dinleyecek bir durum yaratalım Genel
Kurul salonunda.

MUSTAFA KARSLIOĞLU (Devamla) - Teşekkür
ederim Başkanım.

Ancak, Türk ekonomik ve sosyal sistemine etkinlik
kazandıracak bir çalışma yapılamıyor.
Neden yapılamıyor; çünkü, bu Hükümet,
toplumsal uzlaşma arayışında değil;
sorunlara toplumsal uzlaşma içerisinde köklü
çözüm aramak yerine, nereden kaynaklandığı
belli olmayan, tutarsız, palyatif, sistemi etkinleştirmek
yerine birtakım kuruluşlara olanak yaratan bazı
düzenlemeleri Meclisin önüne getiriyor ve parmak
hesabına dayanarak bunları çıkarmaya
çalışıyor; Mecliste gündeme hâkim
değil; neredeyse, her hafta bir Danışma Kurulu
toplantısıyla o haftaki çalışma
programını belirliyor; milletvekilleri, görüşülecek
konuları görüşmelerin yapılacağı
gün öğrenebilmekte, dolayısıyla, gerekli
katkıyı sağlayamamaktadır ve görüştüğümüz
yasa tasarısı da bunlardan -objektif- birisidir.


Sosyal Sigortalar Kurumumuzun içerisinde bulunduğu
durum, bugün, tüm Meclis üyeleri tarafından
çok yakinen bilinmektedir. Yapılan ve bir süre
önce de sizlerin bilgisine sunulan bir Meclis araştırmasıyla,
Sosyal Sigortalar Kurumunun durumu gözler önüne
serilmiş bulunmaktadır. Buna rağmen, ayrıntıya
girmeden, bazı konuları sizlere yeniden hatırlatmak
istiyorum. 

Değerli milletvekilleri, hepinizin bildiği
gibi, sosyal güvenlik sistemimiz, fon biriktirme esasına
göre kurulmuştur. Çalışanlardan,
çalışabildikleri süre boyunca bir kesinti
yapılacak, bu kesintilerle oluşturulan fonlar değerlendirilecek,
bu kişilerin çalışamaz hale gelmelerinden
itibaren, kendilerine, gereksinmelerini karşılayacak
şekilde ödenecektir. Ancak, emekli sayısındaki
artışlar ve emeklilerin sağlık yardımı
hizmetlerini de üstlenmesi nedeniyle, fon biriktirme ilkesi,
neredeyse terk edilerek, nesillerarası dayanışma
esasına dayanan dağıtım sistemine dönmüştür;
ancak, borçlanma yasalarıyla fona gerekli katkıyı
sağlayamayan insanların emekli sistemine katılması,
isteğe bağlı erken emeklilik uygulamalarıyla
da genç emeklilerin yaratılması nesillerarası
dayanışmayı da bozmuş, sosyal güvenlik
kurumlarının aktif pasif sigortalı oranı
bozulmuş ve Sosyal Sigortalar Kurumunda aktif pasif sigortalı
oranı 1970'li yılların başında
9 iken, 1995 yılında 1,8'e düşmüştür;
yani, 1970'li yılların başında 9 çalışan
1 emekliyi finanse ederken, 1995 yılında 1,8 çalışan
1 emekliyi finanse eder duruma gelmiştir. 

Bağımlılar dikkate alındığında
bu oran daha da bozulmakta, bağımlılık
oranı 4'e çıkmaktadır; yani, 1 çalışanın
prim ödemesine karşılık, Sosyal Sigortalar
Kurumu, yaklaşık 4 kişiye hizmet götürmektedir.


Sosyal Sigortalar Kurumunun bu duruma düşürülmesinin
temel nedeni, demagojik seçim vaatleri yarışından
oldukça önemli bir pay alması ve aktuarya hesaplarıyla
ilgilendirilmeksizin gerçekleştirilen erken emekliliklerle,
fon yaratılmadan bağlanan ödemelerle kurumun malî
yapısının bozulmasıdır. 

Örneğin, 1969 yılından beri,
11 kez borçlanma yasası çıkarılmıştır
ve bu yasalardan yararlanarak yüzbinlerce sigortalı
zamanından önce emekli olmuştur. Böylece,
yıllardır düzenli prim ödeyenlerin aleyhine,
yeni emekli orduları, Sosyal Sigortalar Kurumunun sırtına
yıkılmıştır. 

Bunun yanında, 506 sayılı Yasanın
çıkmasından beri, emeklilik yaşının
belirlenmesiyle ilgili 4 ayrı yasal düzenleme yapılmış,
bu alanda çok büyük bir gereksinim olan istikrar,
bir türlü sağlanamamıştır. 

Sosyal Sigortalar Kurumunun içine düşürüldüğü
durum, toplumun tüm kesimlerinde, gelecek kaygıları
uyandırmaktadır. 

Daha önce arkadaşlarımız
da belirtti; ama, ben bir daha belirteyim. Demokratik Sol Parti,
sosyal güvenlik kurumlarının içine düşürüldüğü
bu durumdan kurtarılması için öngördüğü
önlemleri seçim bildirgesinde açıklamıştır.


Demokratik Sol Parti, sosyal güvenlik kurumlarının
idarî ve malî özerkliklerinin sağlanarak,
birikecek fonları endekslenmiş emekliliğe dönüştürmeye
olanak sağlayacak düzenlemeler yapılmasını
savunmaktadır. 

Demokratik Sol Parti, sosyal güvenlik sistemini
sosyal ve malî açıdan sağlamlaştıracak
malî ve yapısal reform gerektiğine inanmaktadır.


Değerli milletvekilleri, gerçekten, bugün
sosyal güvenlik kuruluşlarının içerisine
düştüğü durum hepimiz tarafından
bilinmektedir ve bu, devamlı kanayan bir yara haline gelmiştir.
Biz diyoruz ki, gelin, bu kanayan yarayı pansuman tedbirlerle
tedavi etmeyelim; bunu, reform yasalarıyla  düzeltelim.
Gün geçtikçe, bu yara, daha da iyileşemeyecek
duruma dönüşmektedir. 

Demokratik Sol Parti programında, ulusal sosyal
korunma sisteminin başlıca harcamalarını
gerçekleştiren üç emeklilik sisteminin,
malî tutarsızlıklarından kurtarılarak
norm ve standart birliğine kavuşturulması, kurumlar
tarafından sunulacak hizmetlerde farklılık
ve adaletsizliklerin giderilmesi amaçlanmaktadır.


Demokratik Sol Parti, seçim bildirgesinde,
ekonomik ve sosyal sorunların çözümünde
toplumsal uzlaşmayı gerekli gördüğünü
de belirtmiştir. 

Ayrıca, Demokratik Sol Parti, sorun yaratan
değil, çözüm üreten partidir; her konuda
toplumsal uzlaşmaya açık bir partidir. Bunun
da böyle bilinmesini istiyorum. (DSP sıralarından
alkışlar) 

Bu nedenle, Sosyal Sigortalar Kurumunun sorunlarının
çözümü, tam bir toplumsal uzlaşmayı
gerektirmektedir. Burada da, tam bir toplumsal uzlaşma içerisinde,
bu konuları aşacağımızı
umuyorum; yalnız, gelen konular dayatmacı olmasın.


Bizler, bu çerçevede bir düzenleme
beklerken, önümüze, hem de ivedi olarak görüşülmek
üzere bir tasarı getirilmiştir. Tasarı,
sosyal güvenilk sisteminde hiçbir değişiklik
içermemektedir; sadece, gayrimenkulleri satmayı,
günü kurtarmayı amaçlayan,  kaynak paketinden
tipik bir ünitedir. Onun için, yürütülmesi
ve yürürlüğe girmesinin ülkeye hiçbir
yararı yoktur. 

Teşekkür ediyor, hepinizi saygıyla
selamlıyorum. (DSP sıralarından alkışlar)


BAŞKAN - Madde üzerinde gruplar adına
başka söz talebi?.. Yok. 

Şahısları adına söz
talebi?.. Yok.

KEMALETTİN GÖKTAŞ (Trabzon) - Sayın
Başkan, 15 dakika oldu; ne yoklaması?..

 BAŞKAN - Sayın milletvekili, lütfen
susar mısınız... Başkanlık,
sizin inisiyatifinizle bir karar vermeyecektir. 

Sayın milletvekilleri, şimdi, maddenin
oylamasına geçmek durumundayız. 21 sayın
milletvekilinin imzasıyla bir yoklama talebi vardır.
(RP ve DYP sıralarından “Ooo” sesleri)

Sayın milletvekilleri, lütfen... Kararımı,
sizin “Ooo” deyişiniz veya başka bir tepkinizle
verecek değilim. 

AHMET İYİMAYA (Amasya) - Aynı
oturumda olur mu Sayın Başkan?

SAFFET ARIKAN BEDÜK (Ankara) - Sayın
Başkan, bir oturumda iki tane yoklama olur mu? Acaba her
yarım saatte böyle bir yoklama talebini kabul edecek
misiniz? Takdirlerinize bırakıyorum. 

BAŞKAN - Sayın Bedük, bir oturumda,
gerekirse, dört beş yoklama da yapabiliriz. İçtüzüğümüzün
57 nci maddesi gayet açık; ancak, başkanın
tereddüte düşmesi yahut gerek görmesi gibi
hükümler var. Ben, şu an, yoklama talep eden 20
sayın milletvekilinin, bu arada, muhalefet sıralarında
başka sayın milletvekillerinin de salonda bulunduğunu,
biraz önce de, 215 dolayında bir sayımla yoklama
yaptığımızı dikkate alarak, Başkanlık
olarak, bu yoklamaya, salonda çoğunluğun bulunduğu
yolundaki görüşüm nedeniyle başvurmayacağım;
yoksa, biraz önce yoklama yapıldığı
için değil. (RP ve DYP sıralarından alkışlar)
Salonda en ufak bir boşluk, en ufak bir tereddüt olsaydı,
yoklamayı 5 dakika arayla da olsa yapardım.

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.

4 üncü maddeyi okutuyorum:

Madde 4.- Bu kanun hükümlerini Bakanlar
Kurulu yürütür.

NİHAT MATKAP (Hatay) - Sayın Başkan,
grup adına, Sayın Moğultay konuşacak.

BAŞKAN - Madde üzerinde, Cumhuriyet Halk
Partisi Grubu adına, Sayın Mehmet Moğultay;
buyurun. (CHP sıralarından alkışlar;
RP sıralarından “Bravo” sesleri, alkışlar
[!])

Sayın Moğultay, süreniz 10 dakikadır.

CHP GRUBU ADINA MEHMET MOĞULTAY (İstanbul)
- Sayın Başkan, değerli milletvekilleri; görüşülmekte
olan Sosyal Sigortalar Kurumunun çok ciddî sorunları
olduğunu biliyorum, bu sorunların birdenbire ortaya
çıkmadığını da biliyorum;
bunun tarihsel bir geçmişi var.

Sizler ve Sayın Bakan çok iyi biliyor
ki, 1980 ile birlikte, Türkiye'de, iş ve çalışma
yaşamında, sigortasızlaştırma
ve sendikasızlaştırma sistemi hâkim
olmaya başladı. Bugünkü sigortacılık
sisteminin...

YILDIRIM AKTÜRK (Uşak) - Bu hale getirenlere
plaket veriliyor.

MEHMET MOĞULTAY (Devamla) - Bu hale getirenlere
veriyoruz, evet.

Bugünkü sigortacılık sistemi
de kayıtdışı ekonomiye prim vermekte,
kayıtdışı ekonomiyi özendirmektedir;
çünkü, bugünkü bu sistemde, işçi,
sigortasız çalışma koşullarına
boyun eğmektedir; çünkü, işçinin
iş güvencesi yoktur, işçinin işsizlik
sigortası yoktur; çünkü, bu sistem, işçiye,
işverene, sigortalı çalışma yönünden
baskı yapmaya elverişli değildir. Bu sistem,
sendika kurma ve üye olmak için, işçiye,
hak değil, bir risk olmaya başlamıştır.
İşveren açısından da, sorun,
tümüyle ekonomiktir. Ücretler üzerinde yapılan
kesintilerin ücretlerin yüzde 50'sine ulaşması
nedeniyle, kaçak işçi çalıştırmaya
işveren zorlanmaktadır. İşçi,
bu durumda, sigortalı çalıştığında
daha az, sigortasız çalıştığında
daha fazla ücret teklifiyle karşılaşmaktadır.
Bu durumda, kaçak işçi ile iyi niyetli olmayan
işveren çıkarları birleşmekte
ve kayıtdışı ekonomi büyümektedir.


Sayın Başkan, değerli milletvekilleri;
prim ödeme gün sayısı eksik bildirilen
işçilerin sayısı, toplam işçilerin
yüzde 51,39'una tekabül etmektedir. Bunu ortadan kaldırmanın
yolu da, iş güvencesi ve işsizlik sigortasıdır.
Bugün, bildiğiniz gibi, işçinin, keyfî
olarak işine son verilmekte, Türkiye gibi bir ülkede,
çalışanlarımızın yüzde
20'si işsiz bulunmaktadır. İşçinin
işine keyfîce son verilince, tabiatıyla, bu,
sigortasızlaşmayı da beraberinde getirmektedir.


Sayın Bakanın, sendikanın genel
başkanı olduğu zaman “iş güvencesini
çıkarmazlarsa gök kubbeyi başlarına
indiririz” şeklindeki beyanları var. Şimdi,
Sayın Başkan, Sayın Bakan böyle bir yasayı
getireceğine, bu sistemi değiştirmeye yönelik
iş güvencesi ve işsizlik sigortasını
getirseydi, biz, parti grubu olarak, kendilerine, sonuna kadar
destek olurduk; çünkü, bir ülkede işçinin,
güvencesi yoksa, sigortasız çalışmaya
zorlanıyorsa, sigortasız çalışma
koşullarında her an keyfî olarak işveren
tarafından işine son veriliyorsa, orada, siz, sigortasız
işçi çalıştırmanın
önüne geçemezsiniz. Onun içindir ki, bugün,
Türkiye'deki bu aktuaryel denge bozulmuş. 

Sosyal Sigortalar Kurumunun aktuaryel dengesi: 1950'li
yıllarda 110 kişi çalışıp
1 kişi emekli maaşı alırken, 1960'lı
yıllarda 25 kişi çalışıp
1 kişi emekli maaşı alıyordu. Bu oran,
1970'li yıllarda 9,3, 1980'de 3,47, 1985'te 2,44, 1990'da
2,16, bizim Bakanlığı devraldığımız
tarihte de 2,05'ti. Uluslararası norm ve standartlarda,
bir ülkede, bu tür bir sosyal güvenlik kurumunun
ayakta kalabilmesi için, aktuaryel dengenin 4 ve 7 arasında
olması lazım. Demek ki, bir tespit yapmak gerekirse,
Bakanlığı biz devraldığımız
zaman, uluslararası norm ve standartların çok
altındaydı, 2 kişi çalışıp
1 kişi emekli maaşı alıyordu. 

Ayrıca, 1977 yılında yakacak
yardımı olarak çıkarılan 750
lira da, bugün, oldukça büyümüştür.
Sosyal yardım zammı karşılığında
prim alamamaktayız. Dolayısıyla, sosyal yardım
zammının da ödemeler içerisindeki payı,
yüzde 73'e ulaşmıştır. Şimdi,
global bir hesapla, Sosyal Sigortalar Kurumunun bu yılki
açığının 350 trilyon olduğu
düşünülürse, 350x73 olduğu zaman,
bunun 210 trilyonu, karşılığında
primi alınamayan sosyal yardım zammı içindir.
Dolayısıyla, bu sistemi değiştirmek lazım.


Sosyal Sigortalar Kurumunun 2 926 birimi var. Kendi
dönemimizde akar getiren bir tek yeri satmadık. Bizim
sattığımız yerler, belediyeler tarafından
işgal altına alınan, yeşil sahaya dönüştürülen,
kullanma imkânımız olmayan, yararlanamadığımız
yerlerdi. 

Bakınız, diyorum ki, maddeyle ilgili
olarak “Bu Kanun hükümlerini Bakanlar Kurulu yürütmez”
diye hüküm koyun. “Bu Kanun hükümlerini
Bakanlar Kurulu yürütür” deniliyor “Bu
Kanun hükümlerini Bakanlar Kurulu yürütmez”
diye hüküm koyun. Onu hemen getiriyorum; çünkü,
Sosyal Sigortalar Kurumunun bugün gelir getiren yerlerini
satarsanız... Ben Bakan olduğum zaman, 25 milyar lira
aylık kira alıyorduk. Bu kirayı, biz, birdenbire
210 milyara çıkardık. Bizim Bakan olduğumuz
dönemde, sırf Sosyal Sigortalar Kurumunun gelirlerinden
elde ettiğimiz repo 1 trilyon liraydı. Biz, Sosyal
Sigortalar Kurumuna gözümüzün nuru gibi baktık.
Sistem bozulmuş. Sistemi değiştirmenin yolu da...
Gelin, iş güvencesi ile işsizlik sigortasını
getirin. 

Ben, o tarihte, bu Hükümetin küçük
ortağıydım; 158 sayılı Uluslararası
Çalışma Örgütünün Sözleşmesini
çıkardık, 135 sayılı Sözleşmeyi
çıkardık, altyapısını
hazırladık. Kanun tasarıları hazır,
bakanların arşivlerinde bekliyor. 

Sayın Bakan, bakın, bu kürsüden
söz veriyorum; siz, iş güvencesi yasası
ile işsizlik sigortası yasasını getirin,
Sosyal Sigortalar Kurumunu kurtarırız. Biz, 49 kişilik
Grup olarak, hiçbir kayıt ve koşul ileri sürmeden
bu yasanın çıkması için büyük
gayret sarf ederiz, yardımcı oluruz size; biz istiyoruz.
Ayrıca, siz çok iyi biliyorsunuz ki, Sosyal Sigortalar
Kurumunun aktuaryel dengesi bozulduğu zaman, 1971 yılında,
Türkiye'ye gelen Zelenka isimli bir kişi, sosyal güvenlik
kurumlarının birkaç yıl sonra çökeceğini
söylüyordu. 

Şimdi, herkesin öğrendiği bir
şey var. Bu kürsüye gelen diyor ki: “Bu Sosyal
Sigortalar Kurumunu siz çökerttiniz.” Bakınız,
ben size bir şey söyleyeyim. Ben kimseyi suçlamıyorum.
Sistem yanlış kurulmuş, sistem. Bu sistemi
benim değiştirmeye gücüm yetmedi. Şimdi,
gelin, siz değiştirmeye çalışın,
ben size yardımcı olacağım diyorum. (RP
sıralarından “Bravo” sesleri, alkışlar)


Onun için, bu kürsüye her gelişimde,
burada diyorsunuz ki “PKK ile irtibatı olanı
işe aldınız.” Bakın, burada bir
şey söylüyorum. Şurada, Antalya Milletvekilimiz
Bekir Kumbul var, en arka sırada oturuyor. Benim zamanımda
atanmış olan Antalya Hastanesinin Başhekimi.
Şu anda, görüyorsunuz, Türkiye Büyük
Millet Meclisinde milletvekili. Bunun dışında,
benim bilmediğim, PKK ile irtibatı olan bir tek başhekim
varsa, Sayın Bakan buradan, kürsüden söylesin
ki, onlar da, Türk Halkı da öğrensin bunu.


Şimdi, diyorsunuz ki “sakat ve eski hükümlüleri
işe almış.” Aranızda hukukçular
var, İş Yasasının 25 inci maddesini
açın; 50 ve daha fazla işçi çalıştıran
yerlerde yüzde 2 oranında eski hükümlü
ve sakat çalıştırma zorunluluğu
var. Sayın Bakan çok iyi bilir ki, Sosyal Sigortalar
Kurumu sakat ve eski hükümlü çalıştırmadığı
için, müfettiş raporuyla Sosyal Sigortalar Kurumuna
ceza kesildi. Şimdi, o hükümlünün cezası
üç seneymiş, beş seneymiş, on seneymiş
fark etmez. İlk defa benim bakanlığım
döneminde, yirmi yıldan beri kullanılmayan
işçi kadrosunu biz kullanabildik, bizim zamanımızda
kullanıldı; çünkü, Sosyal Sigortalar
Kurumu olarak, çalışan personelimizin hepsi,
prim ödediğimiz halde, 657'ye tabidir. 

BAŞKAN - Sayın Moğultay...

MEHMET MOĞULTAY (Devamla) - O tarihte Bakanlar
Kurulunda mücadele ettim; dedim ki: Hem biz Sosyal Sigortalar
Kurumu olacağız, çalışanın
hakkını koruyacağız hem bizim personelimiz
657'ye tabi olacak; yanlıştır bu uygulama.
Kullanılmayan bin tane kadroyu aldık, bunların
bir kısmını kullanmadan bakanlıktan
ayrıldık, gittik; şimdi bunları kullanmışsınız.
İşte isim veriyorsunuz burada, tasdik ediyorsunuz.
Bilmeyenleri aldatabilirsiniz; ama, bilen kişiler için
bir haksızlık oluyor. Eski hükümlüyü
işe almış... Tabiî, alacağız
eski hükümlüyü. Ben bilemem onu.

Şimdi, Okmeydanı Hastanesinde şizofreni
birinin alındığını söylüyorsunuz.
Alınmış; ama, bu kişi, iki sefer tedavi
görmesine rağmen, devlet hastanesinden sağlam raporu
getirmiştir. Bunun hesabını niye soruyorsunuz
Sosyal Sigortalar Kurumuna? Devlet hastanesinden onun sağlam
olduğuna dair rapor veren insana sorun. Bakansınız,
hakkında soruşturma açın. (CHP sıralarından
alkışlar) Eğer, memuriyete atanması, yasalara,
mümkün olmayan sebeplere sıkışmışsa,
ben rica ediyorum sizden, bunların da işine son verin.
Niye bekletiyorsunuz bunları?.. O zaman görevinizi
yapmamış olursunuz.

Değerli arkadaşlarım, ayrıca,
bizim zamanımızda, biz, böyle Kurumla falan
pek oynamadık, Kurumun mallarıyla pek oynamadık.
Şimdi, bizim, Kurumun mallarıyla ilgili çıkarmış
olduğumuz yasa belli.

Sayın Bakan, size dostça söylüyorum;
bu yasa, size, siyasî geleceğiniz bakımından
büyük sıkıntılar yaratır.
Refah Partisine söylüyorum; size de büyük
sıkıntılar yaratır. Sosyal Sigortalar
Kurumunun gelir getiren bir tek yerini satarsanız, vebal
altında kalırsınız.

Bakınız, o dönem bana, İstanbul'daki
defterdarlık binası için -Sosyal Sigortalar
Kurumunundur- Maliye Bakanlığı ısrar
etti, “burayı bana sat” dedi, “satmayız,
gelir getiren bir tek yeri satmayız” dedik. Biz Ankara
otogarını sattık, İzmir otogarını
sattık. Zaten bunlarla ihtilaflıydık, bunlardan
para alamıyorduk; bunları belediye işgal etmişti,
bunları verdik biz.

İstanbul Havaalanının yanında
150 dönüm bir yerimiz vardı; imarını
vermediler. “Veriyoruz” dedik Emlak Bankasına
“ne yaparsanız yapın; ama, bizim yakamız
sizin elinizde...” Çünkü, sigortası
var bunun.

Şimdi, gelir getirici, Ankara'daki Piknik İşhanını
satacaksınız.

(Mikrofon otomatik cihaz tarafından kapatıldı)

BAŞKAN - Sayın Moğultay, 1 dakika
içinde lütfen bağlayın...

MEHMET MOĞULTAY (Devamla) - Piknik İşhanını
satacaksınız... Kızılay Meydanında
Pikniğin bulunduğu yerde -eski yeri hatırlayanlar
bilir- fevkalade güzel bir bina yaptık. Sosyal Sigortaların
bu binasında Maliye Bakanlığı kontrolörleri
duruyor; dediler ki “bunu bize satın”, “satmayacağız,
bunu da size satmayacağız” dedik.

Şimdi, Sosyal Sigortalar Kurumunun malını
satarsanız, vebal altına girersiniz. Onu satacaksanız,
satmak gibi bir düşünceniz varsa, bunda ısrar
ediyorsanız, bari yönetim kurulunu değiştirin.
Bakınız, ben işçi emeklilerini yönetim
kurulunda temsil ettirdim. O yasa da benim zamanımda çıktı.
İşçi emeklileri şu anda yönetimde
temsil ediliyor. Size söylüyorum. O yönetim kurulunda
Hak-İş'i de temsil ettirin, o yönetim kurulunda
DİSK'i de temsil ettirin; çünkü, güç,
gücü dengeler, frenler. O yönetim kuruluna, siz,
atamayla gelen Maliye Bakanlığı temsilcisini,
bakanlık temsilcisini, Hazine temsilcisini getirirseniz,
onlar arasındaki ihtilafı yarın önleyemezsiniz,
başınız ağrır. Ben, buradan, zabıtlara
geçsin diye söylüyorum. Bunlar birbirini frenlemediği
sürece, Sosyal Sigortalar Kurumunun Kızılay'daki
işhanı satılacak. Korkunç bir olay!
Ne çıkacak; bir yönetmelik çıkacak.
Kim çıkaracak o yönetmeliği; Yönetim
Kurulu çıkaracak. Yönetmeliği kim çıkaracak;
atamayla gelenler çıkaracak. Fevkalade tehlikeli
olur. 

Teşekkür ediyorum. (CHP sıralarından
alkışlar)

BAŞKAN - Gruplar adına başka söz
talebi?..

HASAN HÜSAMETTİN ÖZKAN (İstanbul)
- DSP Grubu adına, Nami Çağan.

BAŞKAN - Sayın Nami Çağan;
buyurun. (DSP sıralarından alkışlar)

DSP GRUBU ADINA NAMİ ÇAĞAN (İstanbul)
- Sayın Başkan, sayın milletvekilleri; sizleri,
Demokratik Sol Parti ve şahsım adına saygıyla
selamlıyorum. Görüştüğümüz
yasa tasarısı, Sosyal Sigortalar Kurumu Yasasında
değişiklik yapmaktadır. Bu tasarı, Hükümetin
izlediği “sat, sat, ye” politikasının
uzantısı olan bir tasarıdır; böyle
bir politika var, bu da o politikanın uzantılarından
biridir.

Ancak, bu tasarı, yıllardır,
büyük bir malî sıkıntı içinde
bulunan Sosyal Sigortalar Kurumunun herhangi bir temel sorununa
çözüm getirmek iddiasını da taşımamaktadır.
Tasarı, Kurumun mülkiyetinde bulunan taşınmazların
satışının kolaylaştırılmasıyla
ilgilidir. 

1993 yılı sonunda, çıkarılan
bir yasayla, Sosyal Sigortalar Kurumunun mülkiyetinde olan
taşınmazların bir kamu bankasına devredilerek
satılması ve karşılığında
devlet tahvili ödenmesi öngörülmüştü.
Dönemin hükümeti, bu yasayla, amaçladığı
sonuca ulaşamamıştı. 

Görüştüğümüz tasarı,
Sosyal Sigortalar Kurumunun mülkiyetinde bulunan ve kurumun
hizmetleri için gerekli olmayan taşınmazların
satılabilmesi için, Sosyal Sigortalar Kurumuna yetki
vermektedir. 1997 yılında, Sosyal Sigortalar Kurumunun
nakit açığının 350 trilyon liraya
ulaşacağı tahmin edilmektedir. Taşınmaz
satışından tahmin edilen gelir ise, 50 ilâ
60 trilyon liradır. Bu durumda, bu tasarıyla, Sosyal
Sigortalar Kurumunun malî sıkıntısına
karşı alınan önlem, Refah Partisinin
muhalefetteyken çok sevdiği bir deyimle “pansuman
tedbir” niteliğini bile taşımamaktadır.

Tasarının başka bir gerekçesi
olarak da, Sosyal Sigortalar Kurumunun, prim karşılığı
olmaksızın sosyal yardım zammı olarak
110 trilyon liralık ödeme yapmış olması
ve bu yükün hazineye aktarılmış
olması gösterilmektedir. Sosyal Sigortalar Kurumunun
taşınmazlarının satılmasıyla,
hazinenin yükünün biraz olsun hafifleyeceği
düşünülmektedir.

Sosyal Sigortalar Kurumunun tahsil edemediği
prim alacağının toplam tutarı, taşınmazların
satışından beklenen gelirlerden fazladır.
Beklenen 50 ilâ 60 trilyon liraya karşılık,
Kurumun 77 trilyon lirayı aşan bir prim alacağı
vardır; bunun 50 trilyonu özel sektördendir,
yaklaşık olarak 27 trilyonu da kamu kesimindendir;
fakat, çok yoğun olarak yazılan, çizilen,
söylenen, bu konuda bir af çıkarılacağıdır.
Alacağa yönelmek, mal varlığını
tasfiye etmekten daha akılcı olsa gerektir. 

Sosyal Sigortalar Kurumu, her sigorta kolu için
ayırdığı yedek akçeleri, diğer
yatırım araçlarının yanı
sıra, taşınmazlara da yatırarak değerlendirebilmektedir.
Bu, çok olağandır; ancak, olağan olmayan,
hukuka da uygun olmayan, belediyelerden, prim borçlarına
karşılık olarak, nakit yerine taşınmaz
devralınmış olmasıdır. Bu çeşit
bir takas anlayışını, 506 sayılı
Yasaya ve genel olarak, hukuka da aykırı bulmaktayız.


Sosyal Sigortalar Kurumu, yıllardır,
son derece sorumsuz bir anlayışla yönetilmiştir.
Sosyal Sigortalar Kurumunun işçilerden ve işverenlerden
tahsil ettiği primler, Devlet Yatırım Bankasının
ve diğer kamu kuruluşlarının, enflasyonun
çok altında faiz veren tahvillerine yatırılmıştır.


Öte yandan, Sosyal Sigortalar Kurumu, gerçi
bir devlet kurumudur; ancak, Devlet İhale Yasası
hükümlerine tabi değildir. Sosyal Sigortalar Kurumuna
ait taşınmaz malların satışında,
Devlet İhale Yasası hükümleri uygulanmamaktadır;
ancak, Sosyal Sigortalar Kurumunun mallarının satışı
da, yürürlükteki yasal düzenlemeler gereği
mümkün olamamaktadır. Yani, yeni bir yasal düzenlemeye
ihtiyaç, kendisini açık olarak hissettirmektedir;
eğer satılacaksa, böyle bir siyasî karar
verilecekse. 

Şimdi, bu tasarıyla, Sosyal Sigortalar
Kurumu Yönetim Kuruluna taşınmaz malları
satış yetkisi verilmektedir; ancak, bu yetki verilirken,
satışın hangi yöntemle ve nasıl
yapılacağının da mutlaka belirlenmesi
gerekir. Yani, satışa ilişkin bir yasal düzenlemeye
hâlâ ihtiyaç vardır; bu, bu şekliyle
yasalaşsa bile.

Anayasa Mahkemesi, çeşitli emsal kararlarında,
yasayla yetkilendirme ile yasayla düzenleme arasında
farklılık gözettiğini, açık
olarak ortaya koymaktadır. Bu emsal kararlar çerçevesinde
de, getirilen bu yasal düzenleme, Anayasaya aykırılıkla
malul olarak ortaya çıkıyor. O halde, Sosyal
Sigortalar Kurumu Yönetim Kuruluna satış konusunda
yetki verilebilir; ama, satış koşullarını
düzenleme yetkisini vermek, Anayasaya -emsal kararlar karşısında-
aykırılık oluşturmaktadır. Bu
bakımdan, çok uzun ömürlü olacağa
benzemiyor bu tasarı.

Öte yandan, bundan önceki dönemde,
Sosyal Sigortalar Kurumunun yeniden yapılandırılmasından,
özelleştirilmesinden söz ediliyordu. Çeşitli
uluslararası kuruluşlar, bu konuda çeşitli
modeller geliştirmişlerdi; fakat, hiçbir model
içerisinde, özelleştirme ya da özerkleştirme
çerçevesinde, bu sisteme ilişkin devlet kontrolünden
ve devlet güvencesinden söz edilmemekteydi. Yani, sistemin
özüne ilişkin pek çok model geliştirilmişti;
ama, asıl ana noktalar da -yani, devlet kontrolü ve
devlet güvencesi- bu modellerin hiçbirisinin içerisinde
yer almamıştı. Bu durumda, tabiî, ne
sosyal devletten ne de sosyal güvenlikten hiçbir biçimde
söz edemiyorduk. Refah Partisi-Doğru Yol Partisi Hükümeti,
hiç değilse, bu çeşit fantezilerden kaçınmış
görünüyor. Yani, bir önceki hükümet
döneminde geliştirilen modeller, daha ayağı
havada olan modellerdi. Bu özelliği bile toplum ve devlet
adına kâr sayıyoruz; ancak, bu izlenen “sat
sat ye” politikasının da, bu topluma bir yarar
getirmeyeceği kanısını taşımaktayız.

Hepinize saygılar sunuyorum. (Alkışlar)

BAŞKAN - Teşekkür ediyorum Sayın
Çağan.

Gruplar adına başka söz talebi?..
Yok.

Şahsı adına, Sayın Atilâ
Sav; buyurun efendim.

Sayın Sav, süreniz 5 dakikadır.


ATİLÂ SAV (Hatay) - Sayın Başkan,
Yüce Meclisin sayın üyeleri; önümüzdeki
yasa tasarısının 4 üncü maddesi,
çok bilinen, geleneksel bir hükmü kapsıyor:
“Bu kanun hükümlerini Bakanlar Kurulu yürütür.”


Belki, bazı arkadaşlarımız,
bu madde üzerinde konuşma gereğinin nereden çıktığını
da düşünübilirler; söyleyeyim: 30 Ocak
1997 günü yapılan oturumda, Sayın Çalışma
ve Sosyal Güvenlik Bakanının yaptıkları
konuşmayı dinledikten sonra, Bakanlar Kuruluna verilmiş
olan bu görevi -bir süre için de olsa- yapacak
olan Sayın Bakanı ve Bakanlar Kurulunu, bir kez
daha uyarmayı bir görev bildim. 

Sayın Bakan, 30 Ocak 1997 günkü
toplantıda, bu kanun tasarısını açıklayarak
Parlamentoyu ikna etmek, kendisine ve kanun tasarısına
güven sağlamak gerekirken, nedense bir saldırı
üslubunu tercih etti ve Grubumuzun bir bayan başkanvekiline,
yakışmayacak şekilde “bir köy kahvesi
konuşmasına dönüştürmüştür”
gibi bir ifadeyle, bir bilim adamının seviyesine
yakıştıramadığı talihsiz
bir konuşma yaptığını söyledi.


Bir başka değerli milletvekili arkadaşımıza,
söylediklerini yaşlılığına
verdiğini belirterek -ne demek istiyorsa- güzel olmayan,
Meclis kürsüsüne yakışmayan, hele
bir bakanın ağzına hiç yakışmayan
bir beyanla, hitapla saldırdı. 

Son olarak da, Partimizi, Cumhuriyet Halk Partisini
hedef alarak “Cumhuriyet Halk Partisi suçluluk telaşı
içerisindedir, intikam duygusuyla hareket etmektedir. Ne
var ki, beni sindiremeyeceksiniz. Ben bunlar hakkında soruşturma
açtım da, kuyruk acınız bundandır”
gibi, bir bakanın sorumluluk duygusuna ve Meclis kürsüsünden
kullanılması gereken üsluba uygun olmayan sözler
söyledi. 

Bunların söylenilmiş olması,
tek başına önemlidir, vahimdir, sakıncalıdır;
ama, bunların arkasındaki zihniyet daha da sakıncalıdır
değerli arkadaşlarım. Salt bunlar için,
bir kez daha uyarmak için söz almış bulunuyorum.
Bu sözleri söyleyen bir bakanın, bakanlık
sorumluluğuyla, bu tür bir tasarıda, acaba, Sosyal
Sigortalar Kurumunun malları... Çünkü,
konuşmacıların hepsi, özellikle muhalefet
partilerine mensup konuşmacılar, Sosyal Sigortalar
Kurumunun mallarının satılması yetkisini
veren bu tasarının kanunlaşması halinde,
Kurumun mallarının çarçur edilebileceği,
bazı özel çıkarlar için peşkeş
çekilebileceği kaygısını ifade
ettiler. Bu kaygı, son derece doğaldır; bir
de, bir muhalefet partisinin belirtmesi gereken, bir muhalefet
partisinin görevi olan bir ikazdır. Sayın Bakanın,
bu ikazları anlayışla ve saygıyla telakki
edip, Meclisin bu konudaki tereddütlerini gidermesi gerekirken,
tersine bir saldırı üslubu tercih etmiş
olmasını anlamak, kabul etmek ve hoşgörmek
mümkün değildir değerli arkadaşlarım.


Bir kere, bu Bakanlar Kurulu bugün için
var; ama, bu yasa geleceğe yönelik olarak çıkıyor.
Bugünkü Bakanlar Kurulunun, sanki bu kanun kendi kanunuymuş,
onunla kaimmiş gibi bir tavır takınmış
olması, bir bakanın bunu böyle sunması
son derece sakıncalıdır, yanlıştır.


Ayrıca, Sayın Bakan, ikide bir, kendi
selefi olan, geçen dönemlerde aynı sorumluluğu
taşımış olan bakan arkadaşlarımıza
son derece ağır sözler söyleyerek suçladı.
Bu konuda eğer bir suç varsa, hukuka aykırılık
varsa, bunları ortaya çıkarmak, bunları,
eğer Meclisin yetkisi ve görevi içindeyse, Meclise
getirmek, değilse, yetkili yargı organlarına
göndermek birinci görevidir; bunu yapması gerekiyor.
Nitekim, o gün, arkadaşlarımız, Sayın
Bakana bu konuda gerekli uyarıları yaptılar.

Bir noktayı hatırlatacağım.
Sayın Bakan, Cumhuriyet Halk Partisini, özellikle
Sosyal Sigortalar Kurumu konusunda suçlamaya nasıl
yelteniyor, nasıl kalkışıyor?! O Sosyal
Sigortalar Kurumu, bir Cumhuriyet Halk Partisi İktidarı
döneminde kurulmuştur; 1945 yılında.

(Mikrofon otomatik cihaz tarafından kapatıldı)

BAŞKAN - Sayın Sav, lütfen, sözünüzü
toparlayınız.

ATİLÂ SAV (Devamla) - Bitiriyorum Sayın
Başkan.

CAFER GÜNEŞ (Kırşehir) -
Bunları söylemene hiç gerek yok; millet bunları
zaten biliyor.

ATİLÂ SAV (Devamla) - Bildiğiniz
şüpheli efendim. Siz bilebilirsiniz; Sayın Bakanın
tavrı onu öyle göstermedi. 

1945 yılında, Cumhuriyet Halk Partisi
Hükümeti döneminde kurulmuştur. Biz, bu Kurumu
herkese karşı savunmakta birinci derecede yetkili
ve sorumlu sayıyoruz kendimizi; kaygımız
bununla ilgilidir. Bu kaygıları gidermek, Hükümetin
görevidir, Bakanın görevidir. 

Lütfen, Sayın Bakanın, Meclis
kürsüsünde, bundan sonra, bir bakana yaraşacak
biçimde konuşmasını rica ediyoruz ve
cümle Meclis üyelerini en derin saygılarımla
selamlıyorum efendim.

Saygılarımla. (Alkışlar)

BAŞKAN - Teşekkür ediyorum Sayın
Sav.

4 üncü madde üzerinde şahsı
adına, Sayın Oya Araslı; buyurun. (CHP sıralarından
alkışlar)

Sayın Araslı, süreniz 5 dakikadır.

OYA ARASLI (İçel) - Sayın Başkan,
değerli milletvekilleri; sizleri saygıyla selamlıyorum.
4 üncü madde üzerinde kişisel görüşlerimi
dile getirmek üzere söz almış bulunuyorum.


Aslında, yasaların görüşülmesi
sırasında, yürürlük ve yürütmeyle
ilgili maddelerde hemen hemen hiç söz alınmaz;
ama, önümüze getirilen bu tasarıda, öylesine,
dayandığı felsefe bakımından sakat
yanlar ve getirdiği düzenlemede Anayasaya aykırılıklar
var ki, bu madde üzerinde söz almaktan kendimi alıkoyamadım.


Bu madde, dayandığı felsefe bakımından
katılamayacağımız bir madde; çünkü,
biz, üretmeden tüketmek felsefesinin, bir toplumu istenilen
uygun noktalara götüremeyeceğine inanmaktayız;
bu yasa tasarısı, bu felsefeye dayalı; Sosyal
Sigortalar Kurumunun mallarını satalım, birtakım
ihtiyaçlarımızı karşılayalım,
mallar bittiği zaman ne olursa olsun, bizden sonra tufan felsefesine
dayalı olarak kaleme alınmış bir yasa
tasarısıdır. Buna katılamıyoruz;
bu görüşlerimizi defaatle dile getirdik. Bir ülkede,
üreterek tüketme yoluna gidilmelidir. Bu tür yasalarla,
emeklinin, dulun, yetimin yegâne garantisini oluşturacak
olan malların satılması hiç kimsenin
aklına gelmemelidir, getirilmemelidir. 

Bu husus dışında, bu tasarının
karşı olduğumuz bir başka yanı da,
Anayasaya aykırı birtakım hükümler
taşımasıdır. Bu tasarıda, yürütmeye,
idareye, satışla ilgili olarak öyle yetkiler
verilmektedir ki, bunların hiçbir kurala bağlanmış
olması söz konusu değildir, hiçbir kurala
bağlanmadan satış yetkisi verilmektedir. Satışın
esasları, kim tarafından, nasıl, hangi doğrultularda
çıkarılacağı gösterilmemiş
bir yönetmeliğe bırakılmaktadır.
Hangi gayrimenkulün satılacağının
tespiti hangi ilkelere göre yapılacak, bu belirtilmemektedir.
Yine, satışta rayiç bedel hangi esaslara göre
tespit edilecek, buna ilişkin bir hüküm ortaya
konulmamaktadır.

Bunların hepsinin üzerinde, çok
az dikkati çeken bir husus vardır bu tasarıda.
Bu tasarı, Sosyal Sigortalar Kurumunu, elindeki bütün
malları satmaya mecbur bırakmaktadır, böyle
bir görev yüklemektedir. Yani, bu tasarı, Bakanlar
Kurulu tarafından bu şekliyle yürütüldüğü
anda, Sosyal Sigortalar Kurumu, şu anda hizmetlerini yürüttüğü
binalarını dahi -neredeyse- satmak göreviyle
karşı karşıya getirilmektedir. Bunun,
bu Kuruma ne kadar büyük külfetler yükleyeceği,
Kurumun varlığını ne kadar büyük
tehlikelere atacağı, çok dikkatle tartışılması
gereken bir husustur. Bu husus üzerine bütün dikkatlerimizi
yoğunlaştırmamız ve kendimizi böyle
bir tehlikeden uzağa düşürebilmek için,
yol yakınken, son imkânlarımızı
kullanarak, bu yasanın yürürlüğe girmesine
engel olmak için elimizdeki bütün anayasal imkânları
kullanmamız gerekmektedir.

Bu yasanın, özellikle Anayasaya aykırı
düzenlemeleri, bizim için çok tanıdık
olan düzenlemelerdir. Bu düzenlemelerle ilgili olarak
defaatle görüşlerimizi dile getirdik; Anayasa
Mahkemesinin iptal kararıyla karşılaşma
tehlikesi olduğu konusunda uyarılarda bulunmaya gayret
ettik. Bunu, çok bilimsel düzeylerde de buraya getirdik,
halkın ıstırabının bir yansıması
olarak da dile getirmeye gayret ettik, belki dikkati çeker
diye; ama, Sayın Bakan, bunlara eğilmek yerine, buraya
gelip, bu tasarıyı savunma babında, tamamen
Cumhuriyet Halk Partisini eleştiriyi hedef almış
konuşmalar yaptı; Cumhuriyet Halk Partisi sözcülerinin
yaşlarıyla meşgul oldu, bilimsel düzeyleriyle
meşgul olmaya kalkıştı; bu düzeyi,
acaba hangi akademik sıfatıyla tartabilecekti, onu
da bilemiyorum...

(Mikrofon otomatik cihaz tarafından kapatıldı)

BAŞKAN - Sayın Araslı, lütfen,
sözünüzü toparlayınız. 

OYA ARASLI (Devamla) - ... Ama, bunları değerlendirmeye
kalkıştı ve bizi ikna edebilecek -bu getirdiği
yasa tasarısını savunma babında- herhangi
bir söz söylemedi; onun için, tatmin olmuş
değilim. 

Bu tasarıya bütünüyle karşıyım
ve olumsuz oy vereceğimi bu vesileyle bir kere daha dile getirerek
saygılar sunmak istiyorum. (CHP sıralarından
alkışlar, RP sıralarından alkışlar
[!])

BAŞKAN - Teşekkür ediyorum Sayın
Araslı.

Madde üzerinde görüşmeler tamamlanmıştır.


Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.

Sayın milletvekilleri, şimdi, tasarının
tümünü oylayacağım; ancak, tasarının
tümünü oylamadan önce, İçtüzüğümüzün
86 ncı maddesine göre, lehte ve aleyhte birer sayın
milletvekiline son söz hakkını kullandıracağız.

Lehte söz talebi yoktur. Aleyhte, Sayın
Ayhan Fırat ve Sayın Emin Kul başvurmuşlardır.

Sayın Ayhan Fırat; buyurun efendim.
(CHP sıralarından alkışlar)

MEHMET AYKAÇ (Çorum) - Lehte söz
talebimiz var Sayın Başkan.

BAŞKAN - Sayın Aykaç, sizin başvurunuz
lehte değil, 4 üncü madde üzerindeydi; üçüncü
sırada olduğunuz için size söz veremedik.

İSMET ÖNDER KIRLI (Balıkesir)
- Glu glu yapıyor, farkında değil.

BAŞKAN - Sayın Fırat, bu konuşmanın
kısa ve gerekçeli olması gerekiyor, size
5 dakika süre veriyorum.

AYHAN FIRAT (Malatya) - Teşekkür ederim
Sayın Başkan.

Sayın milletvekilleri, hepinize saygılar
sunuyorum.

Görüşülmekte olan 4792 Sayılı
Sosyal Sigortalar Kurumu Kanununun Bir Maddesinin Değiştirilmesi
ve Bu Kanuna Bir Geçici Madde Eklenmesi Hakkında
Kanun Tasarısı, hepinizin de bildiği gibi, geçen
hafta perşembe günü burada görüşüldü.
Biz de orada dedik ki, Yönetim Kuruluna satış
yetkisi vererek, SSK'nın mallarını haraç
mezat satacaksınız. 

Yine demiştik ki “Yönetim Kurulu
-geçici maddeyle- rayiç bedel tespitini, bankalardan
da temin edeceği uzmanlarla saptayacak” ifadesi fazla
bir mana teşkil etmez. 

Yine demiştik ki, Yönetim Kuruluna taksitle
satma yetkisi veriyorsunuz; bu çok tehlikeli bir şeydir.


Yine demiştik ki, Yönetim Kurulu Üyesi
eski bir sendikacıyı alıp, buraya kendi adamlarınızı
yerleştirip, dikensiz gül bahçesine çevireceksiniz
ve bu Yönetim Kurulu da, bu şekliyle, büyük
bir vebalin altında kalacak. Sayın Bakan çıktı,
bu kürsüden bize cevap verdi; bakınız
ne dedi -ipe sapa gelmez konuşmalarımız varmış-
“Sayın Fırat'ın partisi, daha önce
bu Yönetim Kuruluna seçilmiş bir işçi
temsilcisini, hiçbir yargı organı kararı
olmadan görevinden aldı; onların tayin ettikleri
kişi hakkında ben araştırma açtırdım;
onun için kuyruk acıları var.”

Arkadaşlarım, o gün, yerimizden,
İzmir milletvekili arkadaşımla dedik ki, böyle
bir yönetim kurulu üyesinin görevden alınması
için muhakkak bir sebep gerekir ve bir mahkemeden bahsettik.
Sayın Bakan burada aynen şunu söyledi: “Ceza
almadı; aklandı; aldın mı şimdi
cevabını Sayın Fırat!” Allahtan,
o gün yasa tasarısı bitirilemedi; ben de, ertesi
gün cuma ve pazartesi günleri bu işe kendimi hasrettim.


Bakın, arkadaşlar, işin hakikati
şu: Şahsın ismini vermiyorum; Sayın
Bakan verdi; bu şahıs, Dernekler Yasasının
85 inci maddesine göre, Ankara Beşinci Asliye Ceza
Mahkemesinde muhakeme olmuş ve 167/83 sayılı
kararla beraat etmiş.

MUSTAFA BAŞ (İstanbul) - Oyunun rengiyle
ilgili konuş!

AYHAN FIRAT (Devamla) - Dava temyiz edilmiş
ve Yargıtay Beşinci Dairesi, 15.11.1994 günü
bu beraat kararını bozmuş; mahkeme, tekrar
9.2.1995 gün ve 270/21 sayılı kararla, beraatta
ısrar etmiş. Konu, bu defa, 16.9.1995 gün ve
5/35986 sayılı Başsavcılık tebliğiyle,
Yargıtay Ceza Genel Kurulunda görüşülmüş
ve beraat kararı, oybirliğiyle -24.10.1995 tarihinde-
bozulmuş. Beşinci Ağır Cezada yeniden görülen
dava sonucunda, 27.6.1996 tarihinde, ismi geçen zat, 7
ay hapse ve 70 bin Türk Lirası ağır para
cezasına mahkûm olmuş. Aldın mı
şimdi doğru cevabı Sayın Çelik!
(CHP sıralarından “Bravo” sesleri, alkışlar)

Sayın Başkan, sayın milletvekilleri;
görülüyor ki, Sayın Çelik, birbuçuk
ay içerisinde, bu kürsüde, beşinci defa
hilafi hakikat beyanla Yüce Meclisin karşısına
çıktı, devamlı surette hilafi hakikat
beyanlarda bulundu. (CHP sıralarından “Bravo”
sesleri, alkışlar) Bir televizyon kanalında
“İner misin Çıkar mısın”
diye bir program var; Sayın Çelik, bu kürsüden
konuştuğu sürece, hep aşağı indi,
dibe vurdu, şimdi yalnız başı gözüküyor.
(CHP sıralarından alkışlar)

Ayrıca, Sayın Bakan sayesinde, Meclis
literatürüne de epeyce kelime girdi. Hele bir kelimesi
var ki, ben utanıyorum, nokta nokta olarak da söylemek
istemiyorum. 

Ayrıca “ipe sapa gelmez”, “aldın
mı cevabını”, “kuyruk acısı”
gibi bütün bu ifadeler, Sayın Bakan sayesinde
Meclis literatürüne girmiş oldu. 

Sayın Bakan, kürsüden inerlerken
de dediler ki “Sayın Fırat'ın konuşmalarını
yaşına veriyorum.” Ben, Anadolu çocuğuyum;
büyüklerimiz, bize, büyüklerimize karşı
saygılı davranmayı öğretti. Teknik
Üniversiteye gittiğim zaman, Refah Partisinin Sayın
Genel Başkanı, çoktan mezun olmuştu.


(Mikrofon otomatik cihaz tarafından kapatıldı)

BAŞKAN - Sayın Fırat, lütfen,
sözlerinizi toparlayınız.

AYHAN FIRAT (Devamla) - Bitiriyorum Sayın
Başkan; 1 dakika süre rica ediyorum.

MUSTAFA BAŞ (İstanbul) - Sayın
Başkan, oyunun rengini söylesin; daha söylemedi.

AYHAN FIRAT (Devamla) - Bakın, sizin partinizde,
benden daha önce dünyaya gelmiş birçok
sayın milletvekili var; Mecliste de var. Farklı
görüşlerimiz olduğu halde, ben, onları
gördüğüm zaman, ceketimi ilikliyorum.

Sayın Bakan, siz, bu, benden daha büyük
milletvekillerini ve Sayın Genel Başkanınızı
görmüyor musunuz?!. Sayın Bakan, anlaşıyor
ki, bu konuda da eğitiminiz yetersiz kalmış.
(CHP sıralarından alkışlar) Bu şekilde
konuşmak, saygınlığı olması
gereken bir makamdaki sorumlu kişiye yakışmıyor.

Sayın Bakan, siz, bu tutumunuzla, hem kendinize
hem de partinize zarar veriyorsunuz. Ben, sizin o koltukta oturmanızı,
çalışanlar adına, bir talihsizlik olarak
algılıyorum. 

Yüce Meclise en derin saygılarımı
sunuyorum. (CHP, ANAP ve DSP sıralarından alkışlar)

BAŞKAN - Sayın milletvekilleri, şimdi,
tasarının tümünü oylarınıza
sunacağım.

Tasarının tümü açık
oylamaya tabidir. 

Açık oylamanın şeklini
belirlemek üzere, Genel Kurulun kararını alacağım.

Açık oylamanın, adı okunan
sayın milletvekilinin, oy pusulasını, kürsüye
konulacak oy kutusuna atması suretiyle yapılmasını
oylarınıza sunuyorum: Kabul edenler... Kabul etmeyenler...
Kabul edilmemiştir.

Açık oylamanın, adı okunan
sayın milletvekilinin, ayağa kalkarak “kabul”,
“ret” veya “çekimser “ şeklinde
oyunu belirtmesi suretiyle yapılmasını oylarınıza
sunuyorum: Kabul edenler...

ALİ DİNÇER (Ankara) - Böyle
olsun da, sahtekârlık olmasın; açık
oylama yapılsın.

BAŞKAN - Kabul etmeyenler... Kabul edilmemiştir.

Açık oylama, oy kutusunun sıralar
arasında dolaştırılması suretiyle
yapılacaktır. 

Kupalar, sıralar arasında dolaştırılsın.

(Oylar toplandı)

BAŞKAN - Oyunu kullanmayan sayın milletvekili
 var mı? Yok.

Kupalar kaldırılsın.

(Oyların ayırımına başlandı)

BAŞKAN - Sayın milletvekilleri, sayıma
başladık; ancak, görüşmelere devam
edeceğiz. Lütfen, Genel Kurul salonunda görüşmelere
devam edeceğimiz normal bir duruma geçelim.

4. -Emniyet Teşkilatı Kanununun Bir
Maddesinde Değişiklik Yapılmasına Dair
490 Sayılı Kanun Hükmünde Kararname ve
İçişleri Komisyonu Raporu (1/217) (S. Sayısı
:132) 

BAŞKAN - Sayın milletvekilleri, Emniyet
Teşkilatı Kanununun Bir Maddesinde Değişiklik
Yapılmasına Dair 490 Sayılı Kanun
Hükmünde Kararnameye ilişkin kanun tasarısının
müzakeresine  başlayacağız.

Komisyon ?..Yok.

Müzakeresi ertelenmiştir.

5. -Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı :164) 

BAŞKAN - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararnameye
ilişkin kanun tasarısının müzakeresine
başlayacağız.

Komisyon?..Yok.

Müzakeresi ertelenmiştir.

6.-625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
:168) 

BAŞKAN - 625 Sayılı Özel
Öğretim Kurumları Kanunu ile 222 Sayılı
İlköğretim ve Eğitim Kanununun Bazı
 Hükümlerinin  Değiştirilmesi Hakkında
254 Sayılı Kanunun Hükmünde Kararnameye
ilişkin kanun tasarısının müzakeresine
başlayacağız.

Komisyon?..Yok.

Müzakeresi ertelenmiştir.

7.-Refah Partisi Grup Başkanvekili Kayseri
Milletvekili Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, Büyükşehir
Belediyelerinin Yönetimi Hakkında Kanun Hükmünde
Kararnamenin Değiştirilerek Kabulü Hakkında
Kanunun Bir Maddesinin Değiştirilmesine ve Ek Bir Madde
Eklenmesine Dair Kanun Teklifi ve Bayındırlık,
İmar, Ulaştırma ve Turizm, İçişleri
ve Plan ve Bütçe komisyonları raporları
(2/582) (S.Sayısı :183) (1) 

BAŞKAN - Refah Partisi Grup Başkanvekili
Kayseri Milletvekili Salih Kapusuz ile Doğru Yol Partisi Grup
Başkanvekili Denizli Milletvekili Mehmet Gözlükaya'nın,
Büyükşehir Belediyelerinin Yönetimi Hakkında
Kanun Hükmünde Kararnamenin Değiştirilerek
Kabulü Hakkında Kanunun Bir Madesinin Değiştirilmesine
ve Ek Bir Madde Eklenmesine Dair Kanun Teklifi ve Bayındırlık,
İmar, Ulaştırma ve Turizm, İçişleri
ve Plan ve Bütçe  komisyonları raporlarının
görüşmesine başlıyoruz.

Komisyon ?..Burada.

Hükümet ?..Burada.

Sayın milletvekilleri, Komisyon raporunun
okunup okunmaması hususunu oylarınıza...

MUSTAFA KUL (Erzincan) - Sayın Başkan,
karar yetersayısının aranmasını
istiyoruz.

BAŞKAN - Arayacağım efendim.

Komisyon raporunun okunup okunmaması hususunu
oylarınıza sunacağım: Raporun okunmasını
kabul edenler... Kabul etmeyenler... 

NİHAT MATKAP (Hatay) - İsterseniz,
10 dakika bekleyin Sayın Başkan(!) Olur mu?.. Varsa
var, yoksa yok!...

BAŞKAN - Sayın milletvekilleri...

NİHAT MATKAP (Hatay) - Sayın Başkan,
çok açık gözüküyor...

MUSTAFA KUL (Erzincan) - Sayın Başkan,
kimi bekliyoruz?!.

SALİH KAPUSUZ (Kayseri) - Oylama sonucu var
Sayın Başkan... Açık oylama sonucu,
karar yetersayısının varlığını
da gösterir. Keyfî değil ki bu; İçtüzüğe
bakın...

MUSTAFA RÜŞTÜ TAŞAR (Gaziantep)
- Sen, şimdi, buraya bak... O ayrı iş, bu ayrı
iş....

SALİH KAPUSUZ (Kayseri) - Açık
oylama... İçtüzüğe birazcık
bakın... 

MUSTAFA RÜŞTÜ TAŞAR (Gaziantep)
- Akşama kadar bakıyoruz.

SALİH KAPUSUZ (Kayseri) - Sayın Taşar,
İçtüzüğe bir bak bakalım...
Oylama sonuçları daha...

NİHAT MATKAP (Hatay) - Sayın Başkan,
bu talebi karşılamanız, görüşmelere
devam etmemeniz gerekir.

SALİH KAPUSUZ (Kayseri) - Açık
hüküm var orta yerde...

BAŞKAN - Sayın milletvekilleri, karar
yetersayısı yoktur. Oturuma... (RP sıralarından
gürültüler) 

Sayın milletvekilleri, lütfen, her şeyi
kendi arzunuza göre eğip bükme alışkanlığından
vazgeçin. Ben, sayın milletvekillerinin, İçtüzükte
öngörülen yoklama istemini, çıplak
gözümle “Genel Kurulda toplantı yetersayısı
var” diyerek reddettim; şimdi karar yetersayısının
olmadığı da çıplak gözle
görülüyor.

VELİ ANDAÇ DURAK (Adana) - 3 dakika...
3 dakika...

MEHMET GÖZLÜKAYA (Denizli) - 10 dakika
Sayın Başkan...

BAŞKAN - Saat 21.50'de toplanmak üzere,
birleşime ara veriyorum.

Kapanma Saati : 21.35



Sıra Sayısı : 564 Birleşim
Tarihi : 5.2.1997

TURBAN İmkânlarını Kişisel
ve Siyasi Menfaatlerine Alet Ettiği ve Görevini Kötüye
Kullandığı İddiasıyla Eski Başbakan
Tansu Çiller Hakkında Meclis Soruşturması
Önergesine Verilen Oyların Sonucu :


Reddedilmiştir

Üye Sayısı       :      549

Kullanılan Oy   :     529

Kabul               :     259

Ret                   :     268

Çekimser          :        1

Mükerrer          :        1

Geçersiz           :        0

Katılmayan      :       21

Açık Üyelik     :         1KABUL
EDENLER

ADANA

Uğur Aksöz

İmren Aykut

İbrahim Yavuz Bildik

M. Ali Bilici

Mehmet Büyükyılmaz

Erol Çevikçe

Tuncay Karaytuğ

Orhan Kavuncu

Mustafa Küpeli

Arif Sezer

ADIYAMAN

Mahmut Bozkurt

Celal Topkan

AFYON

H. İbrahim Özsoy

AĞRI

Yaşar Eryılmaz

AMASYA

Aslan Ali Hatipoğlu

Haydar Oymak

ANKARA

Nejat Arseven

Yılmaz Ateş

Gökhan Çapoğlu

Cemil Çiçek

Ali Dinçer

Mehmet Ekici

Eşref Erdem

Agah Oktay Güner

İrfan Köksalan

M. Seyfi Oktay

Mehmet Sağdıç

Önder Sav

Yücel Seçkiner

İlker Tuncay

Aydın Tümen

Hikmet Uluğbay

ANTALYA

Deniz Baykal

İbrahim Gürdal

Bekir Kumbul

Sami Küçükbaşkan

Yusuf Öztop

Metin Şahin

ARDAHAN

İsmet Atalay

ARTVİN

Metin Arifağaoğlu

Süleyman Hatinoğlu

AYDIN

Cengiz Altınkaya

M. Fatih Atay

Sema Pişkinsüt

İsmet Sezgin

Yüksel Yalova

BALIKESİR

Safa Giray

Tamer Kanber

Mustafa Güven Karahan

İ. Önder Kırlı

Hüsnü Sıvalıoğlu

BARTIN

Zeki Çakan

Köksal Toptan

Cafer Tufan Yazıcıoğlu

BATMAN

Ataullah Hamidi

BAYBURT

Ülkü Güney

BİLECİK

Şerif Çim

BİTLİS

Edip Safder Gaydalı

Kamran İnan

BOLU

Avni Akyol

Abbas İnceayan

Mustafa Karslıoğlu

BURDUR

Yusuf Ekinci

Kazım Üstüner

BURSA

Yüksel Aksu

Ali Rahmi Beyreli

İlhan Kesici

Hayati Korkmazcan

Feridun Pehlivan

Yahya Şimşek

İbrahim Yazıcı

ÇANAKKALE

Hikmet Aydın

Mustafa Cumhur Ersümer

Ahmet Küçük

A. Hamdi Üçpınarlar

ÇANKIRI

Mete Bülgün

ÇORUM

Hasan Çağlayan

Ali Haydar Şahin

DENİZLİ

Hilmi Develi

Adnan Keskin

Hasan Korkmazcan

DİYARBAKIR

Muzaffer Arslan

Sebgetullah Seydaoğlu

EDİRNE

Mustafa Dilmen

Erdal Kesebir

ERZİNCAN

Mustafa Kul

Mustafa Yıldız

ERZURUM

Necati Güllülü

ESKİŞEHİR

Necati Albay

Mustafa Balcılar

İbrahim Yaşar Dedelek

Mahmut Erdir

GAZİANTEP

Hikmet Çetin

Ali Ilıksoy

Mustafa R. Taşar

Ünal Yaşar

Mustafa Yılmaz

GİRESUN

Burhan Kara

Yavuz Köymen

Rasim Zaimoğlu

GÜMÜŞHANE

Mahmut Oltan Sungurlu

HAKKARİ

Naim Geylani

HATAY

Fuat Çay

Ali Günay

Nihat Matkap

Levent Mıstıkoğlu

Atilla Sav

Hüseyin Yayla

IĞDIR

Adil Aşırım

ISPARTA

Erkan Mumcu

İÇEL

Oya Araslı

Halil Cin

Ali Er

Abdülbaki Gökçel

D. Fikri Sağlar

Mustafa İstemihan Talay

Rüştü Kazım Yücelen

İSTANBUL

Bülent Akarcalı

Ziya Aktaş

Ahat Andican

Refik Aras

Mehmet Aydın

Ali Çoşkun

Nami Çağan

H. Hüsnü Doğan

Halit Dumankaya

Bülent Ecevit

Algan Hacaloğlu

Ercan Karakaş

Yılmaz Karakoyunlu

M. Cavit Kavak

Ahmet Güryüz Ketenci

Osman Kılıç

Mehmet Tahir Köse

Emin Kul

Necdet Menzir

Mehmet Moğultay

Yusuf Namoğlu

Altan Öymen

Korkut Özal

Ali Talip Özdemir

H. Hüsamettin Özkan

Yusuf Pamuk

Mehmet Cevdet Selvi

Mehmet Sevigen

Ahmet Tan

Güneş Taner

Bülent Tanla

Zekeriya Temizel

Erdoğan Toprak

Ali Toprak

Ali Topuz

Şadan Tuzcu

İZMİR

Veli Aksoy

Ali Rıza Bodur

Işın Çelebi

İ. Kaya Erdem

Sabri Ergül

Şükrü Sina Gürel

Aydın Güven Gürkan

Birgen Keleş

Mehmet Köstepen

Atilla Mutman

Metin Öney

Ahmet Piriştina 

Rüştü Saraçoğlu

Rıfat Serdaroğlu

Süha Tanık

Hakan Tartan

Zerrin Yeniceli

KAHRAMANMARAŞ

Esat Bütün

Ali Doğan

Ali Şahin

KARABÜK

Şinasi Altıner

Erol Karan

KARAMAN

Fikret Ünlü

KARS

Y. Selahattin Beyribey

Çetin Bilgir

KASTAMONU

Murat Başesgioğlu

Hadi Dilekçi

KAYSERİ

İsmail Cem

Recep Kırış

İbrahim Yılmaz

KIRIKKALE

Recep Mızrak

KIRKLARELİ

İrfan Gürpınar

Cemal Özbilen

Necdet Tekin

KOCAELİ

Bülent Atasayan

Halil Çalık

Onur Kumbaracıbaşı

Hayrettin Uzun

Bekir Yurdagül

KONYA

Ahmet Alkan

Abdullah Turan Bilge

Nezir Büyükcengiz

Mehmet Keçeciler

KÜTAHYA

Emin Karaa

MALATYA

Miraç Akdoğan

Metin Emiroğlu

Ayhan Fırat

MANİSA

Abdullah Akarsu

Tevfik Diker

Ayseli Göksoy

Hasan Gülay

Sümer Oral

Ekrem Pakdemirli

Cihan Yazar

Erdoğan Yetenç

MARDİN

Süleyman Çelebi

Ömer Ertaş

MUĞLA

Lale Aytaman

Zeki Çakıroğlu

Fikret Uzunhasan

NEVŞEHİR

Abdülkadir Baş

NİĞDE

Akın Gönen

ORDU

İhsan Çabuk

Mustafa Bahri Kibar

Müjdat Koç

Nabi Poyraz

Refaiddin Şahin

Şükrü Yürür

RİZE

Avni Kabaoğlu

Ahmet Kabil

Ahmet Mesut Yılmaz

SAKARYA

Teoman Akgür

Ahmet Neidim

Ersin Taranoğlu

SAMSUN

Cemal Alişan

İrfan Demiralp

Ayhan Gürel

Yalçın Gürtan

Biltekin Özdemir

Adem Yıldız

SİNOP

Metin Bostancıoğlu

Yaşar Topçu

SİVAS

Mahmut Işık

Muhsin Yazıcıoğlu

ŞANLIURFA

Seyit Eyyüpoğlu

Eyyüp Cenap Gülpınar

ŞIRNAK

Mehmet Salih Yıldırım

TEKİRDAĞ

Fevzi Aytekin

Bayram Fırat Dayanıklı

Enis Sülün

TOKAT

Metin Gürdere

Şahin Ulusoy

TRABZON

Eyüp Aşık

Ali Kemal Başaran

İbrahim Çebi

Hikmet Sami Türk

TUNCELİ

Orhan Veli Yıldırım

UŞAK

Yıldırım Aktürk

Mehmet Yaşar Ünal

VAN

Şerif Bedirhanoğlu

YALOVA

Yaşar Okuyan

YOZGAT

Lütfullah Kayalar

İsmail Durak Ünlü

ZONGULDAK

Veysel Atasoy

Tahsin Boray Baycık

Hasan Gemici 

Osman Mümtaz Sosyal

REDDEDENLER

ADANA

Cevdet Akçalı

Yakup Budak

Sıtkı Cengil

İ. Cevher Cevheri

M. Halit Dağlı

Veli Andaç Durak

İbrahim Ertan Yülek

ADIYAMAN

Mahmut Nedim Bilgiç

Ahmet Çelik

Ahmet Doğan

AFYON

İsmet Attila

Osman Hazer

Yaman Törüner

Kubilay Uygun

Nuri Yabuz

AĞRI

M. Sıddık Altay

Cemil Erhan

Celal Esin

M. Ziyattin Tokar

AKSARAY

Mehmet Altınsoy

Nevzat Özkanlı

Murtaza Özkanlı

Sadi Somuncuoğlu

AMASYA

Ahmet İyimaya

Cemalettin Lafcı

ANKARA

İlhan Aküzüm

Saffet Arıkan Bedük

Ahmet Bilge

Ömer Ekinci

Ünal Erkan

Mehmet Gölhan

Ahmet Tekdal

Rıza Ulucak

Ersönmez Yarbay

ANTALYA

Osman Berberoğlu

Arif Ahmet Denizolgun

Hayri Doğan

ARDAHAN

Saffet Kaya

ARTVİN

Hasan Ekinci

AYDIN

Ali Rıza Gönül

Nahit Menteşe

Muhammet Polat

BALIKESİR

Abdülbaki Ataç

Ahmet Bilgiç

İsmail Özgün

İlyas Yılmazyıldız

BATMAN

Alaattin Sever Aydın

Musa Okçu

Faris Özdemir

BAYBURT

Suat Pamukçu

BİLECİK

Bahattin Şeker

BİNGÖL

Kazım Ataoğlu

Mahmut Sönmez

BİTLİS

Zeki Ergezen

Abdulhaluk Mutlu

BOLU

Feti Görür

Necmi Hoşver

Mustafa Yünlüoğlu

BURDUR

Mustafa Ciloğlu

BURSA

Abdülkadir Cenkçiler

Mehmet Altan Karapaşaoğlu

Cemal Külahlı

Turhan Tayan

ÇANAKKALE

Nevfel Şahin

ÇANKIRI

İsmail Coşar

Ahmet Uyanık

ÇORUM

Bekir Aksoy

Mehmet Aykaç

Zülfikar Gazi

Yasin Hatiboğlu

DENİZLİ

M. Kemal Aykurt

Mehmet Gözlükaya

Haluk Müftüler

Ramazan Yenidede

DİYARBAKIR

Abdülkadir Aksu

Ferit Bora

M. Salim Ensarioğlu

Sacit Günbey

Ömer Vehbi Hatipoğlu

Yakup Hatipoğlu

Salih Sümer

EDİRNE

Ümran Akkan

Evren Bulut

ELAZIĞ

Mehmet Ağar

Ömer Naimi Barım

Hasan Belhan

Cihan Paçacı

Ahmet Cemil Tunç

ERZİNCAN

Tevhit Karakaya

Naci Terzi

ERZURUM

Zeki Ertugay

Lütfü Esengün

Abdulilah Farat

İsmail Köse

Ömer Özyılmaz

Aslan Polat

Şinasi Yavuz

ESKİŞEHİR

Demir Berberoğlu

Hanifi Demirkol

GAZİANTEP

Nurettin Aktaş

Kahraman Emmioğlu

Mehmet Bedri İncetahtacı

GİRESUN

Turhan Alçelik

Ergun Özdemir

GÜMÜŞHANE

Lütfi Doğan

HAKKARİ

Mustafa Zeydan

HATAY

Abdulkadir Akgöl

Süleyman Metin Kalkan

Mehmet Sılay

Ali Uyar

IĞDIR

Şamil Ayrım

ISPARTA

Ömer Bilgin

A. Aykon Doğan

Mustafa Köylü

Halil Yıldız

İÇEL

Fevzi Arıcı

Mehmet Emin Aydınbaş

Saffet Benli

Turhan Güven

Ayfer Yılmaz

İSTANBUL

Meral Akşener

Yıldırım Aktuna

Sedat Aloğlu

Tayyar Aytıkulaç

Azmi Ateş

Mustafa Baş

Mukadder Başeğmez

Tansu Çiller

Gürcan Dağdaş

Süleyman Arif Emre

Hasan Tekin Enerem

Ekrem Erdem

Mehmet Fuat Fırat

Metin Işık

İsmail Kahraman

Cefi Jozef Kamhi

Hüseyin Kansu

Hayri Kozakçıoğlu

Ali Oğuz

Mehmet Ali Şahin

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Turhan Arınç

Hasan Denizkurdu

Işılay Saygın

Ufuk Söylemez

Sabri Tekir

İsmail Yılmaz

KAHRAMANMARAŞ

Hasan Dikici

Avni Doğan

Ahmet Dökülmez

Mustafa Kamalak

Mehmet Sağlam

KARABÜK

Hayrettin Dilekcan

KARAMAN

Abdullah Özbey

Zeki Ünal

KARS

Sabri Güner

Zeki Karabayır

KASTAMONU

Fethi Acar

Nurhan Tekinel

Haluk Yıldız

KAYSERİ

Memduh Büyükılıç

Osman Çilsal

Ayvaz Gökdemir

Abdullah Gül

Nurettin Kaldırımcı

Salih Kapusuz

KIRIKKALE

Kemal Albayrak

Mikail Korkmaz

KIRKLARELİ

A. Sezal Özbek

KIRŞEHİR

Ömer Demir

Cafer Güneş

KİLİS

Mustafa Kemal Ateş

Doğan Güreş

KOCAELİ

Necati Çelik

İsmail Kalkandelen

Şevket Kazan

Osman Pepe

KONYA

Hüseyin Arı

Veysel Candan

Remzi Çetin

Necati Çetinkaya

Necmettin Erbakan

Abdullah Gencer

Ali Günaydın

Teoman Rıza Güneri

Hasan Hüseyin Öz

Mustafa Ünaldı

Lütfi Yalman

Mehmet Ali Yavuz

KÜTAHYA

Ahmet Derin

İsmail Karakuyu

Mehmet Korkmaz

Metin Perli

MALATYA

Oğuzhan Asiltürk

Yaşar Canbay

Fikret Karabekmez

M. Recai Kutan

MANİSA

Rıza Akçalı

Bülent Arınç

Yahya Uslu

MARDİN

Fehim Adak

Muzaffer Arıkan

Mahmut Duyan

Hüseyin Yıldız

MUĞLA

İrfettin Akar

Mustafa Dedeoğlu

Enis Yalım Erez

MUŞ

Necmettin Dede

Nedim İlci

Erkan Kemaloğlu

Sabahattin Yıldız

NEVŞEHİR

Mehmet Elkatmış

Esat Kıratlıoğlu

NİĞDE

Doğan Baran

Mehmet Salih Katırcıoğlu

Ergun Özkan

ORDU

Hüseyin Olgun Akın

Mustafa Hasan Öz

RİZE

Şevki Yılmaz

SAKARYA

Nezir Aydın

Cevat Ayhan

Nevzat Ercan

Ertuğrul Eryılmaz

SAMSUN

Ahmet Demircan

Nafiz Kurt

Latif Öztek

Musa Uzunkaya

SİİRT

Ahmet Nurettin Aydın

Mehmet Emin Aydın

SİNOP

Kadir Bozkurt

SİVAS

Musa Demirci

Tahsin Irmak

Abdüllatif Şener

ŞANLIURFA

Sedat Edif Bucak

Necmettin Cevheri

İbrahim Halil Çelik

Zülfükar İzol

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Bayar Ökten

Mehmet Tatar

TEKİRDAĞ

Nihan İlgün

TOKAT

Abdullah Arslan

Ali Şevki Erek

Ahmet Fevzi İnceöz

Bekir Sobacı

TRABZON

Yusuf Bahadır

Kemalettin Göktaş

Şeref Malkoç

İsmail İlhan Sungur

TUNCELİ

Kamer Genç

UŞAK

Hasan Karakaya

VAN

Maliki Ejder Arvas

Mustafa Bayram

Fethullah Erbaş

Şaban Şevli

Mahmut Yılbaş

YALOVA

Cevdet Aydın

YOZGAT

İlyas Arslan

Kazım Arslan

Yusuf Bacanlı

Abdullah Örnek

ZONGULDAK

Necmettin Aydın

Ömer Barutçu

ÇEKİMSER

SAMSUN

Murat Karayalçın

MÜKERRER OY

AYDIN

Ali Rıza Gönül (RED)

KATILMAYANLAR

AFYON

Sait Açba

ANKARA

Hasan Hüseyin Ceylan

Halis Uluç Gürkan (Bşk. V.) 

Şaban Karataş

ANTALYA

Emre Gönensay

BİNGÖL

Hüsamettin Korkutata

BURSA

Cavit Çağlar

Ali Osman Sönmez

Ertuğrul Yalçınbayır

DİYARBAKIR

Seyyit Haşim Haşimi

GAZİANTEP

Mehmet Batallı

İSTANBUL

Göksal Küçükali

Aydın Menderes

İZMİR

Gencay Gürün

KIRIKKALE

Hacı Filiz

KÜTAHYA

Mustafa Kalemli (Bşk.)

SİİRT

Nizamettin Sevgili

SİVAS

Temel Karamollaoğlu

Nevzat Yanmaz

TEKİRDAĞ

Hasan Peker

TOKAT

Hanefi Çelik



TUTANAĞIN SONU





















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












