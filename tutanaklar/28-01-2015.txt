



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 48’inci
Birleşim
 28
Ocak 2015 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Abdullah Levent Tüzel’in,
İstanbul Esenyurt’taki yüksek gerilim hattı faciası ile genel olarak yüksek
gerilim hatlarının yarattığı sorunlara ilişkin gündem dışı konuşması
2.- Balıkesir Milletvekili Namık Havutça’nın, Balıkesir
ilinin sorunlarına ilişkin gündem dışı konuşması
3.- Malatya Milletvekili Mustafa Şahin’in, Malatya
ilinde yapılan yatırımlara ilişkin gündem dışı konuşması

IV.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Fransa
Ulusal Meclis Başkanı Claude Bartolone’nin vaki davetine icabet etmek üzere
28-30 Ocak 2015 tarihlerinde Fransa’ya resmî bir ziyarette bulunması TBMM Genel
Kurulunun 13/1/2015 tarihli 41’inci Birleşiminde kabul edilen Türkiye Büyük
Millet Meclisi Başkanı Cemil Çiçek başkanlığındaki Parlamento heyetini
oluşturmak üzere siyasi parti gruplarının bildirmiş olduğu isimlere ilişkin
tezkeresi (3/1689)



B) Önergeler
1.- İstanbul Milletvekili Sedef Küçük’ün, Kadına
Yönelik Şiddetin Sebeplerinin Araştırılarak Alınması Gereken Önlemlerin
Belirlenmesi Amacıyla Kurulan Meclis Araştırması Komisyonu üyeliğinden istifa
ettiğine ilişkin önergesi (4/232)

C) Meclis Araştırması Önergeleri
1.- Kırklareli Milletvekili Mehmet S. Kesimoğlu ve 25
milletvekilinin, İğneada’ya
kurulması planlanan entegre termik santral ile nükleer santralin çevreye
vereceği zararların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1182)
2.- Artvin Milletvekili Uğur Bayraktutan ve 33
milletvekilinin, Turkish Ground Service ile Türk Hava Yollarındaki
personel-aile ilişkisi iddialarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1183)
3.- Mersin Milletvekili Ali Öz ve 20 milletvekilinin,
uzaktan eğitim konusunun araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1184)

V.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun çalışma saatlerinin
yeniden düzenlenmesine; gündemin “Kanun Tasarı ve Teklifleri ile Komisyonlardan
Gelen Diğer İşler” kısmında bulunan 335 sıra sayılı Kanun Tasarısı’nın bu
kısmın 5’inci sırasına, bastırılarak dağıtılan 683 sıra sayılı Kanun Tasarısı’nın
ise kırk sekiz saat geçmeden yine bu kısmın 6’ncı sırasına alınmasına ve diğer
işlerin sırasının buna göre teselsül ettirilmesine; 3, 10, 17 ve 24 Şubat 2015
Salı günkü birleşimlerinde sözlü sorular ile diğer denetim konularının görüşülmeyerek
gündemin “Kanun Tasarı ve Teklifleri ile Komisyonlardan Gelen Diğer İşler”
kısmında yer alan işlerin görüşülmesine; 4, 11, 18 ve 25 Şubat 2015 Çarşamba
günkü birleşimlerinde sözlü soruların görüşülmemesine; 683 sıra sayılı Kanun
Tasarısı’nın İç Tüzük’ün 91’inci maddesine göre temel kanun olarak bölümler
hâlinde görüşülmesine ilişkin önerisi 

VI.- SATAŞMALARA İLİŞKİN KONUŞMALAR
1.- Isparta Milletvekili S. Nevzat Korkmaz’ın, Adıyaman
Milletvekili Ahmet Aydın’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması

VII.- AÇIKLAMALAR
1.- Ankara Milletvekili Levent Gök’ün, Adıyaman
Milletvekili Ahmet Aydın’ın AK PARTİ grup önerisi üzerinde yaptığı konuşmasındaki
bazı ifadelerine ilişkin açıklaması


VIII.- SEÇİMLER
A) Komisyonlarda Açık Bulunan Üyeliklere Seçim
1.- Kadın Erkek Fırsat Eşitliği Komisyonunda açık
bulunan üyeliğe seçim
2.- Kadına Yönelik Şiddetin Sebeplerinin Araştırılarak
Alınması Gereken Önlemlerin Belirlenmesi Amacıyla Kurulan Meclis Araştırması
Komisyonunda açık bulunan üyeliğe seçim

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Veteriner Hizmetleri, Bitki Sağlığı, Gıda ve Yem
Kanununda Değişiklik Yapılmasına Dair Kanun Tasarısı ve Tarım, Orman ve
Köyişleri Komisyonu Raporu (1/983) (S. Sayısı: 653) 
2.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
3.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 
4.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
5.- Türkiye Cumhuriyeti ve Ürdün Haşimi Krallığı
Arasında Hükümlülerin Nakline Dair Anlaşmanın Onaylanmasının Uygun Bulunduğu
Hakkında Kanun Tasarısı ve Dışişleri Komisyonu Raporu’nun (1/740) (S. Sayısı:
425)
6.- Türkiye Cumhuriyeti Hükümeti ile Güney Afrika
Cumhuriyeti Hükümeti Arasında İkili Ulusal Komisyon Kurulmasına İlişkin
Anlaşmanın Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/663) (S. Sayısı: 335)
7.- Maden Kanunu ile Bazı Kanunlarda Değişiklik
Yapılmasına Dair Kanun Tasarısı ile Kars Milletvekili Mülkiye Birtane’nin;
Ankara Milletvekili Emine Ülker Tarhan’ın; Kocaeli Milletvekili Mehmet Hilal
Kaplan’ın Benzer Mahiyetteki Kanun Teklifleri ve Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu’nun (1/1012, 2/423, 2/2309,
2/2481) (S. Sayısı: 683)
8.- Türkiye Cumhuriyeti Hükümeti ile İsveç Krallığı
Hükümeti Arasında Çevre Teknolojileri Alanında Ticaret, Yatırım ve İşbirliğinin
Geliştirilmesine İlişkin Mutabakat Zaptının Onaylanmasının Uygun Bulunduğuna
Dair Kanun Tasarısı ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu ve Dışişleri Komisyonu Raporlarının (1/806) (S. Sayısı: 565)

X.- OYLAMALAR
1.- (S. Sayısı: 653) Veteriner Hizmetleri, Bitki
Sağlığı, Gıda ve Yem Kanununda Değişiklik Yapılmasına Dair Kanun Tasarısı’nın
oylaması 
2.- (S. Sayısı: 335) Türkiye Cumhuriyeti Hükümeti ile
Güney Afrika Cumhuriyeti Hükümeti Arasında İkili Ulusal Komisyon Kurulmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı’nın
oylaması

XI.- YAZILI SORULAR VE CEVAPLARI
1.- İstanbul Milletvekili Umut Oran'ın, bir havayolu
kargo şirketi hakkında yapılan inceleme ve işlemlere ilişkin sorusu ve Gümrük
ve Ticaret Bakanı Nurettin Canikli’nin cevabı (7/57674)
2.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlarca satın alınan
telekomünikasyon ekipmanı ve malzemelerine ilişkin sorusu ve Gümrük ve Ticaret
Bakanı Nurettin Canikli’nin cevabı (7/57678)
3.- İstanbul Milletvekili Mustafa Sezgin Tanrıkulu'nun,
Bakanlık istisnai kadrolarına yapılan atamalara ilişkin sorusu ve Gümrük ve
Ticaret Bakanı Nurettin Canikli’nin cevabı (7/58029)
4.- Mersin Milletvekili Ali Öz'ün, son on iki yılda
imara açılan tarım arazilerine ilişkin Başbakan'dan sorusu ve Gıda Tarım ve
Hayvancılık Bakanı Mehmet Mehdi Eker’in cevabı (7/58181)
5.- Balıkesir Milletvekili Haluk Ahmet Gümüş'ün,
Balıkesir'in içme sularında yüksek derecede arsenik bulunmasına ve sorunun
çözümüne,
- Van Milletvekili Özdal Üçer'in, Bakanlık bünyesinde
istihdam edilen gıda mühendislerine, 
Ziraat mühendislerinin istihdamına,
Kütahya Milletvekili İdris Bal'ın, ÇAYKUR'un bazı
faaliyetlerine, 
Manisa'nın Soma ilçesinde termik santral inşası için
alınan acele kamulaştırma kararına, 
- Kütahya Milletvekili Alim Işık'ın, Bakanlık ile bağlı
kurum ve kuruluş personeline yönelik fişleme iddialarına,
- İstanbul Milletvekili Mahmut Tanal'ın, Bakanlık
bünyesindeki istisnai kadro mevcuduna,
- Bursa Milletvekili İsmet Büyükataman'ın, 2002-2014
yılları arasında Bursa'da Bakanlık tarafından yapılan yatırımlara,
- Ankara Milletvekili Özcan Yeniçeri'nin, aile
işletmeleri ve orta ölçekli işletmelerin projelerinin desteklenmesi, yem ekiminin
artırılmasına ve mera alanlarının ıslahına yönelik projelere,
Tarımsal amaçlı kömür kullanımında devlet desteğine, 
Süt üretimi ve kalitesinin artırılmasına, tarımsal
işletmelerin fiziksel şartlarının düzeltilmesine ve kırsal kalkınma yatırımlarına,
Et ve süt tüketiminin artırılmasına, gençlerin
hayvancılıkla uğraşmasının teşvikine ve hayvan gübresinin alternatif enerji olarak
kullanımına,
Ahırların modernize edilmesine ve üretici örgütlerinin
pazarda daha etkin olmasına,
Bakanlığın modern sera ve büyük alanlarda üretim
yapılmasına yönelik projelerinin olup olmadığına, 
Yem bitkisi teminine, hayvancılık işletmelerinin arazi
kullanımına ve fiyatlardaki dalgalanmaların önlenmesine yönelik projelere, 
- Burdur Milletvekili Ramazan Kerim Özkan'ın, meyve
üretici birliklerinin mali denetimlerine ve meyve üreticilerine verilen
desteklerin artırılmasına, 
İlişkin soruları ve Gıda Tarım ve Hayvancılık Bakanı
Mehmet Mehdi Eker’in cevabı (7/58273), (7/58274), (7/58275), (7/58276),
(7/58277), (7/58278), (7/58279), (7/58280), (7/58281), (7/58282), (7/58283),
(7/58284), (7/58285), (7/58286), (7/58287), (7/58288)
6.- Bursa Milletvekili İsmet Büyükataman'ın, 2002-2014
yılları arasında Bursa'da Bakanlık tarafından yapılan yatırımlara ilişkin
sorusu ve Gümrük ve Ticaret Bakanı Nurettin Canikli’nin cevabı (7/58291)
7.- Tekirdağ Milletvekili Faik Öztrak'ın, Milli Botanik
Bahçesi projesinin yapıldığı alanda bir sosyal tesis projesi olup olmadığına,
- Antalya Milletvekili Gürkut Acar'ın, Konyaaltı
Sahili'ndeki trol avcılığına,
Ankara Milletvekili Özcan Yeniçeri'nin, kontrol
laboratuvarlarının eksikliklerine,
Et ve et ürünleri sanayiinde yapılan denetimlere,
Et ve et ürünleri teknolojisi konusunda yapılan AR-GE
çalışmalarına,
Et ve et ürünleri sanayiinde faaliyet gösteren
firmalara yönelik teşvik ve projelere,
Hijyenik açıdan uygun olmayan kombina ve mezbahanelerin
modernize edilmesine ve tarım-sanayi entegrasyonunun sağlanmasına yönelik
projelere,
- Muş Milletvekili Demir Çelik'in, Muş'un bazı
köylerinde yer tespitlerinin yapılmaması nedeniyle vatandaşların desteklerden
faydalanamamasına,
- İstanbul Milletvekili Mustafa Sezgin Tanrıkulu'nun,
son bir yılda Bakanlık ile bağlı kurum ve kuruluşlar tarafından satın alınan
otomobillerin sayısına,
İlişkin soruları ve Gıda Tarım ve Hayvancılık Bakanı
Mehmet Mehdi Eker’in cevabı (7/58497), (7/58498), (7/58499), (7/58500),
(7/58501), (7/58502), (7/58503), (7/58504), (7/58505)
28 Ocak 2015
Çarşamba
BİRİNCİ OTURUM
Açılma Saati:
14.00
BAŞKAN: Başkan
Vekili Sadık YAKUT
KÂTİP ÜYELER: Bayram ÖZÇELİK (Burdur),Muhammet Rıza YALÇINKAYA (Bartın)
-----0-----
BAŞKAN – Türkiye Büyük Millet
Meclisinin 48’inci Birleşimini açıyorum. 
Toplantı yeter sayısı vardır, görüşmelere
başlıyoruz. 
Gündeme geçmeden önce üç sayın
milletvekiline gündem dışı söz vereceğim. 
Gündem dışı ilk söz, İstanbul Esenyurt’taki
yüksek gerilim hattı faciası ile genel olarak yüksek gerilim hatlarının
yarattığı sorunlar hakkında söz isteyen İstanbul Milletvekili Abdullah Levent
Tüzel’e aittir.
Buyurun Sayın Tüzel. 

III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Abdullah Levent Tüzel’in,
İstanbul Esenyurt’taki yüksek gerilim hattı faciası ile genel olarak yüksek
gerilim hatlarının yarattığı sorunlara ilişkin gündem dışı konuşması

ABDULLAH
LEVENT TÜZEL (İstanbul) – Sayın Başkan, değerli milletvekilleri; hepinize iyi
günler diliyorum.
Sayın
Başkan, hızlı başladık Genel Kurula.
Evet,
sözünü ettiğiniz gibi İstanbul Esenyurt’ta can alan, yaşam hakkını ortadan
kaldıran yüksek gerilim hattına değineceğim ama ondan önce, hayata tutunan,
direnen Yaşar Kemal’den sonra Fikret Otyam da ciddi bir sağlık problemi
yaşıyor, her iki değerli yazarımıza da sağlık diliyoruz.
Değerli
milletvekilleri, ülkemizde iyi şeyler olmuyor ne yazık ki ama bunlara inat,
yaşadıklarımıza inat, komşularımızda güzel şeyler oluyor, iyi şeyler oluyor.
Güneyde Kobane’de, Ege’nin öte yakasında Yunanistan’da halklar birleşiyor,
güçlerini birleştiriyor, el ele veriyor; emperyalizme, kapitalizme, savaşa,
sömürüye ve insanlık değerlerini ortadan kaldıran sisteme karşı ayağa kalkıyor.
Yunanistan’da,
bildiğiniz gibi, sol koalisyon büyük bir başarı elde etti. Yunanistan halkları,
Avrupa Birliğinin, IMF’nin ve büyük bankaların, Troyka’nın kuşatması karşısında
talepleri için el ele verdi. Şimdi, inanıyorum ki bu başarının arkasında
duracaklar ve Yunanistan’da kapitalist sisteme karşı emekçi halkların birliği
için yürümeye devam edecekler. 
Daha
sonra gelen haber: Rojava devrimini boğmaya çalışan IŞİD çetelerine karşı
dünyanın yüreğini, sevgisini kazanmış Kürt kadınları, gençleri büyük bir
dayanışma, birlik içerisinde büyük bir direniş sergilediler ve “Düştü,
düşecek.” diyenlere inat, çetelerin arkasındaki güçlere inat orada büyük bir
zafer elde ettiler; Kobane’de devrimi yaşatmak, Kobane’de yeni, demokratik,
özgür, eşitliğe dayalı halkların bir arada yaşayacağı bir toplumu inşa etmek
için büyük bir güç sarf ettiler. Onları kutluyoruz, selamlıyoruz.
Yine
selamlayacağımız bir şey, elbette, alın teri için, emek hakları için,
çocukların geleceği için grev kararı alan 15 bini aşan metal işçisi. Metal
işçileri, MESS’in dayatmaları karşısında ekmeklerini büyütmek için ve 866
liranın üzerine 100 liralık bir zamla karın tokluğuna çalışmaya, üç yıllık
sözleşmelerle itirazsız bir sömürü düzenine karşı kararlarını verdiler ve böyle
bir yola koyuldular. Bu grev, sadece metal işçilerinin değil, bütün Türkiye
işçilerinin, emekçilerinin, halkların sahip çıkacağı ve önümüzde yapılması
gerekenleri gösteren büyük bir direniş olacak. Onlara da başarılar diliyorum,
metal işçilerini buradan selamlıyorum. 
Değerli
milletvekilleri, Sayın Başkan; evet, kan ter için ömür tüketenler şimdi ayağa
kalkmış durumdalar. Enerji Bakanlığını sorgulamamız gerekiyor bütün bu
gelişmeler karşısında. Bakanlık bu sistemde sadece yer altındakilerin canını
almıyor, yer üstünde de özellikle bu yüksek gerilim iletim hatlarındaki anlayış
ve yapım bozuklukları nedeniyle can almaya devam ediyor. 
Seçim bölgemiz
İstanbul Esenyurt’ta -15 milyon emekçinin yaşadığı İstanbul’un önemli bir
kesimi- göç eden işçilerin, emekçilerin olduğu yer Esenyurt’ta, özellikle 2
mahallede, Saadetdere ve Namık Kemal mahallelerinde peş peşe insan ölümleri
oluyor. Ekim 2013 tarihinde, bir tabela düzenlemesi yapan genç işçi Eren Eroğlu
yüksek gerilim hattına temas ettiği için hayatını kaybetti. Birkaç gün önce, 21
Ocak tarihinde, 37 yaşındaki bir fabrika işçisi Haydar Sarı aynı şekilde
hayatını kaybetti.
1960’lardaki
iletim hatları artık çarpık yapılaşma nedeniyle kentin içinden geçiyor. Değerli
milletvekilleri, bakın, bu manzaralar Esenyurt’taki mahalle içerisinden geçen
elektrik tellerinin manzarası. Burada Bakanlığın da Belediyenin de sorumluluğu
var. Artık yaşam hakkına, kent hakkına, sağlıklı geleceğe sahip çıkması gereken
Bakanlığın bu hatları güvenli hâle getirmesi için derhâl gecikmeksizin yer
altına taşıması gerekiyor. Çarpık rant ve yapılaşma nedeniyle bu ölümler artık
son bulmalı. TMMOB’a bağlı Enerji Mühendisleri Odası da benzer tespitler
yapıyor. Sadece yaşam hakkı açısından değil, bu hatların geçtiği
elektromanyetik alanlarda çocuklar kan kanseri oluyor, lösemi oluyor, hücreleri
peş peşe zehirleniyor. Bunlara son vermek gerekiyor. 
Yatırımları
ranta değil, yatırımları insan hayatına, çocuklarımızın geleceğine yapalım.
Bakanlığın sorumluluğuna dikkat çekmek istiyorum. 
Teşekkür ederim.
(HDP ve CHP sıralarından alkışlar)
BAŞKAN –
Teşekkür ediyorum. 
Gündem dışı
ikinci söz, Balıkesir ilinin sorunları hakkında söz isteyen Balıkesir
Milletvekili Namık Havutça’ya aittir. 
Buyurun Sayın
Havutça. (CHP sıralarından alkışlar)
2.- Balıkesir Milletvekili Namık Havutça’nın, Balıkesir
ilinin sorunlarına ilişkin gündem dışı konuşması
NAMIK HAVUTÇA
(Balıkesir) – Sayın Başkan, değerli milletvekilleri; Balıkesir’in sorunları
üzerinde gündem dışı söz aldım. Yüce heyetinizi saygıyla selamlıyorum. 
Değerli milletvekilleri,
bakın, Balıkesir, AKP iktidarı döneminde ne yazık ki hep kaybetti. Nelerini
kaybetti? SEKA’sı vardı, 54 milyon dolar muhammen bedelle belirlenmiş bir SEKA
fabrikası vardı; 1,1 milyon dolara satıldı ve SEKA’yı Balıkesir kaybetti. SEKA,
hâlâ, şu anda ne idüğü belirsiz, üretimsiz... Balıkesir bunu kaybetti. 
Bandırma
Limanı’nı kaybetti. 175 milyon dolarlık bir yatırım yapılması sözü verildi
Bandırma’ya ancak bugüne kadar bir tek çivi çakılmadı. 
Bakın, Balıkesir
-devlete verdiği yatırımların- 2014’te verdiği vergilerle sadece binde 42
oranında, 0,42 yatırım aldı; oysa, bu, 2015’te binde 31’e düştü. 
Değerli
milletvekilleri, Balıkesir’de bir Susurluk Şeker Fabrikası var. Bu Susurluk
Şeker Fabrikasında yirmi yedi yıldır çalışan işçiler hâlâ emekli olamıyorlar.
Geçici işçi, mevsimlik işçi olarak yirmi yedi yıl çalışan bir işçi nasıl emekli
edilmez? AKP iktidarı, Susurluk Şeker Fabrikasını atıl tutarak bölge tarımına
çok ağır bir darbe indirdi ve bu sorun devam ediyor. 
Bakın, daha önce
buradan uyardık: Beyaz et üretiminin yüzde 25’ini Balıkesir Bandırma
karşılıyor. Orada bir Şeker Piliç vardı. Şeker Pilicin iflası öncesi biz
buradan KDV alacaklarıyla ilgili yüce Meclisi ve Bakanı uyardık, “Değerli
Bakan, eğer bu KDV’ler ödenmez ise Şeker Piliçte iflas yaşanacak, sektörde
iflaslar yaşanacak.” dedik. Bakın, ben dün Bandırma’daydım; Şeker Piliçten
atılan 1.700 işçi kardeşimiz, bankalara borçları, evlatlarının okul harçları
sebebiyle hepsi şu anda aile faciaları yaşıyor. Bizi Bandırma’da dinliyorlar,
değerli milletvekilleri, 1.700 işçimiz iki yıldan beri kıdem tazminatlarını
alamadı ne yazık ki. Patronlar aldı, herkes rahat yaşıyor ama fatura emekçiye
kesildi. 
Bakın, yine, Eti
Bor AŞ, Genel Müdürlüğü Bandırma’daydı. Eti Bor AŞ’nin giderek
özelleştirilmesiyle ilgili, taşeron, redevans sistemi gibi, Eti Borun
kıyısından köşesinden Eti Borun özelleştirilmesi ya da bazı hizmetlerin
taşerona verilmesiyle ilgili çabaları devam ediyor. 
Değerli
milletvekilleri, Toprak Mahsulleri Ofisi çiftçinin kara gün dostuydu, orada
yazar; Bandırma bölgesinde Toprak Mahsulleri Ofisi de kapatılarak çiftçi
yeniden tüccara, tacire, tefeciye teslim edildi. Bununla da kalmadı, şimdi de
Balıkesir, Çanakkale’de 1/100.000’lik planlamalar yapılıyor değerli
arkadaşlarım, 1/100.000’lik. Bu planlamalarda 2006 yılında 35 bin dönüm yer
birilerine geçti. Ben soruyorum: 1/100.000’lik plan belirlenmeden önce, 2006
yılında -daha geçen sene belirlendi bu plan- 35 bin dönüm araziyi köylünün
elinden kim aldı? Bunu Sayın Bakana soruyorum, mahremiyet sebebiyle bana cevap
veremediğini söylüyor. Ya, memlekette 35 bin dönüm yer, Bandırma’da, birtakım
sanayiciler almış. Kime dayanarak, kime güvenerek aldı burayı? Sanayi alanı
olacağını önceden biliyor muydu? Herhâlde biliyordu. Buradan bir kez daha
soruyorum: Oraları kimler aldı?
Balıkesir’in 60
mahallesinde arsenikli su içildiğini söylüyor Büyükşehir Belediye Başkanı.
Arkadaşlar, bu arkadaşımız kim biliyor musunuz? On iki yıl burada iktidarın
milletvekili, genel başkan yardımcısı. Ya, sen bu ülkenin sularının zehirli
olduğunu, arsenikli olduğunu yeni mi öğrendin? Balıkesir’de tablo bu.
Bir de buradan
Balıkesir Milletvekili Babuşcu’ya bir sözüm var. Laik ve demokratik cumhuriyete
bağlı kalmaya namusu ve şerefi üzerine ant içen ve 600 yıllık Osmanlı
İmparatorluğu’nun 90 yıllık reklam arası olarak nitelendiren, çağdaş görünümlü,
saltanat saplantılı Tülay Babuşcu’ya buradan seslenmek istiyorum: Sen o
cumhuriyet olmasaydı bugün burada olacak mıydın? Eğer cumhuriyet olmasaydı
Başbakan burada olacak mıydı? Eğer cumhuriyet olmasaydı Tayyip Erdoğan
Cumhurbaşkanı olabilecek miydi, sizler burada milletvekili olabilecek miydiniz?
O nedenle, cumhuriyet bir reklam arası değil. Bakın, reklamdan önceki durum
buydu. Sevr haritasının yırtılmasıydı, kadın-erkek eşitliğiydi, çağdaş cumhuriyetin
yaratılmasıydı cumhuriyet. 
(Mikrofon
otomatik cihaz tarafından kapatıldı)
NAMIK HAVUTÇA
(Devamla) – O nedenle, Kuvayımilliye şehri Balıkesir’den Babuşcu’ya haddini bil
diyorum. (CHP sıralarımdan alkışlar) 
BAŞKAN –
Teşekkür ediyorum.
Gündem dışı
üçüncü söz, Malatya’da yapılan yatırımlarla ilgili söz isteyen Malatya
Milletvekili Mustafa Şahin’e aittir.
Buyurun Sayın
Şahin. (AK PARTİ sıralarından alkışlar)

3.- Malatya Milletvekili Mustafa Şahin’in, Malatya
ilinde yapılan yatırımlara ilişkin gündem dışı konuşması

MUSTAFA ŞAHİN
(Malatya) – Sayın Başkan, değerli milletvekilleri; hepinizi saygıyla
selamlıyorum. Malatya’mızda yapılan yatırımlarla alakalı söz almış
bulunmaktayım.
Malatya ilimiz
değişimle birlikte gelişimini sürdüren nadide bir ilimizdir. Selçuklular
döneminde “darülrifa” yani huzur ve barışın yeri olan ilimiz hiçbir zaman terör
ve terör örgütlerine prim vermemiş. Bu saiklerden dolayı özel sektörün yoğun
tercih etmesiyle birlikte, 1, 2 ve 3’üncü organize sanayi bölgemizde ticari
hayatın yoğunluğunu rahatlıkla görmekteyiz. Malatya’mız 2014 yılında farklı
sektörlerden toplamda 470 projesiyle yatırım programında yer almakta ve bu
projelerin toplam tutarı ise 3 milyar 955 milyon TL’dir. 
Değerli
milletvekilleri, ilimizde 2014 yılında 33 yeni okulumuzun sisteme dâhil
edilmesiyle derslik başına düşen öğrenci sayısı Türkiye ortalamasının altına
inmektedir. 
Malatya
kendisine has olan florası sayesinde tarım alanlarında özellikle kayısının
yetiştirildiği özel bir havzaya sahiptir. Malatya, çiftçimizin yaşamış olduğu
don olayına karşı mağdur olmaması için çiçeği de poliçe kapsamına aldığımız bu
süreçte Malatya ilimizde poliçe sayısının bir önceki yıla göre yüzde 100’ün
üzerinde bir artış olduğunu da görmekteyiz.
Tarımsal
kredide, 2002 yılında ilimizde 4 milyon lira kredi kullandırılmış iken 2014
yılında toplam kredi 140 milyon TL’yi aşmıştır. İlimizde tarımsal kredilerde
geri dönüş oranlarına da baktığımızda bu kadar artışa rağmen 2002 yılında
Ziraat Bankasında yüzde 24 iken 2013 yılında yüzde 98,4’e yükselmiştir. 
2003’ten
günümüze kadar sulama alanında tamamlanan tesislerle 123 bin dekar tarım
arazisi sulamaya açılmıştır. 14 adet göletimizin bitirilmesi ve planlama ve
proje safhasında olan 13 göletimizle beraber, ayrıca Yoncalı ve Aliağa
barajları ile sulama projelerinin de neticelendirilmesiyle 281 bin dekar alanın
suyla buluşacağını görmekteyiz. Malatya’nın birçok ilden en büyük farkı,
yeterli su kaynaklarına sahip olduğu için, boşa akan her su kaynağını üretime
ve katma değerlere dönüştürmek zorundayız. 
Ayrıca, ulaşımda
2002’den önce 36 kilometre olan bölünmüş yol miktarımız şu anda yapılanlarla
birlikte, projeleri bitirilenlerle beraber 400 kilometreyi aşması
beklenmektedir. 
2013 yılında
ihracatımız 402 milyon TL iken 2014 yılında 406 milyon TL’ye yükselmiştir.
İhracatta bölgesinde birinci olan ilimizi inşallah 2015 yılında ise yeni
hedeflerle daha da yukarılara çekmenin gayreti içerisinde olacağız.
Değerli
arkadaşlar, ilimize yapılan yatırımlarla yetinmeyip 2023 hedeflerine
ulaşabilmek için 2017 yılında Divriği demir-çelik madenlerinin rezervlerinin
bitmesiyle Türkiye’nin rezerv bakımından göz kamaştıran bir bölgesi olan
Malatya ilimizin cazibe merkezleri arasına alınması, Cumhuriyet Dönemi’nde
yapılan ve yenilenen demir yollarımızın maden taşımacılığına uygun hâle
getirilmesi için de çalışmalar yapılmaktadır. 
Ayrıca kanun
teklifini vermiş olduğumuz Battalgazi yerleşkesinde ikinci bir devlet üniversitemizin
yapılmasını da beklemekteyiz. 
Sağlık
turizminde ciddi bir öneme sahip olan ilimizde inanç turizminde önem arz eden
Battalgazi ve Darende ilçelerimizde bir potansiyel olduğunu görmekteyiz.
Ayrıca
arkadaşlar, özellikle son günlerde Charlie Hebdo denilen bir belanın dünya
Müslümanlarını ayağa kaldırdığını görmekteyiz. Bizler terörün her türlüsüne
tereddütsüz karşıyız, Charlie Hebdo dergisine yönelik saldırıyı ve işlenen
cinayetleri de hiçbir zaman için tasvip etmemekteyiz. Ayrıca, Müslümanların
terörle yan yana gelmesi asla mümkün değildir ancak işgal altındaki toprakları
için vatanlarında vermiş oldukları kurtuluş mücadelelerine de herhâlde sessiz
kalmamamız gerekir. Ayrıca, kan döken Batı’nın da buradaki rolünün ne olduğunu
çok iyi bilmekteyiz. Lakin, Batı, Peygamber Efendimiz’e yapılan hakareti basın
özgürlüğü ve düşünce özgürlüğü diye göstermiş, yüce dinimizi hedef seçip bütün
İslam âlemine büyük bir saygısızlık cesaretini de gösterebilmiştir.
Müslümanların değerlerine saldıran Charlie Hebdo denilen dergiyi ve
Türkiye’deki uzantıları olan tüm medya kuruluş ve yandaşlarını da şiddetle
kınıyoruz. Ayrıca, dünya üzerinde, Mısır’da, Arakan’da, Doğu Türkistan’da,
Suriye’de, Somali’de, Afganistan’da, Irak’ta milyonlarca insanımız
katledilirken Batı’nın da sessiz kalmaması ve bizler Batı’yla birlikte
Batı’daki olaylara ağıt yakarken Batı’nın ve aydınlarının da Müslüman ülkelerde
işlenen cinayetlere, katliamlara sessiz kalmaması gerektiğini, özellikle İsrail
başta olmak üzere, İslam coğrafyasından kanlı ellerini çekmelerini
beklemekteyiz. 
Hepinizi
saygıyla selamlıyorum.
Teşekkür
ediyorum. (AK PARTİ sıralarından alkışlar) 
BAŞKAN –
Teşekkür ediyorum.
Gündeme
geçiyoruz.
Başkanlığın
Genel Kurula sunuşları vardır.
Türkiye Büyük
Millet Meclisi Başkanlığının bir tezkeresi vardır, okutup bilgilerinize
sunacağım.
Okutuyorum:

IV.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Fransa
Ulusal Meclis Başkanı Claude Bartolone’nin vaki davetine icabet etmek üzere
28-30 Ocak 2015 tarihlerinde Fransa’ya resmî bir ziyarette bulunması TBMM Genel
Kurulunun 13/1/2015 tarihli 41’inci Birleşiminde kabul edilen Türkiye Büyük
Millet Meclisi Başkanı Cemil Çiçek başkanlığındaki Parlamento heyetini
oluşturmak üzere siyasi parti gruplarının bildirmiş olduğu isimlere ilişkin
tezkeresi (3/1689)
Türkiye Büyük Millet Meclisi Genel Kuruluna
Türkiye Büyük
Millet Meclisi Başkanı Cemil Çiçek'in, Fransa Ulusal Meclis Başkanı Claude
Bartolone'nin vaki davetine icabet etmek üzere, beraberinde bir parlamento
heyetiyle 28-30 Ocak 2015 tarihlerinde Fransa'ya resmî ziyarette bulunması TBMM
Genel Kurulunun 13/1/2015 tarih ve 41’inci Birleşiminde kabul edilmiştir.
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 2’nci maddesi uyarınca, Heyetimizi oluşturmak
üzere siyasi parti gruplarınca bildirilen isimler Genel Kurulun bilgisine
sunulur.
 Ayşe
Nur Bahçekapılı
 
Türkiye Büyük Millet Meclisi
 
Başkan Vekili

Adı Soyadı: Seçim
Çevresi:
1) Uğur Bayraktutan Artvin
2) Ziver Özdemir Batman
3) Mustafa Kalaycı Konya
4) Mehmet Kasım
Gülpınar Şanlıurfa
5) Dilek Yüksel Tokat
BAŞKAN –
Bilgilerinize sunulmuştur. 
Meclis
araştırması komisyonundan bir istifa tezkeresi vardır, okutuyorum: 

B) Önergeler
1.- İstanbul Milletvekili Sedef Küçük’ün, Kadına
Yönelik Şiddetin Sebeplerinin Araştırılarak Alınması Gereken Önlemlerin
Belirlenmesi Amacıyla Kurulan Meclis Araştırması Komisyonu üyeliğinden istifa
ettiğine ilişkin önergesi (4/232)
Türkiye Büyük Millet Meclisi Başkanlığına
Kadına Yönelik
Şiddetin Sebeplerinin Araştırılarak Alınması Gereken Önlemlerin Belirlenmesi
Amacıyla Kurulan Meclis Araştırması Komisyonundaki görevimden istifa ediyorum. 
Gereğini
saygılarımla arz ederim. 27.01.2015

 Sedef
Küçük
 İstanbul
BAŞKAN –
Bilgilerinize sunulmuştur. 
Meclis
araştırması açılmasına ilişkin üç önerge vardır, ayrı ayrı okutuyorum: 

C) Meclis Araştırması Önergeleri
1.- Kırklareli Milletvekili Mehmet S. Kesimoğlu ve 25
milletvekilinin, İğneada’ya
kurulması planlanan entegre termik santral ile nükleer santralin çevreye
vereceği zararların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1182)
Türkiye Büyük Millet Meclisi Başkanlığına
Ekolojik
özellikleri nedeniyle koruma altında olması gereken İğneada'ya kurulacak olan
entegre termik santral ve kurulması planlanan nükleer santralin çevreye
vereceği zararların tespiti, alınacak önlemlerin araştırılması ve doğabilecek
sorunların engellenmesi için Anayasa’nın 98’inci ve Türkiye Büyük Millet
Meclisi İçtüzüğü’nün 104’üncü ve 105’inci maddeleri gereğince Meclis
araştırması açılmasını arz ederiz.
1) Mehmet Siyam
Kesimoğlu (Kırklareli)
2) Turgut Dibek (Kırklareli)
3) Engin Altay (Sinop)
4) Mustafa Sezgin
Tanrıkulu (İstanbul)
5) Gürkut Acar (Antalya)
6) Ramazan Kerim
Özkan (Burdur)
7) Hasan Ören (Manisa)
8) Mustafa Serdar
Soydan (Çanakkale)
9) Muharrem Işık (Erzincan)
10)
Celal Dinçer (İstanbul)
11)
Ali Serindağ (Gaziantep)
12)
Selahattin Karaahmetoğlu (Giresun)
13)
Haluk Eyidoğan (İstanbul)
14)
Yıldıray Sapan (Antalya)
15)
Ali Haydar Öner (Isparta)
16)
Mehmet Hilal Kaplan (Kocaeli)
17)
Haydar Akar (Kocaeli)
18)
Birgül Ayman Güler (İzmir)
19)
Ali Özgündüz (İstanbul)
20)
Ali Sarıbaş (Çanakkale)
21)
İhsan Özkes (İstanbul)
22)
Namık Havutça (Balıkesir)
23)
Haluk Ahmet Gümüş (Balıkesir)
24)
Rahmi Aşkın Türeli (İzmir)
25)
Mevlüt Dudu (Hatay)
26)
Hasan Akgöl (Hatay)
Gerekçe:
Kırklareli
Demirköy'de ekolojik özellikleri, doğal ve turistik değerleriyle öne çıkan
İğneada beldemize entegre termik santral kurulması için ÇED süreci başlamıştır.
Bölgenin adı Türkiye'de kurulacak nükleer santral için de öne çıkmaktadır.
İğneada Longoz
Ormanları Avrupa’da birinci, dünyada da tek parçalı olması açısından
birincidir. Bölgenin can damarıdır. Bilimsel raporlara göre, hâkim kuzey
rüzgârları bütün baca gazlarını koruma altında olması gereken Longoz
Ormanlarına ve su kaynaklarına çöktürecek, doğal kaynakları kirletecektir.
Ayrıca, bu
ormanlara zarar vermek uluslararası antlaşmalara ve bizzat bakanlıkların eylem
planlarına aykırıdır. Türkiye Turizm Stratejisi (2023) Eylem Planı’nda "10
yeni turizm kentinin araştırma ve planlama çalışmaları tamamlanacak"
denilmektedir. "İğneada Kıyıköy Eko-Turizm Kenti" birinci sıradadır.
Taraf olduğumuz Ramsar Sözleşmesi’ne göre İğneada Longoz Ormanları yıl sonuna
kadar uluslararası koruma altına alınmalıdır. 1/100.000 ölçekli Trakya Alt
Bölgesi Ergene Havzası Revizyon Çevre Düzeni Planına göre de, İğneada ve
Kıyıköy doğa ve spor turizminin geliştirileceği alanlar arasında sayılmaktadır.
1/25.000 ölçekli planda da İğneada- Kıyıköy beldelerinin "eko-turizm"
kenti olarak değerlendirileceği belirtilmektedir. Türkiye Turizm Stratejisi
(2007-2013) Eylem Planı’nda ise İğneada, Karadeniz yat turizmi merkezlerinden
sayılmakta, yat turizminin İğneada'dan Hopa'ya kadar geliştirilmesi
öngörülmektedir.
Küresel Çevre
Fonu (GEF) hibe katkısı ile Çevre ve Orman Bakanlığı-Dünya Bankası arasında
01/08/2000'de imzalanan "Biyolojik Çeşitlilik ve Doğal Hayat
Yönetimi" projesi kapsamında ise, Dünya Bankası 8,2 milyon dolar, Orman
Bakanlığı ise 3,2 milyon dolar para katkısı sağlayarak, "longozu koruma
projesi" oluşturmuşlardır.
Ayrıca, programı AB'nin
Bulgaristan-Türkiye Sınır Ötesi İşbirliği kapsamında desteklenen, Çevre ve
Orman Bakanlığı; Doğa Koruma ve Millî Parklar Genel Müdürlüğü ve Orman Genel
Müdürlüğü koordinasyonunda yürütülen Kırklareli ilinin Karadeniz'e bakan
kısmını oluşturan Yıldız Dağlarında uygulanan "TR 06 02 16 Yıldız
Dağlarında Biyolojik Çeşitliliğin Korunması ve Sürdürülebilir Geliştirilmesi Projesi"
Aralık 2008 tarihinde uygulanmaya başlanmış ve Aralık 2009 tarihinde
tamamlanmıştır.
Dahası bu bölgeye santrallerin
kurulması, Biyolojik Çeşitlilik Sözleşmesi (Rio Konferansı), Karadeniz'in
Kirliliğe Karşı Korunması Sözleşmesi, Uzun Vadeli Sınır Ötesi Hava Kirliliği
Sözleşmesi gibi taraf olduğumuz uluslararası anlaşmalara da aykırıdır. Santral
Bulgaristan sınırına çok yakın olduğundan, uzmanlar gelecekte ciddi
uluslararası sıkıntılar doğuracağını ifade etmektedirler.
Ayrıca yine bilimsel raporlara göre, termik
santralin silolarındaki küller yer altı sularına karışarak zehir saçacak,
bölgede balıkçılığı bitirecek, santral akciğer hastalıklarına neden olacak ve
turizm bitecektir. Nükleer santralin yaratacağı daha ciddi riskleri aktarmaya
gerek bile yoktur.
Bu gerekçelerle, İğneada'ya kurulacak
olan entegre termik santral ve kurulması planlanan nükleer santralin çevreye
vereceği zararların tespiti, alınacak önlemlerin araştırılması ve doğabilecek
sorunların engellenmesi için Meclis araştırma komisyonu kurulması
gerekmektedir.

2.- Artvin Milletvekili Uğur Bayraktutan ve 33
milletvekilinin, Turkish Ground Service ile Türk Hava Yollarındaki
personel-aile ilişkisi iddialarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1183)
Türkiye Büyük Millet Meclisi Başkanlığına
Türk Hava Yollarında Hükûmetiniz
döneminde yönetime getirdiğiniz kişilerin kendi dost ve akrabalarını işe alarak
aile şirketiymiş gibi yönettiğini ve birçok vatandaşın önüne geçerek hiçbir
kritere tabi tutulmadan yakınlarının THY'ye işe sokulduğu iddiaları yazılı,
görsel ve işitsel basını ve kamuoyunu yoğun bir şekilde meşgul etmektedir.
Akla hayale sığmayan personel aile
ilişkisi iddialarının belirlenip araştırılması amacıyla Anayasa'nın 98’inci ve
İç Tüzük’ümüzün 104’üncü ve 105’inci maddeleri gereğince Meclis araştırması
komisyonu açılmasını saygılarımızla arz ederiz.
1) Uğur Bayraktutan  (Artvin)
2) Mehmet Volkan Canalioğlu (Trabzon)
3) Ali Rıza Öztürk (Mersin)
4) Ensar Öğüt  (Ardahan)
5) Atilla Kart  (Konya)
6) İlhan Demiröz  (Bursa)
7) Orhan Düzgün  (Tokat)
8) Sena Kaleli  (Bursa)
9) Haydar Akar  (Kocaeli)
10) Mehmet Hilal Kaplan  (Kocaeli)
11) Turgut Dibek  (Kırklareli)
12) Haluk Eyidoğan  (İstanbul)
13) Süleyman Çelebi  (İstanbul)
14) Ahmet İhsan Kalkavan  (Samsun)
15) Selahattin Karaahmetoğlu  (Giresun)
16) Ayşe Eser Danışoğlu  (İstanbul)
17) Aytuğ Atıcı  (Mersin)
18) Osman Oktay Ekşi  (İstanbul)
19) Bihlun Tamaylıgil  (İstanbul)
20) Vahap Seçer  (Mersin)
21) Turhan Tayan  (Bursa)
22) Ali Özgündüz  (İstanbul)
23) Birgül Ayman Güler  (İzmir)
24) Muharrem İnce  (Yalova)
25) Muharrem Işık  (Erzincan)
26) Ayşe Nedret Akova (Balıkesir)
27) Engin Altay  (Sinop)
28) Namık Havutça  (Balıkesir)
29) Turgay Develi  (Adana)
30) Veli Ağbaba (Malatya)
31) Hasan Ören (Manisa)
32) Mehmet Ali
Susam (İzmir)
33) Faik Öztrak (Tekirdağ)
34) Hüseyin
Aygün (Tunceli)
Gerekçe:
Sözcü
gazetesinin araştırmacı, gazeteci usta yazarı Uğur Dündar'ın 14/10/2012 tarihli
köşe yazısında AKP'nin bir çiftliği var; THY... “Topçu Havayolları” başlıklı
yazıda yönetim kurulu başkanı Hamdi Topçu ile hemşehri ve akrabalarından oluşan
yönetici kadro THY'yi AKP'nin çiftliği gibi kullanıyor şeklindeki yazısında THY
yönetimi ve TGS yönetiminin nasıl kadrolaştığını, nasıl haksızca eşini ve
dostunu işe aldığını tek tek isim vererek iddia ediliyor.
AKP İstanbul İl
Başkanı Aziz Babuşçu'nun yeğeni Kadir Babuşçu THY'nin yer hizmetleri sunan
TGS'de muhasebe şefi olarak çalıştığını...
TGS (Turkish
Ground Service) Genel Müdürü Bayram Özçelik'in akrabası olarak aynı yerde Turan
Özçelik, Can Özçelik, Ahmet Kemal Özçelik, Ali Haydar Özçelik, Ayhan Özçelik,
Ayşe Özçelik, Hüseyin Emre Özçelik ve Recep Özçelik isimli akrabalarının
çalıştığını...
TGS Genel Müdürü
Bayram Özçelik'in kayınbiraderi Mehmet Şişman isimli bir kişi Genel Müdürlük
özel kalem müdürlük görevine terfi ettiğini... 
Mehmet Şişman'ın
Sabiha Gökçen Hava Limanında atölye şefliği yapan Turgay Şişman adında bir
akrabasının çalıştığını...
 Bilişim
Teknolojileri Müdürü Kamil Kartal'ın Genel Müdür Bayram Özçelik’in yakın
akrabası olduğunu...
Türk Hava
Yollarına yer hizmetleri sunan Turkish Ground Service'te (TGS), torpilli
ortaokul ve lise mezunlarının şef, üniversite mezunlarının da memur olarak
çalıştırıldıkları...
 Rize AKP
teşkilatıyla, AKP'li Çayeli Belediyesi'nin, THY ve TGS için adeta bir iş bulma
kurumu gibi çalıştığını...
 AKP Rize İl
Başkanı Hikmet Ayar'ın oğlu Yusuf Alperen Ayar'ın önce TGS'ye alındığını,
oradan da THY'ye kaydırıldığı...
 TGS'de çalışan
Katibe ve Enes Topçu'nun babalarıyla amca çocuğu olduğu, Katibe ve Enes
Topçu'nun dayıları Mehmet Demirkapu'nun da THY'de müdürlük yaptığı…
 Eyüp Sultan
Topçu'nun ise Londra THY Müdürlüğü bünyesinde Ticaret Şefi olarak görev
yaptığı...
 Kamil Kartal'ın
kızı Hayriye Kartal’ın Yönetim Sistemleri Müdürlüğünde memur olarak
çalıştığını...
Kamil Kartal'ın
oğlu Fatih Furkan Kartal’ın aynı yerde bir müddet çalışıp daha sonra bu yerden
kendi isteğiyle ayrıldığı ve Trabzon, İzmir, Antalya havalimanları başta olmak
üzere bir çok akraba, dost ve arkadaşlarının, aile şirketiymiş gibi TGS’yi ve
THY'yi işgal ettiği kamuoyunu yoğun bir şekilde meşgul etmektedir.
Yukarıda
belirtilen hususlar ışığında, “Türk Hava Yollarında ve (Turkish Ground Service)
TGS'de aile şirketi kuruluyor.” iddialarının doğruluğunun kurulacak bir Meclis
Araştırma Komisyonu tarafından görülmesi ve tespit edilmesi THY ve TGS'nin
geleceği ve kurumsal kimliği açısından önem arz etmektedir. İşe girme sırasında
birçok vatandaşın hakkı âdeta gasp edilerek Hamdi Topçu, Bayram Özçelik ve
birçok AKP yöneticisinin akrabaları bir çiftlikmiş gibi, koşulsuzca işe
alınmıştır. İddia edilen usulsüzlüklerin belirlenmesi amacıyla, Anayasa'nın
98’inci ve İçtüzüğümüzün 104’üncü ve 105’inci maddeleri gereğince Meclis
araştırma komisyonu açılmasını saygılarımızla arz ederiz.

3.- Mersin Milletvekili Ali Öz ve 20 milletvekilinin,
uzaktan eğitim konusunun araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1184)
Türkiye Büyük Millet Meclisi Başkanlığına
Uzaktan eğitim
dünyada üzerinde önemle durulan ve gelecek vaat eden bir eğitim yaklaşımıdır.
Uzaktan eğitime olan talep ve bu konuda yapılan araştırmalarla ilgili
Anayasa’nın 98’inci İç Tüzük’ün 104’üncü ve 105’inci maddeleri gereğince ekte
sunulan gerekçe çerçevesinde Meclis Araştırması açılmasını arz ve teklif
ederiz.
1)  Ali Öz  (Mersin)
2) Mehmet
Şandır  (Mersin)
3) Oktay
Vural  (İzmir)
4) Lütfü
Türkkan  (Kocaeli)
5) Sadir
Durmaz  (Yozgat)
6) Erkan
Akçay (Manisa)
7) Kemalettin
Yılmaz  (Afyonkarahisar)
8) Bülent
Belen  (Tekirdağ)
9) Özcan
Yeniçeri  (Ankara)
10) Seyfettin
Yılmaz  (Adana)
11) Murat
Başesgioğlu  (İstanbul)
12) Sinan Oğan
 (Iğdır)
13) Alim Işık  (Kütahya)
14) Ali
Halaman  (Adana)
15) Reşat
Doğru  (Tokat)
16) Mehmet
Günal  (Antalya)
17) Emin Haluk
Ayhan  (Denizli)
18) Mustafa
Kalaycı  (Konya)
19) Hasan
Hüseyin Türkoğlu  (Osmaniye)
20) Enver
Erdem  (Elazığ)
21) Mehmet
Erdoğan  (Muğla)
Gerekçe: 
Bilgisayar ve
İnternet çağı olan günümüzde bilgi ve teknolojideki değişme ve gelişmeler
yaşantımızı da tümüyle değiştirmektedir. Artık tüm bilgiler ulaşılabilir ve
yenilenebilir bir hâl almıştır. Dünyanın dört bir yanından insanlar İnternet
ağları sayesinde birbirleriyle iletişim kurmakta, bilgi paylaşımında bulunmaktadır.
Bilgisayarlar
yaşantımızın vazgeçilmez bir parçası hâlini almıştır. Bu değişime paralel
olarak “bilgisayar okuryazarlığı” gündeme gelmiş ve bu ihtiyaca cevap
verebilmek için okullarda bilgisayar eğitimine ağırlık verilmeye başlanmıştır.
Eğitim sistemleri de bilgisayarların sağladığı imkânlardan faydalanmaya
başlamış ve çağımızın eğitim sistemi hâlini alan "uzaktan eğitim” sistemi
gelişmeye başlamıştır.
Uzaktan eğitim,
öğretmen ve öğrencilerin coğrafi olarak ayrı oldukları ortamlarda aralarındaki
bağın teknolojik araçlarla kurulduğu eğitim sistemidir. Dünyada çağdaş uzaktan
eğitimin kökeni mektupla öğretime dayanmaktadır. İlk uzaktan eğitim çalışması
1728’de Amerika'da yayınlanan bir reklam ile başlamaktadır. Söz konusu reklamda
bir öğretmen haftalık ders notlarını göndererek "steno (daktilo)
dersleri" vereceği öğrencileri aramaktadır.
Uzaktan eğitimin
gelişim evreleri teknolojideki gelişmeyle paralel seyretmektedir. Mektupla
başlayan uzaktan eğitim çalışmaları radyo ve televizyonun kullanılmasıyla devam
etmiş ve günümüzde kişisel bilgisayarların ve İnternet’in kullanıldığı
"web-tabanlı" bir eğitim sistemi hâlini almıştır.
Çeşitli
sebeplerle yüz yüze eğitim veren kurumlara devam edemeyen öğrencilere hizmet
veren uzaktan eğitim programları, yükseköğretimde daha fazla öğrenciye
ulaşılarak eğitimde fırsat eşitliğinin sağlanmasına da katkıda bulunmaktadır.
Çalışmak zorunda olduğu için eğitimini tamamlamayanlara, cinsiyet ayrımcılığı
yüzünden eğitim hayatının dışında bırakılan kadınlara, bedensel engellilere,
mahkûmlara eğitim hakkı tanımaktadır.
Bireyler
yaşantıları süresince ailevi ya da ekonomik engeller, sağlık sorunları,
yaşanılan bölgede eğitim kurumları olmaması gibi sebeplerle devam edemedikleri
eğitimlerine dönme şanslarını uzaktan eğitimle tekrar kazanmakta, eğitim
hayatları için ikinci bir şans elde etmektedirler; evlerinden ayrılmadan,
mesleki yaşamlarını kesintiye uğratmadan eğitimlerine devam etmektedirler.
Dünya ülkeleri
teknolojik altyapılarının elverdiği şekilde uzaktan eğitim çalışmalarına yön
vermektedirler. Bu doğrultuda bütün dünyada uzaktan eğitim veren birimlerin
sayısı giderek artmaktadır. Bu okullarda burslu eğitim verilebildiği gibi,
tamamen öğrencinin maddi durumuyla ilişkili olarak seçilebilecek bölüm ve
programlar da vardır. Türkiye'de uzaktan eğitim veren okulların hiçbirinde
burslu eğitim yoktur. Fakat ABD'de yerleşik okullarda bunun örneğine
rastlanılabilir.
Yurdumuzda uzaktan yükseköğretimi
temsil eden başlıca yükseköğrenim kurumu Anadolu Üniversitesi Açıköğretim
Fakültesidir. Bu güzide ve köklü yükseköğrenim kurumumuz, dünyadaki diğer
örnekleri de hesaba katılınca, global anlamda en tecrübeli kitlesel uzaktan
yükseköğrenim kurumlarından birisidir.
Sonuç olarak,
uzaktan eğitim dünyada üzerinde önemle durulan ve gelecek vaat eden bir eğitim
yaklaşımıdır. Uzaktan eğitime olan talep ve bu konuda yapılan araştırmalar gün
geçtikçe artmaktadır.
Konunun TBMM
tarafından da araştırılması başta yükseköğretim kurumları olmak üzere eğitimin
her alanında etkinlik kazandıracaktır.
Önergemiz bu
amaçla hazırlanmıştır.
BAŞKAN –
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır. 
Adalet ve
Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır; okutup işleme alacağım ve oylarınıza sunacağım.

V.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun çalışma
saatlerinin yeniden düzenlenmesine; gündemin “Kanun Tasarı ve Teklifleri ile Komisyonlardan
Gelen Diğer İşler” kısmında bulunan 335 sıra sayılı Kanun Tasarısı’nın bu
kısmın 5’inci sırasına, bastırılarak dağıtılan 683 sıra sayılı Kanun
Tasarısı’nın ise kırk sekiz saat geçmeden yine bu kısmın 6’ncı sırasına
alınmasına ve diğer işlerin sırasının buna göre teselsül ettirilmesine; 3, 10,
17 ve 24 Şubat 2015 Salı günkü birleşimlerinde sözlü sorular ile diğer denetim
konularının görüşülmeyerek gündemin “Kanun Tasarı ve Teklifleri ile
Komisyonlardan Gelen Diğer İşler” kısmında yer alan işlerin görüşülmesine; 4,
11, 18 ve 25 Şubat 2015 Çarşamba günkü birleşimlerinde sözlü soruların
görüşülmemesine; 683 sıra sayılı Kanun Tasarısı’nın İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi 
 
28/01/2015
Türkiye Büyük Millet Meclisi Başkanlığına
Danışma
Kurulunun 28/01/2015 Çarşamba günü (bugün) toplanamadığından, İç Tüzük’ün
19’uncu maddesi gereğince, Grubumuzun aşağıdaki önerisinin Genel Kurulun
onayına sunulmasını arz ederim.
 Ahmet
Aydın
 
Adıyaman
 
AK PARTİ Grup Başkan Vekili
Öneri: 
Gündemin
"Kanun Tasarı ve Teklifleriyle Komisyonlardan Gelen Diğer İşler"
kısmında bulunan 335 sıra sayılı Kanun Tasarısı’nın bu kısmın 5’inci sırasına;
bastırılarak dağıtılan 683 sıra sayılı Kanun Tasarısı’nın ise 48 saat geçmeden
yine bu kısmın 6’ncı sırasına alınması ve diğer işlerin sırasının buna göre
teselsül ettirilmesi,
Genel Kurulun;
29 Ocak 2015
Perşembe günkü birleşiminde 683 sıra sayılı Tasarısı’nın görüşmelerinin
tamamlanmasına kadar çalışmalarına devam etmesi; bu birleşimde 683 sıra sayılı
Tasarısı’nın görüşmelerinin tamamlanamaması hâlinde haftalık çalışma günlerinin
dışında 30 Ocak 2015 Cuma günü saat 14.00'te toplanması ve bu birleşiminde "Kanun
Tasarı ve Teklifleriyle Komisyonlardan Gelen Diğer İşler" kısmında yer
alan işlerin görüşülmesi ve 683 sıra sayılı Tasarısı’nın görüşmelerinin
tamamlanmasına kadar çalışmalarına devam etmesi,
03, 10, 17 ve 24
Şubat 2015 Salı günkü birleşimlerinde sözlü sorularla diğer denetim konularının
görüşülmeyerek gündemin "Kanun Tasarı ve Teklifleri ile Komisyonlardan
Gelen Diğer İşler" kısmında yer alan işlerin görüşülmesi,
04, 11, 18 ve 25
Şubat 2015 Çarşamba günkü birleşimlerinde sözlü soruların görüşülmemesi,
03 Şubat 2015
Salı günkü birleşiminde 15.00-24.00; 04 ve 05 Şubat 2015 Çarşamba ve Perşembe
günkü birleşimlerinde 14.00-24.00 saatleri arasında,
10,  17 ve 24
Şubat 2015 Salı günkü birleşiminde 15.00-21.00 saatleri arasında;
11,  12, 18, 19,
25 ve 26 Şubat 2015 Çarşamba ve Perşembe günkü birleşimlerinde 14.00-21.00
saatleri arasında;
çalışmalarına
devam etmesi;
683 sıra sayılı
Kanun Tasarısı’nın İç Tüzük’ün 91’inci maddesine göre temel kanun olarak
görüşülmesi ve bölümlerinin ekteki cetveldeki şekliyle olması,
Önerilmiştir.




683
  Sıra Sayılı
Maden
  Kanunu ile Bazı Kanunlarda Değişiklik Yapılmasına Dair
Kanun
  Tasarısı (1/1012)




BÖLÜMLER


BÖLÜM MADDELERİ


BÖLÜMDEKİ
  MADDE SAYISI




1. BÖLÜM


1 ila 18 inci maddeler arası


18







19 ila 30 uncu maddeler arası







2. BÖLÜM


(Çerçeve 23 üncü maddeyle ihdas olunan ek madde 10
  ile ek madde 11 ve
Çerçeve 24 üncü madde ile ihdas olunan geçici 21;
  geçici 22; geçici 23; geçici 24; geçici 25; geçici 26; geçici 27; geçici 28;
  geçici 29 ve geçici 30 uncu maddeler dahil)


22




TOPLAM MADDE SAYISI


40




BAŞKAN – Sayın
milletvekilleri, birleşime on dakika ara veriyorum.
Kapanma Saati: 14.37

İKİNCİ OTURUM
Açılma Saati: 14.58
BAŞKAN: Başkan Vekili Sadık YAKUT
KÂTİP ÜYELER:
Muhammet Bilal MACİT (İstanbul), Muhammet Rıza YALÇINKAYA (Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 48’inci Birleşiminin İkinci
Oturumunu açıyorum.
Biraz önce
okunan Adalet ve Kalkınma Partisi grup önerisinde değişiklik olduğundan şimdi
öneriyi tekrar okutup bu şekliyle işleme alacağım: 

1.- AK PARTİ Grubunun, Genel Kurulun çalışma
saatlerinin yeniden düzenlenmesine; gündemin “Kanun Tasarı ve Teklifleri ile
Komisyonlardan Gelen Diğer İşler” kısmında bulunan 335 sıra sayılı Kanun
Tasarısı’nın bu kısmın 5’inci sırasına, bastırılarak dağıtılan 683 sıra sayılı
Kanun Tasarısı’nın ise kırk sekiz saat geçmeden yine bu kısmın 6’ncı sırasına
alınmasına ve diğer işlerin sırasının buna göre teselsül ettirilmesine; 3, 10,
17 ve 24 Şubat 2015 Salı günkü birleşimlerinde sözlü sorular ile diğer denetim
konularının görüşülmeyerek gündemin “Kanun Tasarı ve Teklifleri ile
Komisyonlardan Gelen Diğer İşler” kısmında yer alan işlerin görüşülmesine; 4,
11, 18 ve 25 Şubat 2015 Çarşamba günkü birleşimlerinde sözlü soruların
görüşülmemesine; 683 sıra sayılı Kanun Tasarısı’nın İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi 
28/01/2015
Türkiye Büyük Millet Meclisi Başkanlığına
Danışma
Kurulunun 28/01/2015 Çarşamba günü (bugün) toplanamadığından, İç Tüzük’ün
19’uncu maddesi gereğince, Grubumuzun aşağıdaki önerisinin Genel Kurulun
onayına sunulmasını arz ederim.
 Ahmet Aydın
 
Adıyaman
 
AK PARTİ Grup Başkan Vekili
Öneri: 
Gündemin
"Kanun Tasarı ve Teklifleriyle Komisyonlardan Gelen Diğer İşler"
kısmında bulunan 335 sıra sayılı Kanun Tasarısı’nın bu kısmın 5’inci sırasına;
bastırılarak dağıtılan 683 sıra sayılı Kanun Tasarısı’nın ise 48 saat geçmeden
yine bu kısmın 6’ncı sırasına alınması ve diğer işlerin sırasının buna göre
teselsül ettirilmesi,
Genel Kurulun;
29 Ocak 2015
Perşembe günkü birleşiminde 683 sıra sayılı Tasarısı’nın görüşmelerinin
tamamlanmasına kadar çalışmalarına devam etmesi; 
03, 10, 17 ve 24
Şubat 2015 Salı günkü birleşimlerinde sözlü sorularla diğer denetim konularının
görüşülmeyerek gündemin "Kanun Tasarı ve Teklifleri ile Komisyonlardan
Gelen Diğer İşler" kısmında yer alan işlerin görüşülmesi,
04, 11, 18 ve 25
Şubat 2015 Çarşamba günkü birleşimlerinde sözlü soruların görüşülmemesi,
03, 10,  17 ve
24 Şubat 2015 Salı günkü birleşiminde 15.00-21.00 saatleri arasında;
04, 05, 11,  12,
18, 19, 25 ve 26 Şubat 2015 Çarşamba ve Perşembe günkü birleşimlerinde
14.00-21.00 saatleri arasında;
çalışmalarına
devam etmesi;
683 sıra sayılı
Kanun Tasarısı’nın İç Tüzük’ün 91’inci maddesine göre temel kanun olarak
görüşülmesi ve bölümlerinin ekteki cetveldeki şekliyle olması,
Önerilmiştir.




683
  Sıra Sayılı
Maden
  Kanunu ile Bazı Kanunlarda Değişiklik Yapılmasına Dair
Kanun
  Tasarısı (1/1012)




BÖLÜMLER


BÖLÜM MADDELERİ


BÖLÜMDEKİ
MADDE
  SAYISI




1. BÖLÜM


1 ila 18 inci maddeler arası


18







19 ila 30 uncu maddeler arası







2. BÖLÜM


(Çerçeve 23 üncü maddeyle ihdas olunan ek madde 10
  ile ek madde 11 ve
Çerçeve 24 üncü madde ile ihdas olunan geçici 21;
  geçici 22; geçici 23; geçici 24; geçici 25; geçici 26; geçici 27; geçici 28;
geçici 29 ve geçici 30 uncu maddeler dahil)


22




TOPLAM MADDE SAYISI


40



BAŞKAN – Adalet
ve Kalkınma Partisi grup önerisi lehinde söz isteyen Mehmet Doğan Kubat,
İstanbul Milletvekili.
Buyurun Sayın
Kubat. (AK PARTİ sıralarından alkışlar)
MEHMET DOĞAN
KUBAT (İstanbul) – Sayın Başkanım, çok değerli arkadaşlarım; yüce heyetinizi
saygılarımla selamlarım.
Grup önerimizde
Türkiye Büyük Millet Meclisinin gündemi ile şubat ayı çalışma saatlerine
ilişkin öneriler yer almaktadır. Buna göre, Güney Afrika’yla ilgili bir
uluslararası sözleşme var, aciliyeti olduğundan dolayı onu bugün 5’inci sıraya
almayı öneriyoruz.
Yine, Maden
Kanunu’nda Değişiklik Yapılmasına İlişkin -dün sıra sayısı alıp dağıtılan-
Kanun Tasarısı’nın da bugün, 6’ncı sıraya almak suretiyle, görüşmelerine
başlamayı planlıyoruz. Yarın, perşembe günü Maden Kanunu’nun bitimine kadar
çalışma önerilmektedir.
Şubat ayı
içerisindeki salı ve çarşamba günleri sözlü soruların kaldırılması, salı
günleri 15.00-21.00, çarşamba ve perşembe günleri ise 14.00 ile 21.00 saatleri
arasında çalışmasını yine öneriyoruz. 
Bildiğiniz
üzere, dün, değerli arkadaşlar, Veterinerlik Hizmetleri Hakkındaki Kanun’un
oylamasında yeter sayı bulunamamıştı. Şimdi, bu grup önerimizin oylamasından
sonra, inşallah, onu oylayıp akabinde Güney Afrika’yla ilgili uluslararası
sözleşmenin de görüşmelerini yaptıktan sonra Maden Kanunu’nun görüşmelerine
başlamayı ve yarın da kısmet olursa bitirmeyi planlıyoruz.
Yüce heyetinizi
saygıyla selamlıyorum.
Teşekkür
ediyorum. (AK PARTİ sıralarından alkışlar)
BAŞKAN –
Teşekkür ediyorum.
Grup önerisi
aleyhinde söz isteyen Levent Gök, Ankara Milletvekili.
Buyurun Sayın
Gök. (CHP sıralarından alkışlar)
LEVENT GÖK
(Ankara) – Sayın Başkan, değerli milletvekilleri; Adalet ve Kalkınma Partisi
Grubunun getirmiş olduğu grup önerisi üzerinde söz aldım. Hepinizi sevgiyle,
saygıyla selamlıyorum.
Sayın Başkan,
değerli milletvekilleri; ülkemizin çok önemli sorunları var, çok önemli
problemleri var. Bu problemleri Meclis çatısı altında çözmek mümkün ama
uluslararası standartları yakalamış, tüm dünyanın kabul ettiği ölçülerde, en
ileri ülke hangi yasada ne uygulamışsa onu Türkiye için yapmamız mümkündür.
Ancak, iktidar partisinin sürekli çoğunluğuna güvenerek dayattığı yasalarla,
bu, ülkemizde gerçekleşmiyor. Biz, burada, muhalefet partileri olarak olanca
gücümüzle yapılan yanlışları anlatıyoruz, bunların bütün dünya tarafından
izlendiğini ve herkesin gördüğünü de ifade ediyoruz ama ne yazık ki Adalet ve
Kalkınma Partisi Grubu, çoğunluk oylarını sanki demokrasinin bir gereğiymiş
gibi sunarak ve onun arkasına sığınarak birbiri ardına kendi dayattığı yasaları
getiriyor. 
Sayın Başkan,
değerli milletvekilleri; Türkiye dış dünyada itibarını kaybetmiştir.
Türkiye’nin komşuları kalmamıştır, komşularıyla huzuru kalmamıştır. Türkiye’nin
itibarını artırmamız, Adalet ve Kalkınma Partisinin, iktidarın bu tutumundan
vazgeçmesine bağlıdır.
Bugün Türkiye,
Başbakan Yardımcımız şu anda, dün Birleşmiş Milletlerde, Cenevre’de bir
sınavdan geçiyor değerli milletvekilleri; kan ter içinde, sorulan sorulara
cevaplar verilemiyor. Pek çok yasa burada görüşülürken bizler muhalefet olarak
ne söylemişsek karşınıza bir bir çıkıyor.
Bakın, bugün
Türkiye, Birleşmiş Milletler Evrensel Periyodik İnceleme Kurumunun yılda 2 kez
yaptığı toplantılarda sorguya çekilen bir ülke hâline gelmiştir ve aldığı notu
da önümüzdeki günlerde göreceksiniz, çıkacak raporda. Başbakan Yardımcısı
Bülent Arınç şu anda ve dünkü yapılan toplantılarda sorulan sorular karşısında
cevap veremiyor. Bakın, karşısına birer birer neler çıkıyor:
“Yargı
bağımsızlığında Türkiye çok geri noktalarda.” diyorlar. Bunun cevabını verin.
Bunun cevabı verilemiyor.
Çocuk hakları
ihlalleri; tüm dünyanın üzerine titrediği çocuklar konusunda dünyanın evrensel
standartlarının çok altında görülüyor Türkiye’miz ve bunun cevabı verilemiyor.
Kadına
yönelik şiddet; her gün artan kadın cinayetleri, öldürülen ya da yaralanan
kadınlarla Türkiye neredeyse dünyada kadın cinayetleri konusunda birinci ülke
durumuna geldi değerli arkadaşlarım. “Bunları önleyemiyorsunuz.” diye bizlere
soruyorlar. 
İnternet,
ifade özgürlüğü, dünyanın en hassas konuları. Başbakan Yardımcısı, Türkiye’deki
31 tutuklu ya da mahkûm gazetecinin neden orada tutuklu kaldığını anlatmaya
çalışıyor, onlar anlamıyorlar, “Bizde ifade özgürlüğü vardır, biz bir tek
gazetecinin içeride kalmasını, mahkûm olmasını anlayamıyoruz.” diye Başbakan
Yardımcınıza söylüyorlar. “Hukukun üstünlüğü” diyorlar “hukukun üstünlüğü.” 
Bakın,
burada önceki yıllarda bir Ombudsman Yasası çıkardık, İnsan Hakları Kurumu
Yasası çıkardık. Biz buradan söyledik “Bunlar Paris İlkeleri’ne aykırı. Siz
bunları çıkarırsınız ama Birleşmiş Milletler bunu kabul etmez.” Şimdi Birleşmiş
Milletlerde Başbakan Yardımcısı bunların hesabını veriyor değerli arkadaşlarım
ve “Paris İlkeleri çerçevesinde Ombudsman Kurumunuzu, İnsan Hakları Kurumunuzu
uyarlamanız lazımdır.” diye Başbakan Yardımcısına sert eleştiriler yapılıyor.
Önümüzdeki günlerde yayınlanacak Türkiye raporu Türkiye’nin çok ağır insan
hakları ihlalleriyle karşılaştığının çok acı ve ibret verici bir tablosu olarak
önümüze sunulacaktır. 
Bunların
tüm nedeni iktidardır değerli milletvekilleri. Bütün bu yasalar çıkarken
söylediklerimizi yapmadınız, uygulamaları hep kendi iktidarınız lehine kullandınız.
Şimdi, İçişleri Komisyonundan geçmiş bir iç güvenlik paketi var. Buradan
hepinize tarihî bir uyarıda bulunmak istiyorum: Bu yasa, “iç güvenlik paketi”
adıyla adlandırılan bu yasa, Türkiye’nin elinde patlamaya hazır bir bomba
gibidir. Bu yasayla Türkiye’deki tüm kişisel hürriyetlerin, temel hak ve
özgürlüklerin olağanüstü kısıtlandığı, valilere, polise olağanüstü yetkilerin
verildiği bu yasayı bütün modern dünyanın kabul etmesi söz konusu değildir. 
Bu
yasayı biz bütün dünya kabul etmedi diye değil, kendi insanlarımızın özgürlük
ve hürriyet anlayışlarından dolayı kabul etmeyelim ve buraya getirmeyelim
değerli arkadaşlar. Kendi emniyetinizi yaratmak istiyorsunuz, kendi silahlı
kuvvetlerinizi kurmak istiyorsunuz. O yasayla İçişleri Bakanına illerde jandarma
alay komutanlarını, ilçelerde jandarma bölük komutanlarını atama yetkisi
veriyorsunuz. 
Değerli
milletvekilleri, yargının yürütmeye, emniyetin tamamının yürütmeye, Silahlı
Kuvvetlerin bir kısmının yürütmeye bağlı olduğu bir yerde siz neden
bahsediyorsunuz? Demokrasinin adı kalmaz. Türkiye koşar adım diktatörlüğe doğru
gidiyor. Bu tarihî uyarımızı lütfen dinleyiniz. Bu yasayı geri çekin, bu yasa
Türkiye'de iç barışı zorlayan bir yasa olarak karşımızda duracaktır ve
Türkiye'de çatışmalara neden olacaktır. Yani, siz en basit bir barışçıl
gösteride dahi polise ve valiye olağanüstü yetkiler verirseniz, yargıyı devre
dışı bırakırsanız Türkiye'de demokrasinin, temel hak ve özgürlüklerin
korunmasından asla söz edemezsiniz. 
Türkiye önemli
sınavlardan geçiyor. “Adalet” diyorlar, “hukukun üstünlüğü” diyorlar. 
Bakın, üç yıl
önce Uludere’de elim bir olay yaşandı ve 34 yurttaşımız öldürüldü. Bugüne kadar
iktidar sözcüleri “Konu yargıda, bu olay karanlık dehlizlerde kalmayacak.” diye
sunumlarda bulundular, konuşmalar yaptılar. Geçtiğimiz günlerde, değerli
arkadaşlarım, Hükûmetiniz adına, Adalet Bakanlığı adına, mağdur ailelerin
Anayasa Mahkemesindeki bireysel başvurusuna verilen cevapta, maalesef,
iktidarın tutumu da ortaya çıktı. Elimde bulunan Adalet Bakanlığının göndermiş
olduğu bu yazıda iktidar, Uludere’de gerçekleşen olaya makul bir olay gözüyle
bakıyor değerli arkadaşlarım. Böyle bir olay olabilir mi? “Kaçınılmaz hata”
yorumuna o da katılıyor. “Kaçınılmaz hata ve makul bir olay.” Bunu kabul etmek
mümkün değildir. 34 yurttaşımızın kanı daha hâlâ yerlerdedir. 
İktidar
sözcülerine sesleniyorum: Bu savunmayı geri çekiniz. Bu savunma iktidarınızın
bugüne kadar “Karanlık dehlizlerde kalmayacak.” sözünün tam da aynısını
belgeleyen bir yazıdır, bir savunmadır. Uludere bu savunmayla karanlık
dehlizlere iletilmek istenmektedir. Buna hakkınız yok. 34 gencin -parçalanmış
cesedinin- annelerinin, babalarının yanık yüreklerini, onların adalet
duygularını tatmin etmek hepimizin görevi. Bütün ölümler acıdır. Bütün
ölümlerde, herkesin, Türkiye Cumhuriyeti vatandaşı herkesin faili kim olursa
olsun yargılanmasını talep etme hakkı vardır. Niçin Uludere’den esirgiyorsunuz
bunu? Aileler mahkeme mahkeme sürünüyor ve hâlâ bir adım atılamamıştır. 
Yine, Başbakan
Yardımcısına dün Cenevre’de deniyor ki Gezi olayları kastedilerek: “Pek çok
kişi öldürüldü, çocuk öldürüldü.” Başbakan Yardımcısı cevap veriyor: “Ama Ali
İsmail’in davasında mahkeme on yıl ceza verdi.” Bunun arkasına sığınıyor.
Değerli milletvekilleri, Ali İsmail Korkmaz’ın davasındaki Kayseri’deki
mahkeme, adam öldürmeden dolayı değil, kasten yaralama neticesinde ölüme
sebebiyet vermekten dolayı ceza verdi. Düşünün siz, bir insan bedeni yerlerde
duracak, onlarca tekmeye, onlarca şiddete, onlarca sopaya maruz kalacak, bu bir
yaralama olarak nitelendiriliyor. Böyle bir şey olabilir mi? Türkiye bunlardan
birer birer mahkûm olur değerli arkadaşlarım. 
Türkiye’mizi biz
İnsan Hakları Mahkemesi kapısı önünde süründürmeyelim, adaleti tesis edelim.
Türkiye insanı buna layıktır. Türkiye insanının, her yöresinde yaşayan
insanlarımızın adaletten aynı ve eşit ölçüde pay almaya hakkı vardır;
Gezi’dekilerin de vardır, Cizre’de ölenlerin de vardır.
Cizre’yi
konuşmuyoruz. Ne oldu Cizre’de? 7 vatandaşımız öldürüldü önceki hafta, kim
vurdu, kim öldürdü daha belli değil. Polis kurşunu çıkıyor, o gizleniyor. Sonra
polis kurşunu olduğu ortaya çıkıyor. Değerli arkadaşlarım, insan hayatı bu
kadar bedava değil. İnsanlarımızı böyle karanlık ilişkilerde, karanlık
oyunlarda birer birer yok eden bir anlayışı mahkûm etmemiz gerekiyor.
Türkiye'nin önünü ancak böyle açabiliriz. Cizre’deki olaylar konusunda daha
kamuoyu aydınlatılmayı bekliyor. 
Değerli
milletvekilleri, toplumun yararına gördüğümüz her noktada destek olmaya varız
ama iktidarın dayatmalarında her zaman da karşınızdayız.
Hepinizi
sevgiyle, saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum.
Öneri aleyhinde
söz isteyen Süleyman Nevzat Korkmaz, Isparta Milletvekili.
Buyurun Sayın
Korkmaz. (MHP sıralarından alkışlar)
S. NEVZAT KORKMAZ
(Isparta) – Sayın Başkan, değerli milletvekilleri; hepinizi saygıyla
selamlıyorum. AKP grup önerisi aleyhinde söz aldım. 
Bu, tabii, son
dakika değişiklileri bizim yeni karşılaştığımız bir şey değil, gene bunun bir
benzerini şimdi görüyoruz. Bu, açıkçası, Meclis Genel Kurulunu çalıştırma
yükümlülüğü olan çoğunluk partisinin plansızlığıdır, programsızlığıdır,
beceriksizliğidir. Bizim bu durumda, tabii, defalarca uyarılarımız bugüne kadar
hâlâ dikkate alınmamıştır. 
Değerli
arkadaşlar, Tarım Bakanlığının biraz sonra oylaması da yapılacak bir tasarısı
Genel Kuruldan muhtemeldir ki geçecek. Ancak bu kanunun müzakere süresinin
yeterli olmadığı da, bize özellikle, muhalefet milletvekillerine iletilen
taleplerden ortaya çıkıyor. 
Burada dün
itibarıyla muhalefet milletvekilleri, Milliyetçi Hareket Partisi
milletvekilleri, Tarım Bakanlığına Türk çiftçisinin, köylüsünün sorunlarını
defalarca dile getirdi ama Allah’a çok şükür Türk çiftçisinden, köylüsünden
değil de Fransız Hükûmetinden Fransa’ya hizmet edilenlere verilen Şövalye
Nişanı almış bir Tarım Bakanımız var. Beyefendi, muhalefetin her eleştirisine
“Bunlardan istifade edeyim. Bir dinleyelim bakalım, çözüme bir önerileri var
mı, katabilir miyiz bu önerileri.” diye böyle bir gayret gösterme yerine her
lafa, maşallah, bir cevabı var. 
Bu dünyanın, bu
ülkenin adamları değil sanki, Sayın Bakanı, Hükûmet üyelerini dinlediğimiz
zaman, her şey güllük gülistanlık. Çiftçimiz altın dönemini yaşıyor, efendim,
köylümüzün hiçbir problemi yok. Kendisinin de meslektaşları olan, değerli
arkadaşlar, 70 bini aşkın ziraat, gıda, su ürünleri, balıkçılık teknolojisi
mühendisleri, veteriner hekimler, teknikerler, teknisyenler muzdarip. Eminim ki
sadece muhalefet milletvekillerine gelmiyor, sizlere de, iktidar partisi
milletvekillerine de ulaşıyor bu sorunlar. Bir taraftan, okumuş yazmış bu
insanlar hizmet etmek için atama bekliyorlar, kendilerine “İş yok.” deniliyor,
bir taraftan da plansızca üniversiteler, eğitim kurumları iş olmadığı söylenen
alanda her yıl binlerce mezun vermeye devam ediyor. Yine, bir taraftan da
ülkede ciddi bir işsizlik problemi yaşanırken Bakanlar Kurulu Genel Sekreteri
Sayın Davutoğlu, Avrupa’ya “İşsizlerinizi bize gönderin.” diyor, bizde işsizlik
problemi yoktur gibi. Gerçekten, kendisiyle mi kafa buluyor, milletle mi kafa
buluyor, anlaşılır gibi değil. Ya bu ülkenin adı Türkiye değil değerli
arkadaşlar ya da bu bakanlar başka bir ülkenin bakanları olsa gerek. 
Tarım Bakanlığı
alımları son derece yetersiz; son on yılda Bakanlığa TARGEL alımıyla birlikte
küçük çaplı alımlar olmuşsa da şu anda gıdasını, ürününü ithale çevirmiş bir
ülke için son derece düşük rakamlar bunlar. Ziraat mühendisi yoktur, veteriner
yoktur ama ithal hayvan, ithal saman, ithal buğday vardır. Bir bilen olmayınca
çiftçi de teknolojik gelişmelerden habersizdir, hâlâ babadan, dededen kalma
yöntemlerle tarım yapmaya ve karnını doyurmaya gayret etmektedir. “Hizmet satın
alsın.” da diyemezsiniz çiftçiye, zaten çiftçinin elinde avucunda bir şey
kalmamıştır ki özel muayenehanelere, efendim, özel bürolara gidip bu hizmeti
talep etsin. 
Gıda
mühendisleri için de son derece sıkıntılı; gıda denetimleri, efendim, gıda
zehirlenmeleri ülkenin en önemli konusu olmasına rağmen devletin elinde yeteri
kadar bu denetimi yapacak gıda mühendisi yoktur. Tekniker ve teknisyenler
içinse gerçekten durum vahamettir. Taşeron şirketlerde, eğitimleriyle uzaktan
yakından ilgisi olmayan hususlarda asgari ücretlerle istihdam edilmeye
çalışılmaktadır. 
Milliyetçi
Hareket Partisi olarak Tarım Bakanlığına, bu mesleklerden özellikle teknik
eleman vasfındakilerin mutlaka daha fazla alınması, Bakanlıkta daha çok
istihdam edilmesiyle ilgili önerimizi yineliyoruz. Eğer bu hususta muhalefetten
bir katkı, bir destek de isterse Milliyetçi Hareket Partisi olarak özellikle
ziraat mühendislerimizin, gıda mühendislerimizin, teknisyen ve teknikerlerin
istihdam edilmesiyle ilgili elimizden gelen desteği de vereceğimizi beyan
ediyoruz. 
Yine, bir başka
konu, değerli milletvekilleri, bu kanun görüşülürken üretici birliklerinin
sorunları da dile getirildi ama söylediğim gibi “Bu birliklere bir dokun, bin
ah işit.” demişler, sıkıntılar had safhada. Arkadaşlar, bu kanunun görüşülmesi
süresi bu sorunları dillendirmeye ya da bir çözüm üretmeye asla yeterli değil.
Örneğin, meyve üreticileri birlikleri var. Bazı sorunları dillendirmemizi
istediler, hemen belirteyim: Osmaniye Düziçi Meyve Üreticileri Birliği Başkanı
İsmet Topal Bey Yönetim Kurulu adına bir talep göndermiş. Bunun Genel Kurul
gündeminde dillendirilmesini istiyor. 
Burada, tabii,
Isparta milletvekillerimiz de var. Isparta, bildiğiniz üzere çekirdekli
meyvenin başkenti yani elma üretimi Türkiye’deki üretimin, toplam üretimin
yüzde 25’i yani sofranıza gelen her dört elmadan 1 tanesi Ispartalı değerli
arkadaşlar, kayısı üretimi yüzde 8, yine kiraz üretimi yüzde 13. Bu bakımdan
tüm iller için önemli olan meyve üreticileri birlikleri Isparta için çok daha
fazla önemli. 
Meyve
üreticileri birlikleri için, genel kurul öncesi mali denetimlerinin yeminli
mali müşavirlerce yapılabilmesi şartını getirdi AKP 2011’de çıkardığı bir
yasayla. Bir kere değerli arkadaşlar, her ilde, özellikle küçük illerde yeminli
mali müşavir bulmak konusunda sıkıntı duyuluyor. Bulsanız da zaten elektrik ve
su parasını ödemekten aciz bu birliklerden denetim parası olarak, değerli arkadaşlar,
3,5 milyar lira isteniyor. Bu birliklerin, gönüllülük esasına dayalı birlikler
olduğunu, aidatlarla ayakta kalmaya çalıştıklarını ben size hatırlatmak
istiyorum. Bir taraftan, hakikaten ayakta kalmaya çalışan bir birlik, bir
taraftan da efendim tarım dostu, ziraat dostu olduğunu iddia ederek ortalıkta
dolaşan bir Tarım Bakanı. Diğer birliklere dayatılmayan bu zorlama, meyve
üreticileri birlikleri için değerli arkadaşlar, bir zulümdür. Ya yeminli mali
müşavir denetimi dayatmasını kaldırın yahut da hiç olmazsa belirli bir bütçenin
üzerine çıkmış birlikler için getirin bu denetimi. 
Bir de değerli
milletvekilleri, diğer üretici birliklerinde olduğu gibi meyve üreticileri
birliklerinde de üyeliğin, destekleme primleri alınabilmesinde zorunlu hâle getirilmesini
temin edelim. Niye? Çünkü, temsilî demokrasilerde örgütlülük esası son derece
önemlidir. Devlet, meyve üreticileri birliklerini korumak ve gelişmelerini
temin etmek için bu üyelik şartını mutlaka getirmelidir diye düşünüyorum.
Tarım
arazilerinde yine, dönüme göre maliyet çıkartılmaktadır ama değerli arkadaşlar,
meyve bahçelerinde ağaç başına bir maliyet ve bakım masrafı hesaplanmaktadır.
On yıllık ve 10 dönümlük bir bahçede ortalama 400 ağaç olduğunu düşünürseniz,
bunlara Tarım Bakanlığının vermiş olduğu destek mazotta 4 lira 6 kuruş, gübrede
6 lira, değerli arkadaşlar, yani toplam 1 dönümde 10 lira 6 kuruş
verilmektedir. Bu, hakikaten şaka gibi bir rakam, bu rakamın en az 150 ila 160
lira olması gerekiyor.
Değerli
arkadaşlar, yine bir başka garabeti paylaşmak istiyorum sizlerle: Osmaniye
milletvekilimiz bir soru soruyor Ermenek faciasından sonra, maden alanında
yaşanan facialar ve can kayıplarıyla alakalı. Bakanlık bir cevap veriyor
değerli arkadaşlar, Çalışma Bakanlığı, yıl yıl dökümlerini yapmış; 2011, 2012,
2013 ama değerli arkadaşlar, 2014 yılına gelince haziran ve eylül arasında
kendisine bir zaman dilimi belirlemiş, bu rakamları veriyor. Kıymetli
arkadaşlar, niye? Çünkü, Soma ve Ermenek’teki rakamları vermek istemiyor
Bakanlık çünkü bu rakamları verdiği zaman rakamlar patlayacak.
Değerli
arkadaşlar, bu, tam bir şark kurnazlığıdır; bu, milleti, muhalefeti hafife
almak demektir; değerli arkadaşlar, bu, millî iradeye, sadece muhalefete değil
ama Türkiye Büyük Millet Meclisi Genel Kurulunun iradesine saygısızlıktır.
Yani, kandırmaya çalışıyor, işte kanmadığımız ortada. Hakikaten şu soruyu
millet adına sormak istiyorum: Değerli Bakan, bu rakamları gizleyerek huzura
ereceğinizi mi düşünüyorsunuz? Yani, bunun, kafasını kuma gömen deve kuşunun
tavrından ne farkı var? Devlet adamlığı, ciddiyeti, onuru, dürüstlüğü nerede,
bunu bizim sorgulamamız lazım.
Değerli
arkadaşlar, bu rakamlar bundan sonra muhalefet tarafından çok daha titizlikle
incelenecektir. Zerre güvenimiz kalmamıştır. Bugüne kadar muhalefetin sormuş
olduğu suallere cevap vermediğinizi biliyorduk ama böyle bilerek yanlış
rakamlar verdiğinizi de buradan gördük, gözümüz üzerinizde. 
Yüce milleti
saygıyla selamlıyorum. (MHP sıralarından alkışlar)
BAŞKAN –
Teşekkür ediyorum.
Öneri lehinde
söz isteyen Ahmet Aydın, Adıyaman Milletvekili.
Buyurun
Sayın Aydın. (AK PARTİ sıralarından alkışlar) 
AHMET
AYDIN (Adıyaman) – Teşekkür ediyorum. 
Sayın
Başkanım, değerli milletvekili arkadaşlar; bugün, çarşamba günü itibarıyla, AK
PARTİ Grubu olarak Meclisin gündemini belirlemek ve aynı zamanda bundan sonraki
çalışma sürelerine dair bir grup önerisi getirmiş bulunuyoruz.
Bu
grup önerisi, bundan önceki grup önerileri ve yine bundan sonra getireceğimiz
grup önerilerinin tamamı da milletimizin gündeminde olan konulara ilişkindir.
Dolayısıyla, halkımızın talebi, beklentisi, umudu ne ise Meclis olarak burada,
iktidar grubu olarak, özellikle AK PARTİ olarak bizler, halkımızın beklentisi
içerisinde olan bu tür taleplerin, sorunların çözümüne yönelik halkımızın daha
rahat bir ortamda yaşaması, birliği, beraberliği, kardeşliği, adaleti ve
milletimizin kalkınması, Türkiye’nin gelişmesi adına getireceğimiz önerilerdi
ve bundan sonra da aynı şekilde, yine, bu beklentilere dair önerileri getirmeye
devam edeceğiz. 
Zira,
bugün, madencilerin çokça beklediği, hem işverenlerin hem de işçilerin, işçi
kardeşlerimizin özellikle bu noktada sıkıntılarını giderecek olan çok önemli
bir kanunu, Maden Kanunu’nu burada hep birlikte görüşeceğiz. Ve biz bunu
görüşürken de dün de diğer muhalefet parti gruplarıyla da görüşmüştük, bugün ve
yarın bu konuyu gündeme alacağımızı söylemiştik. Dolayısıyla, bizim de arzumuz,
bizim de isteğimiz milletimizin beklentisi olan konularda, milletimizin
sorunlarını çözecek olan her noktada, aynı şekilde, muhalefetin bu noktada
duyarlılığını görmek.
Özellikle
değerli arkadaşlar, bugün, tabii, birçok şey ifade edildi belki burada ama AK
PARTİ’yle birlikte on iki-on iki buçuk yıllık iktidar sürecinde artık eski
Türkiye’nin söylemlerinin burada olmayacağını, yeni Türkiye’nin söylemleriyle
gelişen, büyüyen, modernleşen bir Türkiye, bireysel hak ve özgürlüklerin ön
planda olduğu, toplumsal bütünleşmenin, birliğin, beraberliğin, kardeşliğin
merkezi bir Türkiye noktasında yeni söylemler geliştirmek gerektiği noktasında
birtakım ifadeler ben de kullanmak istiyorum. 
Zira, Türkiye bir hukuk devletidir.
Türkiye eğer bir hukuk devletiyse yasama, yürütme ve yargı erklerinin görevleri
Anayasa’da bellidir, ilgili yasalarda bellidir. Bu yasalar çerçevesinde herkes
kendi görevini kendi yetkisi çerçevesi içerisinde yürütmek durumundadır.
Dolayısıyla, özellikle yargının görmüş olduğu konular noktasında, yürütmeden ya
da yasamadan yargıya baskı yapılmasını beklemenin de doğru bir şey olmadığını
ifade etmek istiyorum. Zira, defalarca, özellikle tutuklu gazeteciler konusu
hep gündeme getiriliyor. Avrupa’da da gündeme getirildi, Sayın Başbakanımıza da
bu konu soruldu.
Değerli
arkadaşlar, Türkiye’de sadece ve sadece gazetecilik görevinden dolayı, sadece
ve sadece yazdığı yazıdan dolayı içeride olan kaç kişi var? Bunun özellikle
sorgulanmasını istiyorum.
MAHMUT TANAL
(İstanbul) – Hidayet Bey içeride.
AHMET AYDIN
(Devamla) - Bunun üzerinden siyaset devşirmeye çalışanların buna dikkat
etmesini istiyorum.
Şunu özellikle
herkes bilsin: Türkiye’de hiç kimse layüsel değildir, hiç kimse sorumsuz
değildir. Her kim olursa olsun, görevi, mevkisi, makamı ne olursa olsun, eğer
söylediği söylem, işlediği fiil kanunlar nezdinde suç oluşturuyorsa, bu,
gazeteci de olsa karşılığını görmek durumunda. Gazetecilik mesleğinden dolayı
değil de ama başka birtakım suçlamalardan, hırsızlıktan gasba kadar, başka
başka, adını burada sayamayacağım birçok suçlamayla karşı karşıyaysa ve o
suçlardan dolayı mahkûm olmuşsa, değerli arkadaşlar, kusura bakmayın, yani
kalkıp burada savunmanın da hiçbirimize faydası yok. Burada kimseyi kayıracak
durumda değiliz. Bu ülkede yaşayan herkes bu kanunlara uymak zorundadır. 
Dolayısıyla,
bizler, özellikle gazeteci kardeşlerimiz, arkadaşlarımız açısından birçok
yasada, birçok noktada ciddi değişiklikler yaptık. Yazdığı yazıdan dolayı suç
olmaması noktasında, işlenen suçun beş yıl süreyle ertelenmesini sağlayan
bizler olduk. İfade özgürlüğündeki engelleri kaldıran bizler olduk.
Demokratikleşme yolunda attığımız adımlar, yapmış olduğumuz reformlar
ortadadır. Dün konuşamadıklarımızı eğer bugün burada konuşuyorsak, dün
yapamadıklarımızı pekâlâ yapabiliyorsak, kusura bakmayın arkadaşlar, biraz da
geldiğimiz nokta açısından, Türkiye'nin geldiği nokta açısından yapılanların da
biraz takdir edilmesini beklemesek ama yapılan düzgün şeyleri de en azından
olumsuz bir şekilde de kamuoyunun gündemine getirmemek lazım.
Varsa
olumsuzluklar yargı nezdinde, evet, biz de üzerimize düşeni yapalım, herkes
üzerine düşeni yapsın, yargı da üzerine gitsin. 
S.
NEVZAT KORKMAZ (Isparta) – Ortada yargı mı bıraktınız Ahmet Bey ya!
AHMET
AYDIN (Devamla) - Yanlışa hiçbirimiz sahip çıkmayız. 
S.
NEVZAT KORKMAZ (Isparta) – Sen hukukçusun. Ortada yargı mı bıraktınız ya!
AHMET
AYDIN (Devamla) - Değerli kardeşlerim, yine burada çok ağır, çok yanlış bir
ifade kullanıldı. Bu ülkenin Başbakanı, yeni Türkiye'nin yeni Başbakanı, AK
PARTİ’nin Genel Başkanıyla ilgili olarak “Bakanlar Kurulunun Genel
Sekreterliğini yapıyor.” denmesini ben şiddetle kınıyorum, reddediyorum ve bunu
ayıplıyorum. (AK PARTİ sıralarından alkışlar) 
S.
NEVZAT KORKMAZ (Isparta) – Ayinesi iştir kişinin lafa bakılmaz! Koltuğuna sahip
çıksın, koltuğuna!
AHMET
AYDIN (Devamla) – Bu ülkede Başbakanın da, Cumhurbaşkanının da, Bakanlar
Kurulunun da kimlerden müteşekkil olduğu ve görev ve yetkileri Anayasa’da, o
beğenmediğimiz Anayasa’da bile bellidir, ilgili yasalar çerçevesinde bellidir. 
S.
NEVZAT KORKMAZ (Isparta) – Koltuğuna sahip çıksın!
MAHMUT
TANAL (İstanbul) - Başbakanlık binasını niye teslim etti Ahmet Bey?
S.
NEVZAT KORKMAZ (Isparta) – Yasaları Cumhurbaşkanına hatırlatın! 
AHMET
AYDIN (Devamla) - Arkadaşlar, dolayısıyla, bakın, kendi ülkenizin geldiği
noktayla biraz gurur duyun.
S.
NEVZAT KORKMAZ (Isparta) – Parlamenter demokrasinin gereklerini Cumhurbaşkanına
hatırlatın!
AHMET
AYDIN (Devamla) - Gurur duyun, gurur duyun. Anayasa’ya açın, bakın, Anayasa’da
kimin, ne görevi varsa…
S.
NEVZAT KORKMAZ (Isparta) – Anayasa “Cumhurbaşkanı tarafsızdır.” diyor. Hâlâ AKP
Genel Başkanı gibi konuşuyor.
AHMET
AYDIN (Devamla) - Eğer Sayın Cumhurbaşkanı “Ben bu görevimi kullanacağım.”
diyorsa ve Anayasa bu noktada gerekli gördüğü hâllerde Cumhurbaşkanını Bakanlar
Kurulunu toplamaya çağırma yetkisi vermişse ve bu yetki, 10 Ağustosta da bir
kez daha, Anayasa’nın ötesinde, halk tarafından tescil edilmişse…
S.
NEVZAT KORKMAZ (Isparta) – Anayasa’ya uysun Cumhurbaşkanı!
AHMET
AYDIN (Devamla) - Çünkü “Ben bu görevleri kullanacağım. Anayasa’nın ve
yasaların vermiş olduğu yetkiyi ben kullanacağım. Ben artık Cumhurbaşkanı
olarak statükonun bekçiliğini yapmayacağım, kutsayan devlet anlayışından öte,
milleti önceleyen, insani merkezî olan ve Türkiye'nin tüm sorunlarıyla
ilgileneceğim.” dedi Cumhurbaşkanı. 
S.
NEVZAT KORKMAZ (Isparta) – Ortada devlet mi bıraktınız Ahmet Bey ya! Kutsaması
mı kaldı? Ortada devlet bırakmadınız ya!
AHMET
AYDIN (Devamla) - Ve Sayın Cumhurbaşkanı, Sayın Başbakanla da istişare etmek
üzere gününü belirleyerek Bakanlar Kurulunu toplantıya çağırdı. Bundan sonraki
sürede çağırabilir mi? Anayasa o yetkiyi vermiş, gerek gördüğü hâlde bir kez
daha çağırır, çağırabilir, bu yetkisi var. Dolayısıyla, açıp o Anayasa’ya bir
defa bakmanız lazım. Kimseyi bu noktada tahkir edemezsiniz, hele ki kendi
ülkenizin Başbakanını, Cumhurbaşkanını bu şekilde “Milliyetçiyim.” diyen
birilerinin bunu yapmaması lazım. Bunu ayıplıyorum, bunu kınıyorum.
S.
NEVZAT KORKMAZ (Isparta) – Sayın Cumhurbaşkanına söyle, Başbakanın hukukuna
saygı duysun!
AHMET
AYDIN (Devamla) - Değerli arkadaşlar, Başbakan kendi hukukunu savunur. 
S.
NEVZAT KORKMAZ (Isparta) – Ben Meclisin bir milletvekili olarak parlamenter
sistemin gereğini söylüyorum.
AHMET
AYDIN (Devamla) - Sayın Cumhurbaşkanı da hem kendi hukukunu hem de Başbakanın
hukukunu gözetir. 
MAHMUT
TANAL (İstanbul) – Başbakanlık binasına sahip çıkamadı.
AHMET
AYDIN (Devamla) - Başbakanın hukukunu savunmak size kalmadı, size düşmedi
arkadaşlar. 
S.
NEVZAT KORKMAZ (Isparta) – Nasıl bize düşmedi ya!
AHMET
AYDIN (Devamla) - Siz de kendi haddinizi bilin, hukukunuzu bilin.
S.
NEVZAT KORKMAZ (Isparta) – O zaman bizim Başbakanımız değil madem, bizim
Başbakanımız değil bilemeyeceksek.
AHMET
AYDIN (Devamla) - Dolayısıyla, bu ülkede herkes kendi hakkını bilecek, kendi
haddini bilecek.
Yine, aynı
şekilde arkadaşlar, tarım sektörüyle ilgili olarak çok şey ifade edildi. Ben
birkaç rakam vereceğim. 1998-2002 arası, on iki, on üç yıllık süreçle AK PARTİ
iktidarındaki süreçleri bir mukayese edeceğim. 
1998-2002
döneminde tarımsal yurt içi hasılamız yüzde 34 azalmış, 33,8 milyar dolardan
23,7 milyar dolara düşmüş. Bizim dönemde ne olmuş? 23,7 milyar dolardan 61
milyar dolara çıkmış, yüzde 156 artmış. (AK PARTİ sıralarından alkışlar)
Yine, tarımda
kişi başı gelir, 1998-2002 döneminde 1.450 dolardan 1.064 dolara düşmüş. Bizim
dönemde ne olmuş? 1.064 dolardan almışız 3.475 dolara yükseltmişiz, yüzde 227
yükseltmişiz. 
Tarımsal
hasılada Avrupa’da biliyorsunuz 4’üncü sıradaydık, şimdi Avrupa’da 1’inci
sıraya yükseldik.
Tarımsal ihracat
noktasında 1998-2002 arasında aldığınız yerden yüzde 20 düşürmüşsünüz. 5 milyar
dolardan 4 milyara düşerken biz onu 4 milyar dolardan 17,7 milyar dolara çıkardık,
artış oranı yüzde 338. 
Tarımsal kredi
faiz oranları Ziraat Bankasında yüzde 59, tarım kredi kooperatiflerinde yüzde
69 iken, biz bunu yüzde 0 ile yüzde 8,25 aralığına çektik. 
Yine, tarımsal
kredilerin geri dönüş oranları arttı, üreticimiz aldığı krediyi artık
rahatlıkla ödeyebiliyor. 2002’de geri dönüş oranı Ziraat Bankasında yüzde
38’miş, tarım kredide de yüzde 71’miş. Bizim dönemde geri dönüş oranı Ziraat
Bankasında yüzde 99’a çıktı, tarım kredide de yüzde 97’ye çıktı.
Sonuç ortada,
kim çalışıyor, kim çalışmıyor; kim bu ülkeye, bu millete, çiftçiye, esnafa,
köylüye hizmet ediyor, kim etmiyor; zaten bu da her gittiğimiz seçimde millet
tarafından tescil edilir diyorum, tekrardan hepinizi saygıyla selamlıyor,
teşekkür ediyorum. (AK PARTİ sıralarından alkışlar) 
MAHMUT TANAL
(İstanbul) – Kim yolsuzluk yapıyor onu da bir anlat. Kim yolsuzluk yapıyor
Sayın Başkan? Hiç yolsuzluklara değinmedin Başkan ya!
S. NEVZAT
KORKMAZ (Isparta) – Sayın Başkan...
BAŞKAN - Teşekkür
ediyorum. 
Buyurun Sayın
Korkmaz. 
S. NEVZAT
KORKMAZ (Isparta) – Evet, 69’a... (AK PARTİ sıralarından gürültüler)
HAKAN ÇAVUŞOĞLU
(Bursa) – IMF’ye taahhütte bulunmuşlar destekleri kaldıracağız diye. 
BAŞKAN – Bir
saniye sayın milletvekili.
OSMAN AŞKIN BAK
(İstanbul) – İmza atmışlar, imza, Cottarelli’nin önünde. 
BAŞKAN – Sayın
milletvekilleri, isterseniz ara verelim, siz konuşmalara devam edin. 
Buyurun.
HAKAN ÇAVUŞOĞLU
(Bursa) – İki tarafın da rızası var.
BAŞKAN - Lütfen
sayın milletvekilleri, lütfen... Grup Başkan Vekili konuştu, daha niye söz
ediliyor, anlaşılır gibi değil gerçekten ya. 
Buyurun.
S. NEVZAT
KORKMAZ (Isparta) – Sayın Başkan, sayın hatip, benim sözlerimle ilgili, resmen
Başbakana saygısızlık yaptığımla ilgili bir ifade kullandı. Söz istiyorum. 
BAŞKAN –
Buyurun, iki dakika söz veriyorum sataşma nedeniyle.

VI.- SATAŞMALARA İLİŞKİN KONUŞMALAR
1.- Isparta Milletvekili S. Nevzat Korkmaz’ın, Adıyaman
Milletvekili Ahmet Aydın’ın AK PARTİ grup önerisi üzerinde yaptığı konuşması
sırasında şahsına sataşması nedeniyle konuşması
S. NEVZAT
KORKMAZ (Isparta) – Sayın Başkan, değerli milletvekilleri; tekrar saygıyla
selamlıyorum.
Kıymetli
arkadaşlar, bir: Muhalefet elbette eleştiri hakkını yerine getirecek. Sizin
muhalefetin her sözüne cevap yetiştirme gibi bir zorunluluğunuz yok. İktidar
ancak icraatlarıyla kendini ortaya koyar. Demek ki icraatlar konusunda
sıkıntınız var ki muhalefetin her sözüne cevap yetiştirmeye çalışıyorsunuz.
AHMET YENİ
(Samsun) – Saygılı olacaksın biraz, saygılı olacaksın. 
S. NEVZAT
KORKMAZ (Devamla) - Bakın, bilmeyen arkadaşlara söylüyorum, hukukçular bunu çok
iyi bilir: Türkiye Cumhuriyeti parlamenter sisteme tabi bir rejime sahiptir.
Parlamenter sistemde Cumhurbaşkanı yetkisiz ve sorumsuzdur. Bildiğiniz üzere,
Cumhurbaşkanının almış olduğu her türlü karar ilgili bakan ve Başbakan
tarafından sorumluluk uhdesinde bulundurulur.
AHMET AYDIN
(Adıyaman) – Yetkisi var, sorumluluğu yok. 
S. NEVZAT
KORKMAZ (Devamla) – Hatta tek başına atacağı imzalardan dahi sorumsuzdur. 
AHMET AYDIN
(Adıyaman) – Ama yetkisi var. 
S. NEVZAT
KORKMAZ (Devamla) – Kıymetli arkadaşlar, şimdi, “Cumhurbaşkanını halk seçti.”
diyor, doğru, Cumhurbaşkanını halk seçti. 
OSMAN AŞKIN BAK
(İstanbul) – Kim seçti? Halk seçti tabii. 
S. NEVZAT
KORKMAZ (Devamla) – Bir şey demiyorum, bir sakin ol. 
OSMAN AŞKIN BAK
(İstanbul) – Yüzde 52’yle halk seçti kardeşim, seçmedi mi?
S. NEVZAT
KORKMAZ (Devamla) – Bir sakin ol kardeşim, bir sakin ol. 
Cumhurbaşkanını
halk seçti ama Cumhurbaşkanına “Başkanlık sisteminin Başkanı” diye oy vermedi
ki, yahut sen vatandaştan “Başkanlık sistemine geçmeyi kabul ediyor musun?”
diye yetki istemedin ki. Cumhurbaşkanının yetkileri 2014 Cumhurbaşkanlığı
seçiminden önce de aynı, sonra da aynı. Eğer Anayasa’nın bu hukukunu, bu
çerçevesini zorluyorsanız, o zaman Anayasa’nın 101’inci maddesindeki,
Cumhurbaşkanının o niteliklerini ve o tarafsızlığını zedelemiş olursunuz. Bu
istisnai yetki genelleştirilemez, genelleştirildiği zaman Sayın Erdoğan’ın
ortalıkta âdeta AKP Genel Başkanı gibi özellikle muhalefete yüklendiği
görülüyor, muhalefet de cevap hakkını kullanıyor. Cumhurbaşkanına saygı, önce
Cumhurbaşkanının kendi yetkileri çerçevesinde hareket etmesiyle mümkün, bir
partinin genel başkanı gibi hareket ediyor ise diğer partiler de o partinin
genel başkanı muamelesi yaparlar.
Teşekkür
ediyorum. (MHP sıralarından alkışlar)
AHMET AYDIN
(Adıyaman) – Yetki var, yetki, Anayasa’nın 104’üncü maddesine göre yetki var.
LÜTFÜ TÜRKKAN
(Kocaeli) – Bırakın Anayasa’yı, Anayasa mı bıraktınız da siz, Anayasa mı kaldı?
BAŞKAN –
Teşekkür ediyorum.
Sayın Gök,
buyurun.
LEVENT GÖK
(Ankara) – Sayın Başkan, AKP Grup Başkan Vekili Sayın Ahmet Aydın, konuşmam
üzerine yaptığı açıklamalarda Türkiye’deki tutuklu ya da mahkûm olan
gazetecilerin ifade özgürlüğü kapsamında değil başka suçlardan dolayı
tutuklanmış ya da mahkûm olmuş olduklarını açıkladı. Bu konuda ben bir açıklama
yapma gereğini duyuyorum. 
BAŞKAN –
Yerinizden söz verebilirim Sayın Gök.
Buyurun. 

VII.- AÇIKLAMALAR
1.- Ankara Milletvekili Levent Gök’ün, Adıyaman
Milletvekili Ahmet Aydın’ın AK PARTİ grup önerisi üzerinde yaptığı
konuşmasındaki bazı ifadelerine ilişkin açıklaması
LEVENT GÖK (Ankara) – Sayın Başkan,
Türkiye’de özellikle ifade hürriyeti konusundaki sınırlamalar ve bunu uygulayan
gazetecilerin karşılaştıkları -yargısal boyutuyla- tutuklanma ve mahkûmiyet
boyutu şu anda Türkiye’yi ne yazık ki gazetecilik alanında dünyada en çok
mahkûm olan ve tutuklanması bulunan ülkeler arasında birinci dereceye
çıkarmıştır. Bu övünülecek bir konu değildir. Elbette ifade özgürlüğünün
sınırları cebir ve şiddetin dışında kalmakla ilintilidir ama bugün pek çok
gazeteci arkadaşımızın yazdıklarından dolayı yargısal tacizlere ve tehditlere
uğradıklarını biliyoruz ve tam 31 gazetecinin de tamamına yakınının cebir ve
şiddet olmaksızın ifade hürriyeti kapsamında cezaevlerinde hem mahkûm hem de
tutuklu olduğunu kayıtlara geçirmemiz gerekiyor. Zaten sorgulanan da budur,
yoksa kimse bir şiddeti savunur hâlde değildir. Ama ifade özgürlüğü tüm
dünyanın, Birleşmiş Milletlerin, insan hakları kuruluşlarının aradığı bir
kıstastır, bizim karşı olduğumuz da zaten budur, ifade özgürlüğünü sağlamaktır.

Bu konuda ben de bir düzeltme gereğini
duydum. İçeride bulunan gazetecilerin tutuklanma sebebi ya da mahkûmiyet sebebi
ifade özgürlüğüne getirilen ağır ihlallerden dolayıdır.
BAŞKAN –
Teşekkür ederim.
Sayın Dağoğlu,
söz talebiniz var, ne için söz istiyorsunuz?
TÜRKAN DAĞOĞLU
(İstanbul) – Efendim, biraz evvel Sayın Levent Gök, sayın milletvekili
konuşurken çocuk hakları konusunda Türkiye'nin çok kötü bir durumda olduğunu…
BAŞKAN – Sayın
Dağoğlu, AK PARTİ grup önerisini görüşüyoruz, böyle bir… Lütfen…
TÜRKAN DAĞOĞLU
(İstanbul) – Ama, çocuk hakları konusunda fikir beyanında bulundular efendim.
BAŞKAN –
Teşekkür ederim efendim.


V.- ÖNERİLER (Devam)
A) Siyasi Parti Grubu Önerileri (Devam)
1.- AK PARTİ Grubunun, Genel Kurulun çalışma
saatlerinin yeniden düzenlenmesine; gündemin “Kanun Tasarı ve Teklifleri ile
Komisyonlardan Gelen Diğer İşler” kısmında bulunan 335 sıra sayılı Kanun
Tasarısı’nın bu kısmın 5’inci sırasına, bastırılarak dağıtılan 683 sıra sayılı
Kanun Tasarısı’nın ise kırk sekiz saat geçmeden yine bu kısmın 6’ncı sırasına
alınmasına ve diğer işlerin sırasının buna göre teselsül ettirilmesine; 3, 10,
17 ve 24 Şubat 2015 Salı günkü birleşimlerinde sözlü sorular ile diğer denetim
konularının görüşülmeyerek gündemin “Kanun Tasarı ve Teklifleri ile
Komisyonlardan Gelen Diğer İşler” kısmında yer alan işlerin görüşülmesine; 4,
11, 18 ve 25 Şubat 2015 Çarşamba günkü birleşimlerinde sözlü soruların görüşülmemesine;
683 sıra sayılı Kanun Tasarısı’nın İç Tüzük’ün 91’inci maddesine göre temel
kanun olarak bölümler hâlinde görüşülmesine ilişkin önerisi (Devam)
BAŞKAN - Öneriyi
oylarınıza sunuyorum: Kabul edenler… Kabul etmeyenler… Kabul edilmiştir.
Gündemin “Seçim”
kısmına geçiyoruz.

VIII.- SEÇİMLER
A) Komisyonlarda Açık Bulunan Üyeliklere Seçim
1.- Kadın Erkek Fırsat Eşitliği Komisyonunda açık
bulunan üyeliğe seçim
BAŞKAN - Kadın
Erkek Fırsat Eşitliği Komisyonunda boş bulunan ve Adalet ve Kalkınma Partisi
Grubuna düşen 1 üyelik için Nevşehir Milletvekili Murat Göktürk aday
gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir. 

2.- Kadına Yönelik Şiddetin Sebeplerinin Araştırılarak
Alınması Gereken Önlemlerin Belirlenmesi Amacıyla Kurulan Meclis Araştırması
Komisyonunda açık bulunan üyeliğe seçim
BAŞKAN - Kadına
Yönelik Şiddetin Sebeplerinin Araştırılarak Alınması Gereken Önlemlerin
Belirlenmesi Amacıyla Kurulan Meclis Araştırması Komisyonunda boşalan ve
Cumhuriyet Halk Partisi Grubuna düşen 1 üyelik için Balıkesir Milletvekili Ayşe
Nedret Akova aday gösterilmiştir. 
Oylarınıza
sunuyorum: Kabul edenler… Kabul etmeyenler… Kabul edilmiştir.
Gündemin
“Oylaması Yapılacak İşler” kısmına geçiyoruz.

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Veteriner Hizmetleri, Bitki Sağlığı, Gıda ve Yem
Kanununda Değişiklik Yapılmasına Dair Kanun Tasarısı ve Tarım, Orman ve
Köyişleri Komisyonu Raporu (1/983) (S. Sayısı: 653)(x)
BAŞKAN - Bu
kısımda yer alan Veteriner Hizmetleri, Bitki Sağlığı, Gıda ve Yem Kanununda
Değişiklik Yapılmasına Dair Kanun Tasarısı’nın açık oylamasına başlıyoruz.
Daha önce açık
oylamanın elektronik oylama cihazıyla yapılması kabul edilmişti.
Oylama için beş
dakika süre veriyorum.
(Elektronik
cihazla oylama yapıldı) 
BAŞKAN – Sayın
milletvekilleri, Veteriner Hizmetleri, Bitki Sağlığı, Gıda ve Yem Kanununda
Değişiklik Yapılmasına Dair Kanun Tasarısı’nın açık oylama sonucu: 
“Kullanılan oy
sayısı: 207
Kabul :207(x)
Kâtip Üye Kâtip
Üye
Muhammet Rıza
Yalçınkaya Bayram Özçelik

Bartın  Burdur”
Böylece, tasarı
kabul edilmiş ve kanunlaşmıştır. 
Şimdi, Gıda,
Tarım ve Hayvancılık Bakanı Mehmet Mehdi Eker teşekkür konuşması yapacaktır. 
Buyurunuz Sayın
Bakan. (AK PARTİ sıralarından alkışlar) 
GIDA, TARIM VE
HAYVANCILIK BAKANI MEHMET MEHDİ EKER (Diyarbakır) – Sayın Başkan, yüce Meclisin
değerli üyeleri; Veteriner Hizmetleri, Bitki Sağlığı, Gıda ve Yem Kanununda
Değişiklik Yapılmasına Dair Kanun Tasarısı biraz önce yapılan oylamayla
kanunlaşmıştır. Bununla, bu tasarıyla Türkiye’de gerek sığır yetiştiriciliğinde
gerek koyun, keçi yetiştiriciliğinde gerek manda yetiştiriciliğinde gerek arı
yetiştiriciliğinde yaklaşık 500 bin civarında üretici 81 vilayette daha rahat
örgütlenebilecek ve bunların örgütlenmesiyle daha iyi hizmetler üretilmesi
mümkün olacaktır. 
Tabii, bu
tasarının hazırlanması esnasında ve Mecliste dün görüşülmesi esnasında,
muhalefet partisi milletvekilleriyle de hem ana muhalefet partisi Cumhuriyet
Halk Partisiyle hem Milliyetçi Hareket Partisiyle hem de HDP’yle müşterek
önergeler verdik ve kendilerine de katkıları için çok teşekkür ediyorum.
Partilerin müşterek çabasıyla bu tasarı yasalaştı. Ben, gerek iktidar partisi
milletvekillerimize gerek muhalefet partisi milletvekillerine teşekkür
ediyorum. 
Sayın Başkan, değerli milletvekilleri;
tabii, dünkü konuşmalar esnasında sadece kayıtlara geçmesi açısından
düzeltilmesi gerekiyor, onun için bazı bir iki noktada bilgi arz etmem gerekiyor.
Öncelikle şu: Bizim Avrupa Birliği ülkeleriyle -tarımsal büyüklük açısından-
sadece küçük ülkelerle mukayese yaptığımız söylendi; bu, doğru değil. Ben
mukayeseyi Fransa’yla, Avrupa’nın en büyük tarım üreticisi ülkesiyle yaptım,
İtalya’yla, İspanya’yla yaptım. 2002 tarihinde Türkiye, Fransa’dan, İtalya’dan,
İspanya’dan sonra, tarımsal hasıla bakımından Avrupa’nın 4’üncü büyük
ülkesiydi, öbürlerinin zaten ilerisinde. 2013 yılında Türkiye 61 milyar dolar
hasılayla Fransa’nın, İspanya’nın, İtalya’nın önünde ve 2008 tarihinden bu
yana -sadece 2013 değil- Avrupa’nın en büyük tarımsal hasılasına sahip ülkesi.
Denildi ki: “Sadece cari fiyatlar söyleniyor.” Hayır, cari fiyatları sadece
söylemiyorum, dolar olarak yüzde 156, sabit fiyatlarla da yaklaşık yüzde 28
oranında bir büyüme oldu. 
Bir de benim şahsıma atfen dün birkaç
kere söylendiği için onu düzeltmem gerekiyor. İşte Fransa’dan benim nişan
almamla ilgili, ithalat yapmam gerekçesiyle nişan aldığıma dair… Aslında ben
bunu Mecliste daha önce arz etmiştim. Eğer bunun üzerinden bir nişan
verilecekse Türkiye'nin Fransa’ya vermesi lazımdı bu tarım alanında başarı
nişanını. Niye söylüyorum? Şundan: 2011 yılında Türkiye 487 milyon dolar
Fransa’ya gıda ve tarım maddesi ihraç etti, 361 milyon dolar ithal etti, 126
milyon dolar dış ticaret fazlamız var. 2012’de 130 milyon dolar dış ticaret
fazlamız var. 2013’te 197 milyon dolar dış ticaret fazlamız var. Yani, lütfen
bu konuda ne Türkiye’ye ne Türk çiftçisine, üreticisine ne de Türkiye'nin tarım
sektörüne haksızlık yapmayalım. Yani bu ödül de bana G20 sürecinde yaptığım
katkı ve küresel açlıkla mücadelede Türkiye Cumhuriyeti’nin Tarım Bakanlığının
sağladığı katkılar sebebiyle bu tarım alanında şövalye nişanı verilmişti 2012
yılında. Bunu işte “Oradan ithalat yaptınız da onun için verildi.” demek
insafsızlıktır ve Türkiye’ye de zarar veriyor. 
Şimdi, Türkiye,
net ihracatçıdır tarımda, ithalatçı değildir. Bunu tekrar tekrar kayıtlara
geçsin diye söylüyorum. Bütün rakamlarıyla, bütün detaylarıyla bunu benim
söylemem mümkün. Harmonize Sistem’e göre, 2002 yılında Türkiye’nin tarımsal
ihracatı 3,8 milyar dolar, 2013 yılında 17 milyar dolar. Türkiye’nin dış
ticaret dengesinde, buğdayda dün söylendi, “Efendim, Türkiye daha fazla buğday
ithal ediyor.” dendi, bu da doğru değildir. 2002’den bu yana Türkiye’nin toplam
ithalatının tutarı 10 milyar dolar, toplam ihracatının tutarı ise 16 milyar
dolar yani 6 milyar dolar fazlası var Türkiye’nin buğday ticaretinde, dünyaya
sattığında. 
Hollanda’yla
ilgili mukayese yapıldı. Hollanda’nın kendi tarım üretimi sadece 15 milyar
dolardır. 76 milyar dolar ithal ediyor, bunu ihraç ediyor. Biz de benzeri
şekilde ithalat yapıp, ihracat yapıyoruz. Bizimkine “Siz niye ithalat
yapıyorsunuz?” deniyor ama Hollanda bu ticareti sebebiyle alkışlanıyor. Bunu da
yadırgadığımı ifade etmek istiyorum. 
BAŞKAN – Sayın
Bakan, yasa görüşüldü biliyorsunuz. 
GIDA, TARIM VE
HAYVANCILIK BAKANI MEHMET MEHDİ EKER (Devamla) – Peki. 
Ben bunları
kayıtlara geçmesi açısından ifade etmek istedim. 
Hepinizi
saygıyla selamlıyorum. 
Hayırlı uğurlu
olsun. (AK PARTİ sıralarından alkışlar) 
BAŞKAN – Alınan
karar gereğince sözlü soru önergelerini görüşmüyor ve gündemin "Kanun
Tasarı ve Teklifleri ile Komisyonlardan Gelen Diğer İşler" kısmına
geçiyoruz.
1'inci sırada
yer alan, Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ve Anayasa Komisyonu Raporu'nun görüşmelerine kaldığımız yerden
devam edeceğiz.

2.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli Milletvekili
Kamer Genç’in; Türkiye Büyük Millet Meclisi İçtüzüğünün Bir Maddesinin
Değiştirilmesi Hakkında İçtüzük Teklifi ve Anayasa Komisyonu Raporu (2/242,
2/80) (S. Sayısı: 156)
BAŞKAN -
Komisyon? Yok. 
Ertelenmiştir. 
2'nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz. 

3.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 
BAŞKAN -
Komisyon? Yok. 
Ertelenmiştir. 
3'üncü sırada
yer alan, Ceza İnfaz Kurumları Güvenlik Hizmetleri Kanunu Tasarısı ve Adalet
Komisyonu Raporu'nun görüşmelerine kaldığımız yerden devam edeceğiz. 

4.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
BAŞKAN -
Komisyon? Yok. 
Ertelenmiştir. 
4'üncü sırada
yer alan, Türkiye Cumhuriyeti ve Ürdün Haşimi Krallığı Arasında Hükümlülerin
Nakline Dair Anlaşmanın Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlayacağız. 

5.- Türkiye Cumhuriyeti ve Ürdün Haşimi Krallığı
Arasında Hükümlülerin Nakline Dair Anlaşmanın Onaylanmasının Uygun Bulunduğu
Hakkında Kanun Tasarısı ve Dışişleri Komisyonu Raporu’nun (1/740) (S. Sayısı:
425)

BAŞKAN –
Komisyon? Yok. 
Ertelenmiştir. 
5'inci sıraya
alınan, Türkiye Cumhuriyeti Hükûmeti ile Güney Afrika Cumhuriyeti Hükûmeti
Arasında İkili Ulusal Komisyon Kurulmasına İlişkin Anlaşmanın Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu'nun
görüşmelerine başlayacağız. 

6.- Türkiye Cumhuriyeti Hükümeti ile Güney Afrika
Cumhuriyeti Hükümeti Arasında İkili Ulusal Komisyon Kurulmasına İlişkin
Anlaşmanın Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/663) (S. Sayısı: 335) (x)
BAŞKAN
– Komisyon ve Hükûmet? Yerinde. 
Komisyon Raporu
335 sıra sayısıyla bastırılıp dağıtılmıştır.
Tasarının tümü
üzerinde söz isteyen? Yok. 
Tasarının tümü
üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci maddeyi
okutuyorum: 

TÜRKİYE
CUMHURİYETİ HÜKÜMETİ İLE GÜNEY AFRİKA CUMHURİYETİ HÜKÜMETİ ARASINDA İKİLİ
ULUSAL KOMİSYON KURULMASINA İLİŞKİN ANLAŞMANIN ONAYLANMASININ UYGUN BULUNDUĞUNA
DAİR KANUN TASARISI

MADDE
1- (1) 7 Haziran 2012 tarihinde Ankara’da imzalanan “Türkiye
Cumhuriyeti Hükümeti ile Güney Afrika Cumhuriyeti Hükümeti Arasında İkili
Ulusal Komisyon Kurulmasına İlişkin Anlaşma”nın onaylanması uygun bulunmuştur.
BAŞKAN – Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
2’nci maddeyi
okutuyorum: 

MADDE
2- (1) Bu Kanun yayımı tarihinde yürürlüğe girer.
BAŞKAN –
Oylarınıza sunuyorum: Kabul edenler… Kabul etmeyenler… Kabul edilmiştir. 
3’üncü maddeyi
okutuyorum: 

MADDE
3- (1) Bu Kanun hükümlerini Bakanlar Kurulu yürütür.
BAŞKAN –
Oylarınıza sunuyorum: Kabul edenler… Kabul etmeyenler… Madde kabul edilmiştir. 
Tasarının tümü
açık oylamaya tabidir. 
Açık oylamanın
elektronik oylama cihazla yapılmasını oylarınıza sunuyorum: Kabul edenler...
Kabul etmeyenler... Kabul edilmiştir. 
İki dakika süre
veriyorum.
(Elektronik
cihazla oylama yapıldı)
BAŞKAN – Sayın
milletvekilleri, yapılan oylamada toplantı yeter sayısı bulunamamıştır.
Birleşime on
dakika ara veriyorum. 
Kapanma Saati: 15.56

ÜÇÜNCÜ OTURUM
Açılma Saati: 16.10
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur),Muhammet Rıza YALÇINKAYA (Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 48’inci Birleşiminin Üçüncü
Oturumunu açıyorum. 
335 sıra sayılı
Kanun Tasarısı’nın tümünün açık oylamasında toplantı yeter sayısı
bulunamamıştı.
Şimdi açık
oylamayı elektronik cihazla tekrarlayacağız.
Oylama için beş
dakika süre veriyorum.
(Elektronik
cihazla oylama yapıldı)
BAŞKAN – Sayın
milletvekilleri, Türkiye Cumhuriyeti Hükümeti ile Güney Afrika Cumhuriyeti
Hükümeti Arasında İkili Ulusal Komisyon Kurulmasına İlişkin Anlaşmanın
Onaylanmasının Uygun Bulunduğuna Dair Kanun Tasarısı açık oylama sonucu:




“Kullanılan Oy Sayısı


:


207







Kabul


:


207


(*)




















Kâtip Üye
 Bayram Özçelik
Burdur


Kâtip Üye
Muhammet Rıza Yalçınkaya
Bartın”



Böylece tasarı
kabul edilmiş ve kanunlaşmıştır.
6’ncı sıraya
alınan, Maden Kanunu ile Bazı Kanunlarda Değişiklik Yapılmasına Dair Kanun
Tasarısı ile Kars Milletvekili Mülkiye Birtane’nin; Ankara Milletvekili Emine
Ülker Tarhan’ın; Kocaeli Milletvekili Mehmet Hilal Kaplan’ın Benzer Mahiyetteki
Kanun Teklifleri ve Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Raporu’nun görüşmelerine başlayacağız.

7.- Maden Kanunu ile Bazı Kanunlarda Değişiklik
Yapılmasına Dair Kanun Tasarısı ile Kars Milletvekili Mülkiye Birtane’nin;
Ankara Milletvekili Emine Ülker Tarhan’ın; Kocaeli Milletvekili Mehmet Hilal
Kaplan’ın Benzer Mahiyetteki Kanun Teklifleri ve Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu’nun (1/1012, 2/423, 2/2309,
2/2481) (S. Sayısı: 683)(x)
BAŞKAN –
Komisyon ve Hükûmet? Yerinde.
Komisyon Raporu
683 sıra sayısıyla bastırıp dağıtılmıştır.
Sayın
milletvekilleri, alınan karar gereğince, bu tasarı İç Tüzük’ün 91’inci maddesi
kapsamında görüşülecektir. Bu nedenle, tasarı, tümü üzerindeki görüşmeler
tamamlanıp maddelerine geçilmesi kabul edildikten sonra bölümler hâlinde
görüşülecek ve bölümlerde yer alan maddeler ayrı ayrı oylanacaktır.
Tasarının tümü
üzerinde Cumhuriyet Halk Partisi Grubu adına söz isteyen Mehmet Ali Susam,
İzmir Milletvekili.
Buyurun Sayın
Susam, süreniz yirmi dakikadır. (CHP sıralarından alkışlar)
MEHMET ALİ SUSAM
(İzmir) – Sayın Başkan, değerli milletvekilleri; hepinizi saygıyla
selamlıyorum.
Bugün
madencilikle ilgili bir yasal düzenlemeyi hep beraber burada konuşuyoruz.
Madencilikle ilgili kanun tasarısını konuşurken, öncelikle, madencilik
konusunda ülkemizin 2014 yılı ile 2015 yılı başı itibarıyla zorlu bir süreç
geçirdiğinin altını çizmek istiyorum. Birçok kazayla birlikte dünyada ve
ülkemizde bir daha yaşanmasını hiç istemediğimiz Soma gibi bir faciayı ve
onunla birlikte diğer birçok ilimizde yaşanan kazaları, ölümlü kazaları,
hepsini yaşama olumsuzluğuyla karşı karşıya kaldık. 
Öncelikle, bu
kazalarda yaşamını yitiren bütün madencilerimizi, maden çalışanlarımızı,
mühendislerimizi ve tüm bu konuda emek verenleri, hayatını kaybedenleri
saygıyla, rahmetle, minnetle, şükranla anıyorum. Allah başka acılar göstermesin
ve bu ülkede maden kazaları sona ersin.
Bildiğiniz gibi,
böyle kazalardan sonra madencilik ülkede birçok alanda ciddi bir şekilde
tartışılır noktaya geldi. Başta iş güvenliği, işçi sağlığı, maden ocaklarının
çalıştırılması, madenlerdeki teknoloji, ruhsatlar, redevans ve madencilikle
ilgili diğer tüm konular masaya yatırıldı ve bu masada ciddi şekilde bir
tartışmaya açıldı. İşte, böyle bir ortamda Türkiye’nin madenciliği çok ciddi
prestij kaybetti. Uluslararası kurumlar tarafından artık böyle ölümlerin ve
böyle kazaların dünyada yaşanmadığı ama Türkiye’de yaşandığından dolayı ciddi
eleştirilere tabii tutulduğu bir dönemde madencilik yasasını konuşuyoruz.
İş sağlığı, işçi
sağlığı ve iş güvenliğiyle ilgili çalışmalarla ve bu kazalarla ilgili Soma
Komisyonu kuruldu. Bu Komisyon ciddi çalışmalar yaptı. Bu çalışmaların
sonucunda oluşturulan ciddi tedbirler, Başbakanlık Denetleme Kurulunun
raporları ve bununla ilişkili tüm raporlar önümüzde. Şimdi, Çalışma ve Sosyal
Güvenlik Bakanlığının önerisiyle bir çalışma daha tekrar yapılıyor. Ancak, şu
açık bir gerçek ki Türkiye’de madencilik yapılırken öncelikle çağdaş bir
madencilik anlayışının; insanların madencilikte çalışırken çalışma koşullarını,
iş güvencesini, iş yaşamındaki kalitesini ve insan sağlığını düşünen; doğayla
uyumlu bir madenciliği öngören; ülke kaynaklarından en verimli bir şekilde
yararlanmayı düşünen ve bunlar yapılırken devletin denetimini ve düzenlemesini
hiçbir zaman elinden bırakmadığı bir madenciliğin öngörülmesi gerekiyor.
Böyle
bir çerçeve çizdikten sonra, bu maden yasasında da şunu bekliyorduk: Madencilik
son dönemde dünyada ve ülkemizde giderek fiyatlar açısından düşen bir noktada.
Her ne kadar düşse de ülkemiz 60 milyara yakın maden ithalatı yapıyor. Bu
anlamıyla önemli bir sektör. Türkiye’nin madencilikte kaynakları var, oluşan
belirli bir birikimi var, bu birikimin üzerine oluşmuş devletin ciddi kurumları
var. Tüm bu kurumlarla birlikte madencilik sektörünü içinde bulunduğu
koşullarda daha iyi yönetmek mümkün. Eksikleri bir yasal düzenlemeyle yerine
getirme konusunda da bir çaba içerisinde olunabilirdi ancak bu kanun geldi.
Madencilik sektörünün geçen sene Türkiye’nin büyüme oranından… 2013’te Türkiye
4,1 büyüdü, madencilik sektörü 4,8 küçüldü. Bu küçülmenin altında yatan neden
“Haziran Genelgesi” dediğimiz tüm ruhsat ve başvurularla ilgili düzenlemeleri
Başbakanlığa veren genelgedir. Bu genelge hâlâ ortada duruyor, bu genelgede bir
değişiklik yok. Bu genelge, devletin bütün bu noktadaki yetkisini tek bir
kişiye ve tek bir ele bağlayan bir genelgedir. Bu genelgenin bu anlamıyla
olduğu bir ortamda madencilik kanunu geldi. 
Biz,
sektörün talepleri madencilikte çalışan unsurlardan mühendislerin, jeofizikçilerin,
teknik elemanların görüşleriyle birlikte bir maden kanunu çıkarılarak, bu
kanunla sektörün içinde bulunduğu durumdan çıkmasını ve iyileşmesini bekleyen
öneriler için Komisyonu çalıştırdık. Komisyon çalışmalarıyla şöyle bir durum
ortaya çıktı ki gelen tasarı ve komisyon çalışmaları karşılaştırıldığında
tasarının üç tane bakış noktası var. 
Bir: Bu
tasarıyla madencilikteki fiyat düşüşleri ile devletin gelirlerindeki düşüşün
önüne geçebilmek için Enerji Bakanlığı gelirleri artırma noktasında bir anlayış
içerisinde. Ruhsat harçlarını artıran, devlet hakkını artıran, benzeri parasal
gelirleri de artırma noktasında bir anlayışı var. 
İki:
Ruhsatlandırma ve buluculuk hakları dâhil, her konuda temel bakış açısı “Ben,
bu işlerde, kime verecek konusunu Bakanlığın takdirine bırakıyorum.” anlayışı.
Bu konuda Bakanlığın temel yaklaşımı bu. Onun için, ruhsatların devri ve
ruhsatlarla ilgili konular Bakanın onayına, bu kanun tasarısında, bırakıldı. 
Üçüncüsü:
Redevans konusu bu kanunda önemli bir konuydu. Redevans konusunda bu kazalardan
elde edilen sonuç noktasında devlet büyük oranda, kamu işletmelerinden ve kendi
çalıştırdığı madencilikten çekilerek “Ben bu işlerden elimi ayağımı çekeyim,
özel sektöre devredeyim, devrettiğim bu madenlerde de özel sektör çalışmaları
madenciliğin temelini -özellikle kömür işletmelerinde- oluştursun.” mantığı. 
Bununla
birlikte, aynı şeyi gene denetim konusunda yapıyor. Yetkilendirilmiş tüzel
kişiliği getirerek maden mühendislerinin, jeoloji mühendislerinin, bu konudaki
firmaların yıllarca yetişmiş elemanlarının madende proje çizmesi, denetleme
hakları ve benzeri tüm yetkilerini Bakanlığın izniyle kurulmuş
“yetkilendirilmiş tüzel kişilik” dediğimiz bürolara vererek “Ben devlet olarak
denetim hakkımdan vazgeçiyorum, bütün bunları büyük oranda ‘yetkilendirilmiş
tüzel kişilik’ dediğim bürolara devrediyorum.” mantığıydı. Bu noktada tasarı
bizim Komisyonumuzun önüne geldi. 
Değerli
arkadaşlar, bakın, bununla ilgili Komisyon çalışmasında -başta Komisyon Başkanı
olmak üzere şöyle bir yöntem izledik, bu yöntem izlendiğinden dolayı da
teşekkür ediyorum- her maddede ve genelinde sektörü de konuşturduk, maden
mühendislerini de konuşturduk, jeoloji mühendislerini de konuşturduk.
Konuşmalarından bazı pasajları sizinle paylaşmak istiyorum. 
Değerli
arkadaşlar, Soma hepimizin içini yakan, acıtan, acıları yaşadığımız bir olay.
Bu olayın nasıl bir olay olduğunu deneyimli bir madenciden Komisyonda yaptığı
konuşmalardan size sunmak istiyorum.
Türkiye Odalar
ve Borsalar Birliği Türkiye Madencilik Meclis Başkanı: “Soma’da herkes
üzüntüsünü dile getiriyor. Ben Soma Kömür İşletmeleri AŞ’nin kurucusuyum.
Başkan, ama on beş sene evvel kurucusuydum, bu iş böyle olmaz dedim ayrıldım.
Burada birinci sorumlu devlettir. Soma’da kömür çıkarılmıyor, yer altından para
çıkarılıyor. Bizim kendi ruhsatlı sahamızdan çıkardığımız kömür devlete
yarıyor, ‘Yarı fiyatına alın, 500 metre ileride santral.’ ‘Hayır, biz özel
sektörden kömür almayız.’ diyorlardı on beş sene önce, şimdi gelinen noktada
devlet ‘Kendi kömürünü sen çıkar, nasıl çıkarırsan çıkar, gel bana ver,
parasını al.’ O zaman ne oluyor? Bu insanları baştan çıkartıyorsunuz ve böyle
olunca tabii dayıbaşılık ortaya çıkıyor. Şimdi, bu yasayla bu dayıbaşılığını
madenlerin denetimine kadar taşıyorlar. Bu şirketler yarın kimlerin eline
geçecek? Akıl almaz bir düzenlemedir.” TOBB Madencilik Meclis Başkanı İsmet
Kasapoğlu söylüyor bunu, ben değil.
Değerli
arkadaşlar, bu ne demektir biliyor musunuz? Devletin, bugün, madencilik ve
kömür işletmeleri konusunda çok güçlü kuruluşları vardır; Türkiye Taşkömürü
Kurumu ve ETİ Maden İşletmeleri ve benzeri kuruluşlar ciddi birikimlere sahip
kuruluşlardır. Soma’daki maden işletmeciliğinin temel nedeni olan “Biz
işletmeyelim, taşerona redevansla verelim, onlar da daha çok çıkarabilmek için
alt taşeronlar ve dayıbaşılığı uygulamalarını yapsın, bize ucuz kömür versin.”
mantığı Soma’daki temel yanlışlardan bir tanesidir. Bu mantık, sonuç itibarıyla
denetimsizliği de beraberinde getirince bu noktaya gelmiştir. 
Bu kanunda
tehlikeli bir noktanın da altını çizmek istiyorum: Aynı olay Zonguldak’ın
başına gelebilir, buradan Bakanlığı uyarıyorum. Bakanlık, bütün olaylarda
olduğu gibi, bu işlerden elini ayağını çekip özel sektöre devredince her şey
düzelecek anlayışı içerisinde. Hiçbir şekilde katılamayacağımız bir durumdur.
Devlet Anayasa’ya koymuş, 168’inci madde: “Madenler, doğal kaynaklar devletin
tasarrufu altındadır.” Onlar, eğer işletmeye, ruhsatla birilerine verilse de
devlet bunların üzerindeki hüküm ve tasarrufunu, denetim ve kollama görevini
hiçbir zaman bırakmamalıdır. Bu Anayasa maddesine göre sizler, bu Bakanlık
hiçbir zaman madencilik işletmelerinde devletin işlevini ortadan kaldıran bir
noktada olmamalısınız. Bu anlamıyla genel bir mantık burada bu noktadadır. 
Denetim konusunu
da yetkilendirilmiş tüzel kişilik diyerek alıp, sizin tayin ettiğiniz bürolara
verip olacak bir kazada “Bizim suçumuz yok, denetim yetkisi yetkilendirilmiş
tüzel kişiliktedir, onlar denetliyordu.” diyebilme noktasına geliyorsunuz, hem
de aynı zamanda Türkiye’de madencilik konusundaki mühendisimizin ve bu konudaki
yetişmiş elemanlarımızın yetkilerinin tüzel kişilikler vasıtasıyla bir sermaye
şirketine dönüştürüp onların birer maden mühendisinden daha çok, bir şirketin
çalışır elemanı noktasına gelmesini sağlıyorsunuz. Bunlar, bu Maden Yasası’nda
eleştirdiğimiz konulardan bir tanesidir.
Yine, buluculuk
ve ruhsat konusundaki eleştirilerimiz konusunda belirli adımlar atılmıştır.
Ruhsatların devrinin, Bakanlığın kesin müsaadesi altında olması; siyasetin,
sadece ulusal çıkarlar dışında, ulusal çıkarlar hariç, madencilik sahasında
seçici ve tayin edici durumdan çıkması gerekmektedir. Bu noktada, bu kanunda
tehlikeli olan noktalardan bir tanesi de bu durumdur. 
Değerli
arkadaşlar, aynı şekilde bir mantık daha vardır ki az önce söyledim, devlet bu
kanunu çıkartırken burada daha çok Maliye Bakanlığı gibi düşünerek, para
üzerine kurduğu bir madencilik politikası yapmıştır. Yine, Komisyon
konuşmalarından bir tanesini okuyayım size, diyor ki Komisyondaki sektör
temsilcilerinden bir arkadaşımız: “Bizim, işleyen kurumumuzda Maden İşleri
Genel Müdürlüğümüz var. Bu, bugüne kadar önemli bir şekilde çalışıyor. Biz ne
söyledik? Biz, özele bırakmak yerine kamunun yetkisini ve kamunun gücünü
artıralım. Size kadro verelim, MİGEM’i geliştirelim, mühendis sayısını
artıralım. Bu işletmelerde hem madencilik gelişsin hem de denetim istenilen
düzeyde olsun.” Ama bu kanun çıkarken, bu noktada hazırlıklar değil, daha çok
yapılan şey sektör temsilcilerinin de sözleriyle şudur: “Şu kanuna bir bakın,
biraz evvel bir arkadaşım söyledi. Bu kanunu Maliye Bakanlığı getirseydi… Bu
tasarının bir kısmını Maliye Bakanlığı getirdi ama Enerji Bakanlığının bunu
getirmesi bize biraz abes geliyor. Kusura bakmayın yani burada “Daha fazla
nasıl para alırız?”ı Maliye Bakanlığı yapacağına Enerji Bakanlığı yapıyor.
Değerli
arkadaşlar, bu kanunun ruhunda olanları bir daha sıralıyorum:
1) Madenciliği
devlet eliyle daha geliştirmek, yönetmek değil, sorumluluktan kaçarak özel
sektöre redevansla devretmek; birinci nokta bu.
2)
Yetkilendirilmiş bürolar vasıtasıyla denetim yetkilerini ve haklarını genel
olarak yetkilendirilmiş tüzel kişiliklere vererek bu anlamıyla sorumluluktan
kaçmak. 
3) Madencilikte
daha çok kazanç, daha çok para elde edebilmek için devlet hakkını artırma,
ruhsat harçlarını artırma ve gelirleri artırma temeline oturmuş bir yapılanmayı
koymak.
4) Redevanslarla
yeni alanları özel sektöre verip, devletin bu noktadaki burayı karşılamasının,
buraya yatırım yapmasının önüne geçmek.
Enerji
Bakanlığının temel eksikliği şudur: Yatırımı kamu yapacaktır. Bakınız,
Almanya’da kömür yıllarca devlet tarafından sübvanse edilmiştir. Şu an, Zonguldak’ta
kömür sübvanse ediliyor diye bundan vazgeçip o ocakları özel sektöre
açtığınızda, yeni kazaları, yeni faciaları davet edersiniz. Onun için, bu
kanunun geneli üzerinde konuşurken söyleyeceğim mantık şudur: Devletin,
madenler üzerindeki Anayasa'nın emrettiği hüküm ve tasarruflarını kullanmasını,
bilimsel bir madenciliği yapmasını, mühendisliğin ve bilimin bu alandaki
katkısını almayı, başta işçi sağlığı, iş güvenliği ve hiç kimsenin burnunun
kanamadığı sağlıklı bir çalışma ortamının sağlanmasını, aynı zamanda çevreye
uyumlu, çevreyi gözeten yani “Yerin altındaki değer yerin üstündekinden
fazlaysa ben ona bakarım.” diyen anlayışla değil, Kaz Dağlarını koruyan,
Salihli’de nikel işletirken Salihli Ovası’nı, Gediz’i koruyan anlayışla bir
madencilik yapmasını birinci öncelik saymalıyız. 
Değerli
arkadaşlarımız, bu anlamıyla biz bu yasada olabildiğince Komisyonda
düzenlemeler yapmaya çalıştık, sektörün katkılarını aldık ama yukarıdaki ses,
genel mantık bu saydığım gerekçelerle yeteri kadar düzeltme yapmamıza imkân
sağlamadı. Genel Kurulun takdiriyle, inşallah, bu düzeltmeleri yapar, bu kanunu
madencilik sektörünün gelişmesine, insan sağlığıyla çağdaş bir madencilik
işletmesinin yapılmasına uygun bir kanun hâline dönüştürür ve buradan gönül
rahatlığıyla ayrılırız. 
Bu duygularla
hepinize saygılar sunuyor, hayırlı olmasını diliyorum. (CHP sıralarından
alkışlar) 
BAŞKAN –
Teşekkür ediyorum. 
Şimdi de söz
sırası Milliyetçi Hareket Partisi Grubu adına Alim Işık, Kütahya Milletvekili. 
Buyurun Sayın
Işık. (MHP sıralarından alkışlar) 
MHP GRUBU ADINA
ALİM IŞIK (Kütahya) – Sayın Başkan, değerli milletvekilleri; görüşülmekte olan
683 sıra sayılı Maden Kanunu İle Bazı Kanunlarda Değişiklik Yapılmasına Dair
Kanun Tasarısı hakkında Milliyetçi Hareket Partisi Grubu adına söz aldım. Bu
vesileyle yüce Meclisi ve bizleri izleyen değerli vatandaşlarımızı saygıyla
selamlıyorum.
Sözlerimin
başında, tasarının hazırlanmasında emeği geçen herkese teşekkür ediyorum ve
tasarının, sektörün ihtiyaçlarını her ne kadar tam olarak karşılamasa da en
azından var olan bazı sorunların çözümü konusunda sektöre hayırlı olması
temennilerimi dile getirerek sizlerle paylaşmak istiyorum. 
Bu vesileyle,
iki hafta önce, Gümrük ve Ticaret Bakanlığının yine Genel Kurula getirdiği
Perakende Ticaretin Düzenlenmesi Hakkındaki Kanun Tasarısı görüşmeleri
sırasında teşekkürü mevcut Bakana yaparken, kendisinden önceki 3 sayın bakanın
bu sözü verdiği hâlde Genel Kurula kanun tasarısını getiremediği eleştirisinde
bulunmuştum. Bu eleştiri üzerine Sayın Gümrük ve Ticaret eski Bakanı Hayati
Yazıcı Bey sitemlerini kendime iletmişti bir ara. Bundan dolayı da son kanun
tasarısının hazırlık döneminin kendi Bakanlığı döneminde tamamlandığını ifade
eden Sayın Hayati Yazıcı Beye de teşekkürlerimi geç de olsa iletmek istiyorum,
onu düzeltmek istiyorum. 
Değerli
milletvekilleri, bu tasarı Komisyonumuza geldiğinde Sayın Bakan acilen bu
tasarının yasalaşması isteğini Komisyon üyelerimize aktardı. Tüm üyelerimiz
sektörün içinde bulunduğu sorunların bilincinde olarak böyle bir düzenlemenin
bir an önce yasalaşması konusunda görüşlerini iktidarıyla muhalefetiyle beyan
ettiler ve yoğun bir Komisyon çalışması sonucunda hızla Genel Kurul gündemine
tasarı indirildi. 
Özellikle,
Komisyon çalışmalarının başlangıcında sektörün temsilcileri, sivil toplum
kuruluşlarının ve meslek odalarının temsilcileri geniş bir şekilde sektörde
yaşanan sorunları dile getirdiler. Hepsinin ifade ettiği konularda kısa kısa
notlar aldık. Toplam 17 konuşmacı, genel olarak sektörün içinde bulunduğu temel
sorunun birinci nedeninin 2012 yılında, 16 Haziran tarihinde Başbakanlık
Genelgesi olarak yayımlanan 2012/15 numaralı genelgenin olduğunu özellikle
altını çizerek ifade ettiler.
“Nedir bu genelge?” diye belki
genelgeyi okumayan değerli arkadaşlarımız ya da bizi dinleyen değerli
vatandaşlarımız olabilir. Sizlere bu genelgeyi aynen okuyorum. 16 Haziran 2012
tarihinde 28325 sayılı Resmî Gazete’de yayımlanan genelge Sayın Başbakan Recep
Tayyip Erdoğan’ın imzasıyla yayımlanmış olup aynen şöyledir: “Kamu kurum ve
kuruluşları (Belediyeler ve il özel idareleri hariç) ile sermayesinin yüzde
ellisinden fazlası kamu kurum ve kuruluşlarına ait şirketlerin, kendi
mülkiyetlerinde veya tasarruflarında bulunan taşınmazlarıyla ilgili olarak;
kamu kurum ve kuruluşları, vakıf, dernek veya bunların şirketlerine, gerçek
veya tüzel kişilere; satış, kira, irtifak, takas, tahsis, devir vb. her türlü
tasarrufa yönelik işlemleri için Başbakanlıktan izin alınacaktır.”
Genelge budur.
Bu genelgeye istinaden özellikle en çok etkilenen alanlardan birisi madencilik
sektörü, dolayısıyla bu sektördeki ruhsatlarla ilgili kısıtlamalar olmuştur.
Aradan geçen bir yıl sonra, 24 Eylül 2013 tarihli bir medya organında
yayınlanan haberde, “Geçen bir yıllık süre içerisinde Sayın Başbakan Recep
Tayyip Erdoğan’ın ‘İşte padişahlık bu’ dedirtecek genelgesi” başlığıyla,
yaklaşık bir yılda 12 bin dolayında iznin Başbakanlıkta beklendiği ve aradan
geçen süre içerisinde bir olur bile verilmediği ifade edilmiştir.
Dolayısıyla,
sektör sıkıntıya bu genelgeyle girmeye başlamış ve genelgede yer alan hükümler
doğrultusunda gerekli izinlerin zamanında verilmemesinden kaynaklanan sorunlar
giderek artarak maalesef… Bugün bu tasarının görüşmelerinde bazı konuların
çözülebileceği umuduyla hâlen büyük bir beklenti içerisindedir.
İkinci ana
sorun, bu genel konuşmalarda dile getirilen ikinci ana sorun, 10 Eylül 2014
tarihli ve 6552 sayılı torba yasa düzenlemeleriyle yer altı maden
işletmelerinde çalışan işçiler lehine geliştirilen bazı düzenlemelerin ardından
yaşanan sorunlar olmuştur. Bu düzenlemelerde dört ana konu sektörü
etkilemiştir. Birincisi, yer altı maden işletmelerinde çalışacak işçilerin
ücretlerinin asgari ücretin en az 2 katına çıkartılmasıyla ortaya çıkan bir
artış; ikincisi, sosyal güvenlik katkı primlerinin aynı oranda yüzde 100
artması; üçüncüsü, yer altı maden işletmelerinde çalışan işletmelerin geriye
yönelik de olmak üzere kıdem tazminatlarının aynı oranda artışa maruz kalması
ve dördüncüsü de yer altı işletmelerinde çalışma saatlerinin günlük altı saat,
haftalık da toplam otuz altı saati geçmeyecek şekilde sınırlamaya tabi
tutulması olmuştur. Bu düzenlemelerin yürürlüğe girmesini takiben sektörde
birçok maden işletmesi ya kapatılmak zorunda kalmış ya da getirilen bu
düzenlemelere uymadan acaba yeni düzenlemelerle önümüz açılabilir mi bekleyişi
içerisinde bugüne kadar ayakta durmaya çalışmıştır. 
Değerli
milletvekilleri, benim seçim bölgem Kütahya’da bu düzenlemelerin ardından
işletmelerin kapatılması nedeniyle bugüne kadar yaklaşık 2 bin işçinin işsiz
kaldığını, Türkiye genelinde de bu rakamın 10 bini aştığını tahmin etmek zor
değildir. Dolayısıyla, sektör bu iki ana konuda bir çözüm beklemektedir. Biz de
bu gelen tasarı kapsamında acaba bu ana konularda dile getirilen sorunlara
çözüm getirilebilir mi düşüncesi içerisinde elimizden gelen katkıyı yapmaya
çalıştık. Ancak, maalesef, bu ana konuda yaşanan sorunları giderecek bir
düzenlemenin tasarı içerisinde yer almadığını, alanların da kısmen çözüm
getirdiğini söylemek zorundayız. 
Nedir kısmen
çözüm getirenler? Devletin adına yani TKİ ya da Türkiye Taşkömürü İşletmeleri
adına redevansla çalışma yapan işletmelerde bahsettiğim bu torba yasa nedeniyle
ortaya çıkan mali yüklerin devlet tarafından karşılanması düzenleme kapsamına
alınmış, ancak özel sektör kendi kaderiyle baş başa bırakılmıştır. Sayın Bakana
bunu özellikle hatırlattık. Özel sektöre de bir rahatlatma getirecek bir
düzenleme yapmak zorunda olduğumuzu söylediğimizde, haklı olarak, kendisi bunun
özel sektör adına bu tasarı içerisine konamayacağını ancak Çalışma Bakanlığında
yapılan çalışmalar nezdinde, belki ithal kömüre getirilecek bazı sınırlamalarla
piyasada oluşturulacak dengeleme sonucu çözülebileceğini ifade etti. Bu
görüşüne de saygı duyduk ama bu sorunun çözülmeyeceğini bir kez daha kendisine
hatırlattık. 
Değerli
milletvekilleri, tabii, tasarıda önemli düzenlemeler var. Sayın Susam da ifade
etti, bu tasarıyla temelde bir mantık ileri sürüldü. Şu anda maden sektöründe
var olan ruhsatların devrinde sıkıntıların yaşandığı, kanunun yükümlülüklerini
yerine getirmede bazı ihmallerin yaşandığı, dolayısıyla bunlara bir tedbir
getirilmesi gerektiği ifade edildi. Elbette ki mantık olarak doğru ancak bu
tedbirlerin, ruhsatların iptal edilmesi yerine veya teminatların irat
kaydedilmesi yerine, para cezasına çevrilmesiyle giderilebileceği hükmü
üzerinden tartışmalar devam etti ve getirilen cezalara baktığınız zaman da
gerçekten, sektörde yaşanan bu ciddi sorunların üzerinde önemli yükler
oluşturacağı ortaya çıktı. 50 bin lira, 30 bin lira gibi, tekrarlanması hâlinde
2-3 kat artan cezaları görmektesiniz tasarının içerisinde. Şimdi, zaten sektör
üç yıldır can çekişirken, bir çok sorunla boğuşurken arkasından bu tür ciddi
para cezalarının da ortaya konmasıyla sonuç şu olacaktır, bunu tahmin etmek zor
değildir: Sektörde bugüne kadar ciddi anlamda istihdam katkısında bulunan,
maden sektörüne önemli ekonomik katkılarda bulunan küçük ve orta büyüklükteki
işletmelerin neredeyse tamamı bu cezai yükümlülükleri yerine getiremedikleri
takdirde kapatılmak zorunda ya da kapanmak zorunda kalacak ve böylece
Türkiye’deki madencilik sektörü -belki sayıları parmakla sayılacak kadar az
sayıda ama- mali yönden güçlü birkaç şirketin eline terk edilecek ve madencilik
sektörünün kaderi bu büyük şirketlerin insafına kalacaktır. Bunu özellikle
uyarı olarak ifade etmek istiyoruz. 
Tabii, bu
tasarıda bazı madenlere ilişkin işletme ruhsat gruplarında değişiklik
getirildi. Makul bir değişiklikti, buna katıldık. Maden sınıflandırmasında aynı
özelliklere ya da saha çalışmaları açısından aynı faaliyetleri gerektiren maden
türlerinin aynı grupta yer almaları ve getirilecek cezalardan da aynı oranda
bunların muhatap kılınması önerisi doğruydu, böyle bir düzenleme
gerçekleştirildi. 
Diğer taraftan,
yeni bazı tanımlar eklendi ve bazı eski tanımlar değiştirilerek güncellendi. Bu
da bizim açımızdan olumlu bir değerlendirme olarak sizlere sunulabilir.
Bir başka
yenilik, arama ruhsatı grupları, alan büyüklükleri, ruhsat süreleri ve yıllık
arama ruhsatı harç miktarlarında değişiklikler içeren düzenlemeler yapıldı.
Bunun da makul olduğunu ancak özellikle ruhsat harçlarındaki yüksekliğin,
artışın çok fazla olduğu önerimizi dile getirdik. Sektör temsilcileri de aynı
şekilde sıkıntılarını ifade ettiler ancak buradaki düzenleme, maalesef,
orijinal hâlinde kaldı ve yenilik getirilemedi. 
Yine, arama
ruhsatı harçları 1.000 ile 5.000 TL arasında kademelendirilerek yeni bir şekle
sokuldu ve 6 kata kadar yükselen bir düzenlemeye tabi tutuldu. Arama ruhsatı
bedellerinin alan büyüklüğüne bağlı olarak ön arama, genel arama ve detay arama
bedeli olmak üzere 3 grup altında kademelendirilmesi sağlandı. Böylece, her
gruba giren değişik alanlarda farklı uygulamalar gündeme getirildi. Bunu da
makul karşılamak mümkündür.
İşletme ruhsatı
grupları, yine alan büyüklükleri, ruhsat süreleri ve yıllık işletme harç
miktarlarında değişiklikler içeren düzenlemeler yapıldı. Burada da 15 bin TL
ile 150 bin TL arasında değişen ve 1,5 kat ile 15 kata varan bedel
yükseltmeleri gündeme geldi. İşletme ruhsatı bedellerinde ortalama 7 kata varan
bir artış sağlandı. Şimdi, bu şunu getirmektedir: Küçük ve orta büyüklükteki
bir işletme herhangi bir şekilde bu durumla karşı karşıya kaldığında eğer
yükselen bedelleri ödeyemez ve sıkıntıya düşer ise bunların ruhsatları ya iptal
edilecek ya el konulacak. Dolayısıyla, bugüne kadar Başbakanlık genelgesiyle
bekleyen birçok ruhsat yeni sahiplerine Bakan onayıyla devredilecek.
Dolayısıyla, Başbakanın genelgesindeki sorunlar bu defa Bakanlık kapısında
yığılmalara yol açacak ve Bakan onayını bekleyen belki yüzlerce, binlerce işletmecinin
oralarda mağdur olmasına yol açacaktır.
Devlet hakkı
oranları yeniden belirlenerek yine yüzde 50’ye varan, ortalama düzeyde bir
artış sağlandı. Bu da madencilerin rahatsızlık duyduğu konular arasında yer
almaktadır. Ruhsat devirlerinin bakan onayıyla gerçekleşmesi, en çok
rahatsızlık konusu olarak gündeme geldi. Ancak, bir şekilde, her ne kadar biraz
yumuşatılma sağlanmış olsa da sonuçta Bakanın yerine Bakanlığın kurumsal olarak
bu konudan sorumlu olması önerimiz sıcak görülmedi ve hâlen tasarıya “Bakan
onayı” şeklinde konmuş oldu.
Teminat irat
cezaları kaldırılarak idari para cezasına dönüştürüldü ancak dönüştürülen
cezaların oldukça yüksek olduğunu başta belirttim. 
Maden işletme
ruhsatı süreleri maden gruplarına göre yeniden düzenlendi. Altmış yıl olarak
düzenlenen süreler elli ve otuz, kırk yıl gibi sürelere çekildi. Bunun da bazı
mazeretler nedeniyle bir kısmı makul görülmekle birlikte, birçok hak
mağduriyetine yol açacağı konusunu da yine sizlerle paylaşmakta yarar
görmekteyim.
Yetkilendirilmiş
tüzel kişilikler oluşturularak bazı iş ve işlemlerin bu yetkilendirilmiş tüzel
kişilikler tarafından gerçekleştirilmesine yönelik yeni bir düzenleme
getirildi. Özellikle bu konuda meslek odalarının ve uygulamada bugüne kadar
yetkinliğini ispat etmiş birçok gerçek kişinin sıkıntılarına çözüm getirecek
bir düzenlemeye maalesef gidilemedi. Bu yetkilendirilmiş tüzel kişiliklerin
kimler olacağı, usul ve esaslar elbette ki yönetmelikle belirlenecek ancak bu
konuda baştan ciddi endişelerin olduğu konusu da yine Bakanlığa iletildi;
inşallah Genel Kurul aşamasında bu tereddütlerin de giderilmesi sağlanacaktır.
Yine, Türkiye
Taşkömürü ve TKİ’nin redevans ve hizmet alımı işleri için fiyat farkı
verilmesine yönelik düzenlemeyle orada çalışanların mağduriyetleri giderildi
ancak özel sektördeki mağduriyetlerin giderilmesi konusunda bu Genel Kurulun
kararı önemli olacaktır.
Değerli
milletvekilleri, bu ve benzeri düzenlemeler içeren bu tasarının kanunlaşması
hâlinde şu şekliyle sektöre bir nefes aldıracaktır: Şimdiye kadar ruhsatı iptal
edilen ya da teminatı irat kaydedilen veya bu aşamaya gelmiş olan işletmeler,
eğer öngörülen idari para cezalarını öderlerse, ruhsatlarının iptal
edilmesinden ya da paralarının irat kaydedilmesinden kurtulacaklar. Ancak
yarının ne beklediğini, kendilerini nasıl bir sıkıntının beklediğini sektör
görememektedir. Özellikle Başbakanlık Genelgesi, bu tasarı kanunlaştığı andan
itibaren yine yürürlükte kalmaya devam ettiği sürece, ayrıca Cumhurbaşkanlığı
makamında âdeta “gölge kabine” olarak değerlendirilebilecek bugünlerde medyada
yer alan düzenlemeler Hükûmetin ve Bakanlar Kurulunun üzerinde bir gölge olarak
kalmaya devam ettiği sürece bu sektörün rahat nefes alması mümkün
görünmemektedir. 
Bizim arzumuz ve
önerimiz, özellikle Sayın Bakanın, bu tasarının kanunlaşması anından itibaren
madencilik sektörüyle ilgili tüm yetki ve sorumluluğu kendi üzerine ve beraber
çalıştığı bürokratların üzerine alması yönünde özel bir çabaya girmesidir.
Hâlen Başbakanlık Genelgesi ayrı bir hüküm olarak tepede durduğu sürece, bu
düzenlemelere rağmen Sayın Bakan kendi yetkisini Başbakana kullandırdığı sürece
bu sektörde yaşanan sorunları çözmek mümkün değildir ve yeni sorunların da iki
başlılıktan kaynaklanacak yeni mağduriyetlere yol açacağını sizlerle
paylaşmaktan kendimi alamıyorum. Özel istirhamım ve Milliyetçi Hareket Partisi
Grubu adına önerimiz, Sayın Bakanın, Enerji Bakanlığının başı olarak, bu
sektörün tek yetkilisi olarak ağırlığını koymasıdır. Orada yıllarca emek
vermiş, kurumsallaşmış Maden İşleri Genel Müdürlüğü, TKİ, TTK gibi kurumlar
varken bu kurumları hiçe sayan ve bir kişinin iki dudağının arasından çıkacak
sözle ruhsat devri, işletme hakkı verilmesi yürürlükte kaldığı sürece sorunlar
çözülmeyecektir.
(Mikrofon
otomatik cihaz tarafından kapatıldı) 
ALİM IŞIK
(Devamla) – Bunu da hatırlatarak tasarının tekrar sektöre ve ülkemize hayırlar
getirmesini temenni ediyor, emeği geçenlere bir kez daha teşekkür ediyorum. 
Saygılar
sunuyorum. (MHP ve CHP sıralarından alkışlar) 
BAŞKAN –
Teşekkür ediyorum. 
Tasarının tümü
üzerinde Halkların Demokratik Partisi Grubu adına Hasip Kaplan, Şırnak
Milletvekili. 
Buyurun Sayın
Kaplan. (HDP sıralarından alkışlar) 
HDP GRUBU ADINA
HASİP KAPLAN (Şırnak) – Sayın Başkan, değerli milletvekilleri; 683 sıra sayılı
Maden Kanunu ile Bazı Kanunlarda Değişiklik Yapılmasına Dair Kanun Tasarısı
hakkında konuşma yapmak üzere Halkların Demokratik Partisi Grubu adına söz
aldım, hepinizi saygıyla selamlıyorum. 
Burada madenle
ilgili çok şey konuştuk, Soma’yı konuştuk, Ermenek konuşuldu, Zonguldak
konuşuldu, Bartın konuşuldu, Afşin konuşuldu, Şırnak’taki kömürler konuşuldu ve
çevre felaketleri konuşuldu. Turgutlu’daki nikel madeni konuşuldu, birçok yerde
ruhsatlar konuşuldu, çantacılar konuşuldu, her şeyi konuştuk. Fakat bu tasarıya
baktığımız zaman, 10 Haziran 2010 tarihindeki kanunun uygulamasından çıkan bazı
sorunlarla karşılaştığını söylüyor Enerji ve Tabii Kaynaklar Bakanlığı. Neyle
ilgili çıkmış sorunlar? Bakıyoruz, insan sağlığıyla ilgili. Hayret bir şey
değil mi arkadaşlar? Allah aşkına, bu tasarının içinde insan sağlığıyla ilgili
bir şey var mı? Birisi çıkıp “Şu tasarının içinde insan sağlığıyla ilgili bir
şey var, insan sağlığı için tedbir var, şu maddede şöyle deniyor…” Var mı bunun
içinde? Yani, bu gerekçeyi niye yazıyorsunuz? Dalga mı geçiyorsunuz? Kiminle
dalga geçiyorsunuz? Soma’da 301 kişi yaşamını yitirdi -daha demin grupta
yanımdaydı Soma işçileri- 2.831 kişinin işine son verildi. Neymiş? Maden
sektöründe, kömür ocaklarında çalışan işçilerin biraz durumu iyileştirildi
diye. Eğer sizde vicdan ve siyasi, ahlaki sorumluluk varsa, eğer bu sorumluluk
insani bir sorumluluksa Soma’da ölen 301 işçinin ve işine son verilen 2.831
işçinin kıdem ve ihbar tazminatları niye bugüne kadar ödenmedi? Niye ödenmedi
Sayın Bakan? Niye ödenmedi? Niye ödenmedi ey iktidar boş sıraları, ey Meclis,
ey yüce irade? Sadece patronlara mı çalışacaksınız? Sadece işverenlerin,
oradaki işverenlerin mağduriyetine mi çalışacaksınız? Bu işçilerin hakkı ne
olacak? Bu ölenlerin hakkı ne olacak? Çocuklarının, eşlerinin hakkı ne olacak
söyler misiniz? 
Ama siz, ölen
işçinin hakkını değil onları öldüren işverenin mağduriyetini gidermek için,
ücret artışları için kanun teklifi getirdiniz. Biz bunu tartıştık burada, bu
Mecliste tartışıldı ve bu kanun teklifi hem Komisyonda geri çekildi hem Hükûmet
tarafından burada geri çekildi. Bu ne yüzsüzlüktür, bu ne arsızlıktır, bu ne
aymazlıktır, bu ne kabul edilmezliktir! Kaç ay geçti aradan, tekrar getirdiniz
bunu. Yapmayın! Yapmayın bunu, yapmayın, yapmayın, yapmayın! Niye getirdiniz bunu
tekrar? Eğer doğruysa niye önergeyle geri çektiniz? Eğer doğruysa o zaman niye
çektiniz? Komisyonda niye çektiniz? Sayın Çalışma Bakanı burada oturuyordu, o
kanun maddesini burada niye geri çektiniz, şimdi niye geri getiriyorsunuz?
Dalga mı geçiyorsunuz? Soma’da öldürülen, o ocakta öldürülen 301 işçiyle, 3 bin
de işten atılan işçiyle dalga mı geçiyorsunuz? 
Şimdi, o
işverenlere, onlara ölüm kusanlara, onlara ücret artışlarıyla ilgili düzenleme
yapıyorsunuz. Bu kanunun adı bu, “öldür, sana para vereyim kanunu”dur bunun
adı. “Öldür, öldür, sana kanun çıkarayım, para vereyim, daha çok öldür, daha
çok işçi ölsün, daha çok para kazan.” 
Nasıl kazan?
TKİ’nin, TTK’nın ihalesini siz veriyorsunuz, bu ihaleyi siz veriyorsunuz Enerji
Bakanlığı olarak ve ihaleyle verdiğiniz o taşeron işçileri ölüme
sürüklüyorsunuz. İş güvenliğini sağlamıyorsunuz, maden sektöründe güvenliği
sağlamıyorsunuz. 2010’da yaptığımız maden araştırma komisyonu raporunu burada
görüşmediniz bile. Meclis dört ayını verdi, dünya kadar çalışma yaptık, dünya
örneklerini koyduk ne oluyor ne bitiyor diye. Yazık değil mi, bu Meclisin
mesaisine yazık değil mi? Bizim dört ay boyunca Soma dâhil, Şırnak dâhil,
Zonguldak dâhil, Manisa Turgutlu nikel madeni dâhil, Kütahya dâhil, Afyon,
Eskişehir, Bursa dâhil bütün illerde yaptığımız çalışmaların, Batman’da
yaptığımız çalışmaların, Mardin’de fosfat fabrikasında yaptığımız çalışmaların
hepsinin raporunu sunduk Meclise. Ya, doğru dürüst bir iş yapasınız diye
dünyadan örneklerini koyduk; Güney Afrika’dan koyduk, Kanada’dan koyduk,
dünyada maden sektöründe ne varsa onunla ilgili şeyleri koyduk. Bu böyle
işliyor, en güvenli, en iyi iş sağlığı, en iyi tedbir, en iyi ruhsatlar, en iyi
denetim böyle yapılıyor diye bir rapor yazdık, yüzlerce klasör beyanlar aldık.
Attınız, sümen altı ettiniz, şimdi gelmişsiniz burada bize maden kanunu
çıkarıyorsunuz. Madencilik sektöründe sadece insanları ölüme götürenlere ve
onların şirketlerine burada yasa yapıyorsunuz. 
Hani çevre
konusu? Bu kanunun içinde çevreyle ilgili madde var mı arkadaşlar, gördünüz mü?
Çevreyi koruyan bir madde var mı bunun içinde? O zaman bu gerekçeyi niye
koydunuz? Ilısu Barajı’nda su tutmaya başladınız, Rize’nin dereleri gitti,
Turgutlu’da nikel madeninde 2 milyon ağacı İngiliz şirketine bir kararla peşkeş
çektiniz. Yani şurada 5 bin, 10 bin, 20 bin lira idari para cezası verdiğiniz
zaman ne olacak? 2 milyon ağacın kaçta kaçı eder ki, söyler misiniz Allah
aşkına? Söyler misiniz, nikel madeni dokuz yıllığına Gediz Ovası’nı olduğu gibi
sülfürik aside boğduğu zaman İngiliz Kraliyet Ailesi paraları götürecek, millet
de zehri soluyacak. Bu mudur maden kanunu anlayışı? Bu maden kanunu anlayışı
değil arkadaşlar. Bakın, çok açık söylüyorum: Bu, vahşi kapitalizmin en berbat
yüzünün tezahür ettiği yerdir burası. 
Şimdi, Sayın
Enerji Bakanı hakkında iki tane ihalenin bu Soma’daki işverenlere ihalesiz iş
verildiğiyle ilgili gensoru var; 4-5 milyar liralık bir olay var. 
Şimdi, bu
madencilik faaliyetleriyle ilgili ruhsat konusunda defalarca buraya gelip size
“Çantacıların eline ülkenin madenlerini verdiniz.” demedik mi arkadaşlar?
Demedik mi? Şimdi burada, bu kanunda, çantacılığı ve maden buluculuğunu
resmîleştirip meşrulaştıran bir yaklaşım tarzı getiriliyor. Kanun maddesi
çantacıları korumak üzere. Bakın, çok açık hüküm, hemen göstereceğim, alın:
“Maden ruhsatları ve buluculuk hakkı devredilebilir.” Ne güzel değil mi
arkadaşlar? İktidar kendi yandaşlarına 48 bin tane ruhsat vermişti. Bunları da
tasnif edin. İşletme ruhsatları ayrıdır, arama ruhsatları ayrıdır, alan
ruhsatları ayrıdır, bilmem ne ruhsatları ayrıdır. Şimdi burada kendine göre bir
yapılanma getiriyor ya. Demin hatipler bahsettiler -muhalefet partilerinden-
dediler ki: “İmtiyazlı tüzel kişilikler getiriyorlar, şirketler.” Hikâye
arkadaşlar! Ne hikâyesi bu ya? Bizimle dalga mı geçiyorsunuz? 2010’da bütün
madenlerin iznini Başbakana bağlamadınız mı? Başbakana bağladıktan sonra bu
getirdiğiniz hikâye nedir? Kiminle dalga geçiyorsunuz? Dalga mı geçiyorsunuz
milletle? Yani buraya neyin düzenlemesini getiriyorsunuz? 
Şimdi, bu
düzenlemeye bakın, Maden Kanunu, değil mi? Maden Kanunu değil arkadaşlar.
Bakın, 10 Eylül 2014 tarihli o torba kanun vardı ya, hani maden işçilerine saat
ayarı, kısa saat, kısa emeklilik ve biraz daha ücret getiriyordu ya, işte onun
için hemen geçici madde 29: “…meydana gelen maliyet artışları fiyat farkı
olarak ödenir.” Kim yapacak bu tespiti? Soma AŞ, 301 işçi öldü. Şimdi
çalışmıyor da, kapalı ocak. Oradaki işçilerin, işten atılan 3 bin kişinin ücret
ve maaşları ne kadar arttı ki siz bunlara kalkıp maliyet artışı diye özel kanun
çıkarıyorsunuz? Böyle özel kanun çıkarılır mı? Cinayet işleyenden hesap
sorulur. İsterse iş kazası olsun, isterse dikkatsizlik sonucu olsun, ister
tedbirsizlik sonucu olsun, isterse kasten olsun. Eğer bir ülkede, eğer bir ülkenin
Parlamentosunda vicdan varsa bunun hesabını sorar, onları ödüllendirmez. Bu
ödüllendirme ahlaki değil arkadaşlar, siyasetin dibe vurduğunun anıdır,
siyaseten ahlakın dibe vurma anıdır, Soma’daki 301 işçiyi tekrar tekrar
öldürmenin adıdır. Soma’daki işçiye kıdem tazminatını, ihbar tazminatını bugüne
kadar verme ama onları öldüren işverenlere ücret artışı kanun teklifi ver! Ya
AK PARTİ’de vicdan yok mu arkadaşlar ya? Biraz olsun insani olarak, biraz
olsun, biraz olsun insani olarak düşünün. Sizin evlatlarınız değil mi bu
işçiler? Sizin çocuklarınız, kardeşleriniz değil mi bu çalışanlar? El insaf ya,
el insaf! Ya “insaf, vicdan” diyoruz ya, insaf, vicdan! Daha ne diyelim? Nasıl
anlatalım bu kürsüden bu halkın… 
Soma’daki
işçiler ahirette, öbür dünyada yakanıza teker teker yapışacaklar. Buna “Evet”
oyu veren kim varsa -bu maddelere- bunun vebalinden kurtulamaz, bak, açık
söylüyorum. Bunlar ki… Bedava kömürün yarısı da taş kömürü çıkıyor, gördünüz,
taş çıktı taş. Belediyeler aracılığıyla kömür dağıtılıyor ya, bunlarınmış, taş
çıktı, müfettiş raporları ortada. Şimdi anlatır mısınız niye TKİ ile TTK’nın
ihale verdiği redevans sistemi konusunda bunlar yapılıyor, söyler misiniz?
Çünkü direkt Enerji Bakanlığına bağlı. Enerji Bakanlığı ne yapıyor? Bu kazaları
önleyeceğine, bu ruhsatları denetleyeceğine, bu güvenliği alacağına bunu
yapanları daha da ödüllendiriyor. Bu ödül verme, bu maden ocaklarındaki
ölümleri yapanlara ödül verme yasasıdır bunun adı arkadaşlar, maden kanunu
değil. Zaten şu yasanın başına bakarsanız anlarsınız. Maden Kanunu 1, dikkat
edin, (a) fıkrası: “Kalsit, Dolomit, Kalker, Granit, Andezit, Bazalt gibi
kayaçlardan agrega, hazır beton ve asfalt yapılarak kullanılan kayaçlar...”
Agrega, moloz, halk dilinde bunun adı moloz, moloz. Moloz ile uranyumu -(c)
fıkrasında- toryumu aynı maddeye koymuşlar. Şimdi, Allah aşkına söyler misiniz;
agregayı -moloz, moloz, hani asfaltı kesiyorlar ya tamir ederken, bir makine
tır tır tır kesiyor, ondan sonra yüklüyor, onu dönüştürüyorlar, onun adı
agrega- uranyum da atom nükleer alanda kullanılan bir maden, koymuşlar aynı
kefeye. Uranyum yok Türkiye'de. 
Şimdi bakın, bir
noktaya daha geleyim, devlet payı konusuna, devlet hakkı konusuna. Devlet
hakkını düzenliyor. Bu yasa tasarısını getiren Hükûmete göre devlet kimdir biliyor
musunuz? Devlet AK PARTİ’dir, bir partidir. Belediyeler, yerel yönetimler,
muhalefet, kurumlar, hiçbirisi yok. Niye yok? Olmaz arkadaşlar. Neden olmaz? 
Beştepe’de
bir saray yapıldı. Beyaz Saray’a benzetiyorlar ya, bugün de sarayın sözcüsü
İbrahim Kalın Beyaz Saray sözcüsü gibi çıkmış konuşma yapıyor. “Olduk başkanlık
sistemi.” diyor. Hadi ya! Bunun adı naylon başkanlık sistemidir, yahu naylon,
naylon, naylon! Böyle başkanlık sistemi olur mu arkadaşlar? Ağayla başkanlık
sistemi de olmaz, böyle maden kanunu da olmaz.
Şimdi,
devlet hakkı olarak yüzde 5’i getirdiniz, yüzde 5. Belediyelerin bu madenlerden
devlet payı alma hakkı var. Soma Belediyesinin var, Şırnak Belediyesinin var,
Diyarbakır Belediyesinin var, hepsinin var, büyükşehir belediyelerinin hepsinin.
Ya biz kanunen verilen devlet payını istedik diye “Memleketi bölüyorlar.”
dediniz mi? Dediniz. “Bölücü” dediniz mi? Dediniz. Demediğinizi bırakmadınız.
Hatta bu Enerji Bakanı çıktı söyledi. E be kardeşim, senin belediyen alıyorsa
benim belediyem almayacak mı? Devlet hakkı da, yerel yönetimler, belediyeler
devletin bir parçası değil mi? Almayacak mı? Niye sen aldığında hoş da, bu
çalan çırpan kesime özel kanunlar çıkarınca hoş da devletin hakkı olan payını
almak istediği zaman bir belediyemiz bölücü oluyor? 
İşte,
maden kanununun en temel noktalarından biri şudur ki: O madenin çıktığı
topraklarda, orada yaşayan halk plebisitle, referandumla oradaki madenler
hakkında karar sahibi olacak. Orada üretilen madenin en az yüzde 15’i o bölgeye
yatırılacak ve o bölgede hem merkezî hükûmetler hem de yerel yönetimler devlet
payını alarak orada kendi… Sadece zehir, sadece çevre kirlenmesi, sadece yıkım
değil. Oradan çıkıyorsa, o topraktan, o toprakta yaşayan herkes ondan hak
sahibidir. Trakya’da da, Ege’de de, Karadeniz’de de, İç Anadolu’da da,
Akdeniz’de de, doğuda da, güneydoğuda da böyledir. Biz bunu anlatmaya
çalışıyoruz. Biz bunu anlata anlata öğreteceğiz. Bu hükûmetlerin Türkiye’de,
tıpkı Yunanistan’da SYRIZA’nın gelişi gibi, gidişi de çok yakındır arkadaşlar,
bakın, dikkat edin. SYRIZA iktidarı aynı bizim partimiz gibi. 2002’de seçime
girdik barajı aşamadık; sonra 2007’de barajsız seçime girdik, bağımsız girdik
ve şimdi parti olarak giriyoruz. SYRIZA da öyle başlamıştı. Evet, halkın
birliğini sağladığınız zaman başarmamanız için bir neden yok. 
Şimdi, ithal
kömürü burada ayrı bir sayfa olarak konuşmak lazım, orada dönenleri ve
kaçırılan vergileri. 
Yine, Sayın
Enerji Bakanı -enerjiyle ilgili özel şirketlerin hepsine enerji, elektrik
verilmiş- çıkıyor tahsildar gibi her gün açıklama yapıyor. Kardeşim sen
özelleştirdin, sattın artık elektriği, gitti, niye tahsilat yapıyorsun?
Tahsilat sizin işiniz mi? Parayı onlar alıyor. Siz niye tahsilat yapıyorsunuz?
Bırakın tahsilatçılığı, bırakın bu ölüm işverenlerine para yardımı yapmayı.
Bırakın, halkın hakkını yurttaşın hakkını hukukunu yedirmeyin bu ülkede, yeter
artık. Bırakın insanları da, çevreyi de, zeytinleri de, canlı hayatı da,
kültürü de, turizmi de yaşatalım, insanca yaşayalım.
Biz buna
külliyen karşıyız arkadaşlar. Böyle maden kanunu olmaz. (HDP sıralarından
alkışlar)
BAŞKAN –
Teşekkür ediyorum.
Şahsı adına söz
isteyen Özgür Özel, Manisa Milletvekili.
Buyurun Sayın
Özel. (CHP sıralarından alkışlar)
ÖZGÜR ÖZEL
(Manisa) – Sayın Başkan, değerli milletvekilleri; hepinizi saygıyla selamlarım.
Maden Kanunu’nun tümü üzerinde şahsım adına söz almış bulunuyorum. 
Şimdi, Soma
faciası yaşandı. Soma faciasına kadar muhalefet partileri, meslek örgütleri,
sivil toplum kuruluşları, sendikalar bir tehlikeye dikkat çekiyorlardı,
diyorlardı ki: “Türkiye’de madenler güvenli değil, madencilerin hayatları
Allah’a emanet ama bir facia yakın.” Onlarla aynı fikirde olmayan birileri
vardı, o birileri bugün de Bakanlar Kurulu sıralarını şereflendiriyorlar.
Onlar, özellikle ramazanın ilk gününde iftar sofralarında oturup bu madenin
dünyanın sayılı, Türkiye’nin en güvenli madenlerinden biri olduğunu diyor,
yüksek teknolojisini övüyorlardı. Sonra, o Bakanlığa bağlı olan müfettişler ya
da bir başka denetim alanından sorumlu olan Çalışma Bakanlığının müfettişleri o
madenlerde gidip denetim yapıyorlardı ve biz onlardan bağımsız olmalarını,
cesurca yazmalarını bekliyorduk. Güneş çarığı, çarık ayağı sıkıyordu. Yukarıdan
aşağıya doğru gelen bu telkinlerle aşağıdan yukarıya gidecek raporlar arasında bir
ilinti, bir bağ olması, aynı dilden konuşmaları, çelişkili olmamaları normaldi;
maalesef de öyle oldu.
Soma yaşandıktan
sonra bir tepki yasası geldi. Soma Yasası öyle bir lanse edildi ki kamuoyuna:
“Madenler artık güvenli olacak.” Hepimiz, bütün gruplar, yaşlı gözlerle,
düğümlenen gırtlaklarla bundan sonra evlatlarımızı ölüme yollamamaya karar
vermiştik, ant içmiştik. Soma’ya gelip de iktidar partisinin temsilcileri
Başbakan adına ya da Soma’dan 10 tane madencinin getirilip de Başbakanla
görüştürülmesi bakanlarla görüştürülmesi sırasında verilen sözler hep aynı şeye
vurgu yapıyordu: “Soma’dan ders alındı, bir daha aynı şeyler yaşanmayacak.”
Soma Kanunu’nun geçmesi için süre istedi madenciler, “İki üç günde geçer mi?”
dediler. İktidar partisi genel başkan yardımcısı “On gün.” dedi, uyardılar, “On
Meclis günü olsun arkadaşlar.” dedi. Ama 31 Mayısta başlanan kanun 10 Eylülde
yasalaşırken güya içindeki bütün sorunlar çözülecekti. Soma ve madencilikle
ilgili 16 tane madde vardı ama 145 maddeyle bir torba kanun oldu. İçinde tüp
bebeğin üçüncü kez uygulanması durumunda katılım payının yüzde kaç olacağı dahi
belirlendi. 
Maden kanunuyla
ilgili, madencilikle ilgili, iş güvenliğiyle ilgili, Soma’yla ilgili
yapacaklarımız ve vaatler üç ana eksen altında toplanıyordu. Bunlardan bir
tanesi, hayatını kaybeden -Bakan o günlerde ısrarla “şehitlerimiz” dedi-
şehitlerimize yapılacaklar. Bu sözler kısmen tutuldu ama uygulamada büyük
aksaklıklar var. Dün çocuklarını madende kaybetmiş anneler babalar Mecliste
grupları geziyorlardı, sıkıntılarını anlatıyorlardı, verilen sözlerin
tutulmamasından yakınıyorlardı. 
İkinci ana eksen
mevcut madencilere verilen sözlerdi. O sözlerin hemen hiç birisi tutulmadı.
Tutulan, bir tek maaş artışıyla ilgili bir kısımdı. Dönemin Başbakanı 6 maaş ikramiye,
2 bin lira vaat ederken, daha sonra 6 maaş ikramiyeden vazgeçildi, 2 bin lira
maaş 2 asgari ücrete döndü, onun bile bazı maden şirketlerinin iflasına
sebebiyet vereceği düşünülerek şimdi ondan da geri adımlar atılmaya
çalışılıyor. 6 saatlik çalışma, 36 saatlik haftalık çalışmadan geri adım
atılıp, bakanlar belki kırk, kırk iki saat olsun diyor, muhalefet, sendikalar
itiraz ediyor ama görünen o ki burada da geriye gidiş söz konusu. 
Öyle bir
noktadayız ki, akıl almaz bir şekilde eş zamanlı olarak maden kanunu Enerji
Komisyonunda ve Çalışma Komisyonunda da iş güvenliği kanunu görüşülüyor.
“Birbiriyle konuşan politikalara, birbiriyle konuşan, birbiriyle iletişimi olan
bakanlıklara, birbiriyle konuşan kanunlara ihtiyaç var.” diye uyarılmasına
rağmen, “Denetimdeki çok başlılık ortadan kalkmalı, ikincil, üçüncül
mevzuattaki çok başlılık olmamalı.” uyarılarına rağmen inadına iki komisyon
aynı anda çalışıyor ki konuyla ilgili milletvekilleri iki tarafa birden katkı
veremesinler. Bakanlık biz ne dersek o olsun diyor. Muhalefet gruplarının
inanılmaz çabasına şahit olduk her iki komisyonda da ama Bakanlığın iletişime
kapalı hâlini Komisyon Başkanlığı telafi etmeye çalıştı. Komisyon Başkanlığının
yönetimi bir yana ama Bakanlık iletişime kapalıydı. Sadece Komisyondaki
iletişime kapalılıktan, sivil toplumla iletişime kapalı olmaktan bahsetmiyorum,
hep yüzde 47 oy alıp, “millî irade” deyip, neredeyse rejimi değiştirecek
yetkinliği kendinde gören AKP Grubuna seslenmek istiyorum. Yüzde 47 millî irade
ya, size yüzde 100’lük bir millî iradeden bahsedeceğim: 4 partinin birlikte
kurdukları Soma Komisyonu dedi ki… Briket kadar bir rapor yazdık. Aha,
Cumhuriyet Halk Partisi de ona tuğla kadar bir muhalefet şerhi yazdı. Ama,
buraya hepimiz katkı verdik ve vermiş olduğumuz katkılarla Soma Komisyonunun
raporu kendi içinde 110 sayfa önerileri barındırıyor. Öneriler çok uzun oldu
diye oturduk 11 sayfalık özetini yazdık Meclis yarın yasama yaparken bunlardan
faydalansın diye. İnanır mısınız, Çalışma Komisyonuna geldi Çalışma ve Sosyal
Güvenlik Bakanı “Biz Soma Komisyonunun raporunu bulamadık.” dedi. Ya, bundan
beş hafta önce kaldırdık salladık bunu, Meclis Başkanlığına verildi, bütün
İnternet sitelerinde var, beyefendiler bunu bulamamış. Çalışma Bakanlığı bulmuş
mu? Vallahi de billahi de buldu mu gördü mü bilinmez ama sayfasını çevirip de
içinden bir şeye bakmamışlar. Bir tane bakanlık önerisi yoktur ki… Bu milletin
parasını harcayarak, 4 partinin milletvekilleri emek vererek, “Girilmez.” denen
madende hayatlarını tehlikeye atıp sürünerek girerek yaptıkları araştırmalardan
sonra çıkan bu raporun sayfasını Çalışma Bakanı da Çalışma Bakanlığı da
çevirmemiş. “Bulmadık.”, “Görmedik.”, “Bilmiyoruz.” diyorlar. 
Diğer taraftan, hani Soma Komisyonunun
Başkanı? Burada o konuşsaydı ya. AKP Grubu adına konuşma yapılmadı bu kanunda,
Bakan da konuşmadı. Akılların, hafızaların almayacağı işler oluyor ya. Şöyle
bir şey olabilir mi? Böyle bir Komisyonun Başkanı AKP Grubu adına çıkıp
konuşmuyor. Neden? Bakan iletişimsiz. Bir sorun bakalım arkadaşınıza neden bu
salonda yok. 
Bir sürü önerge sıraladık.
Sıraladığımız önergelerde madencilik bakanlığı var, bütün gruplar tavsiye
ediyor, Bakanın hoşuna gitmiyor, yetkisi bölünecek. Kömür kanunu yoksa kaza
olur diyoruz. Kömüre özel kanun bütün dünyada var, 20 sayfalık mevzuatı var
arkadaşın. ABD’de 5 bin sayfa, Ukrayna’da 3 bin sayfa, Almanya’da 2 bin sayfa,
Beyefendi’de 19,5 sayfa. Onu söylüyor Soma Komisyonu, gelip de oradan bir
şeyler alıp kanuna koymuyor. Soma Komisyon Başkanı hepimize metan drenajının
önemini kavrattı. Metan drenajı; alçaldıkça metan yükseliyor, dışarıdan bir
boruyla metanı dışarı çıkaracağız, bunu yapmak isteyen kömür işletmesine
Beyefendi “Doğal gaz çıkarma ruhsatı almalısınız.” dediği için mevzuat yoğun ve
hem emek yoğun hem parasal olarak güç olduğu için o ruhsat olmuyor.
Kolaylaştırılacak bir şey yapılacak, iletişime o kadar kapalılar ki bir metan
drenajını şuraya koymadan bu Meclis maden kanunu çıkarıyor. Metan drenajı
olsaydı Soma faciası olmazdı. 
Ve eski maden
alanlarının MİGEM tarafından her yılın nisanının 15’ine kadar haritaya işlenme
zorunluluğunu uygulamayan Bakanlık Ermenek’teki su patlaması, Manisa’daki
birikmiş olan yanıcı gazlarla ilgili meseleye önergeleri dinlemiyor. Bizim
tuğla kadar muhalefet şerhini dikkate almazsınız ona bir şey demem ama şu Soma
Komisyonunun ortaklaşılmış kısmını da okumamak gerçekten bu Meclise de, bu
vatandaşlara da, bu şehit ailelerine de, bu sektöre de büyük saygısızlıktır. 
Basit bir şey daha söyleyeyim: Verilmiş
onca söze rağmen 301 madencimizin ailelerine tutulmayan sözler bir yana 2.831
kişi işsiz kaldı. Bunlara karşı Bülent Arınç’ın açıklamaları ortada, “Kışın
ortasında açta açıkta bırakacak değiliz, devletimiz güçlüdür, Hükûmetimiz
duyarlıdır.” diyordunuz. Ne oldu bu insanların durumu? Bir kuruş tazminat
almadılar. Şu kadarcık ortak akla inansanız o tazminatları bir küçük ek
çıkarırsınız şurada devlet bir seferde öder, ondan sonra gider kamu alacağı
olarak tahsilat yaparsınız. Bütün mal varlığı üzerinde tedbir var bunu
görmezden geliyorsunuz. Sözünüz var Uyar Madencilike. Gözlerini kaybetmiş olan
Ali Kandemir’e, ayaklarını kaybetmiş olan kardeşimiz İdris Sarıkaya’ya, 800
tane Uyar’dan mağdur olan çocuğa sözünüz var ama hâlâ daha tazminatları
ödenmedi. Her seferinde müsteşarınız not alıyor biraz daha çalışalım diye.
Bu Bakanı, bu
Meclisin ve milletimizin vicdanlarına havale ediyoruz. Söyleyecek söz
bulamıyoruz.
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum.
AYKUT ERDOĞDU
(İstanbul) – Sayın Müsteşar, madencilerin listesi ne oldu, gönderecektiniz?
Komisyonda söz verdiniz, ne oldu? Ona değil size güveniyoruz. Enerji Bakanına
hiç güvenmiyoruz.
BAŞKAN – Şimdi,
şahsı adına söz isteyen Mehmet Erdoğan, Gaziantep Milletvekili.
Buyurun Sayın
Erdoğan. (AK PARTİ sıralarından alkışlar) 
MEHMET ERDOĞAN
(Gaziantep) – Maden Kanunu ile Bazı Kanunlarda Değişiklik Yapılmasına Dair
Kanun Tasarısı üzerinde şahsım adına söz almış bulunuyorum. Bu vesileyle yüce
Meclisi saygıyla selamlıyorum.
Değerli
milletvekilleri, bu kanun tasarısı madencilik sektöründe önemli düzenlemeleri
içermektedir. Madencilik sektörünün yeniden yapılanması, modern ve hızla
gelişmekte olan dünyadaki madencilik uygulamalarına benzer uygulamaların
ülkemizde de başlatılması amaçlanmaktadır.
Bu kanunla asıl
hedefimiz, sektörde iş sağlığı ve güvenliği çıtasını da yükseltmektir.
Değerli
milletvekilleri, mevcut kanunda 5 farklı maden arama ruhsat grubu
bulunmaktadır. Kanun, aynı jeolojik ortamda birlikte bulunan farklı maden
kaynaklarının birlikte aranması, işletilebilmesi imkânını sunmaktadır. 
Tanımlar, dünya
uygulamaları dikkate alınarak yeniden yapılmıştır. “Fizibilite dönemi”,
“fizibilite raporu”, “yetkilendirilmiş tüzel kişi” gibi yeni tanımlar
eklenmiştir. 
Bugüne kadar
uygulanmayan ancak son derece önemli olan fizibilite hazırlık dönemi imkânı
getirilmiştir. Bu uygulama sayesinde madencilerimiz arama ruhsat süresini çok
daha etkin ve verimli biçimde kullanabilecektir. Bu dönemde elde ettikleri
verileri kullanarak verimli, emniyetli bir maden işletme planlaması ve uygulama
projesi yapabileceklerdir. 
Bu uygulamanın
bir diğer etkisi de, verilecek olan maden işletme uygulama projelerinin
gerçekçi olmasıdır. 
“Yetkilendirilmiş
tüzel kişi” kavramı madencilik sektörüne getirilen yeni bir uygulama olacaktır.
Bu uygulamayla mühendislik-müşavirlik hizmeti veren yapılar uyumlu hâle
getirilecektir. 
Yetkilendirilmiş
tüzel kişiyle hedeflenen bir başka önemli amaç da Enerji Bakanlığına sunulan
rapor, proje ve diğer teknik belgelerin gerçeğe ve bilime uygun sunulmasının
sağlanmasıdır. Bu yeni yapıyla, aramadan işletmeye kadar olan süreç bir
bütünlük içinde, düzenli olarak raporlanacaktır. Bu yeni kurumsal yapıyla daha
dinamik bir yapı oluşturulacaktır.
Uygulamada
bulunan teminat uygulaması kaldırılacak, yerine ruhsat bedeli uygulaması
getirilecektir. Özellikle arama dönemi ruhsat bedellerinin düşük tutulmasına
önem verilmiştir. Buradaki amaç… Madencilikte önemli olan arama dönemidir.
İşletme ruhsatları için alınacak olan ruhsat bedelinin yüzde 30’luk bölümü ayrı
bir hesapta toplanacak ve işletme sonrası maden sahasının iyileştirilmesi
amacıyla kullanılabilecektir. 
Madencilik
faaliyetleri sırasında madenciden kurumlar vergisi, gelir vergisine ilave
olarak ayrıca devlet hakkı alınmaktadır. Bu değişikliklerle yeni bir uygulama
olarak, dünya fiyat değişikliklerine duyarlı olan maden türleri için kademeli
artış yapılmıştır. Böylece hem işletmeci korunmuş olacak hem de devlet
olabilecek artışlarda da ilave devlet hakkı alabilecektir. Devlet hakkı
uygulamasına esas olacak yıllık asgari artış tutarları MİGEM tarafından ilan
edilecektir. Böylece, devletin alacağı bedelin gerçeğe uygun olması sağlanmış
olacaktır. 
Küçük kaynak
tuzlaları için ruhsat bedelinden muafiyet getirilmektedir. Diğer kamu
kurumlarından alınması gereken ancak çeşitli nedenlerle alınamayan izinler
nedeniyle iptal konumuna gelen yaklaşık 3 bin civarında ruhsatın iptal
edilmemesine dönük düzenleme yapılmaktadır. 
Bu kanunla
getirilen yeni bir uygulama, teknik nezaretçilik sisteminin kaldırılmasıdır.
Altmış yıl önce yeterli sayıda maden mühendisi olmaması nedeniyle o günkü
şartlarda ihtiyaca binaen oluşturulan, “fennî nezaretçi” olarak da adlandırılan
nezaretçilik uygulaması kaldırılmaktadır. Bu düzenlemenin nedeni, yeterli
sayıda maden mühendisinin olmasıdır. 
Mevcut kanunda,
arama döneminde yapması gereken arama harcamalarını yapmayan işletmelerin arama
ruhsatları iptal ediliyordu. Bu uygulama kaldırılmakta olup ruhsat iptali
yerine 20 bin Türk lirası idari para cezası verilerek ön arama döneminden genel
arama gibi bir üst dönemlere geçiş imkânı verilmektedir. 
Sayın
milletvekilleri, kanunla ruhsat verme usulü değiştirilmektedir. Doğal taş,
mermer, kömür, demir, krom, bakır, seramik killeri, uranyum ve benzeri
madenlere yine eskiden olduğu gibi ilk müracaatta ruhsat verilecektir. Ancak
ariyet malzemesi, agrega, mıcır malzemeleri, çimento, kireç ham maddeleri ise
ihale yöntemi ile ruhsatlandırılacaktır. 
Komşu maden
işletmelerinin iş güvenliği, verimlilik ve benzeri nedenlerle birlikte ortak
proje ile işletme faaliyeti yapmaları imkânı getirilmektedir. 
Mevcut
ruhsatların kazanılmış hakları korunmak suretiyle bundan sonra verilecek
ruhsatların süreleri grubuna bağlı olarak otuz ile elli yıl şeklinde
değiştirilmiştir. Mevcut maden işletme faaliyeti için gerek duyulması hâlinde ilave
tesis yatırımını mümkün kılmak üzere aynı kişi, şirkete ait farklı ruhsat
aşamasındaki arama, işletme sahaları birleştirilecektir. 
Yer altı kömür
madenciliğinde redevans uygulaması yasaklanmaktadır. Açık işletmelerde yasak
söz konusu değildir. Torba kanunla gelen maliyet artışlarını telafi etmek üzere
Türkiye Taşkömürü Kurumu ve Türkiye Kömür İşletmelerinin daha önce başlattığı
redevans işleri için düzenleme yapılmaktadır. 
Bu kanun
tasarısının ülkemiz madencilik sektörüne ve ekonomisine hayırlı olmasını
diliyorum.
Değerli
arkadaşlar, bu maden yasasını Komisyonda görüşürken muhalefetin ve iktidarın
tüm milletvekilleri olağanüstü seviyede gayret gösterdiler ve muhalefetin
verdiği önergelerin çoğu da orada kabul edildi. Tabii, bu edilirken orada
-müzakereler- 4 defa toplantı yapıldı. Şimdi, muhalefetin bu çalışmalarını ben
burada takdirle izlerken -ancak muhalefet partilerinden HDP’nin milletvekili
sadece bir defa katıldı- ve bizler sabaha kadar çalışarak bu kanunu çıkarırken;
önergeleriyle, destekleriyle, katılımlarıyla diğer iki muhalefet partisi büyük
destek olurken, katkı sağlarken HDP’nin hiçbir katkısı olmadığı gibi, maalesef,
biraz önce burada milletvekilleri de şov yaptılar. Keşke kamuoyunun karşısında,
burada şov yapacaklarına, bunu haksız bir kazanç elde etme şekline
dönüştüreceklerine Mecliste Komisyon çalışmalarına katılsalardı da, burada
söylediklerini önerge olarak orada getirselerdi de haklı bulunanları hep
beraber kabul etseydik. 
Ben maden
yasasının hayırlı olmasını dilerken bir şeyi hatırlatmak istiyorum. Arkadaşlar,
unutmayalım ki… Dünya enerjisinde nükleer santralle ilgili özellikle bir vurgu
yaparak yerime geçmek istiyorum, o da şu: Bugün Avrupa Birliğinin ve dünyanın
merkezi Brüksel ve Brüksel’in ortasında, unutmayalım ki, tam ortasında, şehrin
göbeğinde nükleer santral var. Dünyada da -bir inceleyin- kalkınmış, gelişmiş
olan ülkelerin hepsi bu nükleer santrallerden faydalanmakta ama bizim gibi
gelişmekte olan ülkelerde ve az gelişmiş ülkelerde de senaryolarını
gerçekleştirip bundan uzaklaştırmanın yollarını aramaktadırlar. 
Evet, madenlerin
aranması lazım, madenci sayısını çoğaltmamız lazım, çantacılığa da son vermemiz
lazım diyor, kanunun hayırlı olmasını temenni ediyorum.
Saygıyla
selamlıyorum. (AK PARTİ sıralarından alkışlar)
BAŞKAN –
Teşekkür ediyorum.
Birleşime on
dakika ara veriyorum.
Kapanma Saati: 17.41

DÖRDÜNCÜ OTURUM
Açılma Saati: 17.59
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 48’inci Birleşiminin Dördüncü
Oturumunu açıyorum. 
683 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
Şimdi tasarının
tümü üzerinde soru-cevap işlemine geçiyoruz.
Sayın Tanal...
MAHMUT TANAL
(İstanbul) – Teşekkür ederim Sayın Başkan.
Sayın Bakan, hep
konuşmacılar dediler ki: “Soma’da 2.831 kişinin işten çıkarıldığı söyleniyor.”
Gerçekten 2.831 kişi işten çıkarıldıysa ve bunların tazminatları verilmediyse
iktidar bununla ilgili bir çalışma yapmıyor mu? Yani, Soma’daki bu
insanlarımızın mağduriyeti, vatandaşlarımızın bu açlık durumu giderilmeden,
geçen hafta yurt dışında Sayın Cumhurbaşkanı “Somali’de konut yapıyoruz.”
vesaire... Soma’daki insanlar konutsuz. Soma’daki insanlar konutsuzken
Somali’ye niye konut yapıyoruz? Ben buna bir anlam veremiyorum, bu konuda bir
yardımcı olur musunuz bana, bir açıklama getirir misiniz.
Bir başka sorum:
Türkiye'de kaç tane maden ocağı var? Maden ocaklarında kaç kişi çalışıyor? Bu
maden ocaklarının bulunduğu yerlerdeki adresler ne zaman... Bunların ruhsatları
ne zaman verildi? İçinde iptal edilenler var mıdır? 
Son sorum: Bu
redevans -sizin de konuşmalarınızda geçti- bunun uygulaması vatandaşa, çalışana
ne getiriyor, ne götürüyor? Bunun faydaları var mıdır bize, bu tür
sözleşmelerin yapılmasında? Bu sorulara açık, net cevap verirseniz sevinirim. 
Teşekkür ederim.

BAŞKAN –
Teşekkür ederim.
Sayın Eyidoğan…
HALUK EYİDOĞAN
(İstanbul) – Teşekkür ederim Başkan. 
Sayın Bakan,
yakın zamanda ilgili kurum tarafından yaptırılan bir bilimsel araştırma
raporuna göre, Akkuyu Nükleer Santrali’ni orta yakın alanda etkileyecek aktif
deprem faylarının olası varlığından bahsedilmektedir. Elde edilen jeolojik,
jeofizik, sismik verilere göre, aktif olduğu öğrenilen ve denizde uzanan Ayaş
fayına dair müspet bulgular vardır. Raporda, bu fayla ilgili ayrıntılı yeni
jeolojik, jeofizik ve sismik araştırmalar önerilmiştir. Bu araştırmalar
yapılacak mı? Yapıldıysa sonuç nedir? Şu anda santral yerine yakın çalıştırılan
deprem istasyon ağı var mıdır? 
Teşekkür ederim.

BAŞKAN –
Teşekkür ediyorum. 
Sayın Susam…
MEHMET ALİ SUSAM
(İzmir) – Sayın Bakan, elektrik dağıtımının özelleştirilmesiyle birlikte
faturalara ilişkin şikâyetlerin her geçen gün arttığı bir gerçektir. En son
okumalarla ilgili ciddi bir şikâyet ortaya çıkmış, iki ay süreyle okumalar
doğal olarak tüketim miktarını, bu paralelde de tüketimden kaynaklanan ödeme
miktarını artırmıştır. Size basın mensuplarının bu soruyu sorduğunda,
verdiğiniz yanıtta dağıtımla ilgili şirketlerin uyarıldığını söylemişsiniz.
Ancak, uyarının ötesinde vatandaşların ciddi şekilde ekonomik durumunu
etkileyen elektrik faturalarının geç okunması belki dağıtım şirketlerine bu
anlamıyla ekonomik bir kazanç getirirken, tüketicilere ekonomik bir kayıp
getiren durumu önleme konusunda Bakanlık olarak kesin, kati yaptırım konusunda
ne düşünüyorsunuz? 
BAŞKAN – Sayın
Özel…
ÖZGÜR ÖZEL
(Manisa) – Teşekkür ederim Sayın Başkan. 
Sayın Bakan,
Soma’da basın mensuplarına bir açıklamada şöyle diyorsunuz: “Bu maden kazası
için tüm sorumluların cezalandırılması, soruşturmanın nereye gidecekse oraya
kadar gitmesinin teminatı benim.” Bu ifadeniz üzerine ben de gensoru
görüşmesinde diyorum ki “Afşin-Elbistan’da 9 kişi daha toprak yığının altında,
11 kişi hayatını kaybetti. Oradaki sorumlu bürokratların yargılanmasına izin
vermediniz.” Ben kürsüden yerime gelirken kızmıştınız ve demiştiniz ki:
“Soma’daki tavrımı göreceksiniz. Başka yerlerde verdiğim izinleri niye
söylemiyorsunuz?” Geçen gün sizin imzanızla soru önergesine bir cevap geldi 16
Ocakta, Soma’daki olumlu rapor veren müfettişlerin sorgulanmasına izin
vermemişsiniz. 
Şimdi,
gensoru görüşmesinden sonra peşimden sesleniyordunuz: “İzin verdiklerimi niye
söylemiyorsunuz? Soma’daki tavrımı göreceksiniz” diye. Tavrınızı gördük, ne
diyeceksiniz? 
BAŞKAN
– Teşekkür ederim. 
Sayın
Yılmaz… 
SEYFETTİN
YILMAZ (Adana) – Teşekkür ediyorum Sayın Başkan. 
Sayın
Bakan, bu son günlerde elektrik ve doğal gaza zamla ilgili devamlı açıklamalar
yapılıyor. Bu konudaki yetki sizde midir? Son durum nedir? 
Bir
ikinci sorum da bu maden izinleri Sayın Recep Tayyip Erdoğan Başbakanken
Başbakanlığa alındı. Bizim görev yaptığımız dönemlerde, maden izinlerine yerel
yöneticiler karar veriyordu yani oradaki orman bölge müdürlerine kadar bu yetki
vardı. Bu niye Başbakanlık bünyesine alındı? Başbakanın Adana’nın
Aladağ’ındaki, Pozantı’daki, Karaisalı’daki, Tufanbeyli’deki sahaları, oradaki
ekosistemi, ekolojiyi, faunayı bilmesi mümkün mü? Bunları bilmemesine rağmen,
Türkiye Cumhuriyeti Başbakanının bu kadar iş yoğunluğu varken maden izinlerinin
Başbakanlığa bağlanmasının altında yatan ana neden nedir? Bu, kamuoyunda
söylenen, işte, bunların belli bir yapıya kavuşturulması… 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
Sayın
Işık… 
ALİM
IŞIK (Kütahya) – Teşekkür ediyorum Sayın Başkan. 
Sayın
Bakan, hâlen 2012/15 sayılı Başbakanlık Genelgesi nedeniyle izin bekleyen maden
arama ve işletme ruhsatı sayısı ne kadardır? Bu kanunun yürürlüğe girmesiyle bu
ruhsatlarda bir hızlanma beklemekte misiniz? 
İkinci sorum da elektrik dağıtım
işletmelerinin kayıp kaçak bedellerini bilindiği gibi, ülkesel tarife üzerinden
77 milyon vatandaşa yayarak bugüne kadar tahsil ettiniz; acaba, bu ülkesel
tarifeden bölgesel tarifeye geçiş konusunda bir çalışmanız var mı? Şu anda
gelinen son durum bu konuda nedir, açıklarsanız sevinirim.
Teşekkürler.
BAŞKAN –
Teşekkür ediyorum.
Sayın Acar…
GÜRKUT ACAR
(Antalya) – Teşekkür ederim Sayın Başkan.
Sayın Bakan,
Antalya’ya 3.500 taş ocağı ve maden arama ruhsatı verildi. Bunun sonu var mı
Sayın Bakan? Daha kaç adet verilecek Antalya’ya? Her taraf delik deşik oldu,
bütün dağlarımız bembeyaz oldu, ormanlar kesildi. Bu alanlardan terk edilenler
yani görevini tamamlamış olan maden ocakları ve taş ocakları eski hâline nasıl
getirilecek? Böyle bir rehabilite edilmiş bir maden alanı veya taş ocağı var
mı, bir örnek verebilir misiniz?
Bir de bu
alanlar içindeki tarihî yapıları korumak için ne gibi tedbirler alıyorsunuz? Bu
yerler teslim edilirken içindeki tarihî harabelerin ve şehirlerin tespiti
yapılıyor mu?
Teşekkür ederim.
BAŞKAN –
Teşekkür ediyorum.
Sayın Ayhan…
EMİN HALUK AYHAN
(Denizli) – Teşekkür ediyorum Sayın Başkan.
Basına yansıyan
elektrik dağıtım şirketlerinin elektrik alacaklarının tahsiliyle ilgili Diyanetten
hutbe yardım taleplerine Sayın Bakan yardımcı olacaklar mı?
Teşekkür
ediyorum.
BAŞKAN –
Teşekkür ediyorum.
Sayın Özel…
ÖZGÜR ÖZEL
(Manisa) – Sayın Bakan, biraz önce konuşmamda ısrarla söyledim ama burada soru
sormazsam biliyorum ki cevap vermeyeceksiniz. Soma’daki 2.831 kişiyi aç açıkta
bırakmayacaktınız. Onlarla ilgili ne yapmayı düşünüyorsunuz? 
Kıdem
tazminatları, hem o 2.831 kişinin hem de hayatını kaybeden 301 kişinin hâlâ
ödenmedi. Bu konuda nasıl bir adım atmayı düşünüyorsunuz?
Teşekkür ederim.
BAŞKAN –
Teşekkür ediyorum.
Sayın Tanal…
MAHMUT TANAL
(İstanbul) – Teşekkür ediyorum Sayın Başkan.
Sayın Bakan, bu
mevcut olan Maden Kanunu Tasarısı, insanlarımızın sağlıklı bir çevrede yaşama
hakkı açısından, iş güvenliği açısından her türlü derde deva mıdır? Değilse,
hangi konularda sorun yaratacaktır bu tasarı ve bununla ilgili bu sorun
yaratacak olan hususları engellemek için, gidermek için bir çalışmanız olacak
mı?
Teşekkür ederim.
BAŞKAN –
Teşekkür ediyorum.
Sayın Yılmaz…
SEYFETTİN YILMAZ
(Adana) – Teşekkür ediyorum Sayın Başkan.
Sayın Bakan,
özellikle son iki aydır Adana ilimiz başta olmak üzere Türkiye’nin çeşitli
yerlerinde bu özelleştirilen elektrik şirketleriyle ilgili çok ciddi sıkıntılar
var. Ben yıllarca Adana’da bu şekilde şehrin tamamının elektriksiz kaldığı ve
uzun süreli elektriksiz kaldığı, günlerce elektriksiz kaldığı bir döneme
rastlamadım. Bu özelleştirme politikalarınızda ciddi bir sıkıntı var. Adana’da
vatandaşlar elektrik arızaya ulaşmaya çalışıyor ama bir yetkili bulamıyor.
Milletvekili olarak benim aramama rağmen günlerce ulaşamıyoruz. Yani,
özelleştirmede bu özelleştirdiğiniz şirketlerle ilgili herhangi bir yaptırım
var mı? Bunlarla ilgili çözüm öneriniz nedir? Yoksa Adana ve Türkiye’de bu
elektrik kesintileri sık sık devam edecek mi? Bununla ilgili, özellikle Adana
için söylüyorum, ciddi bir çözüme kavuşturulması lazım, çok büyük sıkıntıları
beraberinde getiriyor.
Teşekkür
ediyorum.
BAŞKAN -
Teşekkür ediyorum.
Sayın Tanal…
MAHMUT TANAL
(İstanbul) – Teşekkür ederim Sayın Başkan.
Sayın Bakan, çok
güzel bir soru ama bu maden ruhsatlarında hiç bakan çocukları veya
damatlarından bu işi yapan var mı? Yapan varsa bugüne kadar kaç tane ruhsat
sattı, devretti?
Teşekkür ederim.
BAŞKAN -
Teşekkür ediyorum.
Sayın Bakan,
buyurun.
ENERJİ VE TABİİ
KAYNAKLAR BAKANI TANER YILDIZ (Kayseri) – Sayın Başkan, değerli milletvekili
arkadaşlarım; şu ana kadar konuşmalarıyla tavsiye, eleştiri ve katkı koyan
bütün milletvekili arkadaşlarıma teşekkür ederek sözlerime başlamak istiyorum.
Şu ana kadar sorulan sorulara da sürem içerisinde cevap vermeye çalışacağım. 
Şimdi, değerli
arkadaşlar, Soma’da hepimizi derinden üzen bir maden kazası oldu ve bunun
ilgili kurumlar açısından da, özel şirketler açısından da ciddi bir
sorumluluğun olduğunu defalarca söylemiştim, bir kez daha burada söylemek
istiyorum. Bunun -kimi suçludur, kimi suçsuzdur- hem yargıya intikal eden
yanları var hem de teftişe dayalı olan yanları var. Şimdi, 2.831 işçi
kardeşimizin işten çıkartılmasının sebeplerini öncelikle bir konuşmak, ondan
sonra da kıdem tazminatlarıyla alakalı konuya geçmek lazım. Hatırlarsanız,
orada birçok demeçler verildi ve o maden ocaklarının bu şekliyle
çalıştırılmaması lazım geldiğine ve kapatılması lazım geldiğine dair demeçler
de verildi. Tabii, iş sağılığı ve iş güvenliğine uymayan ocakların, oradaki
belli şartlara uymayan ocakların kapatılması lazım. Biz de böyle yaptık. Yani,
gerek kazanın olduğu Eynez’de gerekse Atabacası’yla alakalı konularda yapılan
denetimler, teftişler, orada işçi kardeşlerimizin farklı bir riske daha
girmesini önlemek üzerineydi. Şimdi, o arkadaşlarımızın gerek yeni istihdam
alanlarıyla alakalı gerekse “Psikolojik olarak kendimi hazır hissetmiyorum.”
diyenlerin bir kısmı memleketlerine döndüler, bir kısmı Soma’da kaldılar ve bir
kısmı da yeni iş alanları buldular. Elimizdeki mevzuat, onun ancak özel sektör
bünyesinde çalıştırılanların özel sektör tarafından ödenmesiyle alakalı konuyu
amir kılıyor. Nasıl bir yol izlenebilir? TKİ’nin şu anda şirketten, şirket
adına ödeyip bir kanuni düzenlemeyle beraber, ondan sonra onu şirkete rücu
ettirmesi, şirketten almasına dönük bir düzenleme yapılabilir. Bu, Genel
Kurulun onayına kalmış bir konudur. Orada konut yapılmasıyla alakalı taahhütler
yine aynı şekilde devam etmektedir. O taahhütlerden, oradaki fiilî durumdan
herhangi bir vazgeçme söz konusu olmaz. Toplanan bütün 48-50 milyon TL’lik
yapılan 77 milyonumuzun bağışları da diğerlerine bu manada yine kanun
çerçevesinde ulaştırılmıştır. 
Şu ana kadar
Başbakanlıkta bekleyen izin sayısını sordu arkadaşlarımız. 1.224 civarında
ruhsattan bahsediyoruz ve maden ruhsatlarının kime ait olduğu bilgisi
sorulmuştu hem Komisyonda hem de burada. Bunlar hem Sayın Tanal’ın hem de Sayın
Erdoğdu’nun e-mail adreslerine gönderildi. Bunu da aslında ben İnternet’ten
normalde yayımlamalarını istedim arkadaşların çünkü “Bunun gizlisi saklısı yok.
Ticari bir sır varsa ancak onun gizlisi saklısı olur ama bunun gizlisi saklısı
olmadığı için rahatlıkla yapılabilir.” dendi. 
Şimdi, değerli
arkadaşlar, bizim yaptığımız soruşturmalarda, soruşturma izin talebi yazısında,
maden kazası sebebiyle 5/9/2014 tarihli bilirkişi raporu çerçevesinde,
ilgililerin bu aşamada sorumluluklarının görülmesi veya görülmemesi üzerine
yapılan bilirkişi raporu sonrasında, Soma Cumhuriyet Başsavcılığı iddianamesinin
Akhisar Ağır Ceza Mahkemesince reddedilmiş olması ve daha ileriki aşamalarda
sağlıklı tespitlerin yapılarak Bakanlığımıza müracaat edilmesi hâlinde tekrar
soruşturma izniyle alakalı konular gündeme gelecektir. 
Şimdi, burada,
özen ve itina gösterdiğimiz iki temel prensip var. Eğer gerçekten orada
sorumluluğunu hissettiğimiz görevli arkadaşlar varsa, bunlarla alakalı
soruşturma izni verdiğimiz konular vardır -bunun birçok örnekleri var- ama
gerçekten o konuda suistimali olduğuna inanmadığımız arkadaşlara da soruşturma
izni vermediğimiz konular var. Bunların her birisini kendi içerisindeki
denetimlerle beraber gerçekleştiriyoruz. 
Redevans
uygulamasının faydası var mıdır, varsa nedir, ne değildir; kamudan
çıkartılıyor, kamuda kalıyor, özel sektörden çıkartılıyor, bunun ne gibi
getirisi olacaktır diye soru soruldu. Değerli arkadaşlar, şu anda redevansla
alakalı temel prensibimiz şu, bunu komisyonda kısmen izah etmeye gayret
etmiştik: Bir kere, redevansla gerçekten bunu çalıştırabilecek yatırımcı varsa
bizatihi o alsın ama gerçekten bunu yapamayacak birisi varsa, gelmiş bunu
ruhsat sahibinden almışsa o, aradan çekilsin, gerçek yapabilecek olan varsa o
yapsın diyoruz. Temel mantık bu. Bu, belli alanlarda hizmet almayacağı anlamına
gelmiyor, ne bileyim, havalandırmayla alakalı taşeronluk hizmeti veya
dinamitlemeyle alakalı bir hizmet alımı. Bugün belli ehil kişiler bunu çok daha
iyi yapabilmekte ama bu redevansçı anlamına gelmiyor. O konuyla alakalı hizmet
alımı yapılacak olması, o kömür işletmesinin tamamını devretmek anlamına
gelmiyor. O yüzden, bu iki konunun ayrıştırılmasından yanayız. 
Nükleere ait,
yeni deprem faylarıyla alakalı, Ayaş faylarıyla alakalı sorulan soruda da…
Değerli arkadaşlar, MTA’nın 1979 yılındaki fay haritaları biliyorsunuz
geçtiğimiz yıl içerisinde güncellendi ve Türkiye’de toplam 25 bin yeni, diri
faydan bahsediyoruz, bunlar 12 bin küsur civarındaydı, o yüzden bunlar
güncellendi. Biz her ne kadar bu alanda güncellenmemiş haritaları önceden
firmaya, IGA yaptığımız firmaya vermiş olsak da firma diyor ki: “Ben buraya 22
milyar dolar yatırım yapacağım. Ben bunların her birini güncelleyeceğim ve
tekrar yapacağım.” Japonlar Sinop’ta hakeza aynı şeyleri yaptılar ve 12
kilometre, 20 kilometre, 25 kilometre açıkta dahi onlarla alakalı sismiklerini
yaptılar, onlarla alakalı araştırmalarını yaptılar. Gerek Rusya’nın Akkuyu’da
yapacağı gerekse Sinop’ta yapılacak, yeni fay haritalarıyla alakalı bütün
işlemleri şirket yapıyor. Biz “Burada yoktur.” desek bile, o “Hayır, olma
ihtimali vardır çünkü buraya para gömecek olan, riski alacak olan benim.” diyor
ve bunların her birini yapıyor. Bizden daha fazla riske girmeyecek olan
onlardır.
Elektrik
dağıtım şirketlerinin özelleşmesiyle beraber faturaların okunması konusunda bir
kısım ikazlarımız oldu. Sayın milletvekilim, burada ekonomik kayba uğrayacak
olan zam gelmediği için, elektrik fiyatlarına zam gelmediği için şirketin
kendisidir. Geç tahsilat yapılacak olması… Bir kere dönemselliğe riayet
etmelerini istedik, döneminde faturalarını çıkartmalarını istedik. Bununla
alakalı şu veya bu gerekçeyle eğer geç okunmuşsa bundan ekonomik kayba
uğrayacak olan vatandaşın kendisi değil şirketin kendisi olacaktır.
Özellikle
Afşin Elbistan’la alakalı, 11 kişinin vefatıyla alakalı soruşturmaya izin
verilmemesi konusunda soru soruldu. Evet, biz o konuda izin vermedik çünkü onun
gerekçelerini de sunduk. Şimdi, değerli arkadaşlar, Afşin Elbistan’da, orada,
iki gün önce normalde 300 küsur kişi çalışan vardı. Özel şirketin çalıştırdığı
bir alan ve karşı topuk da kaybolunca bütün işçiler çıkartılıyor ve deniyor ki:
“Burayla alakalı ne tür bir kayma var, hangi gerekçeyle oluyor ve bu ne tür
riskler içeriyor…” çalışması sırasında bu kaza oldu. Orada normal kömür
işletmeciliğiyle alakalı bir işlem yapıldığında kaza olmadı, bunların tespiti sırasında
kaza oldu.
“Elektrik ve
doğal gaza zam var mıdır?” diye bir soru soruldu. Değerli arkadaşlar, ben
bununla alakalı artık açıklama yapmıyorum, ancak televizyon programlarında veya
basın toplantılarında soru sorulması hâlinde açıklama yapıyorum, şu anda da
soru sorulduğu için cevap vereceğim: Şu anda, bu ay itibarıyla elektrik ve
doğal gaz fiyatlarında yeni bir düzenlemeye gitmediğimizi söylüyorum buradan,
Türkiye Büyük Millet Meclisinde bir kez daha bunu belirtiyorum. Yetkinin
otomatik fiyatlama mekanizmasıyla veya kendi kuralları içerisinde olduğunu da
bir kez daha belirtmek istiyorum.
Başbakanlığa
özellikle genelge kapsamında bunun, bu yetkinin alınmış olması herhangi bir
ormanla alakalı, çevreyle alakalı, ÇED’le alakalı yetkileri askıya aldığımız anlamına
gelmiyor arkadaşlar. Bunlar yine bir yandan devam ediyor.
İzin bekleyen
Başbakanlık genelgesiyle alakalı sayıları size arz ettim.
“Ulusal tarife
mi bölgesel tarife mi olacak?” Şimdi, siyaseten Türkiye'nin buna hazır
olmadığını, en fazla kayıp kaçakların bölge itibarıyla Doğu ve Güneydoğu
Anadolu’da olduğunu… Bölgesel tarifeye geçiyor olmamız hâlinde elektrik
fiyatları Şırnak’ta 45 kuruşken Kocaeli’nde de 20 kuruş olacaktır. Bunun şu
anda doğru olmadığını ve ulusal tarifeye de normal devam ettiğimizi söylemem
lazım.
(Mikrofon
otomatik cihaz tarafından kapatıldı) 
BAŞKAN – Bir
saniye Sayın Bakan.
ENERJİ VE TABİİ
KAYNAKLAR BAKANI TANER YILDIZ (Kayseri) – Elektrikte normalde bu devam ediyor.
Diğer sorulara
diğer kısımlarda cevap vereceğim Sayın Başkanım.
AYKUT ERDOĞDU
(İstanbul) – Hani kayıp kaçakla ilgili…
MAHMUT TANAL
(İstanbul) – Sayın Başkan…
BAŞKAN –
Teşekkür ediyorum. 
Tasarının tümü
üzerindeki görüşmeler tamamlanmıştır.
MAHMUT TANAL
(İstanbul) – Sayın Başkan…
BAŞKAN – Sayın
Tanal, biliyorsunuz soru-cevap işlemi tamamlandı.
MAHMUT TANAL
(İstanbul) – Soru-cevap değil Sayın Başkan, Bakana yanlış bilgi veriyorlar,
maille Mahmut Tanal’a gönderdik denildi, yani maille bize gelmedi.
BAŞKAN –
Tasarının tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
AYKUT ERDOĞDU
(İstanbul) – Sayın Başkan ama bu nezaketsizlik, olmaz, bir milletvekili
konuşuyor. Rica ediyorum! Ama ya milletvekillerini bu kadar küçük görmeyin.
BAŞKAN – Hayır
efendim, İç Tüzük’te belli, biraz önce de başka bir sayın milletvekili… 
AYKUT ERDOĞDU
(İstanbul) – Sayın Başkan, rica ediyorum, doğru tavır mı ya, bir milletvekili
konuşuyor.
BAŞKAN – Lütfen
ama…
MAHMUT TANAL
(İstanbul) – İç Tüzük…
BAŞKAN – Sayın
Tanal’a süresi içerisinde 3 defa söz verdim.
AYKUT ERDOĞDU
(İstanbul) – Efendim, önemli bir şey varsa açıklamayacak mı milletvekili, rica
ediyorum.
MAHMUT TANAL
(İstanbul) – Sayın Başkan… 
BAŞKAN – Süre
tamamlandı efendim, bu ne zamana kadar devam edecek?
MAHMUT TANAL
(İstanbul) – Sayın Başkan, İç Tüzük’te diyor ki, Sayın Bakan sorulan soruya
açıkça doğru bilgi verecek. Sayın Bakanı da yanıltıyorlar.
BAŞKAN
– Evet, “Diğerlerine yazılı cevap vereceğim.” dedi Sayın Bakan.
MAHMUT
TANAL (İstanbul) – Bana hangi personeliniz maille gönderdi? Kaç tane maden
ocağı var? Kaç kişi çalışıyor? Yani bana burada rakam vermek çok mu zor bir
şey?
BAŞKAN
– Sayın Tanal, lütfen…
HAKAN
ÇAVUŞOĞLU (Bursa) – Sayın Türkan Hoca’ma ne yaptıysanız aynısını yapın Sayın
Başkanım.
AYKUT
ERDOĞDU (İstanbul) – Doğru söylüyor, bana da gelmemiş. Bakan Bey “Gönderdik.”
diyor, gelmedi, belki eksik bir şey vardır yani, bir dakikalık iş.
BAŞKAN
– Şimdi birinci bölümün görüşmelerine başlıyoruz.
Birinci
bölüm 1 ila 18’inci maddeleri kapsamaktadır.
Birinci
bölüm üzerinde Cumhuriyet Halk Partisi Grubu adına söz isteyen Kemal
Değirmendereli, Edirne Milletvekili.
Buyurun
Sayın Değirmendereli. (CHP sıralarından alkışlar)
CHP
GRUBU ADINA KEMAL DEĞİRMENDERELİ (Edirne) – Sayın Başkan, değerli milletvekilleri;
683 sıra sayılı Maden Kanunu ve Bazı Kanunlarda Değişiklik Yapılmasına İlişkin
Kanun Tasarısı üzerinde Cumhuriyet Halk Partisi adına söz almış bulunuyorum.
Yüce Meclisi saygıyla selamlarım.
Değerli
milletvekilleri, madencilik sektörü, ülkemizde de dünyanın birçok yerinde
olduğu gibi en yüksek artı değeri üreten sektörlerin başındadır, özellikle de
en yüksek istihdamı sağlayan sektörlerin başındadır. Bizim gibi gelişmekte olan
ülkeler içinde en çok ihtiyaç duyduğumuz sektörlerden biridir ve dışa bağımlılığımızı
da azaltan sektörlerin başında gelmektedir. Ancak yeterli desteği görmediği
için, maalesef, madencilik sektörü gayrisafi millî hasıla içerisinde yüzde 4
civarında bir pay alabilmektedir. Oysa, yer altı zenginliklerimiz açısından bu
payın çok daha yüksek seviyelerde olması pekâlâ mümkündür. Bu nedenle, bizlere
sektörün önünü açma, sektöre ihtiyacı olan destekleri verme, teşvikleri verme
sorumluluğu düşmektedir. 
Durum böyleyken, 2014 yılında, maalesef
sektör için kara bir yıl yaşanmıştır. 2014 yılında, madencilik sektörü ve ülke
olarak sektör açısından büyük acılar yaşadık. Ancak bu acılardan gerekli dersi
alıp soğukkanlılıkla sorunları çözmek yerine, olayın sıcaklığıyla acele
birtakım kararlar verilip, acele davranılıp, belki iyi niyetle sektörün önü
açılmak istenilirken sektörün önü tamamen tıkanmıştır. 11 Eylül 2014 tarihinde
çıkarılan torba yasayla madencilere bazı haklar sağlanmış olmakla birlikte,
sektörün geneli zarara uğramıştır değerli arkadaşlar.
Burada, bu torba
yasayla mağduriyet yaşayan madenciler bizim grubumuza da geldi, iktidar partisi
grubuna da geldi, muhalefetteki arkadaşlara da dertlerini anlatmaya çalıştılar.

Neydi buradaki
temel konu? Birincisi, ücretlerin asgari ücretin 2 katına çıkarılması konusu.
Sektör buna itiraz etmiyor, ancak ikinci konu bununla bağlantılı olarak sigorta
primlerinin 2 katına çıkarılmış olması ekstra bir yük getirdi. Bu kanunda
sadece kamudaki işletmelerle ilgili olarak bir düzenleme yapılarak yük
hafifletiliyor, ama kamunun dışındaki özel sektörle ilgili maalesef bir
düzenleme söz konusu değil. 
Çalışma
saatlerinin altı saate indirilmesi, yine kıdem tazminatlarının yüzde 100’e
çıkarılması ve ülkemizde üretilmeyen, temininde güçlük çekilen bazı malzeme
eksikliğinden dolayı da durdurmaların yapılması, durdurma sırasında da çalışan
işçilerin ücretlerinin, yani daha doğrusu işletmede görünen ama çalışamayan
işçilerin ücretlerinin de işveren tarafından karşılanması gibi konular sektörün
önünü büyük ölçüde tıkadı. Şimdi, bu konuyu aşalım derken hep beraber yani iktidar
partisindeki arkadaşlarda da sözde bu konuda bir hevesin olduğunu, görüntü
olarak bir samimi yaklaşımın olduğunu görmekle birlikte, birçok konuda olduğu
gibi, uygulamaya geldiğimizde maalesef burada da sonuç alıcı adımları
göremiyoruz.
Değerli
milletvekilleri, bu uygulamalar sektörün önünü kapattı dedim. Bakın, sizlerle
rakamları paylaşmak istiyorum. Bu kapanan ocaklarda veya bundan sonra
kapanacak olan ocaklarda yaklaşık 10 milyon ton civarında kömür üretiliyor. Bu
ocaklar kapatıldığı zaman, bu 10 milyon tonluk kömürün karşılığı olan yaklaşık
6 milyon ton kömürü dışarıdan ithal etmek durumunda kalacağız. Bu noktada da
dünya kömür piyasasına hâkim olan tekeller, bugün 80 dolar olan kömürün
fiyatını merak etmeyin ki 120-140 dolarlara çıkaracak. Yani, bu sıkıntının
ceremesini yine Türk halkı çekecek değerli arkadaşlar. Bu konuyu ivedilikle
çözmemiz gerekirken -daha önceki konuşmasında Özgür Özel arkadaşımızın da söz
ettiği gibi- aynı anda Maden Kanunu görüşülürken öbür taraftan Çalışma
Bakanlığı da İş Güvenliği Kanunu’nu görüşüyordu. Maalesef, bu konunun bu kadar
aceleye getirilmesini anlamak mümkün değil. Yani, biri biter, ondaki eksikleri
diğer tarafta pekâlâ tamamlayabilirdik. Şimdi, Maden Kanunu’nu yaptık ama İş
Güvenliği Kanunu’nda neler var, onu da bilmiyoruz. Nitekim, Maden Kanunu’ndaki
birtakım maddeler torba yasada da getirilmişti. Ondan sonra şimdi çıkarılıyor
torba yasa gündeminden. 
Burada
bir konunun altını çizmek istiyorum, yüce Meclisin bilgisine sunmak istiyorum.
Biraz önce 10 milyon ton kömürün karşılığında 6 milyon ton kömürü ithal etmek
durumunda kalacağımızı ve 80 dolar olan fiyatın 120-140 dolarlara çıkacağını
söyledim. “Ya, serbest piyasa.” denebilir ama hayır arkadaşlar. Dünyada kömür
ticareti sadece 5-6 tane büyük tekelin elinde maalesef.
Bakın, 2 tane
çarpıcı örnek paylaşmak istiyorum sizinle. Avustralya’daki bir üretici
Japonya’ya 40 dolara sattığı kömürü -aynı kömürü, aynı kalitedeki kömürü-
Türkiye’ye 70 dolara satıyor. Çünkü, o kömürü o üretici satmıyor zaten. O
kömürü üreticiden o tekeller alıyor. Yani, tekel, Sibirya’daki fiyata veya bir
başka bölgedeki başka kömürün Türkiye’deki fiyatına göre ayarlıyor
Avustralya’nın kömürünü. 
Bir diğer
çarpıcı konu… Çok yakın, on beş gün önce, bu işle uğraşan bir dostumuz bu kanun
görüşmeleri sırasında “Ya vekilim, böyle böyle bir şey yaşadım. Bu konuya
lütfen dikkat edin.” dedi. Neydi o konu? Bu arkadaşımız Kolombiya’dan kömür
ithal etmek istiyor. Kolombiya’daki bir üretici firma ona sözleşme gönderiyor.
On gün sonra firma “Ya, kusura bakmayın, ben bu sözleşmeyi imzalayamayacağım.
Onu geri gönderin.” diye yapacağı alışverişten vazgeçiyor. Niye? İş
kurcalandığında, işte o 5-6 tane büyük tekelden birinin baskısı sonucunda bu
anlaşmayı geri çektiğini görüyoruz. Yani, bu anlamda bunların önünü açmamız
gerekirken bunlarla ilgili, maalesef, bu kanun bu konuları aşacak bir düzenleme
getirmemekte.
Şimdi, Soma’yla
ilgili olarak… Soma kanununun yaptığı öneriler, 2010 yılı içerisinde Türkiye
Büyük Millet Meclisi Madencilik Araştırma Komisyonunun yaptığı öneriler de
maalesef burada ele alınmış değil; bunlardan da yeterince faydalanılmış değil. 
Bu sektörün
kabuk değiştirmeye ihtiyacı var, evet, kabuk değiştirmeye ihtiyacı var. İş
güvenliği kültürünün işçisiyle, işvereniyle gelişmesine, geliştirilmesine
ihtiyaç var. İş güvenliği ekipmanlarının geliştirilmesine ihtiyaç var. Ama, bu
ekipmanların da yurt dışından gümrüksüz, KDV’siz gelerek madencinin
desteklenmesine ihtiyaç var. Öbür taraftan, yine çok önemli bir konu,
madencilikte teknolojiyi geliştirmeye ihtiyacımız var. Madencilikte teknolojiye
yapılacak yatırımları geliştirmeye ihtiyacımız var. Şimdi, devlet buradan bir
ruhsat bedeli alıyor, ruhsat bedelinin yüzde 70’i hazineye gidiyor, yüzde 30’u
çevre uyum teminatı olarak kalıyor ama teknoloji geliştirmeye yönelik olarak
bir teşvik yok. Yani, burada bu önemli eksiklik var, bunları tamamlamamız
gerekiyor. 
(Mikrofon
otomatik cihaz tarafından kapatıldı) 
KEMAL
DEĞİRMENDERELİ (Devamla) - Bundan sonraki konuşmalarımda bunlarla ilgili de
önerilerimizi sunacağım.
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Halkların
Demokratik Partisi Grubu adına söz isteyen Adil Zozani, Hakkâri Milletvekili. 
Buyurun
Sayın Zozani. (HDP sıralarından alkışlar)
HDP
GRUBU ADINA ADİL ZOZANİ (Hakkâri) – Teşekkür ederim Sayın Başkan. 
Ben
de birinci bölüm üzerine söz aldım. Hepinizi saygıyla selamlıyorum.
Öncelikle
şu hususu belirteyim, altını çizeyim: Biz, Türkiye'nin yer altı
zenginliklerinin, ülke ekonomisinin, ülke insanının yararına, çalışma koşulları
insanileştirilerek bu zenginliklerin ülke ekonomisine kazandırılmasından
tarafız. Bunun için yapılacak düzenlemelerden de taraf olduğumuzu ifade edeyim.
Ancak, yer altından kömür ya da maden çıkaracağız diye insanların hayatlarını
yok sayan, hiçe sayan, çevreyi hiçe sayan düzenlemelerden taraf olmadığımızı
ifade etmek isterim. Bugüne kadar yapılmış düzenlemelerin bu perspektifle
yapılmadığını gördüğümüz için itiraz ettik, buna da itiraz ettiğimiz üzere. 
Şimdi,
yer altı çalışma koşulları, madenler vesaire, birçok konuda arkadaşlar burada
ayrıntılarıyla birçok hususu ifade etmiştir. 
Tabii, Sayın
Bakana sadece yer altı zenginlikler bağlı değil, yer üstü zenginliklerimiz de
Sayın Bakana bağlı ve oradaki işletmelerle de doğrudan doğruya ilgili bir
Bakanlık ve sıkıntıları olan bir alan. Bu sıkıntılı olan alanlardan bir tanesi
elektrik üretimi. Son dönemlerde, gördünüz, belediyelerin vesaire,
elektriklerinin kesilmesine kadar, hastanelerin elektriklerinin kesilmesine
kadar pek çok sıkıntı var, konuşmamın içerisinde bunlara ayrıntılarıyla
değineceğim. Ancak, biraz önce dikkatimi çekti, bir sayın vekilin sorusu
üzerine Sayın Bakan bölgesel tarifeye geçmediğini, geçmeyeceğini ifade etti.
Değil mi Sayın Bakanım, ifade ettiniz, değil mi? 
ENERJİ VE TABİİ
KAYNAKLAR BAKANI TANER YILDIZ (Kayseri) – Öyle. 
ADİL ZOZANİ
(Devamla) – Şimdi, sevgili arkadaşlar, ben sizinle bir bilgiyi paylaşacağım.
Plan ve Bütçe Komisyonu şu anda bir kanun teklifi görüşüyor. Kanun teklifinin
21’inci maddesi, ilginçtir, Sayın Bakanı doğrulamıyor. Sayın Bakan eğer o
teklif kendisine rağmen verilmişse, bilgisi dışında verilmişse
eleştirilerimizin muhatabı değildir ama kendilerinin bilgisi dâhilinde
verilmişse pekâlâ bu eleştirilerimizin muhatabıdır. Kanun teklifinin 21’inci
maddesi şu, müsaade ederseniz ben aynen okuyayım, yukarıda görüştüğümüz 21’inci
madde şöyle diyor: “14/3/2013 tarihli ve 6446 sayılı Elektrik Piyasası Kanununa
aşağıdaki geçici madde eklenmiştir:
‘Dağıtım
sistemindeki kayıpların azaltılmasına ilişkin tedbirler
Geçici Madde 18
- 1/1/2016 tarihine kadar, teknik ve teknik olmayan kayıpların oranı ülke
ortalamasının üzerinde olan dağıtım bölgelerinde, diğer dağıtım bölgelerinden
farklı düzenlemeler yapılmasına, hedef kayıp- kaçak oranlarının bir önceki
yılın gerçekleşmeleri dikkate alınarak ve sonraki uygulama dönemleri de dahil
olmak üzere yeniden belirlenmesine Kurul yetkilidir.’”
Sayın Bakan,
bundan haberiniz yok değil mi? Bu maddeden haberiniz yok değil mi? Bu neyi
getiriyor? Bölgesel farklılık getiriyor. 
ENERJİ VE TABİİ
KAYNAKLAR BAKANI TANER YILDIZ (Kayseri) – O konu ayrı, o konu ayrı. Onunla
alakası yok ki. 
ADİL ZOZANİ
(Devamla) – Nasıl ayrı ya? Vallahi, siz birbirinden ayırabiliyorsanız helal
olsun derim size ama birbirinden ayrı değil. Bölgesel tarife farkı; apaçık
ortada. Sayın Bakan, bu teklif, biraz önce okuduğum madde, sizin biraz önce,
yaklaşık yirmi dakika önce Meclise sunduğunuz bilgileri doğrulamıyor.
Diyarbakır’daki vatandaş ile Rize’deki vatandaş aynı elektriği kullandığı, aynı
kilovat elektriği kullandığı zaman aynı parayı ödemeyecek. Bu madde bunu diyor,
“Kurul belirleyecek.” diyor. Kurul neye göre belirleyecek? “Kayıp kaçağı fazla
olan bölgedeki faturalar biraz daha kabarık olacak.” diyor. 
HAYDAR AKAR
(Kocaeli) – Evet, bizim günahımız ne? Doğru.
ADİL ZOZANİ
(Devamla) - Açık bu, Türkçesi bu. Çözüm mü? Çözüm olmadığını siz biliyorsunuz,
gördünüz. 
Şimdi birkaç
tane resim sizinle paylaşmak istiyorum. Sayın Bakan, 1970’li yıllarda çekilmiş
resimler değil bunlar. Yakından göremiyor olabilirsiniz. Bu fotoğraf dün
Yüksekova’da çekilmiş, resmin çekildiği yer Yüksekova Devlet Hastanesi. Hadi
anladık, vatandaş kayıp kaçak kapsamında değerlendiriliyor, onun elektriği
kesiliyor, ona elektrik verilmiyor, onu anladım. 
HAYDAR AKAR
(Kocaeli) – Bizde ameliyatlar olmuyor, ameliyatlar; Türkiye'nin göbeğinde,
Marmara’da.
ADİL ZOZANİ
(Devamla) - Burası devlet hastanesi, devlet hastanesi Sayın Bakan. Devlet
hastanesinde şu anda doktor ne yapıyor, biliyor musun? Vatandaşın tansiyonunu
ölçüyor. Neyin ışığında yapıyor? Lüks ışığında. 
21’inci yüzyılda
bu ülkenin bazı bölgelerinde insanlar çıra ışığında aydınlanıyor; sayenizde,
politikalarınızın sayesinde. Hadi, bir evden, bir dükkândan size resim
getirseydim diyecektiniz ki: “Parasını ödesin, elektriğini alsın.” Ki
nihayetinde Bakan öyle diyor son dönemlerde ama bu öyle bir şey değil. 
Bir resim daha,
tek bir kare değil. Sizi temin ederim ki bu mizansen değil. Yine bir hastane
resmi, bu gördüğünüz bir lüks, bu gördüğünüz bir sağlık personeli, bu
gördüğünüz bir hasta ve iğnesi yapılıyor.
HALİL MAZICIOĞLU
(Gaziantep) – Allah şifa versin.
ADİL ZOZANİ
(Devamla) – Evet, Allah şifa versin ama şifa sağlıklı koşullarda verilir, muska
yaparak şifa dağıtılmaz. Bu koşullarda ona “Allah şifa versin.” dediğin zaman,
“Ya, git bir de kendine muska yaptır.” demektir. Bu koşullarda insanlar şifa
bulmaz.
Raporunu mum
ışığında, lüks ışığında hazırlayan bir sağlık personelinden söz ediyoruz. Her
defasında geliyoruz, diyoruz ki: Sayın Bakan -Sağlık Bakanına diyoruz- bölgede
doktor kalmıyor, sağlık personeli kalmıyor; hastane yapmışsınız, fiziki
koşullar tamam da personel gitmiyor, doktor gitmiyor. “Atama yapıyoruz,
gitmiyorlar.” diyor. Sebebini anlatayım: Sebep bu, insanlar mum ışığında
mesleklerini icra etmek istemiyorlar.
Türkiye'nin
belirli bölgelerine aşkınızı biliyoruz, sevdanızı biliyoruz, sadece kendinizi
gördüğünüzü, Türkiye’yi kendinizden ibaret varsaydığınızı biliyoruz ama
yazıktır; bakın, yazıktır, 21’inci yüzyıl resmi, 21’inci yüzyıl resmini size
veriyorum. Gelip burada artık, kayıp kaçak meselesini temcit pilavı gibi
sürekli dillendirmeyin. Siz çözemiyorsanız, verin biz çözelim. Teklif ettik,
siz çözemiyorsunuz, verin biz çözelim. Çok açık, net teklifimizi yaptık size.
ÖZGÜR ÖZEL
(Manisa) - Sıraya geç, ana muhalefet var daha.
ADİL ZOZANİ (Devamla)
– Sizin bu yöntemle çözebileceğiniz bir şey yok, ancak ve ancak bazı şirketleri
zengin edersiniz. Avrupa Konseyi Yerel Yönetimler Özerklik Şartı gereği nasıl
yol yapmayı, sokak, kaldırım düzenlemelerini belediyelere veriyorsanız bu
hizmeti de belediyelere verin, belediyeler muhatap olsun. Belediye elektrik
üretiyorsa kullanır, sen gidip elektriğini kesmek durumunda kalmazsın. Vatandaş
talep ediyorsa elektriğini belediye götürsün, versin, bu hizmeti belediye
yapsın. Niye başımızı ağrıtıyorsunuz sürekli? 
Şirketlere dönük
burada uygulama yapıyorsunuz, düzenleme yapıyorsunuz, ertesi gün “Vay,
şirketler batıyor. Şirketleri kurtarmaya dönük ne yapabiliriz?” diye Meclis
komisyonlarını toplantıya çağırırsınız. Şu anda yukarıda görüştüğümüz şey de
odur. Varsanız, getirin, bu düzenlemeleri bu şekilde yapalım ama yok…
(Mikrofon
otomatik cihaz tarafından kapatıldı)
ADİL ZOZANİ
(Devamla) -…bunda ısrar ederseniz işte sizin ısrarınızda vatandaş hastanede
lüks ışığında tedavi görmek durumunda kalıyor. Yoğun bakımdaki vatandaşlar ne
oluyor, onu da varın siz düşünün.
Hepinizi
saygıyla selamlıyorum. (HDP sıralarından alkışlar)
HAYDAR AKAR
(Kocaeli) – Ne mutlu tedavi görüyorsan, bizde ameliyatlar iptal ediliyor.
BAŞKAN –
Teşekkür ediyorum.
Şimdi,
Milliyetçi Hareket Partisi Grubu adına ve şahsı adına söz isteyen Emin Haluk
Ayhan.
Süreniz on beş
dakika, birleştiriyorum.
Buyurun. (MHP
sıralarından alkışlar)
MHP GRUBU ADINA
EMİN HALUK AYHAN (Denizli) – Teşekkür ediyorum Sayın Başkan.
Sayın Başkan,
sayın milletvekilleri; görüşülmekte olan 683 sıra sayılı Tasarı’nın birinci
bölümü üzerine Milliyetçi Hareket Partisinin görüşlerini arz etmek üzere söz
aldım. Yüce heyeti saygıyla selamlıyorum.
Konu, ülkemizde
dramatik olayların yaşandığı bir sektör. Bu kadar üzücü olayların geçtiği bir
dönem ve yaşandığı sektörle ilgili bir düzenleme yapılmaya çalışılıyor. 
Bu bir tasarı,
Hükûmet tasarısı. Yapılan işin ciddi olarak analiz edilerek kamuoyu önüne
taşındığını söylemek maalesef mümkün değil. İlk olarak genel gerekçenin bu
tasarıyı karşılamaktan uzak olduğunu söylemeliyim. Ben bunu Komisyonda da
söyledim. Gerçi bu AKP’nin klasik bir davranış biçimi; sistemli olarak bu
olayı, tasarı olayını böyle değerlendiriyor. Hâlbuki, daha önce Komisyonda
ifade ettiğim gibi, Bakanlık gerçekten insan kaynakları açısından, kalitesi
açısından daha iyi bir gerekçe sunacak yeterli personel ve kaliteye sahip.
AKP’nin ciddi bir izahat yapmaya ihtiyacı yok. Bunu, sadece bu Bakanlığa
ilişkin de bu olayı söylemiyorum, her hususta aynı şeyi AKP ve Hükûmeti yapıyor.
AKP, bütün tasarılarda benzer olayları yaşattırıyor. Maalesef, AKP’nin,
Hükûmetin tasarı ve teklif getiriş şekli aynı. Ülke ihtiyaçlarından ziyade,
ülkeye katkı sağlamaya yönelik değil, mükemmele ulaşmaya yönelik değil,
mükemmele yaklaşmaya yönelik değil, yandaş ihtiyaçlarına cevap verecek ve
onlara yönelik bir düzenleme tasarlıyor. 
Genel gerekçede
sektöre ilişkin bir bilgi yok, yukarıda da söyledim. Sektörün ekonomik alandaki
yeri, katkısı, dış ticaretteki yeri, sağlanacak kaynak, bu düzenlemenin yaratacağı
kaynak Hak getire, Allah selamet versin. Bunu şunun için söylüyorum, bu önemli:
Yarın, yıllar sonra bu genel gerekçe okunduğu zaman, neyi ne için söyledi bu
Bakanlık veya Hükûmet dendiği zaman hiçbir şeyin anlaşılacak tarafı yok. Gayet
açık ve net söylüyorum Sayın Bakanım, üzüntü de duyuyorum. Neticede bir
düzenleme getirdiniz, bu Türkiye Cumhuriyeti’nin uygulayacağı bir kanun olarak
buradan çıkacak.
Yarın birisi
baksa bu tasarıya, “Neden getirmişler?” diye genel gerekçeye baksa hayretler
içinde kalır. Hükûmetin -biraz önce de ifade ettiğim gibi- sadece maddelerde,
kime ne ihtiyaç varsa ona yönelik bir düzenlemeyi dikkate aldığını ortaya
koyar. Sektörle ilgili genel bir düşüncesinin burada ifade edilmediğini,
Hükûmetin böyle bir kaygısı olmadığını da ne yapar? Düşünür. Şimdi, biz de
böyle düşünüyoruz zaten.
Bakınız, Türkiye
Büyük Millet Meclisinde kanun yapım sürecine ilişkin sempozyum yapıldı, buna
iktidar partisinin mensupları da katıldı, ben de katıldım. Şimdi, hiç olmazsa
buna yönelik veya hukuki mevzuat gereği bu tasarının katkısının ne olacağını
veya sektörler açısından, sektördeki oyuncular açısından farklı getirilerinin
veya kayıplarının ne olacağını bir şekilde ifade etmek gerekirdi, anlatmak
gerekirdi. 
Komisyonun
tutumuysa evlere şenlik, bunu buradan söylemekten hicap duyuyorum. Komisyon
daha önce bir toplantı organize ediyor -Başkan beni bağışlasın- bundan AKP’li
komisyon üyesi arkadaşların haberi yok. Ben gruptan koşuyorum, karşımdan
geliyor AKP’li arkadaş, soruyorum: “Ya, siz toplantıya gitmiyor musunuz?” Onun,
ondan bir haberi yok. Allah var, adamcağız çok zor duruma düştü. Kaldı ki biz
geldik. Toplantının yapıldığı saat bizim grup toplantımızın olduğu bir saat,
işin ciddiye alınmadığı buradan belli. Tamam, sizin vaktinize uyulsun ama yani
başkasını da yok saymak mümkün değil. O toplantıyı yapmaya mecbur da değilsiniz
ayrıca. Yani, oyun oynuyormuş gibi komik duruma düşmenin, ciddiyeti muhafaza
etmeden bu hâle düşmenin hiç iyi bir şey olmadığını bir kere ifade etmek
istiyorum. 
Sektör ve Türkiye
prestij kaybediyor. Maalesef, geçen sene sektörde meydana gelen olaylar işi
sıkıntıya soktu. Şimdi, siz geçen yıl neyle ilgili anıldınız? En çok doğalgaz,
en çok neyle ilgili? Elektrik fiyatları açıklama, artı, maden kazaları
sonucunda kamuoyunu aydınlatmayla ilgili ne yaptınız? Anıldınız, görüldünüz.
Kamuoyunda ne yaptınız? Bu şekilde intiba uyandırdınız. Hâlbuki, biz, bu
sektörün, Bakanlığın ismini taşıdığı alanlarda Türkiye Cumhuriyeti’nin, Türkiye
Cumhuriyeti Hükûmetinin neler yapması gerektiğini öğrenmek, bilmek isterdik.
Bu, gerçekten çok önemli. 
Soruyoruz size
Komisyon çalışmasında -ben başka işlerim nedeniyle fazla katılamadım ama-
tasarıda yönetmelikle detayının belirleneceğini söylüyorsunuz. Ben soruyorum:
Yönetmelik taslağınız hazır mı? Milletvekillerine hakaret olur diye “Yok böyle
bir şey.” diyorsunuz. Hâlbuki, ciddi bir hükûmet, ciddi bir bakan, getirdiği
bir tasarının yönetmelikle belirlenecek hususlarını, eğer tasarıdaki şekliyle
-bırakın değişiklikleri, muhalefeti falan- yönetmeliğini hazırlamayacak
durumdaysa, bunu Türkiye Büyük Millet Meclisine, komisyonlara arz edemeyecek
durumdaysa o gerçekten çok sıkıntılı bir durum. Ben biraz önce söyledim:
Bakanlık, insan kaynakları açısından, personel açısından fevkalade bu
işleri yapabilecek neye sahip? Güce sahip, insan kaynaklarına sahip ve
kalitesine sahip. Yanınızdakilere sorsanız, siz bu işin rahatlıkla böyle
olacağını bilirdiniz. Bu, gerçekten çok üzüntü verici bir cevap olarak önüme
geldi. Buna hazır değilseniz Allah selamet versin. 
Zatıalinizin Bakanlığı döneminde
Türkiye 2 Recep’i mukayese etme imkânına erişti. Bir tanesi Cumhurbaşkanı Recep
Tayyip Erdoğan, bir tanesi de oğlu maden kazasında şehit olan -kardeşimizin
babası- Ermenekli Recep amca. Ben daha fazla detaya girip bu konunun fazla
üzerinde şu anda yorum yapmak istemiyorum ama bir tanesine 10 liraya satın
alınabilecek bir lastik ayakkabıyı devlet gönderiyor -eğer yazılanlar
çizilenler doğruysa- bir tanesine de devlet bir bardağı, bir kadehi -ne
içerseniz için- bin liraya alıp oraya gönderiyor, bir tane de değil. Şimdi, siz
Hükûmetsiniz, siz yaptığınız Başbakanlık binasını başka bir tarafa
devrediyorsunuz, yaptığınız işe de sahip olamıyorsunuz.
Bunları ifade
ettikten sonra, bu bölümde şunları da söylemeye çalışıyorum: Bu bölümde ruhsat
iptali ve ceza, ruhsat taban bedeli, ruhsat bedeli, çevre için pay ayrımı,
para cezaları vesaire ne yapılıyor? Görüşülüyor. 
Şimdi, aslında
bu tasarıda özellikle ifade etmek istediğim ve tutanaklara geçmesini arzu
ettiğim bir husus var. Bir tanesi, bu tasarıyla siz Sayın Başbakanı devre dışı
bırakıyorsunuz. Hangi genelge olursa olsun, hangi madeni yukarıda tutarsa
tutsun, yetkiyi Bakanlığa değil şahsınıza alıyorsunuz. Bakın, burası önemli.
Siz, başka tasarılarda da başka bakanlar, yetkileri Başbakana değil, neredeyse
olağanüstü hâl ilan edecek yetkileri doğrudan bakana alıyorlar. Siz Başbakanı
hoplatıyorsunuz, Başbakanı atlatıyorsunuz. Bundan haberi var, bu tasarı da, o
kadar detayının farkında olabileceği kanaatinde değilim. Bunu bir kere
söylüyorum, bu geçsin.
Şimdi, burada özel sektörde mevcut
küçük ruhsatları tasfiyeye yönelik bir durumunuz var. Bir diğer hikâye: Havza
havuzu denilen bir olay burada meydana çıkabilecek. Bunu, ileriki günlerde
ortaya çıkar, görürüz. Bununla neyi kastediyorum? Yandaş şirketlerin
rezervlerinin daha değerli gösterilmesi için makyaj yapılmasına yönelik bir
olayın önünü açıyorsunuz. Bunu siz biliyorsunuz veya bilmiyorsunuz ama ben bunu
çok rahatlıkla söylüyorum, bu, havzanın havuza dâhil edilmesiyle ilgili bir
olay. Bir kere, bunu özellikle söylemek istiyorum. 
Sektörle ilgili
baktığınız zaman, 2015 Yılı Programı’nda millî gelir içindeki payı aynı, üretim
artışı ocak-haziran, altı ayda aşağı yukarı 7,3; ihracatta düşüş var, ihracat
içindeki payında düşüş var, ithalatta düşüş var, negatif, baktığınız zaman,
toplam ithalat içindeki payında da farklı bir şey var. 
Yatırımlara
gelince… Bu da sizin Yüksek Planlama Kuruluna sunduğunuz bir doküman. Sektörler
itibarıyla sabit sermaye yatırımlarına baktığımız zaman, cari fiyatlarla ne
yapıyorsunuz? 2014 yılında yüzde 29,5 artacağını söylüyorsunuz ama bu artış
yüzde 8’e düşüyor 2015 yılında. 
Şimdi, gelelim,
sabit sermayeyle toplam baktığınız zaman madencilik sektörüne, reel olarak
yüzde 12,2 artacağını öngördüğünüz -2014 yılında- 2015 hedefiniz nereye geliyor
madencilikte? 1,7. Elektrikte bu eksi 3,7’ye düşüyor. 
Gelelim kamuya…
Baktığınız zaman, kamuda yüzde 61 madencilik artıyor -artış oranı kamu
yatırımlarının, cari fiyatlarla- 2015’te de bu 9,3’e düşüyor. Buna,
madencilikte kamuya 1998 fiyatlarıyla baktığınız zaman artış yüzde 2,5’a
düşüyor, yok gibi bir şey. 
Gelelim başka
bir şeye… Elektrikte de eksi 15,1 yatırım artışı. Gelelim özele… Baktığınız
zaman, madencilikte yüzde 25 artış öngörmüşsünüz, “2014’te yüzde 25 artış gerçekleşecek.”
diyorsunuz, 2015 hedefiniz 78. 
Dönelim özel sektörüne… Baktığımız
zaman, “Yüzde 8 gerçekleşecek.” dediğiniz -2014- madencilik nereye gelmiş
biliyor musunuz? Yüzde 1,6’ya. 
Şimdi, bunları
düşündüğümüz zaman bu sektörün iyiye gittiğini söylemek mümkün mü Sayın Bakan?
Biraz önce size bir soru sordum. Türkiye yönetilemiyor. Özelleştirme
yapıyorsunuz. “Vatandaş parayı ödemiyor.” diyorsunuz. Özelleştirdiğiniz
şirketin hamiliğine kimse soyunmasın. Dün aradım, onlarla görüştüm, “Sizin
avukatınız yok mu?” dedim. Başbakan oraya geliyor, bu mevzuyu konuşuyor. Bu işi
hutbeye kadar niye düşürüyorsunuz Sayın Bakan? Bu, bu ülkenin yönetilemediğini
açık ve seçik gösteren bir olaydır. Biraz önce sordum, hutbe talepleri var
şirketin. Bu hutbe talebine yardımcı olacak mısınız Diyanetten? Bu duruma
düşmek sizin açınızdan sevindirici, gurur verici bir olay mı? 
Biraz önce
burada birtakım tablolar ortaya çıktı. Bu, ülkenin bir parçasının açık seçik
yönetilemediğini gösteriyor. Ben o şirketle görüştüm, özelleştirme esnasında
kayıp kaçak oranlarının düşük gösterildiğini söylediler. Oradaki memurlara hata
bulunmaya çalışılıyor belki ama Özelleştirme Yüksek Kurulunda, Başbakan dâhil
bakanların imzası var. Bu sorumlulukla sizin toplumu aydınlatmanız lazım. “Biz
burada eksik yaptık, hata yaptık, şimdi de zaten bu güneydoğuda müzakere
ettiğimiz olaydan dolayı başını belaya soktuk ülkenin, şimdi de bu nedenle bu
meseleyi çözemiyoruz.” diyecek kadar açık ve net konuşun. Bundan sıkıntı
duymazsınız; açık net konuştuğunuz zaman sonuna kadar da arkanızda dururuz. 
Teşekkür ediyor,
saygılar sunuyorum Sayın Başkan. (MHP ve CHP sıralarından alkışlar)
BAŞKAN –
Teşekkür ediyorum.
Şimdi, şahsı
adına söz isteyen Haydar Akar, Kocaeli Milletvekili.
Buyurun Sayın
Akar. (CHP sıralarından alkışlar)
HAYDAR AKAR
(Kocaeli) – Sayın Başkan, sayın milletvekilleri; size biraz Türkiye’nin
gerçeğinden bahsetmek istiyorum. Türkiye’nin gerçeğini 27-28 Aralık akşamı ve
ondan sonraki hafta gördük. Nerede gördük? Kocaeli’nde gördük. Hani, “Kocaeli
Türkiye’nin en büyük sanayi başkenti.” diyoruz, “Türkiye’ye 12 verip 1 alan bir
kent.” diyoruz ve 1 aldığını da burada gösteriyoruz. Nasıl gösteriyoruz?
Elektrikten. 
Şimdi, Sayın
Bakan geldikten sonra ve AKP hükûmete geldikten sonra bir elektrik dağıtım
politikası uyguladılar veya enerji politikası uyguladılar. Dediler ki: “Devlet
olarak biz vatandaşa hizmet edemiyoruz, onların ayağına elektriği
getiremiyoruz, ucuz, kaliteli, teknolojiyi kullanan bir elektriği
getiremiyoruz, biz onun için bu elektrik dağıtım şirketlerini özelleştireceğiz,
TEDAŞ’ı veya TEİAŞ’ı, elektrik dağıtım şirketlerini özelleştirerek vatandaşın
elektrik hizmetlerinden daha iyi yararlanmasını sağlayacağız.” Dedi, değil mi?
Bunu hepimiz biliyoruz ve Türkiye’nin göbeğinde, kalbinin attığı yerde, kırk
sekiz saatlik, yetmiş iki saatlik elektrik kesintileri oldu. Peki, ne
getirdiler? Kaliteyi mi getirdiniz? Ee, kalitesizlik diz boyu değil mi?
Elektrik kırk sekiz saat kesiliyorsa, yetmiş iki saat kesiliyorsa, gelişmiş
ülkelerde bu oluyorsa, inanın, hükûmet düşer. İnanın, Amerika’da kırk sekiz
saat elektrik kesilsin, yetmiş iki saat elektrik kesilsin hükûmet düşer orada,
bizim Enerji Bakanının umurunda değil! Gündüz on birde aradım, gece on birde
çıktı, doğru. 40 tane de gazeteci vardı. “Selamünaleyküm” dedi, “Aleykümselam”
dedim, “Ya, Sayın Bakanım, durum bu, hastanelerde hasta ameliyat edilemiyor,
bebekler üşüyor, yaşlılar üşüyor.” Çünkü Kocaeli’nde yüzde 70 insan doğal gazla
ısınıyor ama o da elektriğe bağlı. Eskisi gibi “Mum ışığını yakarız, lüks yakarız,
otururuz.” diyemiyoruz ki… Her şeyimiz elektrik olmuş, hayatımızın bütün
alanına girmiş. Bakan diyor ki: “24 ilde felaket var. Beklentilerin üzerinde
kar yağışı var.” Ee, yöneticilik hangi zamanda ortaya çıkar? Krizi yönetmekle
ortaya çıkar. (CHP sıralarından alkışlar) İşte, elektriği siz Soma gibi
yönettiniz o gün, elektriği siz Ermenek gibi yönettiniz ve hiçbir şeyi
üzerinize alınmadınız. Eskiden, bundan daha önceki yıllarda, devlet eliyle
elektrik dağıtımı yapılırken biz hiç bu yetmiş iki saatlik, kırk sekiz saatlik
elektrik kesintilerine şahit olmadık. 
Yine, burada,
“25 milyonluk yatırım yaptık.” dediniz ama kentime gittiğimde o yatırımı
göremedik. Kocaeli gibi bir kentte 10 bin tane ağaç direk bulunuyor, yirmi beş
senelik, otuz senelik elektrik telleri bulunuyor. Nerede teknolojiniz, nerede
kaliteniz, nerede istihdamınız? 
SEDAŞ’ı yerle
bir ettim, yerle bir ettim gerçekten ama hakkını da vermek istiyorum,
taşeronluğu kaldırdı bu şirket. İstihdamı azalttı, yarı yarıya, belki üçte 1
oranına kadar düşürdü, dışarıdan hizmet alıyordu ama devletin yapamadığını
-hani bor madenlerinin de üretimini özelleştirmeye çalışıyorlar ya, taşerona
vermeye çalışıyorlar- SEDAŞ yaptı ve oradaki taşeron işçilerini kadrolu hâle
getirdi. Hakkını da vermek lazım ama elektriği yönetemiyor Kocaeli’nde ve
Sakarya’da.
Şimdi, bunu
niçin anlattım ben burada? Gerçekten Türkiye’nin hâli felaket. Enerji Bakanlığı
bir felaket; madenlerde felaket, elektrik üretiminde felaket. termik
santrallerde felaket; elektrik dağıtım hatlarında, iletim hatlarında bir
felaket. Bir tek başarısı yok. Tek başarısı, 35 bin megavatlık enerji üretimini
gerçekleştirdiğini söylüyor. Onu da özel sektör eliyle gerçekleştirmiş çünkü
alım garantisi veriyor. Herkes parasını nereye harcayacağını düşünüyor, “En güzel
kaynak devlet. Böyle de bir Enerji Bakanı var, kucağını açmış bize, ‘Alın,
devleti yağmalayın.’ diyor.” diyor. Ee, yağmalamışlar. Gerçekten devlet
yağmalanıyor. Peki, vatandaş hizmet alıyor mu? Tabii ki vatandaş hizmet
almıyor. 
Dediğim gibi,
yöneticilik böyle zamanda ortaya çıkar. Siz 24 kente bu elektriği getirmeyi
beceremiyorsanız, gelişmiş ülkelerde, demokratik ülkelerde olduğu gibi,
SYRİZA’nın Yunanistan’da hükûmet olduğu gibi siz de çıkarsınız, dersiniz ki:
“Ben bu krizi yönetemedim.” Soma’da demediniz, Ermenek’te demediniz. Sayın
Bakan, merak ediyorum ya, ne zaman diyeceksiniz? Ne zaman diyeceksiniz “Ben bu
krizi yönetemiyorum, ben bu işi beceremiyorum.” diye? İşte, dediğiniz gün
Türkiye kendini geliştirmeye başlayacak, dediğiniz gün elektrikteki problemlerimiz
çözülecek, madenlerdeki problemlerimiz çözülecek, diğer alanlardaki
problemlerimiz çözülecek.
Ama vatandaş da
kendilerine sandıkta hesap sormak zorunda. Eğer hesap sormazlarsa karanlığa
mahkûm olmaya devam edecekler diyor, saygılar sunuyorum. (CHP sıralarından
alkışlar) 
BAŞKAN –
Teşekkür ediyorum.
Soru olmadığı
için soru-cevap işlemi yapılmayacaktır. 
Böylece birinci
bölüm üzerindeki görüşmeler tamamlanmıştır.
Birleşime iki
dakika ara veriyorum. 
 Kapanma Saati: 19.02
BEŞİNCİ OTURUM
Açılma Saati: 19.03
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK (Burdur), Muhammet Rıza YALÇINKAYA (Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 48’inci Birleşiminin Beşinci
Oturumunu açıyorum. 
683 sıra sayılı
Kanun Tasarısı’nın görüşmelerine devam edeceğiz.
Komisyon? Yok.
Ertelenmiştir. 
7’nci sırada yer
alan, Türkiye Cumhuriyeti Hükûmeti ile İsveç Krallığı Hükûmeti Arasında Çevre
Teknolojileri Alanında Ticaret, Yatırım ve İşbirliğinin Geliştirilmesine İlişkin
Mutabakat Zaptının Onaylanmasının Uygun Bulunduğuna Dair Kanun Tasarısı ile
Sanayi, Ticaret, Enerji, Tabii Kaynaklar, Bilgi ve Teknoloji Komisyonu ve
Dışişleri Komisyonu Raporlarının görüşmelerine başlayacağız. 

8.- Türkiye Cumhuriyeti Hükümeti ile İsveç Krallığı
Hükümeti Arasında Çevre Teknolojileri Alanında Ticaret, Yatırım ve İşbirliğinin
Geliştirilmesine İlişkin Mutabakat Zaptının Onaylanmasının Uygun Bulunduğuna
Dair Kanun Tasarısı ile Sanayi, Ticaret, Enerji, Tabii Kaynaklar, Bilgi ve
Teknoloji Komisyonu ve Dışişleri Komisyonu Raporlarının (1/806) (S. Sayısı:
565)
BAŞKAN -
Komisyon? Yok.
Ertelenmiştir. 
Bundan sonra da
komisyonun bulunmayacağı anlaşıldığından, kanun tasarı ve teklifleri ile
komisyonlardan gelen diğer işleri sırasıyla görüşmek için, 29 Ocak 2015
Perşembe günü, alınan karar gereğince saat 14.00’te toplanmak üzere birleşimi
kapatıyorum. 
 
Kapanma Saati: 19.04




(x) 653 S. Sayılı Basmayazı 27/1/2015
tarihli 47’nci Birleşim Tutanağı’na eklidir


(x) Açık oylama kesin sonuçlarını
gösteren tablo tutanağa eklidir.


(x) 335 S.
Sayılı Basmayazı tutanağa eklidir.



(*) Açık oylama kesin sonuçlarını
gösteren tablo tutanağa eklidir.


(x) 683 S. Sayılı Basmayazı tutanağa
eklidir.




