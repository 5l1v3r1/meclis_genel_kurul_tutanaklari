



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 38’inci
Birleşim
 19
Aralık 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ İLE KOMİSYONLARDAN GELEN DİĞER İŞLER 
A) Kanun Teklifleri 
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) 
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) 

IV.- AÇIKLAMALAR
1.- Kocaeli Milletvekili Lütfü Türkkan’ın, 18 Aralık Necip
Hablemitoğlu’nun katledilişinin 17’nci yıl dönümü vesilesiyle Ukrayna’da
tutuklanan Necip Hablemitoğlu suikastını gerçekleştiren zanlının Türkiye’ye
getirilmesi konusunda nasıl bir çalışma yapıldığını Adalet Bakanından öğrenmek
istediğine ilişkin açıklaması
2.- Denizli Milletvekili Cahit Özkan’ın, İstanbul Milletvekili Erdoğan
Toprak’ın 129 sıra sayılı 2020 Yılı Bütçe Kanun Teklifi’nin 14’üncü maddesi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
3.- İstanbul Milletvekili Erdoğan Toprak’ın, 129 sıra sayılı 2020 Yılı
Bütçe Kanun Teklifi’nin 14’üncü maddesi üzerinde CHP Grubu adına yaptığı
konuşmasında madem Suriye’nin toprak bütünlüğü olacak ve Esad orada yönetime
devam edecek, peki biz bu Suriye bataklığına niye girdik tespitini yaptığına
ilişkin açıklaması
4.- Manisa Milletvekili Erkan Akçay’ın, Türkiye’nin 911 kilometre
uzunluğunda sınıra sahip olduğu Suriye’de yaşananlara bigâne kalamayacağına
ilişkin açıklaması
5.- Sakarya Milletvekili Engin Özkoç’un, İstanbul Milletvekili Erdoğan
Toprak’ın 129 sıra sayılı 2020 Yılı Bütçe Kanun Teklifi’nin 14’üncü maddesi
üzerinde CHP Grubu adına yaptığı konuşmasında Suriye konusuna diplomatik
şekilde değindiğine ilişkin açıklaması
6.- Sakarya Milletvekili Engin Özkoç’un, ülkemizin çıkarları
düşünüldükten sonra Suriye’nin toprak bütünlüğü için gereğinin yapılması
gerektiğine ilişkin açıklaması
7.- Denizli Milletvekili Cahit Özkan’ın, Suriye politikasının özünde
Türkiye’nin ulusal güvenliği, bölgesel ve küresel barışa hizmet, Suriye’nin
toprak bütünlüğü olduğu bilincinden hareketle adım atıldığına ilişkin
açıklaması
8.- Denizli Milletvekili Cahit Özkan’ın, Hatay Milletvekili Barış Atay
Mengüllüoğlu’nun 129 sıra sayılı 2020 Yılı Bütçe Kanun Teklifi’nin 14’üncü
maddesi üzerinde şahsı adına yaptığı konuşmasındaki bazı ifadelerine ve
Meclisin mehabetine uygun, gündeme bağlılık esasına göre konuşmaların yapılması
gerektiğine ilişkin açıklaması
9.- İzmir Milletvekili Ahmet Tuncay Özkan’ın, egemenliğin kayıtsız
şartsız millette ait olduğu ilkesini yaşatmak için bütçe yapıldığında siyasetin
paranın vesayeti altına girmeyeceğine ve Cumhuriyet Halk Partisinin
demokrasinin tıkanmasına asla izin vermeyeceğine ilişkin açıklaması
10.- Denizli Milletvekili Cahit Özkan’ın, AK PARTİ hükûmetlerinin
vesayet odaklarıyla mücadele ettiğine ve on yedi yılda gerçekleştirilen
bütçelerin halkçı bütçe olması nedeniyle milletimiz tarafından teveccüh
gördüğüne ilişkin açıklaması
11.- Manisa Milletvekili Erkan Akçay’ın, Cumhuriyet Halk Partisinin
Güneş Motel hadisesini savunup savunmadığını, 2007 yılında Cumhurbaşkanlığı
seçiminde yaşanılan 367 konusundaki görüşlerinin aynen devam edip etmediğini
öğrenmek istediklerine ilişkin açıklaması
12.- Sakarya Milletvekili Engin Özkoç’un, Grup Başkan Vekillerinin
yapılan tartışmalarda birbirini aydınlatıcı yaklaşımlarda bulunmasının doğru
bir yaklaşım olduğuna, farklı düşünceye sahip siyasi partilerin Türkiye için
birlikte mücadele edip engellerin birlikte kaldırılması gerektiğine ilişkin
açıklaması
13.- Adalet Bakanı Abdulhamit Gül’ün, Necip Hablemitoğlu suikastının
zanlısı olarak tespit edilen, kırmızı bültenle aranan ve Ukrayna’da yakalanan
Nuri Gökhan Bozkır adlı şüphelinin ülkemize iade edilerek yargı mercilerine teslim
edilmesi için çalışmaların titizlikle yürütüldüğüne, Cumhurbaşkanı Recep Tayyip
Erdoğan’ın da konuyu yakinen takip ettiğine ilişkin açıklaması
14.- Sakarya Milletvekili Engin Özkoç’un, Adalet Bakanı Abdulhamit Gül’e
Necip Hablemitoğlu suikastına yönelik bilgilendirmesinden ötürü teşekkür
ettiğine ve şüphelinin bir an önce Türk adaletine teslim edilmesi gerektiğine
ilişkin açıklaması
15.- Denizli Milletvekili Cahit Özkan’ın, 18 Aralık Necip
Hablemitoğlu’nun katledilişinin 17’nci yıl dönümü vesilesiyle Meclisimizde FETÖ
terör örgütüne karşı birlik beraberlikle ortaya konulan tavrın siyasetimiz ve
demokrasimiz açısından da önemli olduğuna ilişkin açıklaması
16.- Sakarya Milletvekili Engin Özkoç’un, Eskişehir Milletvekili Metin
Nurullah Sazak’ın 129 sıra sayılı 2020 Yılı Bütçe Kanun Teklifi’nin 15’inci
maddesi üzerinde şahsı adına yaptığı konuşmasındaki bazı ifadelerine ilişkin
açıklaması
17.- İstanbul Milletvekili Hakkı Saruhan Oluç’un, 6 milyon oy almış bir
partinin vekilleri olarak seçmenlerinin ve Türkiye’de yaşayan herkesin
sorunlarını dile getirip çözüm yollarını tartıştıklarına ilişkin açıklaması
18.- Manisa Milletvekili Erkan Akçay’ın, Milliyetçi Hareket Partisi
Kurucu Genel Başkanı Başbuğ Alparslan Türkeş’in deklare ettiği Dokuz Işık
Doktrini’nden birisinin gelişmecilik ve halkçılık olduğuna, halkçılığın CHP’nin
tekelinde olmadığına ilişkin açıklaması
19.- Denizli Milletvekili Cahit Özkan’ın, Batman Milletvekili Ayşe Acar
Başaran’ın 129 sıra sayılı 2020 Yılı Bütçe Kanun Teklifi’nin 16’ncı maddesi üzerinde
HDP Grubu adına yaptığı konuşmasındaki bazı ifadelerine ilişkin açıklaması
20.- İstanbul Milletvekili Hakkı Saruhan Oluç’un, 15 Temmuz darbe
girişimini kınama bildirisinin altında imzalarının bulunduğuna, iktidarın 20
Temmuzda OHAL ilanı yaparak attığı darbe adımının karşısında yer aldıklarına,
kayyum atamalarının Anayasa’nın 127’nci maddesine aykırı olduğuna ilişkin açıklaması
21.- Manisa Milletvekili Erkan Akçay’ın, İstanbul Milletvekili Aykut
Erdoğdu’nun 129 sıra sayılı 2020 Yılı Bütçe Kanun Teklifi’nin 16’ncı maddesi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
22.- Artvin Milletvekili Uğur Bayraktutan’ın, Elâzığ Milletvekili Sermin
Balık’ın 129 sıra sayılı 2020 Yılı Bütçe Kanun Teklifi’nin 16’ncı maddesi üzerinde
şahsı adına yaptığı konuşmasındaki bazı ifadelerine ve Türkiye'nin
gerçeklerinin farklı olduğuna ilişkin açıklaması
23.- Denizli Milletvekili Cahit Özkan’ın, Giresun Milletvekili Necati
Tığlı’nın 129 sıra sayılı 2020 Yılı Bütçe Kanun Teklifi’nin 16’ncı maddesi
üzerinde şahsı adına yaptığı konuşmasındaki bazı ifadelerine ilişkin açıklaması
24.- Artvin Milletvekili Uğur Bayraktutan’ın, Cumhuriyet Halk
Partililerin her dönem bir yol göstericisinin olduğuna ilişkin açıklaması
25.- Denizli Milletvekili Cahit Özkan’ın, FETÖ darbecilerine karşı
yapılan mücadeleyi itibarsızlaştırmanın doğru olmadığına ilişkin açıklaması
26.- Manisa Milletvekili Özgür Özel’in, Ethem Sancak’ın ensesinde olmaya
ve her şeyin hesabını sormaya devam edeceklerine ilişkin açıklaması
27.- Denizli Milletvekili Cahit Özkan’ın, Siirt Milletvekili Meral Danış
Beştaş’ın 130 sıra sayılı 2018 Yılı Kesin Hesap Kanunu Teklifi’nin 3’üncü
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
28.- Kocaeli Milletvekili Lütfü Türkkan’ın, Siirt Milletvekili Meral
Danış Beştaş’ın 130 sıra sayılı 2018 Yılı Kesin Hesap Kanunu Teklifi’nin 3’üncü
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
29.- Manisa Milletvekili Özgür Özel’in, Kamu Gözetimi, Muhasebe ve
Denetim Standartları Kurumunun faizsiz finans kuruluşlarının bağımsız
denetimini yürüten denetçiler için yayınladığı etik kurallara ilişkin
açıklaması
30.- Ankara Milletvekili Filiz Kerestecioğlu Demir’in, faizsiz finans kuruluşlarına
şeriat hükümleriyle denetim ayrıcalığı tanınmasının vahim bir durum olduğuna ve
bu konuya açıklık getirilmesini talep ettiklerine ilişkin açıklaması
31.- Denizli Milletvekili Cahit Özkan’ın, helal sertifikasının
Parlamentoda yapılan yasal düzenlemelerle hayata geçirildiğine, finans
sektöründe helal finans hareketlerini yapan, mevduat toplayan bir kurumun
çalışmasıyla ilgili hususlarda İslami referansların kullanılıyor olmasının
doğal olduğuna ilişkin açıklaması
32.- Manisa Milletvekili Özgür Özel’in, Bolu Milletvekili Fehmi
Küpçü’nün 130 sıra sayılı 2018 Yılı Kesin Hesap Kanunu Teklifi’nin 3’üncü
maddesi üzerinde şahsı adına yaptığı konuşmasındaki bazı ifadelerine ilişkin
açıklaması
33.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ve Genel Kurul çalışmalarının
milletin menfaatine yönelik sürdürülmesi gerektiğine ilişkin açıklaması
34.- Ankara Milletvekili Filiz Kerestecioğlu Demir’in, helal sertifikası
ile her yurttaşa eşit yaklaşması gereken bir finans kuruluşunun dinî inançlarla
hareket etmesinin tamamen birbirinden farklı olduğuna ilişkin açıklaması
35.- Manisa Milletvekili Özgür Özel’in, Anayasa’nın 2’nci maddesinde yer
alan “Türkiye Cumhuriyeti, toplumun huzuru, millî dayanışma ve adalet anlayışı
içinde, insan haklarına saygılı, Atatürk milliyetçiliğine bağlı, başlangıçta
belirtilen temel ilkelere dayanan, demokratik, lâik ve sosyal bir hukuk Devletidir.”
ifadesine ilişkin açıklaması
36.- Manisa Milletvekili Özgür Özel’in, hiçbir kutsal kitabın Resmî
Gazete’de yayımlanmasını laik hukuk devleti anlayışına uygun bulmadığına
ilişkin açıklaması
37.- Denizli Milletvekili Cahit Özkan’ın, şanlı tarihimizin, kadim
medeniyetimizin bütün dünyada dik duşunu ortaya koyan siyasi liderlerimize
teşekkür ettiklerine ilişkin açıklaması
38.- Manisa Milletvekili Özgür Özel’in, Afyonkarahisar Milletvekili
Burcu Köksal’ın 130 sıra sayılı 2018 Yılı Kesin Hesap Kanunu Teklifi’nin 4’üncü
maddesi üzerinde CHP Grubu adına yaptığı konuşmasındaki Alkoloid Fabrikasıyla
ilgili ifadelerinin zabıtlardan çıkartılmasını Başkanlık Divanından istirham
ettiğine ilişkin açıklaması
39.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
40.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
41.- Manisa Milletvekili Erkan Akçay’ın, İstanbul Milletvekili Musa
Piroğlu’nun 130 sıra sayılı 2018 Yılı Kesin Hesap Kanunu Teklifi’nin 5’inci
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
42.- Denizli Milletvekili Cahit Özkan’ın, Tokat Milletvekili Kadim
Durmaz’ın 130 sıra sayılı 2018 Yılı Kesin Hesap Kanunu Teklifi’nin 5’inci maddesi
üzerinde CHP Grubu adına yaptığı konuşmasındaki ithamları kabul etmediklerine
ve stenograflara eylemli saldırıda bulunulduğuna ilişkin açıklaması
43.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
44.- Manisa Milletvekili Özgür Özel’in, İstanbul Milletvekili Tülay
Kaynarca’nın 130 sıra sayılı 2018 Yılı Kesin Hesap Kanunu Teklifi’nin 5’inci
maddesi üzerinde şahsı adına yaptığı konuşmasındaki bazı ifadelerine ve İstanbul
Büyükşehir Belediye Başkanına yönelik nezaketsiz üslubu kabul etmediklerine ilişkin
açıklaması
45.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine, Cumhurbaşkanının Türkiye
Cumhuriyeti’ni ve aziz milleti temsil ettiğine, Kanal İstanbul’u İstanbul için,
milletimiz için, İstanbul’un kurtuluşu için hayata geçireceklerine ilişkin
açıklaması
46.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
47.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
48.- Manisa Milletvekili Özgür Özel’in, AK PARTİ Genel Başkanının
“İstanbul’a ihanet ettik.” ifadesine ilişkin açıklaması
49.- Manisa Milletvekili Özgür Özel’in, Soma maden işçilerine verilen
sözlerin yerine getirilmesi ve Soma’nın köylerinde gerçekleştirilen
kamulaştırma işlemlerindeki ayrımcılığın önlenmesi gerektiğine ilişkin
açıklaması
50.- Denizli Milletvekili Cahit Özkan’ın, Elâzığ Milletvekili Zülfü
Demirbağ’ın 130 sıra sayılı 2018 Yılı Kesin Hesap Kanunu Teklifi’nin 6’ncı
maddesi üzerinde şahsı adına yaptığı konuşması sırasında çok fazla
sataşılmasının tahammülsüzlük olduğuna ilişkin açıklaması
51.- Manisa Milletvekili Özgür Özel’in, Adalet Bakanı Abdulhamit Gül’ün
130 sıra sayılı 2018 Yılı Kesin Hesap Kanunu Teklifi’nin 6’ncı maddesi üzerinde
soru-cevap kısmında yaptığı açıklamasındaki bazı ifadelerine ilişkin açıklaması
52.- Ankara Milletvekili Mehmet Naci Bostancı’nın, dinî tarikatların
ulus devletlerin sınırlarıyla sınırlı olmayıp geniş bir coğrafyada hareket
ettiklerine, tarikatların ve onlarla ilişkili insanların belli ritüelistik
tavırlarının olduğuna ve hukuka aykırı eylemler konusunda herkesin hassas
olması gerektiğine ilişkin açıklaması
53.- Manisa Milletvekili Erkan Akçay’ın, İstanbul Milletvekili Ali
Kenanoğlu’nun 130 sıra sayılı 2018 Yılı Kesin Hesap Kanunu Teklifi’nin 7’nci
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması 

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 18 Aralık Necip
Hablemitoğlu’nu katledilişinin 17’nci yıl dönümünde rahmetle andığına ve Adalet
Bakanı Abdulhamit Gül’e Necip Hablemitoğlu cinayetini aydınlatmaya yönelik
çabalarından dolayı teşekkür ettiğine ilişkin konuşması
2.- Oturum Başkanı TBMM Başkan Vekili Levent Gök’ün; Türkiye Büyük
Millet Meclisinde milletvekillerinin Meclisin mehabetine uygun temiz dil
kullanmalarının esas olduğuna ilişkin konuşması

VI.- SATAŞMALARA İLİŞKİN KONUŞMASI
1.- İstanbul Milletvekili Hakkı Saruhan Oluç’un, Denizli Milletvekili
Şahin Tin’in 130 sıra sayılı 2018 Yılı Kesin Hesap Kanunu Teklifi’nin 4’üncü
maddesi üzerinde şahsı adına yaptığı konuşması sırasında Halkların Demokratik
Partisine sataşması nedeniyle konuşması

VII.- YAZILI SORULAR VE CEVAPLARI
1.- İstanbul Milletvekili Oya Ersoy'un, Diyanet İşleri Başkanlığı
tarafından hazırlanan bir kamu spotuna ilişkin sorusu ve Cumhurbaşkanı Yardımcısı
Fuat Oktay’ın cevabı (7/21643)
19 Aralık 2019 Perşembe
BİRİNCİ OTURUM
Açılma Saati: 11.02
BAŞKAN: Başkan Vekili Levent GÖK
KÂTİP ÜYELER: Burcu KÖKSAL (Afyonkarahisar) Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 38’inci Birleşimini açıyorum. 
Toplantı
yeter sayısı vardır, görüşmelere başlıyoruz. 
Sayın
milletvekilleri, programa göre, 2020 Yılı Merkezi Yönetim Bütçe Kanun Teklifi
üzerindeki görüşmelere devam edeceğiz.
III.- KANUN TEKLİFLERİ İLE KOMİSYONLARDAN GELEN DİĞER İŞLER 
A) Kanun Teklifleri 
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (x)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S.Sayısı: 130) (x)
BAŞKAN
- Komisyon? Yerinde.
Geçen
birleşimde 2020 Yılı Merkezi Yönetim Bütçe Kanun Teklifi’nin 13’üncü maddesi
kabul edilmişti. 14’üncü madde üzerindeki görüşmelerden başlayarak devam
edeceğiz. 
Değerli
milletvekilleri, bugün bütçemizin turlar üzerindeki son görüşmelerini
yürütüyoruz, yarın kapanış konuşmaları var. Çok yoğun bir mesai harcadınız, çok
yoğun görüşmeler, tartışmalar yaşandı. Bugün özellikle değerli
milletvekillerimizin, gruplarımızın, bu yaşanan tartışmaların ışığında, bir
tecrübe çerçevesinde -makul, sert eleştiriler her zaman kabulümüzdür ama- bir
nezaketle konuşmalarına devamının hepimiz açısından yararlı olacağını
düşünüyorum. Bugüne kadar göstermiş olduğumuz büyük bir olgunlukla da bugünkü
görüşmelerimizi tamamlayacağız. Biz de Başkanlık Divanı olarak mümkün olduğu
kadar arkadaşlarımızın konuşmalarında kolaylaştırıcı bir rol oynamaya gayret
edeceğiz. Bu çerçevede, inşallah, bugün, bu akşam itibarıyla turlar üzerindeki
görüşmeleri tamamlamış olacağız. 
Değerli
milletvekilleri, şimdi 14’üncü madde üzerindeki görüşmelere başlayacağız. 
14’üncü
maddeyi okutuyorum:
Yetki 
MADDE 14- (1)
Bu Kanunda ve diğer kanunlarda Cumhurbaşkanına veya Cumhurbaşkanlığına bütçenin
uygulanmasına yönelik verilen yetkilerin kullanımı ve devrine ilişkin hususlar
Cumhurbaşkanı tarafından belirlenir.
BAŞKAN
– Değerli milletvekilleri, şimdi 14’üncü madde üzerinde sırasıyla değerli
milletvekillerimize gruplar adına söz vereceğim. 
14’üncü
madde üzerinde ilk söz, İYİ PARTİ Grubu adına Ankara Milletvekilimiz Sayın
Şenol Sunat’a aittir. (İYİ PARTİ sıralarından alkışlar) 
Süreniz
on dakika Sayın Sunat.
İYİ
PARTİ GRUBU ADINA ŞENOL SUNAT (Ankara) – Sayın Başkan, sayın milletvekilleri;
2020 Yılı Merkezi Yönetim Bütçe Kanun Teklifi’nin 14’üncü maddesi üzerinde İYİ
PARTİ Grubu adına söz almış bulunmaktayım. Yüce Meclisi saygılarımla
selamlarım. 
Evet,
bu madde yetki maddesi. Sayın milletvekilleri, bu ucube sistemde bakanlıklara
bir ihtiyaç var mı diye sormak istiyorum. Tüm bakanlıklar aslında lağvedilmeli.
Neden mi? Cumhurbaşkanına verilen yetkiler zaten onları etkisiz eleman hâline
getiriyor. Danışmanlar, kurullar, ofisler, bilmediğimiz başka kurumlar var
zaten. Ha, bu zamanda gerçekten bürokrat olmak çok zor bir şey, kolay değil,
kimin ne yaptığı belli değil çünkü. Ha, bu arada kraldan çok kralcı valilere de
rastlıyoruz. Devletin adamı olduklarını unutup adamın adamı olmayı tercih eden
valilere sesleniyorum, özellikle de Çorum Valisine: Çorum’la ilgili bilgi almak
üzere kendisini telefonla aramama rağmen geri dönüş yapmadı. Bu nasıl bir
anlayıştır, buradan sormak istiyorum. 
Evet,
değerli milletvekilleri, KHK’ler yeni sisteme geçiş için teknik düzenlemeler
gibi gösterilse de tek adam, tek yetki sistemini yasallaştırdı. Zamanın
elverdiği ölçüde birkaç küçük örnek vermek istiyorum; mesela, yükseköğretim
kurumlarıyla ilgili. Öğretim elemanlarının kadroları hakkında üniversitelerin
saklı kadrolarının serbest bırakılmasında tek yetkili Cumhurbaşkanı oldu. Öyle,
artık ilgili üniversitenin, YÖK’ün, Maliye Bakanlığının, Devlet Personel
Başkanlığının görüşlerinin alınmasına gerek yok çünkü Cumhurbaşkanı en iyisini
bilir. Üniversitelere bağlı olarak fakülte, enstitü ve yüksekokul kurma, bu
birimlerle ilgili olarak birleştirme, kapatma, bağlantı ve isim değişikliği
yapma yetkisini Cumhurbaşkanı kullanacak. YÖK ve Millî Eğitim Bakanlığının
görüşünün alınması koşulu bitti artık, Cumhurbaşkanından daha iyi mi
bilecekler? Eğitimi bu kadar iyi anlayan Cumhurbaşkanına helal olsun.
Hatırlayın, TEOG’u bir gecede kaldırmış, Millî Eğitim Bakanı ertesi gün
öğrenmişti basından. Çok devrimci bir Cumhurbaşkanımız var. 
Evet,
patent konusu var değerli milletvekilleri. Bir buluşun iyi veya kötü olması
ihtimaline göre lisans verilmesine Cumhurbaşkanı karar verecek, ilgili
bakanının önermesi hükmü kaldırıldı. Yahu, her konuda uzman Sayın
Cumhurbaşkanı. (İYİ PARTİ sıralarından alkışlar) Öyle her şey üniversite
diploması da değil. 
Kolluk
Gözetim Komisyonunu doğrudan Cumhurbaşkanı atayacak. Adalet Bakanlığı artık
aday belirlemek için baroları, üniversiteleri araştırmayacak. Ya, yüksek
yargıyı, HSK ve Anayasa Mahkemesi üyelerini hemen hemen, zaten o atamıyor mu?
Kendisi atadığı için de Anayasa’da “bağımsız ve tarafsız yargı” denmiyor mu?
Hazreti Ömer adaleti maşallah diyorum. 
Bakın,
bu çok önemli: Zemin yapısı ve üzerindeki yapılaşma nedeniyle can ve mal
kaybına yol açma riski taşıyan alanların belirlenmesinde doğrudan Cumhurbaşkanı
yetkili olacak. Ya, bizim Cumhurbaşkanımız doğuştan mühendis.
Yedek
subay yetiştirme süresini o belirleyecek. 20-41 yaş aralığında olan askerlik
çağı da Cumhurbaşkanının kararıyla beş yıla kadar uzatılabilecek ya da
kısaltılabilecek. Genelkurmay Başkanlığının göstereceği lüzum, efendim, Millî
Savunma Bakanlığının teklifi koşulu kaldırıldı. Koskoca Başkomutan tabii,
Genelkurmay ve Millî Savunma ona bağlı, astları, onlardan mı görüş alacak? 
Askerî
yasak bölgelerin kurulup kaldırılmasında tek yetkili Cumhurbaşkanı. Yasak
bölgeler konusunda ihtisas sahibi zaten o. 
Polisin
yapacağı istihbarat faaliyetlerinin usul ve esaslarıyla ilgili yönetmeliği
Cumhurbaşkanı çıkaracak. Kimseye güvenemez, ağzı yandı geçmişte.
Damga
vergisi, harçlar ve gümrük tarifeleri, emlak vergisiyle ilgili Bakanlar
Kurulunun yetkisi yok artık, tek yetkili Cumhurbaşkanı. Sayın Cumhurbaşkanı, kendileri
vergi uzmanıdır. 
Türk
vatandaşlığına alınma ve Türk vatandaşlığından çıkarılmayla ilgili işlemlerde
yalnızca Cumhurbaşkanı yetkili artık. İstediğini vatandaş yapar, istediğini
vatandaşlıktan çıkarır zatımuhterem. 
Suriyelilerin
seçim öncesi evlerine dönmelerini sağlamaktan bahsederken bugünlerde
Suriyelilerin yine vatandaşlığa alınacağından bahsediyor, “Ortalıklarda
gezinmesinler.” diyor. Duyumlara göre, dostu Trump ricada bulunmuş; çok iyi
dostlar ikisi, kıramaz, Trump’ı asla kıramaz. “Hangi ülkelerde var? Böyle şeker
dağıtır gibi vatandaşlık veriyoruz.” diyor bazıları. Diğer ülkeler bizi
kıskanıyor, onlara söylüyorum; bizim gibi gönlü geniş, ufku geniş bir
Cumhurbaşkanları yok onların. Yağma Hasan’ın böreği bu ülke nasıl olsa, gelen
vuruyor giden vuruyor alışığız biz sayın milletvekilleri.
İzmir
ili Bornova ilçesi -ben buna takıldım, onun için söylüyorum- Ergene
Mahallesi’nde 1.950 metrekare yani 2 dönüm büyüklüğünde bile olmayan bir arsaya
ilişkin imar planı değişikliği kararının Cumhurbaşkanı tarafından alındığı bir
hükûmet sisteminden bahsediyoruz, örneği yeryüzünde yok. “2 dönümlük arsa
üzerinde karar alma yetkisini Cumhurbaşkanına bırakan bir sistemin rasyonel ve
etkili bir şekilde işletilmesi mümkün müdür?” diye size sormak istiyorum.
Türkiye’nin büyük problemleri varken bu konulara Cumhurbaşkanının zamanı yeter
mi? Özellikle akçeli işlerde Sayın Cumhurbaşkanı kimseye güvenmiyor anlaşıldı
da biz kendisine nasıl güveneceğiz? 
Basında
yer alan haberlerde geçen yıl Cumhurbaşkanının önünde imzasını bekleyen 4.500
evrak bulunduğu yazılmıştı, şimdi ne kadar bilemiyorum. Böyle bir çalışma
takvimiyle, alınan her bir karara yeterince zaman ayrılıp ayrılmayacağı,
konulara gerektiği gibi nüfuz edilip edilmeyeceği üzerinde düşünülmesi gerekir
sayın milletvekilleri. 
Sayın
Recep Tayyip Erdoğan’ın nevi şahsına münhasır bir hükûmet sistemi olan ucube
sistem üzerinden bir buçuk yıl geçti. “Güçlü hükûmet” “güçlü Meclis” “güçlü
yargı” “istikrar” ve “Türkiye uçacak.” söylemleriyle devreye sokulan sistem tam
bir keyfîlik rejimini getirdi. Ne Hükûmet ne Meclis ne de yargı güçlendi.
Bırakın güçlenmeyi, devletin omurgası eğilip büküldü, omurga parçalanmak üzere.

Güçlerin
tekeli bir kişinin uhdesinde, hem siyasi parti Genel Başkanı olacaksınız hem de
Cumhurbaşkanı. Sonuçta ne oldu? “Ben demek, parti demek; ben demek, millî irade
demek; ben demek, millet demek; ben demek, devlet demek.” zihniyetiyle asrın
lideri “İngiltere, Almanya, Fransa ve şahsım dörtlü zirve yaptık.” dedi.
Şaşırdınız mı? Hayır. Bir buçuk yılda Cumhurbaşkanı, saraydan devleti yönetmek
yerine, kâh yurt dışı gezilerinde kâh yurt içi seçim meydanlarında parti
mitingleri yapmak, partililerle toplantı yapmak, muhalif parti liderlerine had
bildirmekle zamanını geçiriyor. Cumhurbaşkanı yani yürütmenin başı Hükûmet
işlerini part-time yapar hâle geldi. Tabii, bu durumda da Türkiye’nin ekonomik,
sosyal ve kültürel durumu maalesef ortada. 
Cumhurbaşkanı,
Anayasa’ya göre resmen herkesin ama fiilen yalnız kendi partisinin
Cumhurbaşkanı. Bu, akıl dışı bir durumdur sayın milletvekilleri. Bu kürsüden
tarafsızlık yemini eden Cumhurbaşkanından tarafsızlık beklemek bir milletin en
masum ve en meşru talebidir. (İYİ PARTİ sıralarından alkışlar) Dahası, her
konuda her zaman, her fırsatta değil de yeri ve zamanı gelince konuşan bir
Cumhurbaşkanını talep ediyor vatandaşlarımız. 
Evet,
değerli milletvekilleri, Türkiye, tam anlamıyla, parti devletini de arkada
bırakarak şahıs devleti hâline gelmiştir. Türkiye’nin geleceğini kurtarmanın
tek yolu, bir an önce iyileştirilmiş parlamenter sisteme dönmektir. Evet, Sayın
Cumhurbaşkanının da iyiliğine olacaktır bu durum. 
Ben
buradan Sayın Cumhurbaşkanına sesleniyorum: Türkiye Büyük Millet Meclisine
bütçe hak ve yetkisini iade ediniz. Bu, ülkemiz için çok daha iyi olacaktır,
bütçeyi artırabilmek, eksiltebilmek veya belli konularda bütçeye katkıda
bulunmak için. 
Evet,
sayın milletvekilleri, bu ucube sisteme başından beri karşı olduğumuz gibi,
bütçe açıklarının giderek arttığı, yatırımlar için ayrılan payın azaldığı,
vergi adaletsizliğinin had safhaya vardığı, vatandaşlarımızın ihtiyaçlarına
cevap vermeyen ve sürdürülebilir bir yapı arz etmeyen bu bütçeye “hayır”
diyoruz.
Hepinizi
saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Söz sırası Milliyetçi Hareket Partisi Grubu adına Kocaeli Milletvekilimiz
Sayın Saffet Sancaklı’dadır. (MHP ve AK PARTİ sıralarından alkışlar)
Süreniz
on dakikadır Sayın Sancaklı.
MHP
GRUBU ADINA SAFFET SANCAKLI (Kocaeli) – Sayın Başkan, değerli milletvekili
arkadaşlarım ve bizleri televizyonları başında izleyen büyük Türk milleti;
hepinizi saygıyla selamlıyorum. 
Sayın
Bakanım, siz de hoş geldiniz. 
Evet,
geçen gün Spor Bakanlığı bütçesinde bir konuşma yaptım Türk sporunun ve Türk
futbolunun sorunları hakkında ama süremiz yetmedi. Bugün biraz daha
açıklayacağım ne demek istediğimi. 
Tabii,
öncelikle Türk sporunun problemlerini anlattık. Tabii, özellikle olimpiyatlarda
aldığımız başarısız neticelerden sonra eleştiri yaptık. Eleştiri yapmamızın
sebebi de şu: Türkiye tarihinin en büyük spor tesisleri hamlesinin yapıldığı
dönemde; statların, salonların, yüzme havuzlarının, atletizm tesislerinin
yapıldığı dönemde -güçlü bir Türkiye- tesis var, insan var, imkân var ama
olimpiyatlarda kötü netice alıyoruz. Bunun da nedenini şöyle açıkladık: İşi
ehline vermedik. Nisa suresi 58’inci ayet, Peygamber Efendimiz diyor ki: “İşi
ehline verin.” Eğer işi ehline vermezseniz, başımıza bunlar gelir. 
Tabii,
işi ehline nasıl vereceğiz? Buna da bir formül bulduk. Milliyetçi Hareket
Partisi olarak, Meclise bir kanun teklifi veriyoruz. Bu önümüzdeki yıl, 2020’de
federasyon seçimleri var. Bu federasyon seçimleriyle ilgili şöyle diyoruz: 65
civarında federasyon var. Orada aday olacak olan arkadaşların mutlaka o branşta
millî olma zorunluluğu olacak ve yönetimde de bir yüzde 25 millî sporcular
olacak, yani 20 kişilik yönetim kurulunda 5 de millî sporcu olacak. Bu bize
neyi getirecek? Bir kere, dünyada büyük bir prestij sahibi olacağız. Görecekler
ki Türkiye'de artık federasyonlar, spor ehil insanların eline verilmiş. 
Tabii
ki eleştiriyorlar, işte “Her sporcu iyi yönetebilir mi?” Olabilir, ufak tefek
eksikler olabilir ama o sporun içinden gelen yöneticiler gelmeyenlere göre
kesinlikle çok daha iyi yönetecekler, en azından psikolojik olarak bir destek
sağlamış olacağız. Bunu da Meclisimize sunuyoruz. 
Tabii,
Türk futboluyla ilgili iki öneri sunmuştum, bugün üçüncüsünü de söyleyeceğim.
Bizim bunu mutlaka çıkarmamız lazım. Tabii, klasik bir laf var: “Siyaseti spora
karıştırmayın.” Ben de karşıyım yani sporun siyasete karışmasına ama
yönetemiyorsanız, toplumu da bu kadar ilgilendiren konularda mutlaka Meclisin
müdahale etmesi lazım. Bugün Türkiye’de 82 milyon insan yaşıyor, bunun 70
milyonu futbolla ilgileniyor, en kötü ihtimalle takım tutuyor. Peki, ikinci bir
branş var mı veya ikinci bir konu var mı bu kadar kişinin ilgilendiği? Yok.
Peki, burada çeşitli partilerden arkadaşlarımız var, herkes bir takım tutuyor,
herkes farklı takımlar tutuyor. Bu da çok doğal. Herkesin ilgilendiği bir konu.
Türkiye öyle bir ülke ki bu futbolda, din değiştiriyorlar ama futbol takımını
değiştireni gördünüz mü hiç, Galatasaraylının Fenerbahçeli olduğunu,
Fenerbahçelinin Beşiktaşlı olduğunu? Peki, bir Galatasaray, Fenerbahçe,
Beşiktaş’ın yirmi-yirmi beşer milyon taraftarı var. Bu kitleler şu anda mutsuz.
Neden mutsuz? Çünkü kötü yönetiliyor. 
Şimdi,
bu çözüm önerileriyle ilgili, üç tane çözüm önerisi sunacağım. İki tanesini
anlattım, biraz daha açayım. Bir tanesi, bu kulüpler birliği yasasını mutlaka
getirmemiz lazım. Bu kulüpler birliği yasasını acil bir şekilde getirmemiz
lazım. Sekiz yıldır bekliyor burada. Geçen gün de örnek verdim. Maddelerden
sadece bir tanesini söyleyeyim. Maddenin bir tanesi şöyle söylüyor: “Kulüp
başkanları ve yöneticiler bulundukları dönemdeki borçlardan sorumludur.” Bu
neyi getirecek? İstedikleri gibi o paraları har vurup harman savurmayacaklar.
Şu anda bizim kulüplerin durumunu bir örnekle söyleyeyim size, ne durumdalar?
Bir aile düşünün, aile babası var, anne var, çocuklar var. Babanın işleri
aslında sıkıntılı ama çocuk diyor ki: “Baba, yeni telefonlar çıktı, bize
alsana.” “Tabii oğlum.” Kredi kartından alıyor onlara. Hanımı diyor ki: “Ya
yeni bir araba çıktı, komşunun hanımı da almış, bize de alsana.” “E tamam, sana
da bir araba.” “E şunu da istiyoruz, bunu da istiyoruz..”. Ev halkı, baba çok
iyi durumda, işleri de çok iyi zannediyor. Ta ki bir gün evin kapısına haciz
memurları geliyor, o zaman anlıyorlar işte “Demek ki bizim babamız iflas etmiş.”.
Şu anda kulüplerin de durumu bu. Seyircileri de bir aile gibi görürsek, baskı
yapıyorlar yöneticilere “Şunu da alın, bunu da alın, şu oyuncuyu da alın, şunu
da yapın, şunu da yapın...” Yöneticiler de nasılsa cebinden harcamıyor parayı “Tamam,
alalım.” diyorlar. "Hadi kredi çekin, hadi temlik verin.” Ama sonra bir
gün haciz memurları kapıya geldiğinde taraftar da görecek ki kulüpler iflas
etmiş. Aslında çoktan iflas ettiler de taraftarların haberi yok. Onun için
yöneticilere çıkın, anlatın doğruları diyorum, bu milleti kandırmayın. Taraftar
da kabul etsin. Bir an önce de bu, Türk futbolunu, gömülmüş Türk futbolunu
tekrardan çıkarmamız gerekiyor. Çözüm önerilerinden bir tanesi bu, kulüpler
birliği yasasını acil çıkarmamız lazım. 
İkincisi
-acil bir çözüm daha 2020-2021 sezonu için- dedim ki: Gelin, Futbol Federasyonu
acil bir şekilde talimat yayınlasın kulüplere, desin ki “Önümüzdeki sene ilk
11’de altyapıdan 2 oyuncu oynatma zorunluluğu olacak.” 2 de kulübede olacak, 4;
4 de bunların yedeği, toplam 8. Yani bir kulüpte 26-28 kişilik kadroda
altyapıdan 8 oyuncu olması zorunluluğu olacak. Peki, bu neyi getirecek bize? 18
tane Süper Lig’de takım var, PTT Liginde de 18 takım var, 36. Sekizer oyuncudan
288 oyuncu yapıyor, 300 diyelim ortalama. Önümüzdeki sene Türkiye Süper Liginde
ve TFF Liginde 18, 19, 20 yaşlarında 300 oyuncu olacak. Peki, bu neyi getirecek
bize? Kulüpler altyapıya önem vermek zorunda kalacak. Vermiyorlar ya, onun için
diyorum buradan, zorlamamız lazım bunları. Altyapıya önem verecekler, mecburen
yatırım yapacaklar. Ne olacak? 300 oyuncu, bunlar genç takımdan geldiği için,
altyapıdan geldiği için 50 bin euroya, 100 bin euroya oynayacaklar. Ortalama
oyuncular 1 milyon euroya, 2 milyon euroya oynuyorlar. 1 milyon eurodan desek,
buradan 300 oyuncu geleceği için, 300 milyon euro bir senede kulüplerimiz
zarardan kâr edecekler. Zaten bütün kulüplerin şu andaki toplam borcu 2 milyar
dolar. Senede 300 milyon euro kâr ederlerse, beş sene bunu sürdürsek kulüplerin
borçları da kapanmış olacak ve beş senede de aşağı yukarı 600, 700, 800, belki
bin yeni oyuncu çıkmış olacak. 
Peki,
bu neyi getirecek tekrardan? 300 milyon euro dışarıya gitmeyecek, burada
kalacak. Neyi getirecek? Millî Takım’ın inanılmaz bir havuzu olacak, Millî
Takım’a istediğin kadar oyuncu alacaksın. Neyi getirecek o bin oyuncu? Yurt
dışına transfer olacak ve Türkiye’ye tekrardan büyük bir girdi sağlanacak. Yani
dünyada önemli bir oyuncu olacağız futbolda. Tabii, bunları da yapmamız için
bizim buradan zorlamamız gerekiyor. Sonunda da söyleyeceğim. 
Tabii,
ana konu, ne yapmamız lazım? Bizimkiler istediği gibi yönetiyor, çiftlik gibi
yönetiyor kulüpleri. Şimdi futbolun anayasasını yazacağız? Ne yapacağız? FIFA
ve UEFA kurallarını alacağız, getireceğiz Türkiye’ye. Türkiye biraz daha özel
bir ülke olduğu için belki yüzde 10, yüzde 20 değişikliklerle uyarlayacağız
Türkiye’ye. “Kırmızı kaplı kitap” diyorum ben buna. Bütün standartlar, her şey
orada yazacak. Tabii, adam başkan olmak istiyor, teknik direktör olmak istiyor,
hakem olmak istiyor, kurullarda görev yapmak istiyor. “Tabii kardeşim, buyur…”
Kitabı da yazacağız. “Ne olmak istiyorsun sen?” “Ben Futbol Federasyonunda
yönetici olmak istiyorum.” Açacağız 63’üncü sayfayı, kriterlere bakacağız.
“Kusura bakmayın beyefendi, kriterleriniz uymuyor.” “Ama benim 1 milyar dolarım
var, ben holding patronuyum.” “Fark etmez, kim olursan ol, sen oyun dışısın.”
Hakem olmak isteyenin, Federasyonda… Orada, kulüplerde, çimleri ekecek adamın
bile bir standardı olmalı. Eğer bunları yazarsak, bu anayasayı yazarsak, o
zaman bir sıkıntı olmayacak. Bugün -size soruyorum- Avrupa’da, İngiltere’de
Manchester United Kulübü dünyanın en büyük kulübü, aranızda hiç kimse
Manchester United Kulübünün Başkanının ismini söyleyemez bana. Bu kadar
futbolla ilgilenmeme rağmen, ben de bilmiyorum. Çünkü -çok önemlidir- sistemi
kurmuş adam, hiçbir şekilde de taviz vermiyor; o anayasadan uyguluyor ve kulüp
başkanının kim olduğu, federasyon başkanının kim olduğu artık çok önemli bir
hâl olmaktan çıkıyor, önemsiz bir hâle geliyor. Sistem… Örnek yani. Çok
vaktimiz de yok. 
Almanya
Futbol Federasyonu Bayern MünihKulübüne sezon başında -bütün kulüplere
diyor- diyor ki: “Kaç para harcayacaksın bu sene? “100 milyon euro.” “Peki, şu
bankayla çalışıyoruz, gelirlerin hepsini temlik ettir, bize teminat mektubunu
getir.” diyor. Teminat mektubu geliyor, “Buyurun…” “Tamam, şimdi bu 100 milyon euroyu
nasıl harcayacağınızı yazın bize, yazılı verin kulüp olarak.” Bayern Münih
Kulübü yazıyor: “50 milyon lira transfer, 10 milyon euro tesis…” Dolduruyor 100
milyon euroyu, veriyor. Transfer bir başlıyor, 50 milyon euroyla istersen 1
oyuncu al, istersen 10 oyuncu al, senin transfer tahtan kapanıyor. Kapalı salon
yapıyorsun, 10 milyon euro yazmışsın, tam çatıya geldin para bitti,
durduruyorlar “Önümüzdeki sene devam edeceksin.” diye.
Şimdi,
bu sistemde Bayern MünihKulübünün Başkanının kim olduğunun bir önemi var
mı? Zarar etme şansı var mı bu kulübün, iflas etme şansı var mı? Tabii ki yok.
Onun için, bizim acil bir şekilde bunu, bu 3 maddeyi 2020-2021 sezonuna
yetiştirmemiz lazım. Nasıl yetiştireceğiz bunu? Burada görev iktidar partisine
düşüyor. Sayın Cumhurbaşkanımızın da futbolla ne kadar ilgilendiğini, ne kadar
sevdiğini, geçmişte de oynadığını biliyoruz. Burada AK PARTİ Grubu var, Spor Bakanı var, çok önemli bir
kişi daha var; Alpay kardeşimiz var burada. Biz beraber şerefle, onurla Millî
Takım formasını yıllarca giydik ama Alpay’ın bir avantajı var, iktidar
milletvekili. 
(Mikrofon
otomatik cihaz tarafından kapatıldı) 
SAFFET
SANCAKLI (Devamla) – Bitiriyorum efendim. 
BAŞKAN
– Sayın Sancaklı, tamamlayın, buyurun. 
SAFFET
SANCAKLI (Devamla) – Benim isteğim şu: Biz burada ne kadar anlatırsak
anlatalım, ne yaparsak yapalım, eğer siz onay vermezseniz, eğer siz bu iş için
elinizi taşın altına koymazsanız bizim bu işi becerme şansımız yok. Çünkü
arkadaşlar, bu benim anlattığım şey siyasetüstü bir şey. Burada benim bu
söylediklerime katılmayacak insan neredeyse yok, bırakın partiyi. Çünkü biz,
insanları spor üzerinden, futbol üzerinden mutlu edebiliriz. Ülkemizde birçok
sıkıntı var. Geçen gün burada Fenerbahçe ve Beşiktaş’ın maçı vardı üst üste,
ben maç seyretmeye çıktım bir beş dakika, 5 milletvekili seyrediyor. Artık maç
zevkimiz de kaçtı.
HÜSEYİN
YAYMAN (Hatay) – Kesinlikle. 
SAFFET
SANCAKLI (Devamla) - Gelin, bunu hep beraber toparlayalım ama bu iş ilk önce
iktidar partisine düşüyor. Ben tahmin ediyorum ki bütün partiler de bu görüşüme
katılacaklar ve gelin hep beraber Türk futboluna müdahale edelim, Türk
futbolunu kurtaralım. 
Ben
teşekkür ediyorum Sayın Başkanım ek süre verdiğiniz için. 
Saygılar
sunuyorum. (MHP, AK PARTİ ve CHP sıralarından alkışlar) 
BAŞKAN
– Yani bu Türk futbolunun durumunu gerçekten herkesin iyi değerlendirmesi
gerekiyor. Yabancı futbolcuların doldurduğu kulüpler hâline dönüştü. Altyapı ve
yerli futbolcu konusunda ben de Meclis Başkan Vekili olarak son derece
rahatsızım Sayın Sancaklı. 
SALİH
CORA (Trabzon) – Başkanım…
BAŞKAN
- Umuyorum ve diliyorum ki Türk futbolu akılcı yöntemlerle, akılcı buluşlarla…
Bir zamanların Alpay’ı burada, bir zamanların Saffet’i burada.
HÜSEYİN
YAYMAN (Hatay) – Bir zamanların Salih’i de burada. 
BAŞKAN
- Gurur duyduğumuz futbolcularımız varken şu anda takımlarımızda ismini
sayamadığımız futbolcular var maalesef. İnşallah bunların önüne geçeriz. (AK
PARTİ, CHP ve MHP sıralarından alkışlar)
Söz
sırası Halkların Demokratik Partisi Grubu adına Adana Milletvekilimiz Sayın
Tulay Oruç’ta. (HDP sıralarından alkışlar) 
Süreniz
on dakika Sayın Oruç. 
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; 82 milyon vatandaşı doğrudan ilgilendiren bütçe görüşmelerinin
sonuna gelmiş durumdayız. 
2020
bütçesi görüşmeleri yapılırken esasen bizim Meclis olarak hesap alabilmemiz
gerekirken ve yürütmenin hesap verebilmesi gerekirken biz burada üzülerek ifade
ediyoruz ki şöyle cümlelerle ve yanıtlarla karşılaştık: “Biz hesap vermek
zorunda değiliz, kimse bizi sınava çekemez.” Muhalefet bir ağızdan dedi ki: “Bu
bütçe adaletli bir bütçe değil; özgür, demokratik hiç değil; halk bütçesi hiç
değil.” Oysa iktidar tam tersini ifade etti. Muhalefet dedi ki: “Ekonomik kriz
var, intiharlar var, kayyum atanıyor, Kürt sorunu var, yoksulluk var, yolsuzluk
var, işsizlik var, kadın cinayetleri, doğa talanı var.” İktidar dedi ki: “Bütün
bunların hiçbirisi yok.” Bize dört dörtlük bir ülke manzarası sundular. 
Sokakta
bunları ifade edenler en ağır baskılarla ve şiddetle karşılaştı, karşılaşmaya
da devam ediyor. Burada iktidara rağmen, Cumhurbaşkanlığı hükûmet sisteminin
tek adam rejimine dönüşmesine rağmen, biz sesimizi İstanbul’un yoksul
mahallelerinden Diyarbakır’ın dar sokaklarına, Karadeniz’in çay, fındık bahçelerinden
Çukurova’nın pamuk tarlalarına kadar duyuracağız. Bu konuda da, bütçe
görüşmeleri süresince sesimizi nasıl duyurduysak, nasıl bu bütçenin halkçı bir bütçe
olmadığını anlattıysak bundan sonra da anlatmaya devam edeceğiz. Yani şunu
anlatmaya devam edeceğiz: Son bir yıl içinde işsiz sayısının 837 bin kişi arttığını,
7 milyon 199 bin insanın işsiz olduğunu anlatacağız. Her 4 gençten 1’inin işsiz
olduğunu, tarım dışı kadın işsizlik oranının yüzde 22,3 olduğunu anlatmaya
elbette devam edeceğiz. OHAL uygulamalarına rağmen biz bunu yine anlatacağız.
Fiilen hâlâ devam etmekte olan baskılara rağmen bunu anlatacağız, siyaseten baş
edilmediği için muhalefetle, bütün baskı ve zor aygıtlarının Mecliste de Meclis
dışında da kendini hissettirmesine rağmen anlatacağız.
Değerli
yurttaşlar, değerli işçi kardeşlerimiz, yoksullar, ezilenler, dışlananlar; bu
iktidar asla bir halkçı bütçe yapamaz ama bizler yapabiliriz, bunun için de
elbette, nasıl bir strateji benimsediğimiz önemlidir. Yani bizler, başka bir
yaşamın mümkün olduğundan hareketle, buradan yola çıkarak elbette, mevcut
kapitalist ekonomik sistem ve onun kriziyle baş edebiliriz. Bu nedenle,
sanayinin, tarımın üretkenliği hedeflenmelidir; bu, daha fazla istihdam, daha
fazla toplumsal refahı getirir. Bunu yaparken elbette ki ekonomik eşitliğe,
halklar arası eşitliğe, cinsler ve bütün canlılar arasındaki eşitliğe önem
vermeliyiz. Bakın, yerelden bir bütçe inşa edilmeli ve normal şartlarda,
merkezî hükûmet demeli ki belediyelere “Her yerel kendi plan ve bütçesini hazırlasın.”
Aylar önce başlamalı bu çalışma ve merkeze böyle gelmesi gerekirken, hatta AKP
iktidara geldiği ilk zamanlar da yerel yönetimleri daha fazla güçlendirip yetki
alanlarını ve bütçesi dâhil genişletmeyi planlarken şu an gelinen noktaya
bakıyoruz, kayyum atamaları; şu an gelinen noktaya bakıyoruz, kayyum
atayamadıklarında -İstanbul Büyükşehir Belediyesinde olduğu gibi- işletmelerini
Cumhurbaşkanlığına bağlayarak belediyeleri çalışamaz hâle getirmek aslında, o
belediyeleri seçenlere yani muhalefet partilerinden belediyeleri seçenlere had
bildirme “Size hizmet yok.” deme anlamı taşımaktadır. Bizler diyoruz ki 81
vilayetteki insanlara eşit hizmet sağlanmalıdır. 
Elbette,
bizim, HDP’nin alternatif bütçeye dair önermeleri ve kendi programı var.
Zamanım yettiğince bunları da paylaşmak istiyorum. Özelleştirme hızla
durdurulmalı, üretim yapan kamu iktisadi teşekkülleri acilen
kamulaştırılmalıdır. Ekonomik kriz sonucu iflas eden, üretimi durdurulan büyük
ölçekli işletmeler hızlıca kamulaştırılmalı ve çalıştırılmalı. Aynı durumdaki
küçük ve orta ölçekli işletmeler emek kooperatiflerine dönüştürülmelidir.
Tarım
politikalarında hızlı ve radikal bir dönüşüm şarttır çünkü bu ülke -her zaman
bu kürsüden ifade ettik- doğusuyla, batısıyla, kuzeyiyle, güneyiyle, iklimiyle,
toprağıyla, merasıyla 82 milyona yetecek kadar ihracat yapabilecek düzeyde bir
tarım politikası yürütebilir, bunun koşulları mevcuttur. Tarımda üretici, köylü
kooperatiflerine bütçeden mutlaka pay ayrılmalıdır. Siyasi ve ekonomik
sebeplerle toprağından edilmiş, göç etmek zorunda kalmış yurttaşlara mutlaka
hazine arazileri tahsis edilmelidir.
Kriz,
inşaat ve gayrimenkul sektörünü vurdu. Şu anda Türkiye’de, boş olan ama inşaatı
bitmiş yüz binlerce konut var. Evsizlere bu konutlar düşük kiralarla tahsis
edilmelidir. 
İşsizlerin,
yoksulluk sınırının altında yaşayan bireylerin kredi ve kredi kartı borçları
silinmelidir.
Küçük
esnafın ağırlaştırılmış vergisi boynunu bükmektedir, SGK borcunu dahi ödeyemez
durumdadır. Küçük esnafın kredi borçları yeniden yapılandırılmalıdır.
Toplu
işten çıkarmalar yasaklanmalıdır. Asgari ücret, muhatabıyla yani işçilerle
doğrudan belirlenmelidir. Asgari Ücret Tespit Komisyonu derhâl lağvedilmelidir.
Mezarda
emeklilik yasası ortadan kalkmalıdır. Burası Avrupa standartlarında bir ülke
değildir. Sonuç itibarıyla, ülkenin yaşam standartları göz önünde
bulundurularak, yıpranma payları göz önünde bulundurularak EYT’liler hızla
emekli edilmelidir.
Ve
elbette, vergi sistemindeki ultra adaletsizlik son bulmalıdır. Az kazanandan
az, çok kazanandan çok vergi alınmalıdır. Servet vergisi mutlaka alınmalıdır.
Bugün köşe yazarları, yandaş medya bununla ilgili yazılar yazmış çünkü rahatsız
olmuşlar bizim bunu dillendirmemizden. Asgari ücretin üzerindeki vergi yükü
derhâl kalkmalıdır. Temel ihtiyaç mallarından bütün dolaylı vergiler
kaldırılmalıdır. Elektrik, su, ısınma gibi bir insan için olmazsa olmaz olan bu
haklar en ucuz bir biçimde vatandaşın kullanımına sunulmalıdır.
Evet,
bir devletin bütçesi çarçur edilmezse, hortumlanıp Man Adası’na gönderilmezse;
Suriye, Libya, Irak gibi savaş seferleri programları yapılmazsa bunları
yapabilecek bir bütçe vardır, bu ülkenin kaynakları güçlüdür. 
Değerli
arkadaşlar, değerli halklarımız; hepinizin bildiği haşlanmış kurbağa sendromu
var. Haşlanmış kurbağa, daha doğrusu kaynamış bir suya kurbağayı attığınızda
kurbağa birden sıçrar ama onu yavaş yavaş ısıtarak öldürdüğünüzde öleceğinin
farkına bile varmaz. İşte, saray laboratuvarında su yavaş yavaş ısıtılıyor ve
toplum “Cumhurbaşkanlığı hükûmet sistemi” denilen, ucube olan, tek adam
rejimine alıştırılmaya çalışılıyor. Ya kurbağa gibi kaynayarak öleceğiz ya da
sıçrayarak ayaklarımızın üzerinde duracağız.
Bakın,
bu bütçe görüşmelerinde bir kez daha gördük ki bu Meclisin yetkileri elinden
alınmış ve bir tek adama bağlanmış. Bu Mecliste parti ayrımı yapmaksızın şu
çağrımızı yinelemek istiyoruz: Bu Meclis iradesini geri alabilir, bu Meclis
tarihe bir imza atabilir, tek adam rejimine karşı bir tavır sergileyebilir
çünkü bu Meclis halkın Meclisidir ve halkın iradesiyle bunu yaparak bu Meclisin
itibarını kurtarabilir.
Şunu
da söylemek gerekiyor ki bu uygulamalar iktidarın suyunu ısıtıyor. Hukuk yerine
eğer hukuksuzluğu inşa ederseniz, eğer bütün demokrasi kazanımlarını tek tek
ortadan kaldırmaya çalışırsanız, ısının farkına varan bir canlı gibi, bu toplum
da bunların elbette farkına varmaya başlamıştır, farkındadır ve artık, toplum
şunu sıklıkla ifade etmektedir: “Değişim şart.” diyor. Kim diyor bunu? Halklar
diyor, işçiler diyor, emekçiler diyor. 
Bizler,
gündüzlerinde sömürülmeyen, gecelerinde aç yatılmayan halklar bahçesini,
ezilenlerle, sömürülenlerle, işçilerle, emekçilerle, kadınlarla hep beraber
yapabiliriz ve bu yeryüzü sofrasına bütün halkları davet edebiliriz elbette. 
(Mikrofon
otomatik cihaz tarafından kapatıldı)
BAŞKAN
– Buyurun.
TULAY
HATIMOĞULLARI ORUÇ (Devamla) – Değerli arkadaşlar, değerli halklarımız; Grup
Moğollar’dan sevgili Cahit Berkay’ı hepiniz bilirsiniz. Eminim, hepimizin
severek dinlediği ve kendisinin bestelemiş olduğu şarkısının sözlerini kısaca
paylaşmak istiyorum. Diyor ki Cahit Berkay: “Halimiz yaman/Geçiyor
zaman/Olmayalım pişman/Bu dünya bizim/Bu ülke bizim/Yok etmeyelim/ Birbirimize
hiç zehretmeyelim./”
İşte
bunun için, bu ülkedeki bütün demokratik kitle örgütleri, bu ülkedeki bütün
siyasi partiler, bu ülkedeki bütün aydınlar, yazarlar, sanatçılar, demokratlar,
bizler, hep beraber yeryüzü sofrasında buluşarak başta bütçe -ekonomi yani- ve
siyaseti yeniden inşa edebilir ve bu tek adam rejimine karşı ortak tavır
koyarak tarihe bir imza atabiliriz.
Teşekkür
ediyorum. (HDP sıralarından alkışlar)
LÜTFÜ
TÜRKKAN (Kocaeli) – Sayın Başkan, müsaade ederseniz, bir söz alabilir miyim?
BAŞKAN
– Buyurun Sayın Türkkan.
IV.- AÇIKLAMALAR
1.- Kocaeli Milletvekili Lütfü Türkkan’ın, 18 Aralık Necip
Hablemitoğlu’nun katledilişinin 17’nci yıl dönümü vesilesiyle Ukrayna’da
tutuklanan Necip Hablemitoğlu suikastını gerçekleştiren zanlının Türkiye’ye
getirilmesi konusunda nasıl bir çalışma yapıldığını Adalet Bakanından öğrenmek
istediğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; dün, tarihçi, yazar,
bilim adamı Necip Hablemitoğlu’nun 17’nci ölüm yıl dönümüydü, katledilişinin
üzerinden on yedi yıl geçti. Bugün, Sayın Bakanı da burada bulmuşken konuyu bir
kere daha gündeme getirmek istedim. On yedi yıl çok uzun bir süre, üzerindeki
sis perdesinin hâlâ aydınlatılmadığı, katilleri konusunda sis perdesinin
aydınlatılmadığı uzun bir süre. 
Ukrayna’da,
Sayın Hablemitoğlu suikastını yaptığı iddia edilen bir zanlı yakalanmış. Bu
zanlının Türkiye’ye getirilmesi konusunda Sayın Adalet Bakanlığımızın nasıl bir
çalışması var? Bu konuda Türkiye, bu cinayet zanlısını Türkiye’ye getirebilme
imkânını bulabilecek mi? Zira toplum da gerçekten, Uğur Mumcu, arkasından Necip
Hablemitoğlu gibi üzerindeki sis perdeleri aralanmayan bu cinayetlerden dolayı
ciddi şekilde muzdarip durumda. Bu konu hakkında girişimleri varsa Sayın
Bakandan müsait bir anda cevaplamasını arzu ediyorum.
Teşekkür
ederim.
BAŞKAN
– Teşekkür ederim.
Değerli
milletvekilleri, Sayın Bakanımızın bir ricası oldu. Sayın Bakanımız elbette,
bütçe görüşmelerini başından sonuna kadar takip edecek ama Sayın Türkkan’ın
bahsettiği konuyla ilgili birazdan bir yarım saat-kırk dakika kadar bizlerden
bir izin isteyecek; sanırım, bu konuda önemli bir görüşme de yapacaklar. Daha
sonra kendisi, herhâlde, bu konudaki görüşmelere göre Meclisimizi de
bilgilendirebilir. Önemli bir görüşme yapacağı konusunu Sayın Bakan bize
bildirmiştir. 
Sayın
Bakan, görüşme saatiniz geldiğinde de o görüşmenizi yaptıktan sonra tekrar sizi
salonda bekliyoruz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları Genel
Denetim Raporunun Sunulduğuna Dair Sayıştay Başkanlığı Tezkeresi (3/881) ile
Plan ve Bütçe Komisyonu Raporu (S.Sayısı: 130) (Devam)
BAŞKAN
– Söz sırası, Cumhuriyet Halk Partisi Grubu adına İstanbul Milletvekilimiz
Sayın Erdoğan Toprak’ta. (CHP sıralarından alkışlar) 
Süreniz
on dakika Sayın Toprak.
CHP
GRUBU ADINA ERDOĞAN TOPRAK (İstanbul) – Sayın Başkan, değerli milletvekilleri;
öncelikle hepinizi saygıyla selamlarım. 
Bütçeler
çok önemlidir, bütçelerde Türkiye’nin gerçeklerini konuşuruz. Ama burada iktidar
partisi temsilcileri öyle konuşmalar yaptılar ki sanki, kendilerinden önce her
şey çok kötüymüş; yol yok, elektrik yok, enerji yok, kriz devralmışlar ve
Türkiye batma noktasındaymış; ondan dolayı iktidara gelmişler, büyük başarıları
var diye bu kürsüden söylediler. Ben de 2002 ile 2019 arasında bir tespit
yaparak konuya girmek istiyorum.
Değerli
arkadaşlarım, sizin o “Kriz var.” dediğiniz dönemde, 2002’de devraldığınızda
büyüme hızı 6,2; bugün 0,9. Sizin 2002’de o “Enkaz devraldık.” edebiyatından çıkardığınız,
Hükûmetten devraldığınız işsizlik rakamı 10,8; bugün 13,8. 2002’de
devraldığınız iktidarda kamu, özel, tüm sektörlerdeki borç 220 milyar dolar.
Ama o “Hiç dikili ağacı yok.” deyip devraldığınız iktidarın PETKİM’ini
sattınız, POAŞ’ını sattınız, Turkcell’ini sattınız, TELEKOM’unu sattınız,
oradan 70 milyar dolarlık bir kaynak elde ettiniz. 220 milyar dolardan 70
milyar doları çıkarırsak, olması gereken borç 150 milyar dolar. Peki, bugün ne
kadar? Bugün 566 milyar dolar. Yani bu mudur sizin başarınız? 2002’de
devraldığınız Türkiye G20 ülkesiydi arkadaşlar, bir gecekondu ülkesi değildi.
G20’de 17’nci sıradaki bir ülkeyi devraldınız, bugün nerede? 20’nci sırada.
Yani bir tık daha gitse Türkiye’yi G20’den çıkaracaksınız. Onun için bazı
tespitleri doğru yapalım.
Ekonomi
kırılgan bir noktaya geldi, ekonomide kriz var. Bu krizin sebebi bu ülkenin
esnafı değil, bu krizin sebebi bu ülkenin iş adamı değil; bu ülkeyi yöneten
iktidarın yanlış dış politikası ve ekonomi politikasıdır. Bunun altını çizelim
arkadaşlar. (CHP sıralarından alkışlar) Yani Türkiye’deki iş adamları mı kalkıp
“Maceracı Suriye dış politikasına girelim, tüm hazinemizi orada harcayalım.”
dediler? Hayır. “Ekonomide kriz yok.” diyorsanız eğer, 5 tane üst üste paket
açıkladınız arkadaşlar, hangi paket sizin açtığınız bu gediğin yarasını
doldurabildi? Hani o paketlerle 2,5 milyon kişiye istihdam sağlayacaktınız.
Sağlayabildiniz mi? Hayır. İşsizlik nerede? 8 milyona dayanmış. Resmî rakamlara
göre yani sizin oynadığınız TÜİK rakamlarına göre, Eylül 2018’de resmî işsizlik
rakamı 3 milyon 749 bin -sizin rakamlarınız- Eylül 2019’da 4 milyon 566 bin.
Kaç kişi artmış? 817 bin kişiyi bir yılda siz işsizliğe mahkûm etmişsiniz. Yani
sizin çıkardığınız o paketler hiçbir halta yaramamış, kusura bakmayın. (CHP sıralarından
alkışlar) 
Değerli
arkadaşlarım, hep şunu söylüyorsunuz: “Dikili ağacınız var mı, dikili ağacınız
var mı?” Ya, o 70 milyar dolarlık o kadar sanayiyi kim yaptı Allah aşkına?
Peki, ben size bir şey söyleyeyim. Bu on yedi yıllık iktidarda biz AK PARTİ
iktidarını neyle anmalıyız, hangi eseriniz var? 1 milyar dolarlık öncü bir
yatırım, KOBİ’leri hayata geçirecek bir yabancı sermaye bu ülkeye geldi mi
değerli arkadaşlarım? En son Ford OTOSAN fabrikasıdır, ondan sonra bu ülkeye
böyle bir yatırım gelmedi, yatırım gelmeyince de işsizlik arttı; işsizlik
artınca da Türkiye buraya geldi ve Türkiye, adım adım sıkıntılı bir yere doğru
gidiyor. 
Bütçelerimiz
günden güne sıkıntılı hâle geldi. Ekonomide gayrisafi millî hasıla bakın
nerelere gidiyor, biliyor musunuz arkadaşlar? 2013’te 950 bin, 2014’te düşüyor
935 bin, 2015’te 862 bin, 2016’da en son 789 bine gelmiş gayrisafi millî
hasıla. Giderler ne kadar? 1 trilyon 100 milyon. Peki arkadaşlar, gelirleriniz
düşüyor, giderleriniz artıyorsa kaynağı nereden buluyorsunuz? Kaynağı
bulamıyorsunuz. Bugünkü bütçeye baktığınızda, aslında “85 milyar dolar bütçe
açığımız var.” diyorsunuz. Gerçek bu mu? Hayır. Bütçe açığınız 200 milyar
dolara dayandı. Nereden mi biliyoruz? 
Değerli
arkadaşlarım, bakın, Merkez Bankası kârını 38 milyar 2019 bütçesine aktardınız.
Aktardınız mı? Aktardınız. İhtiyat akçesi 40 milyarı aktardınız mı? Onu da
aktardınız. İmar barışı ve bedelli askerlikten 19 milyar aktardınız mı?
Aktardınız. Toplam ne kadar? 97 milyar, son aylar da içinde yok. Toplam 197
milyar bütçe açığınız var. Felakete gidiyoruz arkadaşlar, sıkıntılı bir yere
doğru gidiyoruz. Önlem almamız lazım. Bugünkü bu iktidar ya bu yönetim
anlayışını değiştirecek ya politikalarını değiştirecek ya da kendileri
değişecekler. Çünkü Türkiye’nin, 82 milyonun kaderini bir partinin kendisi
iktidarda kalacak diye feda edemeyiz. Gerçek budur. 2014’ten sonra, Allah
aşkına, Cumhurbaşkanlığı başkanlık sistemine geçtiniz, hangi rakamda bir
iyileşme var? Bana bir tek rakam söyleyin. Şurada rakamlar var, saymayacağım,
bir tanesinde iyileşme gösterin bana, ben gelip bu kürsüden sizden özür
dileyeceğim. Bir de 2019’da “askerlik” dediniz, “imar barışı” dediniz. Sonra,
şimdi ne yaptınız? Duvara dayandınız, varlık vergisi çıkardınız. Değerli
arkadaşlarım, varlık vergisi 1942 Kasım ayında çıktı, on altı ay sürdü, o bir
hatadır ve o hatadan hızla dönüldü. Bugün siz duvara tosladığınız için bu
ülkenin, vatandaşın malına mülküne tekrar göz koymaya başladınız. Bir insan,
eğer varlığı varsa, satarsa zaten vergisini verir, vergisini bu ülkeye öder ama
“Ben bir gecede bir kanun çıkartıyorum, senin malına bu kadar vergi
çıkartıyorum.” demek doğru değil. Bunu yaptığınız anda ne olur biliyor musunuz?
Yabancı sermaye bu ülkeye gelmez. Bunu yaptığınız anda, bugün size güvenmedikleri
için… Türk bankalarına bakın, mevduat 230 milyar dolara dayandı. Neden? Size
güvenmedikleri için mevduatları bankada tutuluyor. Gece yarısı torba yasayla bu
tip kanunlar çıkartırsanız, kimse mevduatını bankada tutmaz ve o sermaye yurt
dışına kaçar, finans sektöründe büyük bir kriz yaşarsınız. Bunu da bu kürsüden
lütfen, ikaz olarak kabul edin. (CHP sıralarından alkışlar) 
En
son şunu da söylemek isterim: Türkiye’yi öyle bir bataklığa sürüklediniz ki bir
Suriye bataklığına, Türkiye Suriye’yle boğuşmaktan Akdeniz’deki büyük
çıkarlarını kaybetti. Değerli arkadaşlarım, Suriye bir tuzaktı, o tuzağa
düştük, o tuzaktan hızla çıkmamız lazım, çıkmazsak bu tuzak bizi boğar.
Akdeniz’de 3 trilyon dolarlık rezervimiz var, biz burada ne yazık ki devre
dışıyız. Neden? 870 bin nüfuslu Rum kesimi bizden çok daha iyi diplomasi
yürüterek bizim o hakkını savunduğumuz Filistin’i de Katar’ı da İsrail’i de
Mısır’ı da yanına alarak bizi devre dışı bıraktı. Bizim, bir an evvel Suriye
bataklığından çıkmamız lazım, bunu sizden rica ediyorum ama hâlâ bu ülkeyi
yöneten Cumhurbaşkanının “Gerekirse 40 milyar dolar daha harcarım.” demesini
üzüntüyle karşılıyorum. 40 milyar dolar demek 230 milyar TL demek. Madem bu
kadar paranız vardı, bu EYT’lileri neden açlığa mahkûm edip kulak vermiyorsunuz?
(CHP sıralarından alkışlar) Türkiye’deki EYT’li sayısı 5 milyon 600 bin ama bu
kanundan faydalanacak kişi 1 milyon. 1 milyonun maliyeti 25 milyar. Siz
Suriyeliye 230-240 milyar TL’yi harcamayı göze alıyorsanız, bu ülkenin evladı
askerliğe evladını şehit olarak veriyor, vergisini veriyor, tüm giderlerini
karşılıyor, siz ona bunu çok görüyorsanız, gerçekten, sizin Türk
milliyetçiliğinizden şüphe ederim. (CHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Toprak.
ERDOĞAN
TOPRAK (Devamla) - Sayın Başkan, en son bir konuyu da açıklamak isterim: Kanal
İstanbul. Değerli arkadaşlarım, doğrudur, Kanal İstanbul 1994’te Ecevit’in
yerel seçimlerde bir projesiydi ve o zaman İstanbul’da seçimlerden sorumlu kişi
de bendim ama tarihî bir olayı burada düzeltmemiz lazım. O zaman, bize
akademisyenler, bilim insanları geldiler, dediler ki: “Bu kanalın verimliliği
yok, Montrö tartışmaya açılacak. Bu kanalı siz gündemde tutarsanız Türkiye'nin
başına böyle sorunlar gelir.” Sayın Ecevit’le birkaç toplantı yapıldı -Allah
rahmet eylesin, nur içinde yatsın- ve Sayın Ecevit o günden sonra, kampanya
sunumunu yaptıktan sonra o projeyi geri çekti. TRT elinizde, tüm basın
elinizde, buna oradan bakabilirsiniz. Ecevit’in o dönemdeki o hatayı görüp
devlet adamı olarak geri çekilmesini sizler de yapabilirsiniz. Bu verimsiz, bu
Türkiye'nin başına bela olacak, Montrö’yü tartışmaya açacak bu hayalî projeden
vazgeçmenizi diliyorum.
(Mikrofon
otomatik cihaz tarafından kapatıldı)
BAŞKAN
– Tamamlayalım, selamlayalım Sayın Toprak.
ERDOĞAN
TOPRAK (Devamla) – Çok teşekkürler.
Belli
kanallar vardır: Panama Kanalı, bir kıtayı dolaşır. Süveyş Kanalı, bir kıtayı
dolaşır. Korint Kanalı, büyük önemi olan bir yeri dolaşır. Peki arkadaşlar,
Allah’ın yarattığı boğaz varken sizin yarattığınız, mil dolacak, sonucu olmayan
o kanaldan o gemiler niye geçsin diyor, hepinizi saygıyla selamlıyorum. (CHP
sıralarından alkışlar) 
BAŞKAN
– Sayın Özkan, buyurun.
IV.- AÇIKLAMALAR (Devam)
2.- Denizli Milletvekili Cahit Özkan’ın, İstanbul Milletvekili Erdoğan
Toprak’ın 129 sıra sayılı 2020 Yılı Bütçe Kanun Teklifi’nin 14’üncü maddesi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
CAHİT
ÖZKAN (Denizli) – Sayın Başkan, hatip, kürsüden Türkiye’nin Suriye bataklığına
sokulduğunu ifade etti. Biz bunu kabul etmiyoruz. 
Bakın,
emperyalistler sadece Suriye’de değil, daha evvel Tunus’ta, Mısır’da,
Ukrayna’da ve dünyanın pek çok coğrafyasında emperyalist hedeflerine ulaşmak
için belli kumpaslarla saldırılarını gerçekleştirdiler. 
Bugün,
Suriye’de Mehmetçik’imiz, Barış Pınarı Harekâtı’yla ülkemizin ulusal
güvenliğine -kuzey Suriye’de oluşturulmak istenen terör devletine- karşı
ülkemizin bölgesel ve küresel barışına hizmet etmek için orada. Ama tabii, sadece
Türkiye Cumhuriyeti devletinin ve milletinin yaklaşımı değil, aynı zamanda
Ankara Anlaşması’yla ABD’yle varılan mutabakat çerçevesinde, Rusya’da Soçi’de
varılan mutabakat çerçevesinde Rusya’yla… 
BAŞKAN
– Tamamlayın Sayın Özkan.
CAHİT
ÖZKAN (Denizli) – Ve yine aynı şekilde İngiltere, Almanya ve Fransa’da dörtlü
zirve gerçekleştiren Sayın Cumhurbaşkanımız, uluslararası toplum ve
uluslararası hukuk çerçevesinde orada barış, huzur ve küresel refaha hizmet
etmek için varlığımızı bütün uluslararası topluma kabul ettirmiştir. Bu
çerçevede bu tür ithamları kabul etmediğimizi ifade etmek isterim.
BAŞKAN
– Teşekkür ederim. 
ERDOĞAN
TOPRAK (İstanbul) – Sayın Başkan…
BAŞKAN
- Şimdi, değerli arkadaşlar, bugün yaklaşık 60’a yakın konuşmacımız var. Ben
elbette, karşılıklı, her partinin karşı çıktığı görüşlere fırsat tanınmasına
olanak tanıyacağım ama bunları da belirli sürelerle yapacağım yani çok uzun
tartışmalara fırsat verirsek bugün, burada çok uzun süren tartışmalar
yaşayabiliriz, süreleriniz kısa olacak.
Lütfen,
siz de Sayın Toprak ifade edin, başka bir tartışma doğurmadan konuşmanızı
tamamlayın.
3.- İstanbul Milletvekili Erdoğan Toprak’ın, 129 sıra sayılı 2020 Yılı
Bütçe Kanun Teklifi’nin 14’üncü maddesi üzerinde CHP Grubu adına yaptığı
konuşmasında madem Suriye’nin toprak bütünlüğü olacak ve Esad orada yönetime
devam edecek, peki biz bu Suriye bataklığına niye girdik tespitini yaptığına
ilişkin açıklaması
ERDOĞAN
TOPRAK (İstanbul) – Sayın Başkanım, herkes bilir ki ben bu Parlamentoda
sataşmayı, laf yarıştırmayı çok seven bir parlamenter değilim. Sayın AK PARTİ
Grup Başkan Vekilinin söylediği konuya şöyle bir açıklık getirmek istiyorum:
Suriye politikasının yanlış olduğunu ben değil… Sayın Cumhurbaşkanının Astana
Zirvesi’nde, Soçi Zirvesi’nde, Tahran Zirvesi’nde ve Ankara Zirvesi’nde
Suriye’nin toprak bütünlüğünü savunduğunun tezleri var ortada. 
İki:
Zaten, Suriye’nin toprak bütünlüğünü savunarak biz de o bölgeye huzur gelmesini
ve oradan çıkmayı istiyoruz. Yani ben şunu söylemek istiyorum: Madem Suriye’nin
toprak bütünlüğü olacak, Esad orada yönetime devam edecek, peki biz bu Suriye
bataklığına niye girdik? Bu tespiti yapmak istedim. Yanlış bir politikaydı,
evet şimdi düzeltiliyor, destekliyoruz da. 
BAŞKAN
– Peki, teşekkür ediyorum.
ERKAN
AKÇAY (Manisa) – Sayın Başkan, söz alabilir miyim?
BAŞKAN
– Buyurun Sayın Akçay.
4.- Manisa Milletvekili Erkan Akçay’ın, Türkiye’nin 911 kilometre
uzunluğunda sınıra sahip olduğu Suriye’de yaşananlara bigâne kalamayacağına
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Suriye’de
neler olduğunu, neyin, nasıl yaşandığını az çok hepimiz biliyoruz. 2011’den
beri bir iç savaş söz konusu ve ABD ve başka diğer pek çok emperyal devlet
orada bazı projeleri uyguluyor. Türkiye’nin 911 kilometre uzunluğunda sınıra
sahip olduğu bir ülkede yaşananlara Türkiye kesinlikle bigâne kalamaz.
Suriye’yi “bataklık” diye niteleyip de efendim “Karışma, görüşme.” demek
fevkalade jeopolitiğe aykırı bir durumdur, Türkiye’nin güvenliğini çok yakinen
ilgilendirmektedir. 
Ayrıca,
“Efendim bu bataklığa karışmasın Türkiye…” ABD’nin on binlerce tır silahı,
mühimmatı PKK/PYD gibi bir terör örgütüne vermesini de görmezlikten gelmek
demektir bu. Gönül isterdi ki onu da eleştirsin, bir görsün. Suriye üzerinden
ne hesaplar yapılıyor ve Türkiye neyi uyguluyor buna bir bakmak lazım. 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Ayrıca, Suriye meselesiyle ilgili Cumhurbaşkanının ifade
ettiği rakamlar ile EYT meselesini mukayese etmeyi de doğru bir hesap olarak
görmediğimi ifade etmek istiyorum.
Teşekkür
ederim.
BAŞKAN
– Sayın Özkoç, tabii, doğal olarak siz de bir söz talebinde bulundunuz ama az
önceki bütün değerlendirmeler ışığında, yeni bir tartışmaya mahal vermeyecek
şekilde tartışmayı bitirelim.
Buyurun
Sayın Özkoç.
5.- Sakarya Milletvekili Engin Özkoç’un, İstanbul Milletvekili Erdoğan
Toprak’ın 129 sıra sayılı 2020 Yılı Bütçe Kanun Teklifi’nin 14’üncü maddesi
üzerinde CHP Grubu adına yaptığı konuşmasında Suriye konusuna diplomatik
şekilde değindiğine ilişkin açıklaması
ENGİN
ÖZKOÇ (Sakarya) – Hayhay. Efendim, ben de gerçekten öyle davranmak istiyorum
ancak Sayın Erdoğan Toprak bir eski Bakan olarak nezaketle, diplomatik bir
şekilde konuya değindi. Milliyetçi Hareket Partisinin Sayın Grup Başkan
Vekilinin söylediği bir söze katılıyorum. Gerçekten, bu, büyük projedir ama bu
projenin adı Suriye projesi değildir, İslam dünyasıyla ilgili Büyük Ortadoğu
Projesi’dir. Bu “Büyük Ortadoğu Projesi -bataklığının- Eş Başkanıyım.” diyen de
AKP Genel Başkanı Recep Tayyip Erdoğan’dır. (CHP sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, şimdi şahıslar adına söz taleplerini karşılayacağım.
İlk
söz, Bursa Milletvekilimiz Sayın Muhammet Müfit Aydın’a aittir. (AK PARTİ
sıralarından alkışlar)
Sayın
Aydın, süreniz beş dakika. 
MUHAMMET
MÜFİT AYDIN (Bursa) – Sayın Başkan, değerli milletvekilleri; 2020 Yılı Merkezi
Yönetim Bütçe Kanun Teklifi’nin 14’üncü maddesi üzerine şahsım adına söz almış
bulunuyorum, yüce heyetinizi saygıyla selamlıyorum.
Değerli
arkadaşlar, ülkemiz çok kritik süreçlerden geçmektedir. Gün geçmiyor ki
uluslararası camiada, içinde bulunduğumuz yeni bir gelişme yaşanmamış olsun.
Bir taraftan, Akdeniz’de Libya’yla tarihî bir mutabakat yapılarak kara suları
sınırlarımız genişletiliyor, Kıbrıslı kardeşlerimizin hiçbir hakkının
kaybolmaması sağlanıyor; yine bir taraftan, Suriye’de güvenli bölge
oluşturulması için askerî ve diplomatik üstünlükler elde ediliyor. Diğer
taraftan, yine çok stratejik bir hamleyle Kıbrıs Geçitkale’de tamamen kendi
üretimimiz olan insansız hava araçları İHA ve SİHA’lar konuşlandırılarak Doğu
Akdeniz’de kurulan oyunları bozuyoruz. İleri teknolojiye sahip insansız hava
araçlarımızla, sınırlarımızda terör örgütlerine de göz açtırılmıyor. Zulüm ve
haksızlık dünyanın neresinde yaşanırsa yaşansın -hangi ırktan, hangi dinden,
hangi mezhepten olursa olsun- insanlık adına Türkiye olarak oradayız ve orada
olmaya da devam edeceğiz. Bu da tarihin bize yüklediği insani, vicdani ve
İslami bir sorumluluktur. 
Değerli
arkadaşlar, son zamanlarda, stratejik ortağımız Amerika Birleşik Devletleri ve
Avrupa’nın bazı ülkeleri -Fransa’da bunların içinde- Suriye’de Kürtlerle
savaşıyor algısını oluşturmaya gayret ediyorlar.
Değerli
arkadaşlar, Suriye’de güvenli bölge oluşturarak ülkemizdeki Suriyeli
kardeşlerimizin bu bölgelere yerleştirilmeleri için Türk Silahlı Kuvvetleri
tarafından başarıyla yürütülen Barış Pınarı Harekât’ı bir savaş değil
operasyondur. Bunun böyle bilinmesi lazım. Kürtlerle olan kardeşliğimize halel
getirme çabaları beyhudedir ve kimsenin de haddine değildir. (AK PARTİ
sıralarından alkışlar) 
Bizim
kardeşliğimiz çok eskilere dayanmakla birlikte, son otuz yıllık süreci kısaca
değerlendirmek istiyorum: 1988 yılında, Kuzey Irak’tan ülkemize sığınan 150
bine yakın “peşmerge” diye tabir ettiğimiz Kürt kardeşimize kucak açtık.
Diyarbakır, Mardin ve Muş illerinde bunları kamplarda misafir ettik. Bu
misafirlerimizi zaman zaman Avrupa’dan gelen başkan veyahut da cumhurbaşkanları
ziyaret ettiler, zaten Türkiye’ye geldiklerinde ilk ziyaret ettikleri yerler
oralardı. Ben Muş’ta görev yapıyordum. O dönemde bunu çok net hatırlayan bir
kardeşiniz olarak şunu söylüyorum: O zamanın Fransa Cumhurbaşkanının eşi Bayan
Mitterrand geldi ve bizim Muş kampından çok cüzi miktarda, az miktarda
-zannediyorum 100’e yakındı- bir seçme alıp Fransa’ya götürdü. Fransa’ya
götürdüğü mültecilerden birisinin mektubunu okumak istiyorum, mektup burada,
aslı bizde: “Türk devleti bizim devletten daha kuvvetli, daha iyi, daha sağlam
ve daha selamette olsun. Türk devleti canımızı istese vereceğiz çünkü bizi
mahşerden kurtaran bir devlettir.” Bunu söyleyen Mirza İlyas diye bir
kardeşimiz. 
Bir
başka mülteci, Doski aşiretinin lideri olan Tevfik Doski: “Türkiye Cumhuriyeti
bizi ölümden kurtardı. İki saat daha uçaklar kalkmasaydı hepimiz ölecektik, bu
nedenle -kullandığı ifadeyi Kürtçe de söylüyorum- ‘…’ (x) canımız Türkiye’ye feda
olsun.” (AK PARTİ sıralarından alkışlar) Bunun mektubu da burada. Yurt dışına
giden peşmergelerin onlarca mektubu burada, hepsi Türkiye devletine teşekkür
mahiyetiyle. 
Sayın
Obama döneminde de Kobani’den ülkemize iltica eden mülteci sayısı 350-360
bindir. Bunları kimse kabul etmezken biz kabul ettik. Onların giyimleri,
yemeleri içmeleri, sağlık ve eğitim durumları, hepsi bize ait. Dost görünen
Avrupalılar ve stratejik ortağımız ABD kaç tanesini kendi ülkelerine götürdü?
Veya yaptıkları yardımları var mı? 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Aydın. 
MUHAMMET
MÜFİT AYDIN (Devamla) – Ama teröre 33 bin tır silah desteği verirken neyi
düşündüklerini de biliyoruz. Kendi ağızlarıyla ikrar ediyorlar “Biz petrol için
oradayız ve petrol sahalarını korumaya da devam edeceğiz.” diyorlar. 
Değerli
arkadaşlar, tam yüz on gündür ülkemizde kutlu bir direniş var. Onları
“Diyarbakır Anneleri” olarak tanıdık. Yürekleri yakan feryatlarıyla zorla dağa
kaçırılan evlatlarının geri dönmesi için nöbet tutuyorlar. Eli öpülesi
annelerimizin direnişlerini çok değerli bulduğumuzu ve sonuna kadar yanlarında
olduğumuzu net bir ifadeyle haykırırken ister stratejik ortak ABD ister dost ve
müttefik AB ülkeleri olsun bu duyarsızlıklarını da şiddetle kınamadan
geçemiyorum. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
MUHAMMET
MÜFİT AYDIN (Devamla) – Bu duygu ve düşüncelerimizle 2020 yılı bütçemizin
ülkemize, milletimize, mazlum ve maznun gönül coğrafyamıza Yüce Allah’tan
hayırlar getirmesini temenni ediyor, yukarıda sunduğum Birleşmiş Milletler
belgesinin de işaret ettiği medeniyet dünyamızın kuşatıcılığı anlayışının
ihyası adına bereketli olmasını diliyor, Genel Kurulu saygıyla selamlıyorum.
(AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, bir talebiniz mi var? 
ENGİN
ÖZKOÇ (Sakarya) – Sayın Başkan, eğer müsaade ederseniz hatibin sözlerine
istinaden 60’a göre…
BAŞKAN
– Buyurun. 
IV.- AÇIKLAMALAR (Devam)
6.- Sakarya Milletvekili Engin Özkoç’un, ülkemizin çıkarları
düşünüldükten sonra Suriye’nin toprak bütünlüğü için gereğinin yapılması
gerektiğine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; defalarca
konuşuyoruz Suriye konusunu, Orta Doğu konusunu ama gerçeklerin üstünü
kapatarak gerçeği bir daha gün ışığına çıkarmayı karartıyoruz. 
Gerçek
şu: “Büyük Ortadoğu Projesi’nin Eş Başkanıyım.” diyen AKP Genel Başkanı Recep
Tayyip Erdoğan’dır, birinci gerçek bu. (CHP sıralarından alkışlar) 
İkinci
gerçek: Suriyelilerin çıkarlarından önce kendi ülkenin çıkarlarını
düşüneceksin, kendi ülkenin çıkarlarını ön plana koyacaksın, ondan sonra
Suriye’nin toprak bütünlüğüne saygı duyarak gereğini yapacaksın. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özkoç. 
Buyurun.
ENGİN
ÖZKOÇ (Sakarya) – Üçüncüsü: Her annenin yüreğindeki acı, bizim acımızdır. Bütün
terörü lanetleyerek söylüyoruz ama teröre karşı devletin güçsüzlüğünü annelerin
feryadıyla örtmeye kalkmamak gerekir, bunu da ifade ediyoruz. 
CAHİT
ÖZKAN (Denizli) – Sayın Başkan… 
BAŞKAN
– Sayın Özkan, buyurun. 
Siz
de kısa bir açıklama yapacaksınız herhâlde, buyurun.
7.- Denizli Milletvekili Cahit Özkan’ın, Suriye politikasının özünde
Türkiye’nin ulusal güvenliği, bölgesel ve küresel barışa hizmet, Suriye’nin
toprak bütünlüğü olduğu bilincinden hareketle adım atıldığına ilişkin
açıklaması
CAHİT
ÖZKAN (Denizli) – Teşekkürler Sayın Başkan. 
Türkiye’nin
Suriye politikasına baktığımızda bu politikanın odağında, hedefinde, en
merkezinde Türkiye’nin ulusal çıkarlarının olduğunu bilmemiz lazım. Bundan tam
yüz yıl evvel Misakımillî kararını alan son toplanan Osmanlı Mebusan Meclisi,
ülkemizin ulusal güvenliğinin öncelikle, bugünkü güney Türkiye’de, güneydoğunun
altında yani kuzey Suriye’de oluşturulmak istenen terör devletinin olduğu
bölgede olduğunu ifade ederek bu kararı almıştır. Onun için, Suriye
politikasının özünde Türkiye’nin ulusal güvenliği, bölgesel ve küresel barışa
hizmet, Suriye’nin toprak bütünlüğü ve Türkiye’nin ön savunma merkezi, bölgesi
olduğu bilincinden hareketle adım atıyoruz. Bunu Genel Kurulun bilgisine
sunuyorum.
BAŞKAN
– Teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Aleyhte olmak üzere, söz, Hatay Milletvekilimiz Sayın Barış Atay Mengüllüoğlu’na
aittir. (HDP sıralarından alkışlar)
Süreniz
beş dakika.
BARIŞ
ATAY MENGÜLLÜOĞLU (Hatay) – 19 Aralık 1978’de Maraş’ta faşistlerce katledilen
yurttaşlarımızı ve 19 Aralık 2000’de hayata dönüş adı altında cezaevlerinde
katledilen devrimcileri saygıyla anıyorum.
Sarayın
dakikada harcadığı parayla bir ay geçinmeye çalışan emekçi halkımızı
selamlıyorum.
Birkaç
gün önce Çorlu tren katliamında yitirdiğimiz Oğuz Arda’nın dedesi Necmettin
Sel’in çarpıcı konuşmasını izledim. Orada tam olarak şöyle söylüyordu:
“Cumhurbaşkanım torununuzu seviyorsunuz; benim torunum iki parçaydı, çuval gibi
diktiler. İnsanlar ölüyor, nerede Türk halkının itibarı?”
Ben
de bugün iktidar partisinin itibarından bahsetmek istiyorum sizlere. AKP
itibarlı bir parti, hatta bütün varlığı itibar üzerine kurulu. Örneğin, hep
bahsettiğimiz, eleştirisini yaptığımız Genel Başkana ait saraylar falan hepsi
bu itibar için. Koca Genel Başkanın sonuçta on odalı bir köşkte falan oturacak
hâli yok, tabii ki sarayda oturacak. Bu lüks, şatafat tabii ki olacak,
itibardan ödün verilemez sonuçta.
Tabii,
partisi ve şahsı bu kadar itibarlı olunca bakanlarının ve bakanlıklarının
itibarlı olmaması düşünülemez. Misal, sadece 2019’un ilk on bir ayında 430
kadın öldürüldü. İsimlerini saymaya zamanımızın yetemeyeceği kadar çok kadın
katledildi, tecavüze uğradı, taciz edildi. Çocuklara istismar suçlarında son on
dört yılda 14 bin artış var. 2018’de 10 ile 17 yaş arası kız çocukları kendi
çocuklarını doğurdular. Bu sayı 2001 ile 2018 arasında 542.821. Bu tabloyu görünce
“Eyvah, Aile Bakanlığının itibarı ne olacak?” diye korkuyor olabilirsiniz ama
korkmayın. Aile Bakanlığı biri geçen hafta, biri yakın zamanda; biri 1 milyon
163 bin, biri 4,5 milyon liraya iki toplantı yaptı, itibarını kazandı. 
Kurslarda,
cemaat ve tarikat yurtlarında yaşanan taciz ve tecavüzlerde müftülerin,
imamların, hocaların adının geçmesi “Büluğ çağı erkek çocuklarda 12, kız
çocuklarda 9 yaşındadır.” “Babanın öz kızına şehvet duyması haram değildir.”
diye fetva veren Diyanetin itibarı zedeleniyor sanıyorsanız yanılıyorsunuz. (AK
PARTİ sıralarından gürültüler)
OYA
ERONAT (Diyarbakır) – Ayıp ya! 
SERMİN
BALIK (Elâzığ) – Meclis kürsüsünden böyle bir konuşma olur mu!
BAŞKAN
– Arkadaşlar, lütfen sessiz olalım. 
BARIŞ
ATAY MENGÜLLÜOĞLU (Devamla) – Çünkü Mercedes’e binen başkanı olan bir kurumun
itibarı asla zedelenemez arkadaşlar. 
İLYAS
ŞEKER (Kocaeli) – Kendi düşüncelerini söylüyorsun. 
BAŞKAN
– Değerli arkadaşlar, lütfen. Grup Başkan Vekiliniz cevap verir, lütfen. 
MUSTAFA
AÇIKGÖZ (Nevşehir) – Yazık sana be! (AK PARTİ sıralarından gürültüler)
BAŞKAN
– Değerli arkadaşlarım… Sayın Atay… 
BARIŞ
ATAY MENGÜLLÜOĞLU (Devamla) – Vallahi, sinirleneceğiniz çok şey var, hepsine
sonunda sinirlenirsiniz. 
YILMAZ
TUNÇ (Bartın) – Temiz bir dille konuşalım. 
OYA
ERONAT (Diyarbakır) – Ayıp ama ya, ayıp!
MUSTAFA
AÇIKGÖZ (Nevşehir) – Buraya çıkıyorsunuz, ağzınıza geleni söylüyorsunuz ya!
BAŞKAN
– Değerli arkadaşlarım, lütfen sessiz olalım. Sessiz olun, varsa bir cevabınız
verir Grup Başkan Vekili, rica ediyorum. 
BARIŞ
ATAY MENGÜLLÜOĞLU (Devamla) – Bir ülkenin en itibar sahibi olduğu alanlardan
biri kültür sanattır hâliyle. Hatta Genel Başkanınız daha birkaç gün önce, alan
sanatçıların ömrü boyunca taşıyacağı, saklayacağı ödüller de dağıttı, önemli
görüyorum bunu. Kültür Bakanlığına bakıyorsunuz “Baraj altında bırakılan
Hasankeyf’e bir dinamit de ben koyayım.” diyor. Restorasyon çalışmaları facia.
Örneğin, kendi şehrimde, Antakya’da binlerce yıllık Saint Simon Manastırı’nın
duvarlarında boyalarla aşk sözcükleri yazılı neredeyse on beş yıldır. Sit
alanına otel inşaatı izni verdiniz, ondan sonra da “müze otel” diye bir şey
uydurdunuz. Sinemaya sansür yasası getirildi, film dağıtımı tekelleştirildi,
oyunlar yasaklanıyor, oyuncular tutuklanıyor.
RADİYE
SEZER KATIRCIOĞLU (Kocaeli) – Sen nerede yaşıyorsun kardeşim ya?
REFİK
ÖZEN (Bursa) – Sen başka bir dünyada yaşıyorsun herhâlde. 
BAŞKAN
– Sessiz olalım değerli arkadaşlar, rica ediyorum. 
BARIŞ
ATAY MENGÜLLÜOĞLU (Devamla) – Bu ülkenin tüm dünyada en çok tanınan müzik
gruplarından Grup Yorum’un kültür merkezi basılıyor, elemanlarının bir kısmı
sürgünde, bir kısmı tutuklu. Sadece “Konser yasakları kaldırılsın.” diye 100’ün
üzerinde gündür açlık grevindeler. Hâliyle, ülkenin kültür sanat kısmındaki
itibarı için üzülüyorsunuz ama paniğe hiç gerek yok çünkü bu Bakanlık aynı
zamanda Turizm Bakanlığı, Bakanın da çok itibarlı bir turizm şirketi var.
Tüm
toplumsal eylemlerde kadın, erkek, çoluk çocuk, işçi, işsiz, liseli,
üniversiteli, milletvekili, belediye başkanı saldırı emri verdiği hiç kimsenin
ve hiçbir kurumun kalmaması bize göre itibar zedeleyici bir durum fakat
İçişleri Bakanlığına öyle gelmemiş olacak ki şimdi de Adana’da rakı festivalini
engellemekle meşgul. Neymiş? Geleneğimiz değilmiş çünkü. Yalnız oradan itibar
düzelmez ben size söyleyeyim, Adana’yla uğraşmayın bence.
REFİK
ÖZEN (Bursa) – Sen istediğin yerde içebildiğini iç.
BAŞKAN
– Değerli arkadaşlarım, sessiz olalım. 
BARIŞ
ATAY MENGÜLLÜOĞLU (Devamla) – En iyisi, birkaç yüz bin polis, bekçi falan da
alın, 250 bin polisi olan bir Bakanlığa yetmez. 
MUSTAFA
AÇIKGÖZ (Nevşehir) – Sen başkasının itibarına değil, kendi itibarına bak sen,
boş ver. 
SALİH
CORA (Trabzon) – Sen istediğin kadar içebilirsin. 
BAŞKAN
– Sessiz olalım. 
BARIŞ
ATAY MENGÜLLÜOĞLU (Devamla) – Kaçakları yakalayamasa da hakaretten uydurup
uydurup bahaneyle tutuklayacağı birçok muhalif vardır ülkede zaten. 
Gencecik
bir kadın öldürüldü Ordu’da, Ceren Özdemir. Kim tarafından? Daha önce bir
çocuğu öldüren ama yıllar sonra hırsızlık yaptığı için yakalanabilen, daha sonra
iyi hâlden açık cezaevine alınan, oradan ekimde firar eden, firardan sonra
yakalanıp tekrar açık cezaevine alınan ve aralıkta bir daha firar eden biri
tarafından. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
BARIŞ
ATAY MENGÜLLÜOĞLU (Devamla) – Eminim ki milletvekilleri, belediye başkanı, daha
on binlerce siyasi tutsağın, anneleri tutuklu diye içeride olan 780 çocuk ve
bebeğin, 12-17 yaş arası tutuklu 8 bin çocuğun itibarını sarstığını düşünmeyen
Adalet Bakanlığı böylesi bir skandaldan da hiç etkilenmeyecektir. 
Tabii,
eğitim de önemli. PISA’da 72 ülke arasında 50’nci sırada Türkiye. Üniversite
sınavında sıfır çeken binlerce öğrenci var. Sadece yüzde 36 oranında üniversite
kazanma oranı var. Eğer bu oranlarla Millî Eğitim Bakanının kendi okul
zincirinde karşılaşmış olsaydınız itibarı yerle bir olurdu ama Bakanlık olunca
problem yok. 
Sağlık
Bakanlığında çağ atlamışız. İktidarın en itibarlı olduğumuzu söylediği
alanlardan biri sağlık. Beş yıldızlı otel konforlarında şehir hastaneleriniz
var, hepsini gördüm, kocaman binalar; kolay kolay ulaşamıyorsunuz, ulaşımı zor
ama sorun değil, aylar sonrasına randevu veriliyor ama sıra beklemiyorsunuz
yalnız o arada ölmemeniz gerek tabii. 
(Mikrofon
otomatik cihaz tarafından kapatıldı.)
BAŞKAN
– Selamlamak üzere söz veriyorum. Lütfen... 
BARIŞ
ATAY MENGÜLLÜOĞLU (Devamla) – Küba’da 1 dolar olan aşı burada 2.800 dolar.
Kolay değil tabii, itibar sonuçta!
Bütçe
konuşurken Maliye Bakanlığına da değinmek lazım ama o Bakanlığın itibarını ne
kurtarır bilmiyorum, belki siz bulursunuz. Anlayacağınız AKP itibarlı bir
parti. Kıyamet kopsa itibardan…
MUSTAFA
AÇIKGÖZ (Nevşehir) – Kendi itibarına bak sen!
AHMET
SALİH DAL (Kilis) – Sen zavallının tekisin! 
BARIŞ
ATAY MENGÜLLÜOĞLU (Devamla) – Evet, itibarınızda gözümüz yok arkadaşlar, hele
sizinkinde hiç yok. Sizin olan size yeter ancak. 
BAŞKAN
– Selamlayalım Sayın Mengüllüoğlu lütfen, süreniz bitiyor.
BARIŞ
ATAY MENGÜLLÜOĞLU (Devamla) – Dorio Fo’nun bir sözü var, bir oyununda “Başımız
dik yürüyoruz çünkü boğazımıza kadar battık.”
SERMİN
BALIK (Elâzığ) – Dağa kaçırdığınız çocukları söylesene!
BAŞKAN
– Bağırmayın değerli arkadaşlar.
BARIŞ
ATAY MENGÜLLÜOĞLU (Devamla) – Bu sessizlik sansürdür, o da sizin RTÜK’ünüzün
itibarı. (AK PARTİ sıralarından gürültüler)
SERMİN
BALIK (Elâzığ) – Dağa kaçırdıklarını söyle! 20 bin çocuk öldü!
MUSTAFA
AÇIKGÖZ (Nevşehir) – Sen az önce itibarını unuttun kürsüde, kürsüye gel,
itibarını al!
BAŞKAN
– Değerli arkadaşlarım, bir sessiz olalım, sessiz olalım. 
MUSTAFA
AÇIKGÖZ (Nevşehir) – Kürsüde itibarın kaldı, itibarını al buradan. 
BAŞKAN
- Değerli arkadaşlar, bakın, bu kürsüde konuşmacının, konuşma özgürlüğü vardır;
herkesin de cevap verme hakkı vardır. Ben hiç kimseyi ayırt etmeden sözlerini
tamamlamasına fırsat vermeye çalışıyorum. 
Sayın
Özkan, buyurun.
IV.- AÇIKLAMALAR (Devam)
8.- Denizli Milletvekili Cahit Özkan’ın, Hatay Milletvekili Barış Atay
Mengüllüoğlu’nun 129 sıra sayılı 2020 Yılı Bütçe Kanun Teklifi’nin 14’üncü
maddesi üzerinde şahsı adına yaptığı konuşmasındaki bazı ifadelerine ve
Meclisin mehabetine uygun, gündeme bağlılık esasına göre konuşmaların yapılması
gerektiğine ilişkin açıklaması
CAHİT
ÖZKAN (Denizli) – Sayın Başkan, itibar, her şeyden önce itibar noktasında
kaygısı olanların işidir, kaygısı olmayanların her türlü sözü, her şeyi
istismar ederek konuştuğu bir süreçten geçiyoruz. “Saray” deniyor, soruyorum:
“Adliye sarayı” denildiğinde acaba adliyede kaç tane jakuzi, kaç tane gazino,
kaç tane hamam söz konusudur? Yahu adliyede yargılama yapılır. Bugün milletin
evi Külliyede devletimizin bütün kurumlarının, işçinin, emeklinin, köylünün,
esnafın, sanayicinin, dar gelirlinin, bütün milletimizin işlerinin görüldüğü
bir makamdır. Milletin evinin, Külliye’nin millete açılmış olmasından mı
kaygılanıyor birileri? Bugün muhtarlarımız, şehit aileleri, gaziler, bütün
milletimiz orada. 
(Mikrofon
otomatik cihaz tarafından kapatıldı) 
BAŞKAN
– Sayın Özkan, bir dakika size de ekliyorum, siz de toparlayın. 
Buyurun.
CAHİT
ÖZKAN (Denizli) – Bakınız, çocuk istismarıyla ilgili milletin kürsüsünden
yapılan bu söz ve eylemlerin asla ne milletimize ne gelecek kuşaklarımıza ne
çocuklarımıza bir katkı sağladığı kanaatinde değiliz. Burada tek bir dert var:
Ülke yansın, bizim de cebimize bir makam, mevki konulsun. Dert budur. Bunu
kabul etmiyoruz.
Sayın
Başkan, sözlerimi tamamlarken şunu da ifade etmek istiyorum: Tabii, milletin
Meclisinde herkes hür, serbest ve kürsü dokunulmazlığının vermiş olduğu yetkiye
dayanarak konuşacak ancak bu konuşmayı yaparken söz sınırlarına da dikkat
edilmesi lazım, bir.
FİLİZ
KERESTECİOĞLU DEMİR (Ankara) – Allah Allah!
CAHİT
ÖZKAN (Denizli) – İki: Meclisin mehabetine uygun ve gündemle, gündeme bağlılık
esasına göre bu konuşmaların yapılması da uygun, doğru bir istişare
mekanizmasının olmazsa olmazı olduğunu ifade ediyor, Genel Kurulu saygıyla
selamlıyorum. 
BAŞKAN
– Teşekkür ederim.
Değerli
milletvekilleri…
BARIŞ
ATAY MENGÜLLÜOĞLU (Hatay) – Sayın Başkan, bir dakika söz alabilir miyim.
Kayıtlara geçsin diye söz istiyorum. 
BAŞKAN
– Yani sizle ilgili doğrudan şey yapan bir söz söylemedi. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, şimdi soru-cevap işlemine geçeceğiz.
Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
Tarım
Kredi Kooperatiflerine borcunu ödeyememiş ve takipli duruma düşmüş 7166 sayılı
Kanun’la borçlarını yapılandırarak ödemeye çalışan çiftçilerimizden çok sayıda
şikâyet gelmektedir. Yapılandırma adıyla çiftçiye ödetilen yüksek faizler Tarım
Kredi Kooperatiflerini çiftçinin yanında olan bir kurum olmaktan çıkarmıştır.
Buna göre, borcunu yapılandıran çiftçilerimizin kaçı ödemelerini yapamadığı
için yapılandırma kapsamından çıkarılmıştır? Borçları takipte olan ve
yapılandırma yapan çiftçilerimizden yapılandırma öncesi icra masrafı ve vekâlet
ücretlerinin alındığı doğru mudur? Yapılandırma yapan çiftçilerimizin peşin
miktarı ödedikten sonra –burası çok önemli- kalan borçları için 2020’de yüzde
40, 2021’de yüzde 30, 2022’de yüzde 20 faiz uygulandığı doğru mudur? Bu kadar
yüksek faiz oranları uygulanırken çiftçiden nasıl üretmesini bekliyorsunuz?
(Mikrofon
otomatik cihaz tarafından kapatıldı) 
BAŞKAN
– Sayın Karasu…
ULAŞ
KARASU (Sivas) – Sayın Başkan, teşekkür ediyorum.
İktidar,
Sivas’ın sorunlarını görmezden gelmeye, taleplerimize kulak tıkamaya devam
ediyor ne yazık ki. Sivas ilimiz 4’üncü teşvik bölgesinde yer almaktadır. Sivas
ilinin çevresinde yer alan iller ya 5’inci teşvik ya da cazibe merkezidir.
4’üncü bölgede yer almış olan ilimize yatırım gelmemektedir. 
Sivas,
cumhuriyetin ilk yıllarından bu yana bünyesinde bulundurduğu birçok yapının
kapanmasına, nice bölge müdürlüklerinin taşınmasına neden olan anlayışı,
istihdam yaratacak en önemli noktada alınan bu olumsuz kararı sadece seyretmektedir.
İşsizliğin had safhada olduğu şehrimizi teşvik bölgesinde arka plana atmanın
izahı mümkün değildir. Buradan bir kez daha bu hatadan geri dönülmeli diyor ve
Sivas’ın teşvik bölgesinde hak ettiği noktaya ulaşabilmesi için yetkilileri
göreve çağırıyoruz. 
BAŞKAN
– Sayın Güzel…
SEMRA
GÜZEL (Diyarbakır) – Teşekkür ediyorum.
2015
yılında UNESCO tarafından Dünya Miras Alanı Birinci Tampon Bölge olarak
tescillenen Diyarbakır’ın tarihî Sur kenti 2 Aralık 2015 tarihinde ilan edilen
sokağa çıkma yasakları döneminde ciddi şekilde tahrip edilmiş, yasağın geçerli
olduğu 6 mahalle yüz dört gün süren yasaktan sonra bütünüyle yıkılmıştır.
Yıkılan mahallelere şu anda mülk sahipleri dahi giremezken yıkım sonrası kalan
tarihî eser niteliğindeki taşlar kamyonlarla ilçeden çıkarılmış ve satışa
sunulmuştur. Yıkımın yapıldığı taşların mahalleden tahliyesi hangi kurumun
kontrolüyle yapılmıştır? Son zamanlarda tarihî yapı olan Sur’un yağmalanması ve
taşlarının çalınmasının önüne geçmek için önlem alacak mısınız, cezai işlem
yapacak mısınız? Bu tarihî taşların parayla satılması hakkında hukuki süreç
başlatılacak mı? 
BAŞKAN
– Sayın Yılmaz…
ÜMİT
YILMAZ (Düzce) – Teşekkür ederim Sayın Başkan.
Türk
Kızılayına bağlı olarak çalışan 1988 yılında açılmış ve 42 konuğu olan Akçakoca
Huzurevi binası bina ömrünü bitirdiği gerekçesiyle yıkım kararı alınmıştır.
Kızılaya bağlı olan Akçakoca Huzurevinde kalan huzurevi sakinleri olan
yaşlılarımız bu durumdan oldukça tedirgin beklemektedir. Huzurevi sakinleri
Akçakoca’dan ayrılmak istememektedirler. Buradan Kızılay yetkilerine seslenmek
istiyorum: Akçakoca Huzurevinde kalan sakinlerimiz bina yapılana kadar
Akçakoca’da bir yerde konuk edilmeli, yeni yapılacak bina kapasitesi
artırılarak yaşlılarımıza daha modern bir bina yapılmalı ve bina yapımı en kısa
zamanda bitirilmelidir. Unutmayalım ki hepimizin bir gün huzurevlerine
ihtiyacımız olabilir. Bu yüzden, yaşlılarımızın isteklerine kulak verelim.
BAŞKAN
– Sayın Taşkın, buyurun.
ALİ
CUMHUR TAŞKIN (Mersin)- Teşekkür ederim.
Sayın
Başkan, hükûmetlerimiz döneminde ceza-adalet sisteminde yapmış olduğumuz reform
niteliğindeki değişikliklerden bir tanesi de lekelenmeme hakkının ilk defa
sistemimize dâhil edilmiş olmasıdır. Ceza Muhakemesi Kanunu’nun 158’inci
maddesi, 25 Ağustos 2017 tarihinde değiştirilmiştir. Bu şekilde ihbar ve
şikâyetin soyut ve genel nitelikte olması veya konusunun suç oluşturmadığının açıkça
anlaşılması hâlinde soruşturmaya yer yok (SİYOK) kararı verilmektedir.
Geçtiğimiz süreçte, mevzuatımıza dâhil edilen lekelenmeme hakkı savcılıklar
tarafından ne kadar ihbar dosyasına uygulanmıştır, müessese başarıyla
uygulanmakta mıdır? Buna ilişkin istatistikler nelerdir? 
Teşekkür
ediyorum.
BAŞKAN-
Sayın Yalım, buyurun.
ÖZKAN
YALIM (Uşak) – Teşekkür ederim Sayın Başkan. 
Ekonomide
son dönemde yaşanan sıkıntılar nedeniyle 6736, 7120 ve 7143 sayılı
yapılandırmaları bozulan mükellefler ve işverenlere bir hak daha verilmesi hem
mükelleflere hem de bütçeye kaynak sağlanması açısından büyük yarar
sağlayacaktır. Bir an önce yeni yapılandırmanın çıkarılmasını talep ediyoruz.
BAŞKAN-
Evet, söz sırası Sayın Komisyonda, buyurun.
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) - Teşekkür ederim Sayın
Başkanım.
Mersin
milletvekilimiz Ali Cumhur Taşkın Bey’in sorusuna cevapla başlayacağım.
Lekelenmeme hakkının ilk defa sistemimize dâhil edilmesi, ceza hukuku alanında
gerçekleştirdiğimiz önemli değişikliklerin başında yer almaktadır. Bu kapsamda,
Ceza Muhakemesi Kanunu’nun 158’inci maddesi 25 Ağustos 2017 tarihinde
değiştirilmiştir. Bu düzenlemeyle, kişi hakkındaki ihbar ve şikâyetin soyut ve
genel nitelikte olması veya konusunun suç oluşturmadığının açıkça anlaşılması
durumlarında soruşturma yapılmasına yer olmadığına karar verilmesi
sağlanmıştır. Tabii, bunu yaparken hak arama hürriyetinin de göz ardı
edilmediği, ihbar ve şikâyette bulunanlara soruşturma yapılmasına yer
olmadığına ilişkin kararlara karşı itiraz hakkı da getirdik. Böylece
lekelenmeme hakkı ile hak arama hürriyeti arasında gerekli dengeyi kurmuş
olduk. Yaptığımız değişiklik neticesinde kişilere yersiz biçimde şüpheli sıfatı
verilmesinin ve soruşturma işlemlerine muhatap edilmesinin önüne geçilerek adil
yargılanma hakkı kapsamında yer alan masumiyet karinesi ve onun doğal neticesi
olarak lekelenmeme hakkı, daha güvenceli bir korumaya kavuşmuş oldu.
Vatandaşlarımızın lekelenmeme hakkının korunması ve mesnetsiz ihbar ve
şikâyetler nedeniyle soruşturmaya maruz bırakılmaması için yasal değişiklikleri
yaparak vatandaşlarımız hakkındaki ihbar ve şikâyetin soyut ve genel nitelikte
olması durumunda soruşturma yapılmaması sağlandı. Bu kapsamda, bugüne kadar
261.293 ihbar dosyası açılmış ve bu dosyalardan 154.729’unda soruşturma
yapılmasına yer olmadığına dair karar verilmiştir. 
Kürsüden
konuşan milletvekili arkadaşlar, Cumhurbaşkanlığı hükûmet sistemine geçildikten
sonra ekonomik değerlerde hiçbir yükselme olmadığını anlattılar.
Sayın
Başkan, değerli milletvekilleri; biz, 2003-2018 arasında ekonomimizi,
görülmemiş boyuttaki küresel krize rağmen, yıllık ortalama yüzde 5,6 oranında
büyüdük. Ekonomik büyüklük olarak 2002 yılında dünyada 21’inci sırada yer alan
ülkemizi 2018 yılı itibarıyla 19’uncu sıraya yükselttik. Satın alma gücü
paritesine göreyse 17’nci sıraya yükselttik. Son on yedi yılda yaptığımız
atılımlarla alt orta gelir ülke grubunda olan ülkemizi üst orta gelir grubuna
yükselttik. Millî gelirimizi 3’e katlayarak 236 milyar dolardan 2018 yılında
789 milyar dolara çıkardık. Refahı artırdık, kişi başına millî gelirimizi 2002
yılında 3.581 dolar seviyesinden 2,7 kat artırarak 2018 yılında 9.693 dolar
seviyesine ulaştırdık. Satın alma paritesine göre kişi başına gelirimizi 10.685
dolardan 28.044 dolara çıkardık. Satın alma gücü paritesine göre kişi başına
gelirler 2002 yılında AB’nin ortalama gelirinin yüzde 37’si düzeyindeyken 2018
yılında yüzde 65 düzeyine çıkardık. 2009-2018 arasında, son dokuz yılda küresel
krize rağmen dünyada eşi görülmemiş bir rekorla 8,1 milyon net ilave istihdam
oluşturduk, bu seviyeyle küresel kriz sonrasında en yüksek istihdam artışı
sağlayan OECD ülkesi olduk. 
Özel
ticaret sistemine göre 2002 yılında 36,1 milyar dolar olan ihracatımızı 2018
yılında 167,9 milyar dolara ulaştırdık ve cumhuriyet tarihinde yeni bir rekor
daha kırmış ve çıtayı daha ileriye taşımış olduk. İhracatımız, genel ticaret
sistemine göre ise yıllıklandırılmış olarak 179,7 milyara ulaşmıştır.
2003
yılından önceki son on altı yılda yıllık enflasyon ortalaması yüzde 68,8 idi,
2003 yılından itibaren geçen on altı sene boyunca yıllık enflasyon ortalaması
yüzde 9,7 olarak gerçekleşmiştir. 2002 yılında yüzde 11,5 olan merkezî yönetim
bütçe açığımızın millî gelire oranı 2018 yılında yüzde 2 seviyesine geriledi,
2019 yılı itibarıyla bütçe açığının millî gelire oranının 2,9 oranında
gerçekleşmesi beklenmektedir. 2002’de merkezî yönetim harcamaları yüzde
43,4’tü, neredeyse yarısı faize gidiyordu, 2019 yılı itibarıyla bu oranı yüzde
10,4’e indirdik. 
2002
yılında vergi gelirlerinin yüzde 85,7’si faiz harcamalarına gidiyordu, bu oran
2019 yılında yüzde 15,4’e kadar geriledi. 
(Mikrofon
otomatik cihaz tarafından kapatıldı) 
BAŞKAN
– Buyurun. 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – 2002 yılında yüzde 72,1’e
ulaşan AB tanımlı kamu borç stokunun millî gelire oranını 2019 yılında yüzde
32,8’e kadar düşürdük, bu oranla Avrupa’nın en iyi durumda olan ülkeleri
arasındayız. Göreve geldiğimizde hazine, ortalama dokuz ay vadeyle
borçlanabiliyordu, 2019 yılı itibarıyla borçlanmamızın ağırlıklı ortalama
süresi on altı aya çıkmıştır.
Diğer
sorulara, bakanlıklardan aldığımız cevapları yazılı olarak vereceğiz.
Saygılar
sunuyorum. 
BAŞKAN
– 14’üncü maddeyi oylarınıza sunuyorum: Kabul edenler... Kabul etmeyenler...
14’üncü madde kabul edilmiştir.
Değerli
milletvekilleri, dün maddeler üzerindeki görüşmelerde 9 madde görüştük, bugün
10 madde görüşeceğiz. Bunu niçin söylüyorum? 60’a yakın konuşmacımız var, bütün
konuşmacılarımızdan ricam, konuşmalarını sürelerinde tamamlamaları. Ben bugün
görüştüğümüz ilk maddede akışı bir görmek istedim ama arkadaşlarımıza
konuşmalarını tamamlamak ve selamlamak üzere ancak bir kereye mahsus olarak
bundan sonra uzatacağım. 
Değerli
Grup Başkan Vekillerimizin söz taleplerini de bir artı bir şeklinde
değerlendirerek götüreceğiz çünkü son derece yoğun bir konuşmacı sırası var
önümüzde.
15’inci
maddeyi okutuyorum:

Yürürlük

MADDE
15- (1) Bu Kanun 1/1/2020 tarihinde
yürürlüğe girer.

BAŞKAN
– Teşekkür ederim.
Değerli
milletvekilleri, 15’inci madde üzerinde ilk söz İYİ PARTİ grubu adına Antalya
Milletvekilimiz Sayın Hasan Subaşı’ya aittir. (İYİ PARTİ sıralarından alkışlar)
Süremiz
on dakika Sayın Subaşı.
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; Genel Kurulu saygıyla selamlıyorum.
2020
Yılı Merkezi Yönetim Bütçe Kanun Teklifi’nin 15’inci maddesi hakkında söz almış
bulunuyorum. Bu madde, bilindiği üzere yürürlük maddesidir. Diğer birçok madde
görüşülürken gerek Plan ve Bütçe Komisyonunda gerekse Meclis Genel Kurulunda
çok ciddi tartışmalar yapıldı, itiraz edildi ancak komisyondan hiçbir düzeltme
yapılmadan maalesef aynen geçti. Diyebiliriz ki, Türkiye’nin bugününü
kucaklamayan, yaralarını sarmayan, sorunlarına çözüm aramayan bütçe aynen
geçmek üzeredir. Neden bu bütçe sorunlarımıza çözüm olmuyor? Çünkü ekonomik ve
sosyal çöküntüye Hükûmet inanmıyor, görmek istemiyor. 
Tartışmalar
arasında sıkça dile getirdiğimiz EYT’liler bütçede yok, 3600 ek gösterge yok,
atanamayanlara çare yok; yoksulluğa, işsizliğe çözüm yok; tarıma, üretime,
istihdam alanlarına yeterli destek yok; sosyal devlet ve demokrasi zaten söz
konusu olmuyor. Çiftçi borçları için yapılandırma düşünülmezken yandaş
şirketler için kaynaklar aktarılıyor. Ziraat Bankası tepkilerden çekinmese 500
milyon dolar ödeyerek Simit Sarayına ortak oluyordu. Yüz binlerce çiftçi
borçları yüzünden köyünü terk edip büyükşehirlerde iş arıyor, traktörü
haczediliyor. Hükûmetin tarım ürünleri ithalatı giderek artıyor. En hazini de
iktidar kanadının sürekli “Her şey iyiye gidiyor.” demesi ve hiçbir sorunu
görmek istememesidir. Şatafat, saltanat ve israf fütursuzca sürüyor. 
AK
PARTİ Grup Başkan Vekili Kanal İstanbul için “asrın projesi, milletin projesi”
diyor. Peki milletin projesinde millet nerede? İstanbul halkını temsil yetkisi
olan Büyükşehir Belediye Başkanı Sayın İmamoğlu’na “Otur oturduğun yerde, sen
anlamazsın.” deniyor; bilimsel tartışmalara ve çevre uyarılarına duyarsız
kalınıyor; “Sonra açıklayacağım, çok sükse yapacak.” deniyor; halka
açıklanmıyor, halkı ikna etmek için hiçbir çaba harcanmıyorsa buna nasıl
“milletin projesi” diyebiliyorsunuz? İşte, tam da sorun burada. Kamu
yatırımlarını “büyük” “küçük” “çılgın” olarak adlandırabilirsiniz ama kamu
yatırımları bütçenin hizmet ettiği, emrine sunulduğu halkın önceliklerine göre
sıralandırılır. İşleyen demokrasilerde halkla ya da temsilcileriyle
tartışılarak ikna edilmeye çalışılır. Eğer bir yatırım, bırakın risklerini, çok
yararlı olsa bile yine sıralama yanlış ve yersizse o proje ve yatırım daha
fazla yokluğa ve yoksulluğa neden olur. Sazlıbosna Mahalle Muhtarı Oktay Teke
“2009 yılında araziler metrekaresi 8-10 TL iken 150-170 TL’ye çıktı, el
değiştirdi.” diyor. Belli ki rant projesine dönüşmüş. Ayrıca Kanal İstanbul
Montrö Boğazlar Anlaşması’nı işlemez hâle getirecektir. Asrın projesi, asrın
sorunu olarak karşımıza çıkacaktır. 
Tank
Palet Fabrikasının BMC ve Katar ortaklığına veriliş biçimi nedir? İhale
yapılmadı. O zaman halka nasıl verildiğine dair bilgi vermediniz; bunu sorunca
“Sizin, ülke kalkınacak diye ödünüz kopuyor.” denildi. “Katar ortaklığı nereden
çıktı?” sorusuna “Siz terörün başının ezilmesine karşı mısınız?” diye soruldu
dün. 
Sayın
milletvekilleri, bunların hiçbirisinin cevabını, ne olup bittiğini siz de
bilmiyorsunuz. Kimsenin ne gelen torba yasalardan ne de gelen bütçenin
ayrıntılarından haberi yok. Ne Tank Palet Fabrikası hangi usulle verildi ne de
Kanal İstanbul’un ihtiyaç sıralamasının en başına konulma nedeni nedir, kimse
bilmiyor. 
Bütçe
hakkı, kralın yetkilerinden feragat ettiği ve hukukun üstünlüğü adına öncü bir
anlaşma sayılan 1215 tarihli Magna Carta’yla başlamış sayılmaktadır. Bütçe
hakkı bir yurttaşlık hakkı sayılmaktadır. Yüzlerce yıldır parlamentolar bütçeyi
denetleyip sorgulamaya başlamıştır. Bizde ise vergi ve bütçe hakkı 1876 Kanun-ı
Esasi’yle Meclis-i Umumiye verilmiştir. Batı’da olduğu gibi kanuni dayanağı
olmadan kimseden vergi toplanamayacağı, devlet gelir ve masraflarının denetimi
ve kesin hesap yasası hükme bağlanmıştır. 
1862
tarihli İrade-i Seniye’yle Padişah Abdülaziz tarafından kurulan Sayıştay
denetimi bugüne kadar başarıyla sağlamıştır. Bugüne kadar dünyayla entegre bir
biçimde bütçe hakkı ve denetim mekanizmaları işliyordu. Bugün ise bu sistemde
sorgulama ve denetim mekanizmaları artık neredeyse yok seviyesindedir. Yaşanan
yoksulluğun, işsizliğin, üretimden uzak yaşamın, israf ve savurganlığın
kaynağında bunlar yatmaktadır. Daha açarsak nedir onlar ? Hukuksuzluk ve
adaletsizliktir. Her torba yasada anayasa maddelerini ihlal ediyorsunuz.
Anayasa hukukunu yok sayıyorsunuz. 
Tarafsızlık
yemini eden Cumhurbaşkanı hiç tarafsız olamadı. Yargı ve yasama, yürütmeyi
denetleyemediği gibi yürütmenin yargı ve yasamayı kontrol ettiği, otoriter,
totaliter, işlemeyen bir sistem yaratılmıştır. Aksayan her yanlışı
düzeltebilirsiniz. Ekonomik zorlukları aşabiliriz ama hukuk ve adaleti yok
saymanın vebali büyüktür, telafisi zor ve maliyeti ağırdır.
En
mühimi “Anayasa’nın bağlayıcılığı ve üstünlüğü” kenar başlıklı 11’inci maddesi
şöyle diyor: “Anayasa hükümleri, yasama, yürütme ve yargı organlarını, idare
makamlarını diğer kuruluş ve kişileri bağlayan temel hukuk kurallarıdır.
Kanunlar Anayasaya aykırı olamaz.” Gelin görün ki Anayasa’nın sürekli ihlal
edilir hâle geldiği bir ortamda, yargı organları bile Anayasa hükümlerini,
Anayasa Mahkemesi kararlarını, Avrupa İnsan Hakları Mahkemesi kararlarını
uygulamaktan imtina etmeye başlamıştır.
Anayasa
Mahkemesi, verdiği 6 Aralık 2019 tarihli karara uymayan ağır ceza mahkemesinin
karara uyması, aksi halde hak ihlali ve Anayasa ihlalinin devam etmiş
sayılacağına ilişkin karar almak zorunda kalmıştır.
Son
olarak Avrupa İnsan Hakları Mahkemesinin Osman KAVALA hakkında derhal
salıverilmesine ilişkin karar uygulanmadığı gibi sanıyorum uymamak için
bağlayıcı kararı dolanma yolları aranmaktadır. Geçen haftalarda tecrübeli hukuk
hocası Profesör Fikret Eren konferansta şöyle seslenmişti: “Devlet,
denetlenemiyorsa azgın bir makinaya dönüşür; bir tsunami, kasırga olabilir.
Ancak kuvvetler ayrılığıyla, bağımsız yargı ve yasamayla, denge denetleme ve
fren sistemleriyle hukuk devleti kurulabilir ve yargı hakkaniyetin kıblesidir.”
demişti. 
Değerli
milletvekilleri, biliyorsunuz ki bütçe, yaraya merhem, derde deva değildir. Deniz
bitmiştir, sonrasını belli ki borç ve faizle çevireceğiz. Ancak “Her şey çok
iyi gidiyor, her şeyi Cumhurbaşkanı bilir, ne yapıyorsa doğru yapıyor.” demeye
devam ederseniz tsunami bizi kötü çarpacaktır. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkür ederim. 
Söz
sırası Milliyetçi Hareket Partisi Grubu adına İstanbul Milletvekilimiz Sayın
Feti Yıldız’da. (MHP sıralarından alkışlar)
Süreniz
on dakika. 
MHP
GRUBU ADINA FETİ YILDIZ (İstanbul) - Sayın Başkan, Sayın milletvekilleri, Sayın
Bakanım; 2020 Yılı Bütçe Kanun Teklifi’nin yürürlük maddesi üzerinde Milliyetçi
Hareket Partisi adına söz almış bulunuyorum. Bu vesileyle hepinizi saygıyla
selamlıyorum. 
Vefatının
yirmi dördüncü yılında, Doğu Türkistan’ın efsanevi lideri, Cumhurbaşkanı İsa
Yusuf Alptekin’i ve ömrünü Türk milliyetçiliğine adamış İsmail Gaspıralı’yı,
Yusuf Akçura’yı, Enver Paşa’yı, Ziya Gökalp’i, Ömer Seyfettin’i, Mehmet Emin
Yurdakul’u, Arif Nihat Asya’yı, Türkiye Cumhuriyeti’nin kurucusu Gazi Mustafa
Kemal Atatürk’ü ve Başbuğ’umuz Alparslan Türkeş’i hürmet ve saygıyla
selamlıyorum. (MHP sıralarından alkışlar)
Sayın
milletvekilleri, 16 Nisan 2017 tarihinde yapılan halk oylamasıyla Anayasa’mızda
köklü bir değişikliğe gidilmiştir. Cumhurbaşkanlığı hükûmet sistemiyle, yasama,
yürütme ve yargı güçleri birbirinden sert bir şekilde ayrılmıştır. Bildiğiniz
gibi, Anayasa’nın 7’nci, 8’inci, 9’uncu maddesinde düzenlenen yasama yetkisi,
Türk milleti adına Türkiye Büyük Millet Meclisine aittir; bu yetki devredilemez.
Yine 8’inci maddede, yürütme yetkisi Cumhurbaşkanı tarafından kullanılır,
Anayasa ve kanunlara uygun olarak yerine getirilir. Yargı yetkisi ise Türk
milleti adına bağımsız ve tarafsız mahkemelerce kullanılır. 
Sayın
milletvekilleri, Türk siyasi hayatı “parlamento” kavramıyla 1877 yılında
tanışmış, 1923 yılından sonra, cumhuriyetin ilanından sonra da parlamenter
sisteme geçmiştir. 1921, 1924, 1961 Anayasası ve 16 Nisan 2017 tarihinde
yapılan değişiklikten önce hükûmet sistemleri farklılık gösterse de özü
itibarıyla parlamenter sistemlerdir. Halk oylamasıyla, egemenliğin tek sahibi
olan büyük Türk milleti ülkemizin geleceği hakkında son sözü söylemiştir.
Türkiye, ayağındaki prangaları söküp atmış, millî bekamıza sahip çıkmış, millî
ve tarihî haklarımıza onay vermiş, birlik ve dayanışma ruhu öne çıkmış,
kardeşliğimiz pekişmiş, cumhuriyetimiz gücüne güç katmıştır; geleceğimiz
önündeki pürüzler tek tek ortadan kaldırılmıştır, millî iradenin ufkuna gerilen
sis perdesi yırtılıp atılmıştır. Cumhurbaşkanlığı hükûmet sistemi, geleceğin
büyük ve güçlü Türkiye’sinin teminatıdır. Türk milleti, aradığı sistemi tarihin
cevherinde bulup çıkarmayı bilmiş ve halk oylamasının ardından AK PARTİ ve
Milliyetçi Hareket Partisinin öncülüğünde töreye uygun devlet düzenine geçmiştir.
Cumhurbaşkanlığı hükûmet sisteminde hükûmet krizleri yoktur. Devlet hayatı
fiilî, hukuki uyuşmazlık devri sona ermiştir. Sistemin kilitlenmesi ihtimali
ortadan tamamen kalkmıştır. Devlet çift başlı olmaktan kurtarılmıştır. 
Muhalefet,
uzun zamandır, ilk fırsatta parlamenter sisteme döneceğini dile getirmektedir.
Burada, parlamenter sistemin uygulandığı uzun zaman içerisinde ülkemizin ve
milletimizin başına gelenleri bir kez daha hatırlatmakta fayda görüyorum.
Parlamenter sistemde ortalama hükûmet ömrü 1,4 yıldır. Yani, hükûmetler de
siyasi istikrar açısından oldukça başarısızdır. Yine, bu sistemde Başbakan ve
Cumhurbaşkanı arasında uyumsuzluk olması hâlinde ciddi sorunları beraberinde
getirmiş ve sistem kilitlenmiştir. 
Kararnameyle
yapılacak en küçük şeyler bile, hatta atamalar aylarca bekletilmiştir ve sistem
zayıf düştüğünde demokrasi, maalesef silah zoruyla rafa kaldırılmıştır.
Ülkemizin yıllarını, umutlarını kaybettiği bu sistemde her Cumhurbaşkanı
seçimi, siyasi ve mali krizlere sebep olmuştur. Hatırlatmak gerekirse rahmetli
Fahri Korutürk’ten sonra Mecliste yapılan Cumhurbaşkanlığı seçimlerinde
Cumhurbaşkanı 115 turda seçilememiştir. Hatta o seçimde, bazı sanatçıların adı
yazılmış, gayriciddi oylamalarla Millet Meclisi oyalanmıştır ve sonunda da arkasından
12 Eylül darbesi gelmiştir. 
Parlamenter
sistemde hükûmetler, kirli ve karanlık güçlerin, menfaat gruplarının hukuksuz,
ahlaksız tehdit ve şantajlarına devamlı açık olmuştur. Hukuk dışı ve ahlaksız
uygulamalarla pek çok hükûmet düşürülmüş, yeni hükûmetler kurulmuştur. Meclis,
80’li yıllarda âdeta meclis pazarına dönüşmüştür. Burada, demokrasi tarihimizde
kara bir leke olarak yerini alan Güneş Motel veya diğer adıyla 11’ler Olayı’nı
sizlere kısaca hatırlatmak istiyorum. Cumhuriyet Halk Partisi 1977 yılında
oyların yüzde 41’ini alarak -tek parti döneminden sonra ulaştığı en büyük
rakamdır- 213 milletvekili çıkarmıştır. Ancak o zaman Meclisteki milletvekili
sayısı 450’dir yani hükûmet kurmak için 226 oya ihtiyaç vardır. O güne kadar
dürüstlüğü ve demokratlığıyla bilinen rahmetli Bülent Ecevit, Adalet Partisi
milletvekillerine hitaben “Kumar borcu olmayan 11 vekile ihtiyacımız vardır.
Sizi partimize bekliyoruz.” demiş, bu çağrıya uyan 11 vekil Adalet Partisinden
ayrılmış ve Cumhuriyet Halk Partisinin bakanlık teklifini, Ecevit’in bakanlık
teklifini kabul etmiş, 1 kişi hariç, 10 milletvekili Bakanlar Kurulunda yer
almıştır. Şimdi burada Bakanlar Kurulunda yer alan o 10 milletvekillinin adını
tekrarlamak istemiyorum; çocukları, torunları üzülecek, hatta onurları
kırılacaktır. Bülent Ecevit, Adalet Partisinden ayrılan milletvekillerinin
hepsine bakanlık vermiş ancak bu bakanların birçoğu görev yaptığı dönemdeki
yolsuzluklar sebebiyle, usulsüzlükler sebebiyle Yüce Divanda yargılanmış ve
ağır cezalara çarptırılmıştır. Bunların içerisinde sadece Konya Milletvekili
-burada belirtmek zorundayız- Oğuz Atalay Bey bakanlık teklifini kabul
etmemiştir. Rahmetli Ecevit yıllar sonra bu durumun siyasi ahlaka aykırı
olduğunu kabul etmiş, “Bu olay benim en büyük siyasi hatamdır.” demiştir, bir
erdem göstermiştir ama atı alan Üsküdar’ı geçmiştir maalesef. Zaman geçmiş,
1977’deki bu kurgu 2002 yılında maalesef yine Ecevit’in başına gelmiştir.
Sisteme müdahale eden iç ve dış güçler bu sefer de Bülent Ecevit’in partisi
DSP’yi karpuz gibi ikiye bölmüştür. 
Demokrasiyi,
halkın iradesini, milletvekili onurunu ayaklar altına alan bu olaylar şekil
değiştirse de maalesef günümüzde bazen tekrarlanmaktadır. Genel Başkanımızın
birkaç gün önce ifade ettiği gibi, demokrasiyi soysuzlaştırıp siyaseti sabote
etmek isteyen karışık ve kirli faaliyetler bugün de devam etmektedir. Bazı
milletvekillerinin, genel başkanların bir partiden diğer partiye milletvekili
göndermesi, bu konuda yolu açması da aslında öncelikle Mecliste bulunan
milletvekili arkadaşlarımıza yapılan en büyük saygısızlık, hürmetsizlik ve
hakarettir. Bunu, bu dönemde hiçbir milletvekilinin kabul edeceğini
düşünmüyorum, tahmin de etmiyorum ancak 2018 yılında, maalesef, Cumhuriyet Halk
Partisinden bazı milletvekilleri, 15’e yakın milletvekili verilen emirle hem
ağlayıp hem de gitmiştir, bunu da burada hatırlatmak istiyorum. 
Şimdi,
yakın bir zamanda yine, vefatının 44’üncü yılında andığımız büyük hoca Nihal
Atsız Bey’in 1944 yılında İstanbul’daki Sansaryan Han’da tabutluklarda işkence
gördüğünü; bunun yanında, Türk milliyetçiliğine sahip çıkan Reha Oğuz
Türkkan’ın, Zeki Velidi Togan’ın, Nejdet Sançar’ın, Fethi Tevetoğlu’nun, Osman
Yüksel Serdengeçti’nin, Sait Bilgiç’in ismini burada hatırlatmak ve onlara vefa
borcumuzu bildirmek zorundayız.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Yıldız.
FETİ
YILDIZ (Devamla) – Bunların dışında 17 Türk aydını tabutluklarda işkence görmüş
ve milliyetçi ülkücü hareketin temelleri atılmıştır. O zamandan bugüne
Milliyetçi Hareket Partisi emperyalizmin her türlüsüne karşı çıkmıştır, bu
uğurda da her türlü bedel ödemiştir. 
Sayın
Başkanım, son olarak şunları söylemek istiyorum, hazır Adalet Bakanımız da
buradayken: Devletin direği adalettir. İbn-i Haldun devleti tarif ederken “Devleti
nesep kurar ancak sebep devam ettirir.” demiştir. Buradaki sebep adalettir.
Onun için, adaletten, ne olursa olsun; yakınlarımız, akrabalarımız,
tanıdığımız, hatta kendimize de dokunsa bile, adaletten bir gün dahi
vazgeçmememiz lazım.
Sözlerimi
burada tamamlarken, 2020 yılı bütçesinin ülkemize, milletimize hayırlı olmasını
diler, hepinizi saygıyla selamlarım. (MHP ve AK PARTİ sıralarından alkışlar) 
BAŞKAN
– Sayın Özkan, yerinizden bir söz talebiniz var, buyurun.
IV.- AÇIKLAMALAR (Devam)
9.- İzmir Milletvekili Ahmet Tuncay Özkan’ın, egemenliğin kayıtsız
şartsız millette ait olduğu ilkesini yaşatmak için bütçe yapıldığında siyasetin
paranın vesayeti altına girmeyeceğine ve Cumhuriyet Halk Partisinin
demokrasinin tıkanmasına asla izin vermeyeceğine ilişkin açıklaması
AHMET
TUNCAY ÖZKAN (İzmir) – Değerli hatip siyasal tarihimizin, yakın tarihimizin
önemli olaylarıyla ilgili bazı konulara değindi. Bunlardan bir tanesi 11’ler
Olayı, Güneş Motel. Cumhuriyet Halk Partisinin iktidar kurma çalışmaları
sırasındaki başka partilerden geçen arkadaşlar ve bunların arasından daha sonra
12 Eylül yargılamaları sırasında 4’ünün ceza alması, bazı arkadaşların, o
zamanki siyaset yapan bazı insanların cezalandırılmasıyla ilgili. Onların büyük
bir kısmı Cumhuriyet Halk Partisinden, daha sonra ayrılmışlardı, gittikleri
partilerde yargılandılar.
Demokrasiyi
ve siyaseti çürüten şey paranın vesayeti. Biz, hepimiz bu çürük bütçeyi
reddederek, halk için bütçe yapmak isteyerek, çürük yapıları terk ederek,
halkın kazanabileceği, alın terini, namusunu ortaya koyarak, “egemenliğin
kayıtsız şartsız millette olduğu” ilkesini yaşatmak için bütçe yaparsak o zaman
siyaset paranın vesayeti altına girmez.
(Mikrofon
otomatik cihaz tarafından kapatıldı) 
BAŞKAN
– Bir dakika daha ekliyorum, toparlayın, bitecek süreniz.
AHMET
TUNCAY ÖZKAN (İzmir) – Siyasetçiyi paranın vesayetinden korumak gerekir. Burada
rüşvet olarak aldığı saati sallayan, “makara Bakara” diye dinî
geleneklerimizle, inancımızla dalga geçen, “Önüne yatarım senin. Rızacığım, ben
sana ulaştırır mıyım?” diyen ve aldığı rüşveti forkliftlerle evinden taşıyan
siyasetçilerin bulunduğu bir düzende, yakın tarihimizden bu örnekler, tabii çok
iyi. Ama “Bu bütçe çürüktür.” diyoruz, niçin diyoruz? Çünkü onlara hizmet
ediyor. Halka hizmet eden bir bütçenin yapılabilmesi için, gelin el ele, gönül
gönüle yolculuk yapalım. Demokrasimiz nerede tıkanırsa Cumhuriyet Halk Partisi,
demokrasimizi, cumhuriyetimizi Cumhuriyet Halk Partisinin bütün olanaklarıyla
savunur efendim. Biz, başka bir partinin demokratik düzen içerisinde yer
alması, demokratik düzenin işlemesi ve demokratik cumhuriyetin yaratılması için
elimizden gelen her çabayı ortaya koyarız. 
(Mikrofon
otomatik cihaz tarafından kapatıldı)
AHMET
TUNCAY ÖZKAN (İzmir) – Bununla gurur duyuyoruz. Demokrasimizin tıkanmasına asla
izin vermeyeceğiz. (CHP sıralarından alkışlar)
BAŞKAN
– Peki, teşekkür ediyorum.
CAHİT
ÖZKAN (Denizli) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Değerli Grup Başkan Vekilleri, bu şekildeki tartışmalarda süreleriniz bir
artı birdir.
Buyurun
Sayın Özkan.
10.- Denizli Milletvekili Cahit Özkan’ın, AK PARTİ hükûmetlerinin
vesayet odaklarıyla mücadele ettiğine ve on yedi yılda gerçekleştirilen
bütçelerin halkçı bütçe olması nedeniyle milletimiz tarafından teveccüh gördüğüne
ilişkin açıklaması
CAHİT
ÖZKAN (Denizli) – Teşekkürler Sayın Başkan.
Tabii,
tarihî bir süreç konuşuldu, arkasından bir değerlendirme yapıldı ve bu
değerlendirmelerde de özellikle, paranın ve çıkar gruplarının millî irade
üzerindeki vesayetinden bahsedildi. Elbette bunlar, Parlamento olarak hepimizin
sapasağlam olarak karşısında durmamız gereken hadiselerdir. 
Bir
bütçenin halkçı bütçe, milletin kaynaklarını milletin emanetine sunan,
hizmetine sunan bütçe olup olmadığı netice itibarıyla her seçimde milletimizden
aldığı veya almadığı destekle veya retle tespit edilir. Bu noktada, AK PARTİ
hükûmetleri ve AK PARTİ Grubu olarak on yedi yıldan beri vesayet odaklarıyla,
millî irade üzerinde sulta sergileyen odaklarla mücadele ettik. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özkan, bir dakika daha ekliyorum.
CAHİT
ÖZKAN (Denizli) – On yedi yılda gerçekleştirdiğimiz bütün bütçelerin -ki bugün
18’incisini gerçekleştiriyoruz- milletimiz tarafından teveccüh görmesi bu
bütçelerin halkçı bütçe olduğunun, milletin kaynaklarının çıkar odaklarına
değil de sadece ve sadece aziz milletimize sunulan bütçe olduğunun en açık
göstergesidir.
Teşekkür
ediyorum. 
BAŞKAN
– Teşekkür ederim.
Sayın
Akçay, siz de bir artı bir olmak üzere lütfen toparlayın.
11.- Manisa Milletvekili Erkan Akçay’ın, Cumhuriyet Halk Partisinin
Güneş Motel hadisesini savunup savunmadığını, 2007 yılında Cumhurbaşkanlığı
seçiminde yaşanılan 367 konusundaki görüşlerinin aynen devam edip etmediğini
öğrenmek istediklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Tuncay Özkan’ı dinledik, dünkü konuşmasında da “Çürüyen düşer.” dedi, doğrudur;
şimdi, tabii, siyaseti çürüten hadiselerden biridir. Sayın konuşmacımız,
ifadesinde de bu Güneş Motel olayını bir örnek model olarak ifade etmiştir ve o
dönemde rahmetli Bülent Ecevit’in o konuya ilişkin görüşlerini de ifade
etmiştir. Fakat benim anlayamadığım yani bu hadise konusundaki kanaati, aradan
bunca yıl geçtikten sonra bunu ne olarak görüyor? İşte “CHP, tıkanıklığı açar.”
diyor. Bu, tıkanıklığı açma hadisesi midir, yoksa farklı bir şey midir? İyi
hatırlıyoruz ki o dönem mesela, Cumhuriyetçi Güven Partisi, Demokratik Parti
gibi partiler de Meclisteydi ve mesela, bir koalisyon da tercih edilmemiştir. 
(Mikrofon
otomatik cihaz tarafından kapatıldı)
BAŞKAN
– Bir dakika daha ekliyorum Sayın Akçay.
ERKAN
AKÇAY (Manisa) – Teşekkür ederim.
Bu
defa, ister istemez insanın aklına 2007’deki Cumhurbaşkanlığı seçimindeki 367
garabeti geliyor. Yani Cumhuriyet Halk Partisi, bu Güneş Motel hadisesini
savunmakta mıdır, 367 konusundaki görüşleri aynen devam etmekte midir? Doğrusu,
onu da merak ediyoruz. 
Teşekkür
ederim.
BAŞKAN
– Peki, teşekkür ederim.
Sayın
Özkoç, lütfen bir dakikada toparlayalım ve bitirelim artık tartışmayı çünkü
Sayın Özkan az önce siz yokken sizin adınıza bir konuşma yaptı.
Birazdan
Sayın Bakana da söz vereceğim, az önce yaptığı görüşmeyle ilgili Meclisimizi
bilgilendirecek.
Buyurun
Sayın Özkoç.
12.- Sakarya Milletvekili Engin Özkoç’un, Grup Başkan Vekillerinin
yapılan tartışmalarda birbirini aydınlatıcı yaklaşımlarda bulunmasının doğru
bir yaklaşım olduğuna, farklı düşünceye sahip siyasi partilerin Türkiye için
birlikte mücadele edip engellerin birlikte kaldırılması gerektiğine ilişkin
açıklaması
ENGİN
ÖZKOÇ (Sakarya) – Efendim, öncelikle şunu ifade edeyim: Grup Başkan Vekilleri
olarak buradaki yaptığımız tartışmalarda birbirimizi yok edecek değil,
birbirimizin söylediklerini aydınlatacak bir yaklaşımda bulunmamız çok doğru
bir yaklaşımdır. Arkadaşlarımın bu yaklaşım içerisinde olması bizi sevindirir. 
Biz
çok açık ve net olarak söylüyoruz: Cumhurbaşkanlığı sistemi garabetinden sonra
Türkiye’de eskiden “Koalisyonlar dönemini bitirdik.” denilen dönem ittifaklar
dönemi olarak başka bir döneme evrilmiştir. Böyle bir dönemde sesi çıkabilecek
siyasi partilerin çeşitli manipülasyonlarla yok edilmesi, engellenmesi ve hatta
kendi seslerini duyurabilecek bir gruba dahi ulaşamamasının sağlanması, önünün
kesilmesi… 
(Mikrofon
otomatik cihaz tarafından kapatıldı)
BAŞKAN
– Bir dakika daha ekliyorum Sayın Özkoç, toparlayın.
ENGİN
ÖZKOÇ (Sakarya) – …Cumhuriyet Halk Partisinin, siyasette eşit imkânlara sahip
olunmaması ilkesinin önündeki bütün engelleri aşma iradesinin karşısında bir
duruştur. İYİ PARTİ’nin hiçbir şeye ihtiyacı yok, milletin desteğine ihtiyacı
var; milletin desteğini almış bir siyasi partidir. Belli bir manipülasyonla,
sadece bize muhalefet olmasın anlayışıyla onu engellemek bizim siyaset yapma
anlayışımızın dışındadır. O yüzden, elbette farklı düşünebiliriz, ayrı siyasi
partileriz ama hepimiz Türkiye için mücadele etmeliyiz ve bunun önündeki
engelleri birlikte kaldırmalıyız. (CHP ve İYİ PARTİ sıralarından alkışlar.) 
BAŞKAN
– Teşekkür ederim.
Söz
sırası Sayın Bakanda. Sayın Adalet Bakanımız az önce Meclisimizin de bilgisi
dâhilinde bir görüşme gerçekleştirdi; o konuda yaptığı görüşmeyi sanırım
Meclisimize sunacak. 
Buyurun
Sayın Bakan.
13.- Adalet Bakanı Abdulhamit Gül’ün, Necip Hablemitoğlu suikastının
zanlısı olarak tespit edilen, kırmızı bültenle aranan ve Ukrayna’da yakalanan
Nuri Gökhan Bozkır adlı şüphelinin ülkemize iade edilerek yargı mercilerine
teslim edilmesi için çalışmaların titizlikle yürütüldüğüne, Cumhurbaşkanı Recep
Tayyip Erdoğan’ın da konuyu yakinen takip ettiğine ilişkin açıklaması
ADALET
BAKANI ABDULHAMİT GÜL – Teşekkür ediyorum.
Sayın
Başkan, değerli milletvekilleri; bugün de burada gündeme gelen bir konuyla
ilgili ve bilgi talebi üzerine Değerli Genel Kurulu bilgilendirmek isterim. 18
Aralık 2002 tarihinde Ankara Dil ve Tarih-Coğrafya Fakültesi öğretim görevlisi
Doçent Doktor Necip Hablemitoğlu menfur bir suikast sonucu hayatını
kaybetmişti. Elim bir hadise, menfur bir saldırı sonucu hayatını kaybeden Sayın
Hablemitoğlu ve ailesinin acısını biz de bu vesileyle paylaşıyoruz; dün yıl dönümüydü.
Bu olayla ilgili, suikastla ilgili, Ankara Cumhuriyet
Başsavcılığının başlatmış olduğu soruşturma neticesinde son zamanlarda bazı
gelişmeler yaşandı ve bu cinayetin zanlısı olarak tespit edilen Nuri Gökhan
Bozkır isimli şahıs hakkında kırmızı bülten talebi çıkartıldı. Ankara
Cumhuriyet Başsavcılığının yapmış olduğu soruşturma neticesinde bu kişiyi bir
zanlı ve şüpheli olarak tespit etmesi üzerine, kırmızı bülten talebi
Bakanlığımızca ilgili mercilere iletilmiş ve bu bülten yayınlanmıştı. Bunun
üzerine, adı geçen zanlı Ukrayna’da tutuklanmıştır. Tutuklanması üzerine derhâl
iade talepnamesi yine Bakanlığımızca Ukrayna makamlarına iletilmiştir ve
ülkemize iade edilerek yargı mercisi önüne çıkartılması için tüm bu çabalar
yapılmıştır. Başta Sayın Cumhurbaşkanımız, Ukrayna Devlet Başkanı yetkilileri
düzeyinde bu konuyu da yine yakinen takip etmektedir. 
Yine
önceki gün, ben, mevkidaşım Ukrayna Adalet Bakanıyla bir görüşme yaptım ve az
önce de Genel Kurulun müsaadesiyle, önceden randevulaştığımız Ukrayna Başsavcısıyla
bu konuyla ilgili yine bir görüşme yaptık. Bu konuda -Türkiye kamuoyu- adaletin
tecellisi anlamında, zanlının ülkemiz yargı mercilerine teslimi konusunda,
Türkiye’ye iadesi hususundaki hassasiyetimizi, talebimizi bir kez daha, yüz
yüze, şifahen ifade etmek istediğimizi ve bu konuda talebimizi ifade ettik,
yineledik. 
Daha
önce, hem resmî yazışmalar hem bu konudaki iadeye ilişkin ve bu konunun Türkiye
açısından önemi, bir canın, bir akademisyenin, bir insanın hayatının söz konusu
olduğu bu süreçte, iadenin önemine ilişkin mektupla da talepte bulunmuştuk.
Görüşmeleri de tekrar yaptık. Bu kişinin Türkiye’ye iadesi konusunda her türlü
tedbirin alınması ve yine kaçmadan Ukrayna yetkili mercileri tarafından
gecikmeksizin Türk yargısına teslim edilmesi hususunda taleplerimizi yineledik.
Tüm kurumlarımız, tüm ilgili bakanlıklarımız bu konuda muhataplarıyla da
görüşmelerini yapmaktadırlar. Özellikle bir faili meçhul anlamında, tespit
edilemeyen başlıklardan, suikastlardan birisidir. Bu konunun da aydınlatılması
hepimizin ortak dileğidir. Bizler idare olarak, yürütme olarak, bu konuyu
sonuna kadar takibimizi sürdüreceğiz ve elbette soruşturmayı bağımsız Ankara
Cumhuriyet Başsavcılığı ve neticesinde, zanlının da iadesiyle birlikte yargı
sürecini bağımsız yargı sürdürecektir ancak biz bu konuda her türlü
hassasiyeti, yakından takibimizi sürdüreceğiz. 
Genel
Kurulu saygıyla bilgilendiriyorum. (AK PARTİ, CHP, MHP ve İYİ PARTİ
sıralarından alkışlar)
BAŞKAN
– Teşekkür ederim Sayın Bakan.
ENGİN
ÖZKOÇ (Sakarya) – Sayın Başkan, müsaade eder misiniz.
BAŞKAN
– Buyurun Sayın Özkoç.
14.- Sakarya Milletvekili Engin Özkoç’un, Adalet Bakanı Abdulhamit Gül’e
Necip Hablemitoğlu suikastına yönelik bilgilendirmesinden ötürü teşekkür
ettiğine ve şüphelinin bir an önce Türk adaletine teslim edilmesi gerektiğine
ilişkin açıklaması
ENGİN
ÖZKOÇ (Sakarya) – Sayın Adalet Bakanı, yaptığınız açıklama için, Mecliste,
Meclisin saygınlığına hiç gölge düşürmeden, yapacağınız önemli görüşme için
önceden bize bildirerek gösterdiğiniz davranış biçimi için de çok teşekkür
ederiz. 
Yaptığınız
şeyin, Cumhuriyet Halk Partisi olarak sonuna kadar arkasındayız. Bir an önce bu
kişinin Türk adaletinin emin ellerine teslim edilmesi gerekiyor. Bunun için
Cumhuriyet Halk Partisi bu girişimin tam arkasında duracaktır. 
Genel
Kurulun bilgisine sunuyoruz. (CHP sıralarından alkışlar) 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 18 Aralık Necip
Hablemitoğlu’nu katledilişinin 17’nci yıl dönümünde rahmetle andığına ve Adalet
Bakanı Abdulhamit Gül’e Necip Hablemitoğlu cinayetini aydınlatmaya yönelik
çabalarından dolayı teşekkür ettiğine ilişkin konuşması
BAŞKAN
– Değerli milletvekilleri, Sayın Bakana teşekkür ederim.
Ben
de Necip Hablemitoğlu’nu saygıyla ve rahmetle anıyorum. Sayın Hablemitoğlu,
2000’li yıllarda, FETÖ’yle ilgili yaptığı araştırmalar, basın toplantıları ve
konferanslarla bu konuyu, o zamanlardan, çok cesurca, çok yüreklice dile
getiren, herkesi uyaran, çok önemli bir aydınımızdı. Benim de katıldığım kimi
konferanslarında şemayla bu FETÖ meselesini herkese anlatmaya çaba sarf
ediyordu ve o günlerdeki Hablemitoğlu’nun bu sesi çok önemli bir değer olarak
bugün de önümüzde duruyor. Sayın Hablemitoğlu’nun on yedi yıl önce uğramış
olduğu saldırıda hayatını kaybetmesinden dolayı tekrar kendisine Allah’tan
rahmet diliyorum ve inşallah, Sayın Bakanın da az önce ifade ettiği gibi,
yakalanan sanık Türkiye’ye bir an önce iade edilir ve soruşturmasında yapılacak
ayrıntılarla da arka plandaki başka gerçekleri de öğrenmiş oluruz. Sayın Bakana
bu çabasından dolayı ben de teşekkür ediyorum. 
CAHİT
ÖZKAN (Denizli) – Sayın Başkan, müsaade ederseniz bu hususta…
BAŞKAN
– Buyurun Sayın Özkan.
IV.- AÇIKLAMALAR (Devam)
15.- Denizli Milletvekili Cahit Özkan’ın, 18 Aralık Necip Hablemitoğlu’nun
katledilişinin 17’nci yıl dönümü vesilesiyle Meclisimizde FETÖ terör örgütüne
karşı birlik beraberlikle ortaya konulan tavrın siyasetimiz ve demokrasimiz
açısından da önemli olduğuna ilişkin açıklaması
CAHİT
ÖZKAN (Denizli) – Teşekkür ediyorum Sayın Başkan.
Tabii
bundan tam on yedi yıl evvel, 19 Aralık 2002’de hain, sinsi bir suikastla Necip
Hablemitoğlu’nun katledilmesi, ülkemiz ve milletimiz adına çok büyük kayıplara
neden olmuştur. Her şeyden önce, 2002 Haziran ayında yazıp yayınladığı
“Köstebek” isimli kitap FETÖ terör örgütüne karşı, herhangi bir siyasi ihtiras,
siyasi rekabet olmaksızın Meclisin topyekûn birlikte hareket etmesi
gerektiğinin en güzel göstergesidir çünkü “Köstebek” isimli kitapta… Haziran
2002, henüz AK PARTİ Hükûmeti dahi kurulmamış, seçimler dahi gündemde değil.
“Köstebek” isimli kitabında “FETÖ terör örgütü, Fetullahçı yapı 1960’lar,
70’lerden bugüne kadar, devletin her kademesinde mevzi kazanmış; emniyet,
askeriye, yargı, bürokrasi, her yerde maalesef belirli mevzileri ele geçirmiş.”
ifadesini kullanıyor.
(Mikrofon
otomatik cihaz tarafından kapatıldı)
BAŞKAN
– Tamamlayın.
CAHİT
ÖZKAN (Denizli) – Bakınız, demek oluyor ki bu; FETÖ’ye karşı Meclisimizin,
bütün siyasi parti gruplarının topyekûn birlikte hareket etmesi gerektiği bir konu.
Bugün FETÖ terör örgütünün Türkiye siyasetinden tek bir beklentisi var. FETÖ
darbe teşebbüsünü gerçekleştiren bu hain yapıya karşı, birlikte hareket etmek
yerine, her siyasi partinin yek diğerine bir mukavemetle, muhalefetle hareket
ederek gerçeğin göz ardı edilmesini bekliyor. Onun için, bugün Meclisimizdeki
bu birlik ve beraberlik ile FETÖ terör örgütüne karşı ortaya konulan tavır
siyasetimiz ve demokrasimiz açısından çok anlamlı ve önemlidir. Bu paralel ve
derin yapıların topyekûn ortadan kaldırılması için en önemli gücümüz,
kudretimiz olduğuna inanıyor, teşekkür ediyorum. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel Değerlendirme
Raporu, 189 Adet Kamu İdaresine Ait Sayıştay Denetim Raporu, 2018 Yılı Faaliyet
Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S.Sayısı: 130) (Devam)
BAŞKAN
– Söz sırası Halkların Demokratik Partisi Grubu adına Ankara milletvekilimiz
Sayın Filiz Kerestecioğlu’na aittir. (HDP sıralarından alkışlar)
Süreniz
on dakika.
HDP
GRUBU ADINA FİLİZ KERESTECİOĞLU DEMİR (Ankara) – Sayın Başkan, değerli
milletvekilleri; konuşmama başlarken dün yaşadığımız bir olayı ifade etmeden
geçemeyeceğim. 21’inde, Cumartesi günü, Ankara İl Kongremiz var ve dün
Ankara’da İl Kongremize çağrı yapmak üzere el ilanlarımızı aldık ve çok kısa
bir alanda o ilanlarımızı dağıtarak yürüdük; 3 vekil arkadaşımızla beraber,
toplam 3 vekildik daha doğrusu ve il yöneticilerimiz, 15 kişi kadar bir grup
olarak. Bu Mecliste ben ikinci kez böyle bir şeyi dile getiriyorum ve
tesadüfen, Sayın Başkan, yine sizin yönetiminize denk geldi. Dün insanlarla
selamlaşarak... Normal olarak, sizlerin de partileri var, değil mi ve kongreler
yapıyorsunuz ve bu kongrelere de çağrılar yapıyorsunuz, aynı zamanda, herhâlde
el ilanı da veriyorsunuzdur, kahveye
gidiyorsunuzdur, halkınızla el sıkışıyorsunuzdur ya da başka yerlerde bunları
yapıyorsunuzdur ama bizim, bir parti olarak siyasi faaliyet yürütmemiz bu
ülkede yasak. Yani bunun böyle olmadığını söyleyebilirsiniz ama ben uğradığım
muameleyi özellikle size göstererek anlatmak istiyorum. Sakarya Caddesi’nde
“Ayırın vekili.” diyerek 5 polis etrafımı çeviriyor ve aynen şu kadar bir
alanda, ellerini kenetleyerek beni ortalarına alıyorlar ve ben oradan
çıkamıyorum. Bu şekilde, aynen, ellerini kenetleyerek. Böyle yapıyorum olmuyor,
şöyle yapıyorum olmuyor. “Açılın, delirdiniz mi, ne yapıyorsunuz?” diyorum.
İnsanlarla yani il başkanlarımla ve topu topu 15 kişiyle beni oradan
ayırıyorlar ve sözde, vekili koruyorlar. “Hareket edemiyorum.” diyorum ve
küstah bir emniyet amiri -bunu böyle söylemek zorundayım- “Bakın, hareket
edebiliyorsunuz.” diyor, şu alan içerisinde. Bunu bir vekile deme cüretini gösteriyor.

Hayırlı
olsun demokrasiniz. Siz de hukukçusunuz ve Sayın Bakan da burada, bu insanlarla
ilgili, Ankara Valisiyle ilgili -bu emri verdiyse- ve bu emniyet amirleriyle
ilgili, eğer bu ülkede hâlâ savcılar varsa suç duyurusunda bulunuyorum. Yanımda
Hüseyin Kaçmaz ve Abdullah Koç Vekillerimiz de vardı, onları belki ilk anda
tanımadıkları için aynı çemberi yapmadılar ama ben, resmen, bu ellerin altından
geçmek zorunda kaldım ve geçer geçmez de aynı şekilde tekrar kuşatıldım. Böyle
bir fütursuzluk yok. Biz “HDP halktır, halk burada.” diyen bir parti olmaya
devam edeceğiz ve dimdik ayakta durmaya devam edeceğiz. (HDP sıralarından
alkışlar) 
Ben
buradan bütün halkımızı Ankara il kongremize de ayrıca davet ediyorum. 
Acıklı
bir şey daha var: Orada hiç tanımadığımız bir öğretmen kadın yanımıza geldi ve
şöyle dedi: “Ya, ben onlarla olmak istiyorum.” Ve hemen derdest edildi. Ben
koluna girdim, kadının gözaltına alınmasını engelledim ve dedim ki: “Bakın, ben
vekilim, Ankara Vekiliyim, siz beni tanımıyorsunuz belki ama bana bu muameleyi
yapan, sizi alır gözaltına götürür. O yüzden, lütfen, bizim yanımızda olmayın,
uzaklaşın bizden.” Ve o dedi ki: “Böyle olmaz ki! Bizim sesimizi yükseltmemiz
lazım artık, böyle olmaz ki!” Evet, ben bütün yurttaşlara da, aynı zamanda,
cesaretin bulaşıcı olduğunu ve bu cesareti kaybetmemek gerektiğini de
söylüyorum ve buradan bir kez daha suç duyurumu ve teessüflerimi iletmek
istiyorum. 
Sayın
Başkan, değerli milletvekilleri; bildiğiniz gibi, Selahattin Demirtaş’ın
ailesi, geçtiğimiz günlerde, Edirne Cezaevine giderken yolda bir kaza geçirdi.
Çok ağır bir kaza geçirdi aslında. Bizler geçmiş olsun dileklerimizi iletmiştik
ama bu, “Geçmiş olsun.” denilip geçilecek bir şey değil. Gerçekten bu aile, yüz
altmış haftadır 1.600 kilometre yol katederek oğullarına ulaşmaya çalışıyor. Ve
sadece Sayın Selahattin Demirtaş’ın değil, aynı şekilde binlerce mahpus ve
mahpus ailesi her hafta bu eziyeti benzer biçimde çekiyorlar. 
Ben
buradan Sayın Adalet Bakanına bunu bir kez daha sormak istiyorum, birçok kez bu
ifade edildi. 
KEMAL
PEKÖZ (Adana) – Gitti! 
PERO
DUNDAR (Mardin) – Gitti! 
FİLİZ
KERESTECİOĞLU DEMİR (Devamla) - Aynı aileden hapiste olanlar var. Örneğin bir
aile üyesi Edirne’ye, diğeri Van’a gönderiliyor. Tek mahpusun görüşüne gitmek
dahi maddi açıdan, zaman açısından zorken dışarıdaki aile üyeleri hangi birinin
görüşüne gitsin? Ve bunu yaşlı insanlar yapmak zorunda. O parayı nereden
bulsunlar? Ayrıca bazıları Türkçe bilmiyor, gerçekten o iletişimi,
organizasyonu yaparak nasıl gitsinler? Size bir örnek, acı bir örnek aslında:
Bir çocuk mahpus, ailesine haftalar boyunca, cezası olduğu için görüşe
çıkamayacağını söylüyor, “Cezam var, gelmeyin görüşe.” diyor. Aile, haftalar
geçiyor, çocuğunu göremiyor ve ondan sonra avukatına soruyor “Ya, ne cezası
varmış, neden gidemiyoruz biz?” diye ve öğreniyorlar ki çocuk hiç ceza almamış aslında, ailesine külfet olmasın diye
“Ceza aldım, gelmeyin.” diyormuş. 
Bir
başka örnek: Evren Civelek; bununla ilgili soru önergesi de vermiştik, temmuz
ayında vermiştik bu önergeyi. Çocukları küçük olduğu ve görüşe gelemedikleri
gerekçesiyle 3 defa sevk dilekçesi veriyor ve tüm dilekçeleri reddediliyor; iki
yılın ardından Civelek’in ailesi bir trafik kazası geçiriyor ve biri üç yaşında
diğeri sekiz yaşında çocukları hayatını kaybediyor. Evet, Civelek bu kazada
anne ve babasını, aynı zamanda, iki kızıyla beraber kaybediyor. Ya, ne
yapıyorsunuz arkadaşlar? Gerçekten, gidin bir bakın yani. Hani, burada
inanmıyorsanız, vekilsiniz, sizi böyle kenetlemezler, cezaevlerine almamazlık da
etmezler, açık önünüz, ferah ferah gidin, bakın, görün ya. Hadi bize
inanmıyorsunuz. Sizin hiç mi insafınız, yetkiniz, vicdanınız yok? Gidin, görün
bunları. Cezaevlerinde neler oluyor, burada defalarca dile getiriyoruz biz.
Evet, gidin, görün insanları ve hakikaten yeni cezaevleriyle övünmeyin. 
Gitmiş
Adalet Bakanı ama ben onun daha önce söylediği bir şeyi söyleyeyim, o değil
tabii, on yıl önce aslında Türkiye’de Adalet Bakanı açıklıyor “114 yeni
hapishane yapmamız lazım, kapasite 300 bin olmalı.” diyor; başardınız, tebrik
ederiz. Bugün ülkemizde 384 hapishane var. Hemen hemen bizle aynı nüfusa sahip
olan Almanya ne demişti? On yıl önce Almanya Adalet Bakanı hapishaneleri
azaltma ve yeni hapishane yapmama kararını açıklıyor, mahpus sayısı düşüyor ve
11 hapishane kapatılıyor Almanya’da ve Türkiye ile -dediğim gibi- Almanya’nın
hemen hemen nüfusları aynı. Almanya’da 62 bin mahpus varken Türkiye’de
neredeyse 5 katı, 280 bin mahpus var; denetimli serbestlik hükümleriyle serbest
bırakılanları da sayarsak 1 milyona ulaşıyor sayı; 1 milyon hapishane
yarattınız, ülke hapishanesi.
SERAP
YAŞAR (İstanbul) – Siz bunun neresindesiniz?
PERO
DUNDAR (Mardin) – İsterseniz bir dinleyin! 
BAŞKAN
– Lütfen arkadaşlar… Lütfen, konuşma sıranız gelince cevaplandırırsınız
FİLİZ
KERESTECİOĞLU DEMİR (Devamla) – Hapishanedeyiz biz; biz bunun hapishane
tarafındayız. Yani “Neredesiniz?” diye soruyor sayın hatip, biz hapishane
tarafındayız. Genellikle bize bütün baskı dönemlerinde bu düşüyor zaten. 12
Eylülde hapishane tarafındayız, 71 darbesinde hapishane tarafındayız ve daha
sonrasında da genelde hapishane tarafında oluyoruz. O yüzden, iyi bir soru
sordunuz, sanıyorum cevabını da aldınız.
Geçtiğimiz
hafta Ankara JİTEM davasının karar duruşmasındaydık. Evet, henüz ben çok genç
bir avukatken, çoğumuzun büro mahalli olan İstanbul’da Aksaray Yenikapı
civarında bir hukuk mücadelesini büyütmeye çalışıyorduk ve -90’larda bu
bahsettiğim- o yıllarda öldürüldü Medet ağabey, Avukat Medet Serhat ve onun
gibi, çok sayıda, katledilen insan oldu 90’larda. Aradan yıllar geçti o
90’lardan, itirafçı Ayhan Çarkın’ın ifadelerinden sonra umutlanan ve Ergenekon
soruşturmasına müdahil olarak katılmak isteyen aileler, Kürt aydınları ve iş
insanlarına yönelik cinayetler serisinde öldürülen Avukat Medet Serhat ağabeyin
oğlu Rumet -o da onlardan biriydi- şöyle diyordu: “Bir çok faili meçhul var.
Ben onları da kendi ailem gibi görüyorum. Bu soruşturma onların da
mağduriyetini gidermeli. Bu cinayetlerin çözülmesi lazım. Bunlar faili meçhul
değildir aslında, faili belli siyasi cinayetlerdir. Benim babam tekrar dünyaya
dönmeyecek ama önemli olan, bu ülkenin gerçekten demokratik olması ve
vatandaşları arasında ayrım yapılmamasıdır.”
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Tamamlıyorum Sayın Başkan.
BAŞKAN
– Tamamlayın, bir dakika ekliyorum.
FİLİZ
KERESTECİOĞLU DEMİR (Devamla) – Bugün yani yıl 2019 -Rumet 2011’de söylemişti
bunları- ve bu davada yargılanan tüm sanıkların beraatine karar verildi. Evet,
ben de izledim o davayı ve bir dönem, 2018’de bu Meclis Susurluk Araştırma
Komisyonu Üyesi Fikri Sağlar, 2 Şubat 2018 tarihinde bu davaya gelip ifade
verdi ve orada diyordu ki: “Zamanında Kutlu Savaş tarafından hazırlanan raporun
bazı kısımları devlet sırrı ilan edildi ve çıkarıldı. Eğer o kısımlar
getirilirse, açılırsa o zaman işte bu dava çözümlenir, gerçekten aydınlığa
kavuşur.” Ve tabii ki bu devlet sırrı çözülmedi ve o davada herkes beraat etti.
Önümüzde
apaçık yatıyor kayıplarımız ve bunların karşısında devletin sırrı olmaz. 90’ların
cinayetlerini aydınlatmayan 2000’lerin devleti de aynı şekilde faili…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Son cümlemi söyleyebilir miyim?
BAŞKAN
– Bir dakika uzatıyorum Sayın Kerestecioğlu bugün.
FİLİZ
KERESTECİOĞLU DEMİR (Devamla) – Yok, sadece selamlamak için.
BAŞKAN
– Selamlamak için lütfen, buyurun.
FİLİZ
KERESTECİOĞLU DEMİR (Devamla) – Evet, 2000’lerin iktidarı ve devleti de aynı
şekilde, aklanamaz yani hâlâ “Failler meçhul.” diyenler halkın gözünde ve
vicdanında ilelebet meçhul kalacaklardır diyorum, saygılar sunuyorum. 
Teşekkür
ederim. (HDP sıralarından alkışlar) 
BAŞKAN
– Söz sırası, Cumhuriyet Halk Partisi Grubu adına İstanbul Milletvekilimiz
Sayın Fethi Açıkel’de.
Buyurun.
(CHP sıralarından alkışlar) 
Süreniz
on dakika Sayın Açıkel.
CHP
GRUBU ADINA FETHİ AÇIKEL (İstanbul) – Sayın Başkan, değerli milletvekilleri;
Cumhuriyet Halk Partisi Grubumuz adına yüce Meclisimizi ve ekranları başında
bizleri izleyen memleketimizin saygıdeğer yurttaşlarını en samimi duygularımla
selamlıyorum.
Sayın
Başkan, değerli milletvekilleri; Gazi Meclisimizde tartışmakta olduğumuz 2020
yılı bütçesi, AK PARTİ hükûmetlerinin milletimizi içine soktuğu, sürüklediği 3
büyük krizi -demokrasi krizini, diplomasi krizini ve ekonomi krizini- aşmasına
imkân vermeyen ve çoğu durumda derinleştiren bir nitelik taşımaktadır. Adına
“Cumhurbaşkanlığı hükûmet sistemi” denilen ve eğretiliği, garipliği,
verimsizliği her geçen gün yeniden tescil olunan bu sistemin bütçesi devletin
aklını, milletimizin vicdanını ve halkımızın menfaatlerini temsil etmemektedir.
Değerli
milletvekilleri, Türkiye 21’inci yüzyılda her alanda ilerlemesi gerekirken
maalesef geriye doğru gitmekte, bazı kategorilerde yerinde saymakta, pek çok
alanda ise küme düşmektedir. Uluslararası endekslerde hızla gerilere doğru
itilmekte, neredeyse tüm kategorilerde aşağıya doğru sürüklenmektedir. Bu
görünüm itibarıyla Türkiye, teknolojik olarak geri kalmış, KOBİ’leri, hane
halkı ve tüm ekonomisi borç batağına saplanmış, dışa bağımlı, hukuksuzluğun ve
keyfîliğin hâkim olduğu, otoriter ve itibarsız ülkelerle birlikte anılır hâle
gelmiştir. 
Değerli
milletvekilleri, Türkiye, Freedom House’un 2019 Raporu’na göre, özgür olmayan
ülkeler statüsüne gerilemiş, temel hak ve özgürlükler bakımından Pakistan, Irak
gibi ülkelerle birlikte anılmaya başlamıştır. Dünyada son on yılda demokrasisi
en çok gerileyen ülke olarak maalesef ülkemiz tescil edilmiştir. Yargı
bağımsızlığı sıralamasında on yıl içinde 50’nci sıradan 104’üncü sıraya kadar
gerilemiştir. Bu alanda önceleri İspanya ve İtalya gibi ülkelerle aynı sınıfta
yer alırken 2010’dan itibaren maalesef İran ve Cezayir gibi ülkelerle birlikte
anılır hâle gelmiştir. Aynı şekilde, yargıç atamalarını tarafsızlık ve liyakat
esasına göre yapma konusunda Türkiye, en kötü 5’inci OECD ülkesi konumuna
sürüklenmiştir. Yargılama süreçlerinin siyasi ve ekonomik nüfuzla
yönlendirilmesi konusunda en fazla usulsüzlük yapılan ve yargı bağımsızlığına
müdahale edilen OECD ülkesi hâline gelmiştir. 
Türkiye’yi,
şeffaf olmayan ve hesap vermeyen yöntemlerle yöneten bu anlayış, uluslararası
şeffaflık sıralamasında 180 ülke arasında 78’inci sıraya kadar düşürmüştür.
Uluslararası Saydamlık Endeksi’ne göre, Tunus, Fas ve Bulgaristan’ın bile
gerisinde yer almaya başlamıştır. Medya özgürlüğü ve medya çoğulculuğu
sıralamasında da durum farklı değildir; Türkiye 41 OECD ülkesi arasında
maalesef son sıradadır. Sınır tanımayan gazetecilerin hazırladığı rapora göre
Türkiye, 2002’deki 100’üncülük sırasından 157’nci sıraya kadar gerilemiştir. AK
PARTİ iktidara geldiğinde Pakistan’ın 19 sıra önünde bulunan Türkiye, 2019’da
Pakistan’ın bile 15 sıra gerisine düşmüştür. İnternet Özgürlüğü Raporu’na göre,
2015’e kadar kısmen özgür, 2016’dan sonra ise özgür olmayan ülkeler
kategorisinde yer almaya başlamıştır. Rapora göre, Avrupa’da özgür olmayan tek
ülke maalesef Türkiye’dir. 
Değerli
milletvekilleri, AK PARTİ hükûmetleri, izledikleri yanlış dış politikaların bir
sonucu olarak diplomatik krizler ve küresel istikrarsızlıklar açısından Türkiye’yi
Küresel Barış Endeksi’nde 163 ülke arasında 152’nci sıraya kadar geriletmiştir.
Aynı şekilde, Küresel Terörizm Endeksi’ne göre Türkiye, Avrupa’da iç ve dış
terörizme en çok maruz kalan bir ülke hâline getirilmiştir. Dünyada ise 138
ülke içerisinde maalesef terörizmin etkisine en açık 16’ncı ülke konumundadır.
Uluslararası Barış Fonu’nun yaptığı Kırılgan Devletler Endeksi’ne göre Türkiye,
güvenlik tehditleri, etnik ya da sınıfsal ayrışmalar, eşitsiz gelişim
dinamikleri, insan hakları ihlalleri ve hukukun üstünlüğü gibi göstergelerde
178 ülke arasında en kırılgan 59’uncu ülke konumundadır.
AK
PARTİ’nin dünyada ve bölgemizde izlediği itidalsiz ve istikrarsız dış
politikanın bir sonucu olarak Türkiye Cumhuriyeti pasaportunun itibarı da
maalesef azalmıştır. Pasaportumuz 2006’daki 46’ncı sırasından bugün 52’nci
sıraya gerilemiştir. Dış politikadaki itibarsızlaşmanın bir göstergesi olarak,
maalesef, kamu görevlilerine verilen yeşil ve gri pasaportlara ön vize
uygulaması dahi gündeme gelebilmiştir. 
Değerli
milletvekilleri, ülke olarak durumumuzun vahameti ekonomi alanında daha da net
görülmektedir. 2000 yılında gayrisafi yurt içi hasıla büyüklüğü açısından
dünyanın 17’nci ekonomisi olan Türkiye, 2019’da 19’uncu sıraya kadar savrulma
yaşamış, 3 basamak gerilemiştir. 8,5 milyon nüfuslu İsviçre dahi Türkiye’yi
yakalayıp geçebilecek bir konuma gelmiştir. Türkiye, bildiğiniz üzere, hem
dünya nüfusunun yüzde 1’ine hem de ekonomik büyüklüğü itibarıyla küresel
gayrisafi millî hasılanın yüzde 1’ine sahip bir ülkedir. Neredeyse, tam
anlamıyla, dünya ekonomisinin en ortasında yani en ortalama gelire sahip bir
ülke konumuna takılıp bırakılmıştır; geçtiğimiz on sekiz yıl süresince âdeta
vasatlığa mahkûm edilmiştir. 
İlk
bakışta dünyanın 19’uncu büyük ekonomisi olarak görülen Türkiye, maalesef,
nitelikli üretim, nitelikli büyüme, nitelikli istihdam yaratabilen ve yüksek
teknolojik kalkınma sağlayabilen ülkeler kategorisine girememiştir. Türkiye’de
üretilen yüksek teknolojili ürünler toplam ihracatın ancak yüzde 2,3’ü
kadardır. Dünya Bankası verilerine göre Türkiye, OECD içerisinde yüksek
teknoloji ihracat payı en düşük ülkedir; Portekiz’in bile yüksek teknoloji
ihracatının yarısı kadar yüksek teknoloji ihracatı yapmaktadır. OECD ortalaması
ise yüzde 17’dir. Türkiye, Dünya Dijital Rekabet Raporu’na göre, yüksek
teknoloji ihracatı açısından, 63 ülke arasında 60’ıncı sıradadır. AK PARTİ
Türkiye’yi, yüksek teknolojinin ve vasıflı iş gücünün gelişimi için gerekli
olan AR-GE çalışmaları açısından geri bırakmıştır. 35 OECD ülkesi arasında,
çalışmalara ayırdığı pay itibarıyla 28’inci ülke konumundadır. 
Değerli
milletvekilleri, Türkiye dünyanın en büyük 13’üncü pazarıdır. Buna karşın,
Dünya Rekabet Endeksi’nde 141 ülke arasında ancak 61’inci sırada yer
alabilmektedir. Rekabet elverişliliği yaratan kurumsal altyapıda 71’inci
sırada, inovasyon ekonomisi-ekolojisi açısından 75’inci sırada, rekabet için
gerekli olan beşerî sermaye sıralamasında ise ancak 78’inci sıradadır. 
Dünyanın
hızla dijitalleşme yarışına girdiği ve dijital ekonomilerin geliştiği bir
dönemde bilgi ve iletişim teknolojilerinde memleketimiz ancak 69’uncu sıraya
kadar ilerleyebilmiştir. Diğer bir deyişle, AK PARTİ’nin yanlış, plansız ve
müsrif politikaları yüzünden Türkiye 4’üncü endüstri devrimini de ıskalama
tehlikesiyle karşı karşıya bırakılmıştır. 
Türkiye,
bu yüzden, üniversite mezunlarına iş bulamayan, genç nüfusuna umut olamayan,
dışarıya beyin göçü veren bir ülke konumuna düşürülmüştür. Son üç yılda yurt
dışına göç eden girişimcilerin, profesyonellerin sayısı 25-30 bini bulmuştur.
ASELSAN, TAI ve benzeri savunma sanayimizin güzide kurumlarından ayrılan
yüzlerce mühendisin yanı sıra binlerce hekimimiz de yurt dışına göç etmeye
başlamıştır.
Sayın
Başkan, değerli milletvekilleri; Türkiye’mizin nasıl, anayasasız, hukuksuz, kurumsuz,
bürokrasisiz ve liyakatsiz bir biçimde yönetilmesini içimize sindiremiyorsak bu
bütçeyle ekonomimizin de kalkınmasız, planlamasız, inovasyonsuz, dijital
ekonomisiz, KOBİ’siz, kooperatifsiz ve Tank Paletsiz bir biçimde idare
edilmesini kabul etmiyoruz. 
Türkiye’yi
düşük asgari ücrete mahkûm eden, sınıfsal ve bölgesel farklılıkları azaltmayan,
kadın istihdamını artırmayan, işsiz gençlerimize nitelikli iş bulamayan,
emeklilerimizi yoksulluktan kurtaramayan bir bütçeyi aklımızın ve vicdanımızın
kabul etmesi mümkün değildir.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Açıkel.
FETHİ
AÇIKEL (Devamla) – Böyle bir bütçeyi, bir faiz ödeme planı, bir rantçı kara
düzen olarak aklımızın ve vicdanlarımızın kabul etmesi mümkün değildir.
Değerli
milletvekilleri, Türkiye’nin tüm demokratlarını, tüm halkçılarını ve tüm
vatanseverlerini bir araya getiren ve onların hep birlikte hazırladığı bir
bütçe için devletin aklını, milletimizin vicdanını ve halkımızın faydasını
temsil edecek bir bütçe için, umut dolu günlere yaklaştığımızın bilinciyle tüm
Meclisimizi ve yurttaşlarımızı saygıyla selamlıyorum.
Halkın,
yurttaşların bütçesi olmayan bu bütçeyi kabul etmeyeceğimizi burada
tekrarlıyorum.
Saygılarımla.
(CHP sıralarından alkışlar) 
BAŞKAN
– Şimdi, şahıslar adına söz taleplerini karşılayacağım.
Şahıslar
adına, lehinde olmak üzere ilk söz Eskişehir Milletvekilimiz Sayın Metin
Nurullah Sazak’a aittir. (MHP sıralarından alkışlar) 
Süreniz
beş dakika Sayın Sazak.
METİN
NURULLAH SAZAK (Eskişehir) – Sayın Başkan ve değerli milletvekilleri, 2020 Yılı
Merkezi Yönetim Bütçe Kanun Teklifi’nin 15’inci maddesi üzerine söz almış
bulunuyorum. Muhterem heyetinizi saygıyla selamlıyorum.
Milliyetçi
Hareket Partisinin Cumhur İttifakı ruhuyla desteklediği Cumhurbaşkanlığı
hükûmet sisteminin 2’ncisi olan 2020 yılı bütçesinin vatanımıza, milletimize
hayırlı olmasını dileyerek sözlerime başlamak istiyorum.
Sayın
milletvekilleri, devletimizin bütünlüğü ve hedeflerini, milletimizin refahı ve
güvenliğini korumak amacıyla Meclis kürsüsünde destekleyici ya da muhalif
olarak söz almamız, eleştirmemiz, kontrol etmemiz ve yapılması gerekenleri
ısrarla savunmamız milletin vekilleri olarak bizlerden beklenendir. Bu necip
millete hizmet için yarışmak ve en doğruyu kabul ettirmek için bazen
gerginleşmek alışılmış bir durumdur fakat bu süreçte yüce kürsüde ve Gazi
Meclisimizde bazı yaşananlar alışılagelmişin dışındadır. 
Bugün
rahatça konuştuğumuz Türkiye Büyük Millet Meclisi 23 Nisan 1920’de millî
mücadele ruhuyla, cephede ve cephe gerisinde bütün yokluklara ve zorluklara
rağmen, özgürlükçü ve adalet sınırları kendi çıkar alanları olan emperyallere
direnerek Anadolu’nun gelecek umudu olarak açılmıştır. Kurtuluş mücadelesinin
verildiği, hainlerin içeride ve dışarıda cirit attığı o dönemde de Mecliste en
az bugünkü kadar farklı fikirler mevcuttu fakat ülkemizi bölme emellerine çok
yakında ulaşacağına kendince emin hainler bile o dönemde bu derece açık
niyetlerini bir de bu kürsüde ifade edecek cürette değildi. 
Türkiye
Cumhuriyeti, Başbuğ Mustafa Kemal Atatürk tarafından zor şartlarda, ilelebet
payidar kalacak şekilde ve Kızılelma ülküsüyle 6 temel ilke üzerine
kurulmuştur. Bu 6 ilkeden özellikle milliyetçilik ve halkçılık üzerinde durmak
istiyorum. “Türkiye Cumhuriyeti’ni kuran Türkiye halkına Türk milleti denir.”
Buradan anlaşılacağı gibi bu coğrafyada yaşayan herkes Türk milletinin bir
mensubudur; sınıfsız, ayrıcalıksız, kaynaşmış bir kitle olarak menfaatte ve
mukadderatta bütündür. Kuruluşundan bugüne kadar hiç kimseye “bu memleketin zencisi”
muamelesi yapılmamıştır. Fırsat eşitliği ya da eşitsizliği, adalet ya da
adaletsizlik bölgelere göre uygulanmamıştır. Halkçılık ilkesi, Atatürk
tarafından tanımlanırken de “Halk için, halkla birlikte ve gerekirse halkın
yüce çıkarları uğruna millî çabalarda bulunmaktır.” ifadesi kullanılmış ve
devamında egemenliğin kayıtsız şartsız Türk milletinin olduğu da beyan
edilmiştir. Türkiye Cumhuriyeti’nin kuruluş kodları olan bu ilkeler 6 okla
tasvir edilerek sembol hâline getirilmiştir. 
Bugün
bu sembolü kullanan, sözde bu ilkelere bağlılığını her fırsatta dile getirip
“Kuruluş dilekçesini Kurtuluş Savaşı’nda meydanlarda verdik.” diyenlerin bu
ilkelerden bihaber olduğu, bu okların da yaylarından çıktığı bellidir, kimlerle
birlikte olunduğu ve hangi hedeflere gittiği ne yazık ki meçhuldür. Ayrıca bu
ilkeler doğrultusunda hiçbir kayda ve şarta bağlı olmadan halka verilen
egemenlik hakkıyla memleketin her bölgesinden seçilip halkı temsilen gelen ve
her türlü imtiyazlardan faydalananların, “kürsü dokunulmazlığı” adı altında
profesyonel hitabet yeteneklerini kullanarak, hazır metinlerden, iyi çalışılmış
ezberleriyle mensubu oldukları milleti reddederek devletin bütünlüğüne
kastetmeye, kin kusmaya, “halklar” diyerek, ayırarak bölücülük yapmaya hakları
yoktur. “Ya istiklal ya ölüm!” diyerek canını ortaya koyan bu millete, bu
devlete Meclis çatısı altında hakaret edip ipleri tutanların ideolojilerine
hizmet etmek amacıyla infial yaratmaya kimsenin cüreti olmamalıdır. 
Yine,
bu çatı altında ihanetle, toplumsal asayişi ihlal edici her türlü sözü
söylemekten kaçınmayan vekiller, olduğunu savunduğunuz zulüm, adaletsizlik,
eşitsizlik, ayrımcılık ve mağduriyetler varsa Türk Anayasası’nın her bir Türk
vatandaşına tanıdığı seçilme hakkını kullanmadan hangi yoldan ve hangi güçle
buraya geldiğinizi öğrenmek isterim. Şunu da ifade etmek isterim ki ellerinize
tutuşturulan metinler bu ülkenin kimyasına uygun değildir, ayrıca temsil
ettiğimiz halkın da gerçeği değildir; “Sosyal medyada nasıl tıklanırım?”
kaygısı taşıyan içi boş popülist söylemlerdir, argo tabiriyle tribüne
oynamaktır. 
Değerli
milletvekilleri, “millet” kavramı, halkları bölünerek; “aile” kavramı,
kadın-erkek, eşit ya da eşitsizliğe indirgenerek; mezhep tartışmalarıyla hassas
dinî kutsallar yıpratılarak bütün bölünmeye, parçalanmaya ve yok edilmeye
çalışılmaktadır. Oysaki devletler, sistemlerle değil, birlik ve beraberlik
ruhuyla ayakta kalır. Türk kimliğinden rahatsız olup küresel kimlik arayışında olanlar
bunu özellikle hatırlamalıdır. Daha önce de ifade ettik: Birileri tarafından
dayatılan çözüm formülleri bu toplumun kimyasına aykırıdır.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Sazak.
METİN
NURULLAH SAZAK (Devamla) – Elbette, bu necip milletin, giderilmesi gereken
noksanları vardır ve bu noksanlar ülkenin her bir noktası için aynı ölçüde
geçerlidir. Vekili bulunduğum Eskişehir’in -sanayici ve esnafının görüş ve
önerilerinde olduğu gibi- noksanları; bireysel kredi ve kredi kartı borçlu
sayısıdır, dalgalı kurdur, enflasyondur, işsizliktir, eğitimli ve nitelikli
eleman eksiğidir, yatırımdan uzaklıktır ve tüketim ekonomisidir. 
Ekonominin
yanı sıra terör, yolsuzluk, adalet ve fırsat eşitsizliği gibi acilen çözüme
ulaştırılması gereken konular vardır. Bu sorunların çözümü için öncelikle, gerçekten,
bu ülke menfaatine hizmet etme niyeti, yapıcı bir dil, ortak akıl ve vizyonla,
özellikle toplumun yapısına uygun olarak bu Meclis çatısı altında konuşulması
gerekir.
Sözlerime
son verirken, bugün “medeni” dediğimiz Batı’nın, bir zamanlar gıptayla baktığı
Türk kimliğinin, bu sınırlar içinde yaşayan her bir birey için büyük bir şeref
olduğunu hatırlatırım.
“Ey
Türk! Üstte mavi gök çökmedikçe, altta yağız yer delinmedikçe, senin ilini ve
töreni kim bozabilir.”
2020
yılı bütçesinin necip Türk milleti için hayırlara vesile olmasını temenni eder,
muhterem heyetinizi saygılarımla selamlarım. (MHP ve AK PARTİ sıralarından
alkışlar)
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
IV.- AÇIKLAMALAR (Devam)
16.- Sakarya Milletvekili Engin Özkoç’un, Eskişehir Milletvekili Metin
Nurullah Sazak’ın 129 sıra sayılı 2020 Yılı Bütçe Kanun Teklifi’nin 15’inci
maddesi üzerinde şahsı adına yaptığı konuşmasındaki bazı ifadelerine ilişkin
açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; sayın hatip
aslında biraz kendisini de aşan ifadelerde bulunmuştur. Cumhuriyet Halk
Partisinin altı okun arkasındaki duruşundan Türk milleti, Türkiye Cumhuriyeti
ve Türkiye Cumhuriyeti vatandaşları en ufak bir şüphe duymamaktadır. Seçim ittifakı
içerisinde olduğumuz İYİ PARTİ ve Saadet Partisiyle birlikte ittifakımızı
sürdürürken, bu siyasi partilerle ilgili en ufak olumsuz bir görüşümüzü, vatan,
milliyetçilik, ülke sevgisi, çocuklarımızın geleceğiyle ilgili en ufak bir
kaygıyı belirtmedik. Ama kendilerinin hangi kaygılarla hareket edip, neler
söyledikleri açık olarak ifadelerinde…
(Mikrofon
otomatik cihaz tarafından kapatıldı)
BAŞKAN
– Bir dakika daha ekliyorum, tamamlayın Sayın Özkoç.
ENGİN
ÖZKOÇ (Sakarya) –…bulunan “Bundan Cumhurbaşkanı olmaz, her vatan evladından
olur ama bundan olmaz.” diyen bir siyasi partinin temsilcisi olarak kendi
durdukları yeri kendilerinin bir daha kontrol etmesi gerekir.
Saygılar
sunuyorum.
BAŞKAN
– Sayın Oluç…
17.- İstanbul Milletvekili Hakkı Saruhan Oluç’un, 6 milyon oy almış bir
partinin vekilleri olarak seçmenlerinin ve Türkiye’de yaşayan herkesin
sorunlarını dile getirip çözüm yollarını tartıştıklarına ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, iki noktaya işaret etmek istiyorum: Birincisi, bu konuşmalar
meselesi. Şimdi, insanlar aslında camdan bir kulenin içinde otururken etrafa
taş atmamalılar diye düşünüyorum. Bu siyaset arenasında partilerde genel
başkanlar vardır, onlar “prompter”a bakmadan konuşamıyorlar. “Prompter”
biliyorsunuz bir alet, onu ancak oraya koyduğunuz zaman okuyabiliyorsunuz
oradan. Hatta bir genel başkan var, bir kere “prompter”a bakıp konuşurken
elektrikler kesildi, durdu kaldı elektrikler gelene kadar, bunları da gördü bu
siyaset arenası. Dolayısıyla, kimse camdan bir kulenin içinde otururken
başkalarına taş atmasın. Bunun bir kez daha altını çiziyorum.
Bütün
vekillerimiz konuşmalarını kendileri hazırlarlar ve o hazırladıkları
konuşmaları burada gelirler isterlerse irticalen, isterlerse okuyarak dile
getirirler. 
(Mikrofon
otomatik cihaz tarafından kapatıldı)
BAŞKAN
– Bir dakika daha ekliyorum, tamamlayın Sayın Oluç.
HAKKI
SARUHAN OLUÇ (İstanbul) – Teşekkür ederim.
Nasıl,
bakanlar da burada gelip ellerinde okuyarak kürsüden anlatıyorlarsa bize
bütçeyi, bizim vekillerimiz de nasıl tercih ediyorlarsa öyle yaparlar,
birincisi bu.
İkincisi,
efendim, bu Parlamentoda olan herkes için söylüyorum, kendimiz için değil
sadece, bütün partiler için söylüyorum: Her vekil burada halkın oyuyla
seçilmiştir, tartışmasızdır, 6 milyon oy almış bir partinin vekilleriyiz ve
bizi seçmiş olanların sorunları ve hassasiyetleri birinci meselemizdir, ikinci
olarak da o sorunları çözmektir esas meselemiz. Dolayısıyla, dile getirdiğimiz
her şey seçmenlerimizin ve Türkiye’de yaşayan herkesin sorunlarıdır ve onların
çözüm yollarını tartışmaktır. Bunu da kimseden izin alarak yapmayız, ne
istersek onu konuşuruz.
Teşekkür
ediyorum. (HDP sıralarından alkışlar)
BAŞKAN
– Peki.
Sayın
Akçay, siz de buyurun.
18.- Manisa Milletvekili Erkan Akçay’ın, Milliyetçi Hareket Partisi
Kurucu Genel Başkanı Başbuğ Alparslan Türkeş’in deklare ettiği Dokuz Işık
Doktrini’nden birisinin gelişmecilik ve halkçılık olduğuna, halkçılığın CHP’nin
tekelinde olmadığına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Milliyetçi
Hareket Partisinin değerli konuşmacısı arkadaşımız da kimseden izin alacak
değil, kendi özgür iradesiyle konuşmasını hazırlamış ve takdimini de yapmıştır.
Şimdi, dikkat ederseniz hiçbir parti adı vermedi.
ENGİN
ÖZKOÇ (Sakarya) – “Altı ok.” dedi.
ERKAN
AKÇAY (Manisa) – Türkiye Büyük Millet Meclisinde 9 siyasi parti var, 5 parti
grubu var, 4 bağımsız milletvekili var. Yani Milliyetçi Hareket Partisi Kurucu
Genel Başkanımız Başbuğ Alparslan Türkeş’in deklare ettiği dokuz ışık doktrinin
biri de gelişmecilik ve halkçılıktır yani halkçılık CHP’nin tekelinde değil ki.

(Mikrofon
otomatik cihaz tarafından kapatıldı)
BAŞKAN
– Sayın Akçay, bir dakika daha ekliyorum. 
ENGİN
ÖZKOÇ (Sakarya) – “Altı ok.” dedi efendim, altı oktan biz kendimizi anlıyoruz
Sayın Grup Başkan Vekilim.
ERKAN
AKÇAY (Manisa) – Teşekkür ederim.
Yani
mesele bu kadar sarihtir, çok fazla alınganlık göstermeye de gerek yoktur.
Teşekkür
ederim.
BAŞKAN
– Teşekkür ederim, sağ olun.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, şahıslar adına son söz Ankara Milletvekilimiz Sayın
İbrahim Halil Oral’a aittir. (İYİ PARTİ sıralarından alkışlar)
Sayın
Oral, süreniz beş dakika.
İBRAHİM
HALİL ORAL (Ankara) – Sayın Başkan, kıymetli milletvekilleri; 2020 Yılı Merkezi
Yönetim Bütçe Kanun Teklifi’nin 15’inci maddesi üzerine şahsım adına aleyhte
söz almış bulunuyorum. Yüce heyetinizi saygıyla selamlıyorum.
Sayın
milletvekilleri, bütçe görüşmelerinin sonuna gelmiş bulunmaktayız. Plan ve
Bütçe Komisyonu süreci ve sonrasında, Genel Kurulda yürütülen görüşmelerde
muhalefet olarak bütçe teklifinin bir noktasını, virgülünü, bir tek rakamını
bile değiştiremedik. Olmaz ya, bu Meclis bütçe teklifini reddetse bile yeni
sistemde, Cumhurbaşkanımız eski bütçeyi artırıp devam edebilmektedir.
Parlamenter sistemdeyse, bütçe oylamaları âdeta bir güven oylaması olmaktaydı.
Artık bütçe görüşmeleri sadece gelenekselleşmiş bir faaliyet gibi gerçekleşiyor.
Türkiye Büyük Millet Meclisi personeli ve milletvekilleri dışında bütçenin
heyecanını ya da etkisini hisseden maalesef olmuyor. Milletimiz bütçe
görüşmelerini takip etmiyor. Neden takip etsin ki? Bu bütçe kanunu yürürlüğe
girdiğinde elindeki bebek beziyle açlıktan bayılan babanın derdine derman
olacak mıdır? Dün Çorum’da ekonomik sorunlardan intihar eden 2 vatandaşımızı,
birkaç gün önce Denizli’de işsiz kalıp intihar eden kardeşimizi ya da daha önce
siyanürle intihar eden aileleri görüp yeni acıların yaşanmasını engelleyecek
midir? Vatandaşın 21 milyar Türk lirasını bulan kredi borçlarına, kredi kartı
veya tüketici kredi borçlarına ödeme kolaylığı sağlayabilecek midir? 20 milyonu
aşkın icra takibi dosyasının açtığı yaralara merhem olabilecek midir? Cumhuriyet
tarihinin en çok konkordato ilan edilen dönemine son verebilecek midir? Enerji
Bakanımızın verdiği bilgiye göre elektrik faturasını ödeyemeyen 3,5 milyon
abonenin, doğal gaz borcunu veremeyen 700 milyon abonenin kesesine bir katkı
sunabilecek midir? Ben cevabını vereyim: Bu bütçe, milletimizin hiçbir derdine
derman ve hiçbir yarasına merhem olamayacaktır. 
Kıymetli
milletvekilleri, dün sürem yetmediği için Ankara’mızın önemli bir problemini
dile getirememiştim. Ankara’nın spor tesisleri noktasında ciddi bir eksikliği
vardır. 19 Mayıs Stadı yıkılalı yaklaşık bir seneyi geçti. Yıkımın yapıldığı
alana bu süre içerisinde bir tek kazma dahi vurulmamıştır. Ülkemizin
başkentinde A Millî Futbol Takımı yirmi yedi yıldır maç yapamamaktadır,
oynayamamaktadır. Eryaman Stadı’nın ve çevresinin yetersizliği ortadır.
Ankaragücü ve Gençlerbirliği’miz aylarca iç saha maçlarını deplasmanda oynamak
zorunda kalmışlardır. Nitekim, onun faturasını da bugün alt kümelerde mücadele
etmek suretiyle ödemektedirler. Cebeci İnönü Stadı ise atıl kalmıştır, âdeta
ölüme terk edilmiştir. Sonra “Neden uluslararası turnuvalara ev sahibi
olamıyoruz?” diye hayıflanıyoruz. İşte, nedeni budur. Ankara’nın, Gençlik ve
Spor Bakanlığının öncülüğünde ciddi spor tesisleşmesine acil ihtiyacı vardır. 
Saygıdeğer
milletvekilleri, iki haftadır Ankara’daki Doğa Kolejlerini Ankara Milletvekili
Arkadaşım Sayın Ayhan Altıntaş Bey’le birlikte ziyaret ederek oradaki öğretmen,
öğrenci ve velilerle görüşmekteyiz. Velilerin sabahın erken saatlerinde,
Ankara’nın bu soğuk ve sisli havasında okulların önüne gidip yetkililerden bir
açıklama beklemeleri içimizi sızlatmaktadır. Ancak ne Doğa Kolejinden ne de
Millî Eğitim Bakanlığından doyurucu, tatmin edici bir açıklama aylardır
maalesef gelmemektedir. Sayın Bakan Doğa Kolejindeki öğrencileri devlet
okullarına geçirme planları olduğunu açıklarken, İstanbul Teknik Üniversitesi
resmî bir açıklamayla Doğa Kolejiyle ilgilendiklerini belirtmektedir. Oh ne âlâ
çözüm! Velilerimiz çocuklarını devlet okullarına göndermeyi bilmiyorlardı,
Sayın Bakan sağ olsun, adres göstermiş oldu. Bu mükemmel çözüm için Sayın Millî
Eğitim Bakanını tebrik ediyorum!
Millî
Eğitimden sonra en çok öğrenciye ve okula sahip olan bu kurumun durumuyla
alakalı Millî Eğitimin acil ve net açıklamalar yapması… Sonuç alamaması özel
bir kurumun meselesi değil, binlerce Türk çocuğunun meselesidir. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
İBRAHİM
HALİL ORAL (Devamla) – Bu evlatlarımızın bir kısmı yine lise, üniversite
sınavlarına gireceklerdir. Onların psikolojisini hiç düşünüyor musunuz? 
Şimdi
sormak istiyorum: Sayın Cumhurbaşkanımız ve Millî Eğitim Bakanımızın evlatları
bu yıl üniversite sınavına girecek ve bu mağduriyeti yaşıyor olsalardı bu
vurdumduymazlığa devam edebilecek miydiniz? Velilerimiz ve öğrencilerimiz adına
bu hususun takipçisi olacağımızı, Bakanlığın bu konuda acil bir tedbir alması
gerektiğini söylüyor ve 2020 bütçesinin milletimize hayırlı olmasını diliyor,
hepinize saygılar sunuyorum. (İYİ PARTİ sıralarından alkışlar)
BAŞKAN
– Soru-cevap işlemine geçiyoruz. 
Sayın
Yalım… 
ÖZKAN
YALIM (Uşak) – Teşekkür ederim Sayın Başkan. 
Sayın
Bakan, Adana’da bulunan ve 1.500 kişinin direkt çalıştığı, dolaylı olarak 5 bin
kişiye iş imkânı sağlayan, ülkemize ve 70 ülkeye otomotiv dalında otobüs üreten
TEMSA Otobüs Fabrikası var. 500 milyon dolar ödenerek Simit Sarayının satın
alındığı bir dönemde ve 200 milyon dolar ödemeyle Dünya Göz Hastanesinin
alınması tasarlanırken ben de diyorum ki bir an önce, acilen, 70 ülkeye ve iç
piyasaya otobüs üreten TEMSA’nın da satın alınıp ülke ekonomisine ve istihdama
katkısının devam ettirilmesinin sağlanması gerekmektedir. Ancak bu firmayı
alırken BMC’yi düşürüp de bu firmayı da Katarlılara peşkeş çektirmeyelim ve de
kaptırmayalım diyorum. 
Teşekkür
ederim. 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
Edirne
merkez ilçenin Demirhanlı köyünde yurttaşlarımız bir araya gelerek cami
yaptırmaya karar vermişler ve aralarında topladıkları çok az bir parayla inşaata
başlamışlardır. Bağış toplama belgesi, vergiden muafiyet belgesi gibi tüm
bürokratik işlemleri kendileri halletmişlerdir. Devletten bir kuruş bile yardım
görmemişlerdir. Her türlü bilimsel gerçekliğe karşı Kanal İstanbul’u gündeme
getirerek inatlaşan, önce Simit Sarayını, şimdi Dünya Göz Hastanelerini
kurtarmayı, yandaşlara ballı ihaleler vermeyi ilke edinmiş Hükûmetiniz bu
caminin yapımına neden destek vermez? Hazır bütçeyi konuşuyorken Edirne merkez
ilçe Demirhanlı köyüne de bir el atın. 
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan. 
Sorum
Adalet Bakanımıza olacak: Sayın Bakanım, Yargı Reformu Strateji Belgesi Sayın
Cumhurbaşkanımız tarafından kamuoyuna açıklandı. Belgede yargının
bağımsızlığını ve tarafsızlığını güçlendiren önemli hususlar yer alıyor. Yargı
Reformu Strateji Belgesi’nde yer alan bazı düzenlemeler geçtiğimiz günlerde
birinci yargı reformu paketi olarak Türkiye Büyük Millet Meclisinde kabul
edilerek yürürlüğe girdi. Kamuoyunda ikinci yargı paketiyle ilgili olarak bir
beklenti var. Bu hususta Türkiye Büyük Millet Meclisinin yanı sıra Adalet
Bakanlığının da çalışmalarının olduğu kamuoyuna yansıdı. Bu husustaki
çalışmalarınız hakkında bilgi verir misiniz? 
Teşekkür
ederim. 
BAŞKAN
– Sayın Barut…
AYHAN
BARUT( Adana) – Ülke ekonomisinin can damarını oluşturan çiftçilerimiz, esnaf
ve sanatkârlarımız, BAĞ-KUR primlerini ödeyemez hâle gelmişlerdir.
Faaliyetlerini sürdürebilmeleri, geçimlerini sağlayabilmeleri için bazı
talepleri bulunmaktadır. Bu bağlamda artan üretim maliyetleriyle, yükselen
faizlerle boğuşan çiftçilerin tarım BAĞ-KUR prim ödemelerinde yaşadığı
zorluklara çözüm üretecek misiniz? Çiftçinin Ziraat Bankası ve tarım kredi
borçlarını iki yıl faizsiz erteleyecek misiniz? Siftahsız dükkân kapatan esnaf
ve sanatkârlarımız mevcut BAĞ-KUR primlerini bile ödeyemezken, fahiş artış
yapılan prim tutarlarını gözden geçirecek misiniz? Ekonominin çarkını döndüren
sanatkârların, esnaflarımızın “BAĞ-KUR prim ödemeleri on iki aylığına
durdurulsun.” çağrısına olumlu yanıt verecek misiniz? Esnaf ve
sanatkârlarımızın “BAĞ-KUR primleri 500 lira olarak sabitlensin.” isteğini
yerine getirecek misiniz? Büyük şirketlere sunulan teşvik prim desteklerini
esnaf ve sanatkârlara verecek misiniz? 
Teşekkür
ederim. 
BAŞKAN
– Sayın Çepni…
MURAT
ÇEPNİ (İzmir) - Teşekkürler Başkan.
19
Aralık 2000, helikopter dâhil ağır silahlar, 10 bin görevli ile eş zamanlı 20
cezaevine yapılan operasyonun tarihi; 30 devrimci vurularak, yakılarak
katledildi, yüzlercesi yaralandı. “Sayım alamıyoruz.” dediler. “Silah var.”
dediler, oysa hepsi yalandı. Tek silahımız devrimci irademiz ve bedenlerimizdi.
Tutsaklar işkenceyle F tipi tecrit cezaevlerine konuldu. Ne devrimcileri teslim
alabildiler ne de direnişi kırabildiler; sorumlular hâlen cezasızlar. Cezaevlerinde
işkence sürüyor. Hesabı mutlaka sorulacaktır. Tüm cezaevi direnişlerinde,
ölümsüzleşen devrimci yoldaşlarımızın anısı önünde saygıyla eğiliyorum. 
BAŞKAN
– Sayın Bayraktutan…
UĞUR
BAYRAKTUTAN( Artvin) – Teşekkür ederim Sayın Başkan.
Sayın
Bakan Artvin Devlet Hastanesinde anjiyo ünitesi olmaması nedeniyle ne yazık ki
herhangi bir operasyon yapılamıyor. Artvin’in herhangi bir ilçesinde kalp krizi
geçiren bir hasta ya Erzurum’a ya Rize’ye ya da Trabzon’a veya diğer illere
naklediliyor. Bu konuda yollarda ölümle alakalı ciddi bir rakam var. Bu konuda,
Artvin Devlet Hastanesinin gerekli donanıma sahip olmasına ilişkin yöre
halkının bir beklentisi var. Bu konuda çalışma yapmayı düşünüyor musunuz? 
Ayrıca,
Muratlı Sınır Kapısı’yla alakalı Gürcistan ile Türkiye arasında bir
uluslararası anlaşma bu Meclisten geçti. Üç dört yıldır, bu konuda, Muratlı’nın
yeniden açılmasıyla alakalı bir beklenti var ama herhangi bir adım atılmadı.
Bunun
haricinde de yine, Batum-Ankara uçak seferlerinin yapılmasıyla alakalı Türk
Hava Yolları konusunda bugüne kadar yaptığımız bütün başvurular sonuçsuz kaldı.
Sizin bu konuda ilgi göstereceğinize inanıyor, teşekkür ediyorum. 
BAŞKAN
– Sayın Komisyon, sorular soruldu, siz mi cevap vereceksiniz?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Bakanımız cevap
verecek. 
BAŞKAN
– Buyurun Sayın Bakanım. 
ADALET
BAKANI ABDULHAMİT GÜL – Teşekkür ediyorum Sayın Başkanım. 
İkinci
yargı paketiyle ilgili Sayın Taşkın’ın soruları oldu. Malumunuz olduğu üzere,
birinci yargı paketi, ceza yargılamalarına ilişkin özgürlüklerin daha da
genişletilmesi, ifade özgürlüğünün daha da güvence altına alınmasına yönelikti,
değerli Genel Kurulun oylarıyla kanunlaştı ve yürürlüğe girdi. Özellikle bu
birinci yargı paketinde ceza usulü düzenlemeleri söz konusuydu. Bunlardan seri,
basit yargılama da 1 Ocak tarihi itibarıyla yürürlüğe girecek ve esasen,
evrensel hukukun genel ilkesi olan eleştiri, haber vermenin suç
oluşturmayacağına ilişkin genel ilke de tahkim edilmiş oldu. Bu konuda
uygulamacılara da dikkat çeken ve istinaf uygulamalarıyla ilgili bazı ifade
özgürlüğünü ilgilendiren suçların, cezaların, bu konudaki yargılamaların
Yargıtaya taşınmasına ilişkin de düzenlemeler yapıldı malum olduğu üzere. 
İkinci
yargı paketinde de genel olarak hukuk usulüne ilişkin düzenlemeler üzerinde
çalışılmakta. Elbette bu, değerli milletvekillerimizin iradesiyle şekillenecek.
Bu çerçevede, önerileri hazırlanan ikinci yargı paketinde, hukuk usulünde
yargılamaların hızlanması, devam eden hukuk yargılamalarındaki 4 milyonun
üzerinde dosyada altı ile sekiz ay arasında, yargılamaların hızlanması söz
konusu ve özellikle yine ticari davaların da ihtisas mahkemesi gibi, her yerde
asliye hukuk marifetiyle görülmesi ve bu anlamda ticari hayatın da olası
olumsuz etkilerden uzaklaşması adına, ticaret mahkemelerinin de il
merkezlerinde bir ihtisas merkezi olarak görülmesi yönünde, yine noterlik
sistemiyle ilgili, yine çocuk teslimiyle ilgili hukuk yargılamaları anlamında
birtakım düzenlemeler, düşünceler söz konusu. 
Keza
vatandaşın devletle mahkemelik olmaması, devletin devletle, idarenin idareyle
mahkemelik olmaması anlamında idari sulh düzenlemesinin de kapsamının
genişletilmesi ve bu konuda idarenin yapmış olduğu işlem ve eylemlerinden
dolayı öncelikle bir masa etrafında bu konunun müzakere edilip
değerlendirilmesine imkân tanıyan bir düzenleme söz konusu. 
Keza,
özellikle bu tüketici ara buluculuğuyla alakalı… Ara buluculuk sistemi çok
başarılı bir şekilde işlemektedir ancak kanunda birtakım düzenlemelere de
ihtiyaç görülmektedir çünkü 2018 ve 2019’da ara buluculuk başarılı bir şekilde,
daha yaygın olarak işleyen bir sistemdir. Bu konuda ihtiyaç duyulan hem kanun
düzenlemeleri hem de tüketici davalarına da bunun teşmil edilmesine ilişkin bir
düzenleme, bir çalışma söz konusudur. Böylece, tüketici hakem dosyalarındaki
işleyen, başarıyla uygulanan sistem yine kendi usulünde devam edecektir ancak
doğrudan mahkemeye gelen, özellikle doğrudan tüm tüketicilerimizin
mağduriyetinin önüne geçecek şekilde bir tüketici ara buluculuğu sistemi de
yine üzerinde çalışılan konu başlıklarından biridir.
Tabii,
bu ve diğer tüm başlıklar Meclisimizin iradesiyle oluşacaktır. AK PARTİ ve
Milliyetçi Hareket Partisinin bu konudaki vereceği desteklerle sistemi, içeriği
daha da zenginleşecektir ama hem uygulama hem akademisyenlerle yapılan
çalışmaların bu anlamda hukuk merkezli, hukuk usulü çerçevesinde devam ettiğini
ifade edebilirim. 
Diğer
konu da, elbette yargı paketlerinin gündemini Türkiye Büyük Millet Meclisi
takdir edecektir, belirleyecektir. Bu konuda kapsamını da yine Türkiye Büyük
Millet Meclisi takdir edecektir. 
Diğer,
Sayın Yalım’ın ifade ettiği hususlarla ilgili… Bildiğiniz gibi, Sayın
Cumhurbaşkanımız bu konuyla alakalı, Simit Sarayıyla ilgili, ilgililerle,
yetkililerle yapmış olduğu görüşmeyi kamuoyuyla da gazetecilerle de paylaştı.
Bu hususta, geçmişteki örneklerde de kamu bankalarının bu anlamda yapmış olduğu
tasarrufların ülkemize getirmiş olduğu sonuçları da ifade ettiler. Bu hususta
hassasiyeti de yine kamuoyuyla paylaşılmıştır. 
ÖZKAN
YALIM (Uşak) – Otobüs firmasıyla ilgili ne düşünüyorsunuz Sayın Bakan?
ADALET
BAKANI ABDULHAMİT GÜL – Diğer hususlarla ilgili de elbette ilgili bakanlıklar,
notlarımızı aldık, yazılı olarak da cevap verecektir. 
Artvin’le
ilgili de Sayın Bayraktutan, ben de notumu aldım, bizzat takip edeceğim. 
Saygıyla
selamlıyorum.
BAŞKAN
– 15’inci maddeyi oylarınıza sunuyorum. Kabul edenler… Kabul etmeyenler…
15’inci madde kabul edilmiştir. 
16’ncı
maddeyi okutuyorum:

Yürütme
MADDE 16- (1) Bu Kanun hükümlerini Cumhurbaşkanı yürütür. 
(2) Türkiye Büyük Millet Meclisi ile ilgili hükümlerini Türkiye Büyük
Millet Meclisi Başkanı, Sayıştay Başkanlığı ile ilgili hükümlerini Sayıştay
Başkanı, düzenleyici ve denetleyici kurumlara ilişkin hükümlerini kendi
kurulları ve/veya kurum başkanları yürütür.

BAŞKAN
– 16’ncı madde üzerine ilk söz, İYİ PARTİ Grubu adına Konya milletvekilimiz
Sayın Fahrettin Yokuş’ a aittir. 
Buyurun.
(İYİ PARTİ sıralarından alkışlar)
Süreniz
on dakika Sayın Yokuş.
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; 2020 yılı merkezi yönetim bütçesinin 16’ncı maddesi üzerine
söz almış bulunuyorum. Hepinizi saygı ve sevgiyle selamlıyorum. 
Malumunuz,
bu bütçe bir saray bütçesi çünkü milyonlarca çalışan ve vatandaş açlık sınırı altında
inim inim inlerken saray harcamalarına biz bu bütçeden 3 milyar Türk lirası
ayırdık. Bu bütçe bir rant bütçesidir, bütçede kamu-özel iş birliğinin dövize
bağlı Hazine garantileri artarak devam ederken halkın geçmediği köprülerden,
geçmediği yollardan ve kullanmadığı havaalanlarından dolayı hatta yatmadığı
hastanelerden dolayı para ödediği bir rant bütçesi. Bu bütçe betona gömülen bir
ekonominin bütçesidir. Bu bütçe tabiidir ki bir faiz bütçesidir, toplam 139
milyar TL faiz ödenecektir. Yani her 100 TL’lik vergi gelirimizin 18 lirası
faizlere gidecektir. Bu bütçe bir borç bütçesidir. Hazinenin 2020 yılı
bütçesindeki borçlanma yetkisine ilave olarak yüzde 5’lik yetki devri de var bu
bütçede yani 154 milyar TL’ye çıkarılan bir borç yükü bütçesidir bu bütçe. 
Bu
bütçe bir vergi adaletsizliği bütçesidir. Türkiye'deki vergi adaletsizliğinin
dünyada bir örneği yoktur. Gazlı içeceklerden, meyve sularından özel tüketim
vergisi alacaksınız amma yatlardan, pırlantalardan sıfır vergi alacaksınız, hiç
vergi almayacaksınız. Yeryüzünde herhâlde böyle bir ülke yoktur, olması da
zaten mümkün değildir. 
2020
yılı bütçesinde maalesef işçi yok, memur yok, emekli yok, esnaf yok, çiftçi
yok, yatırımsa hiç yok. Memura, emekliye, işçiye, kamu işçisine 2020 yılında
tahminî enflasyon kadar artış, enflasyon farkı olursa enflasyon farkı ödenecek
ama bunun dışında hiçbir şey yok. Bunun anlamı şu: Bu saydığım gruplar refah
payı alamayacaklar, resmî enflasyonun dışında bir hakları da yok amma gelin
görün ki vergi dilimleri yüzünden enflasyonun altında ücret alacaklar. Şimdi,
yıllardır Cumhurbaşkanımız, Başbakanlarımız, bakanlarımız “Biz memuru, işçiyi,
çiftçiyi -affedersiniz- emekliyi enflasyona ezdirmedik.” derler. Vallahi
billahi külli bir yalan. Neden? Enflasyon kadar zam zaten sıfır zam. Kaldı ki
memurların, işçilerin yıl içinde yüzde 15 olan vergi dilimi yüzde 20’ye, bazen
yüzde 27’ye çıkıyor maaşlarına göre. Yani vergi dilimlerinin yükselmesi
nedeniyle memurlar, işçiler ne oluyor? Her yıl yüzde 2, yüzde 3, hatta yüzde 4
oranında enflasyonun altında ücrete mahkûm oluyor. Yani siz hâlâ bunu
düzeltemediniz. Kardeşim, çok mu zor? Yani asgari ücretliden vergi almazsınız,
memurun, işçinin vergisini yüzde 15’te sabit tutarsınız ve meseleyi
halledersiniz. O zaman dersiniz ki: “Biz memuru, emekliyi, işçiyi enflasyona
ezdirmedik, resmî enflasyon kadar zam verdik.” Biz de doğru deriz alkışlarız.
Ama doğru olmayanı burada alkışlamamız ne mümkün. 
Değerli
milletvekilleri, bütçede memur yok dedik. Niye dedik? Burada şunu söylüyorum:
Bütçemizin vergi dilimlerinin ne hâle geldiğini, memurların ne büyük sıkıntı
çektiğini zaman zaman anlattım. TÜRK-İŞ’in kasım ayı açlık ve yokluk sınırı
rakamlarını size sunmak isterim: Açlık sınırı 2.578 lira, yoksulluk sınırı
6.850 lira. Yani 2 çocuklu bir aile 2.578 liranın altında ücret alıyorsa açlık
içinde, 6.850 TL’nin altında evine maaş giriyorsa yoksulluk altında. 
Şimdi,
bakalım, bizim ülkemizde şu anda 16,5 milyon insanımız açlık sınırı altında
yaşıyor. 65 milyon insanımız da yoksulluk sınırı altında yaşıyor. Ben
söylemiyorum, TÜRK-İŞ’in rakamları söylüyor. Yine, TÜRK-İŞ’in rakamlarına göre
işçilerimizin kahir ekseriyeti, emeklilerimizin tamamı, memurlarımızın da -çok
şükür açlık sınırı altında kalanı yok ama- yüzde 95’i yoksulluk sınırı altında
ücrete tabi oluyorlar. Emekliler bu bütçede yok. Burada çok tartışıldı,
“Efendim, bin liranın altında emekli maaşı alan yok.” Yalan, koskoca bir yalan.
Yüz binlerce var ama bunu burada söylüyorlar. Nasıl söylüyorlar, gerçekten
şaşırıyorum. Hatta öyle bir şey yaptılar ki dünyada bir örneği yok yani AK
PARTİ iktidarının 2008’de SGK reformu diye milleti, vatandaşı, emekliyi,
garibanı, işçiyi, memuru nasıl aldattığını hepiniz biliyorsunuz. Ne yaptılar
2008’den itibaren? Ne yaptılar biliyor musunuz? Türkiye‘de öyle bir garabet var
ki memur, işçi çalıştıkça yani ne kadar çok çalışırsa o kadar az emekli maaşı
bağlanıyor. Allah Allah! Ya dünyayı tersine mi döndürüyorsunuz siz? Ama sizin
bu garabet işleriniz devam ediyor, dünyada böyle bir şey yok. 2000’den önce
otuz yıl hizmeti olan bir devlet memuru, maaşının yüzde 80’iyle emekli olurken
şimdi otuz yıl çalışacak bir memur, maaşının yüzde 55’iyle emekli olacak. Yani
demem odur ki zaten emekliye, memura, işçiye hep şaşı baktınız, şaşı bakmaya da
maalesef devam ediyorsunuz. 
Gelelim
asgari ücrete: “2020 yılında ne olsun?” Bugünlerde açıklanacak. Hemen Türkiye
İstatistik Kurumu yola çıktı. Dediler ki: “Biz bir hesap yaptık -gerçi
hesaplarının hepsi sakat da- 2.331 lira olsun.” Yani aşağı doğru çekiyorlar,
şimdiden milleti alıştırmaya çalışıyorlar. Kardeşim, elli kere bu kürsüden
söylendi, asgari ücreti vergi dışı yapsanız kıyamet mi kopar? Kayıt dışı oranı
yüzde 40’lara varmış, asgari ücretli çalışanları kayıt altına alsanız kıyamet
mi kopar? Şu ülkede 1 milyondan fazla kayıt dışı çalışan Suriyeliyi, Afganlıyı
bu ülkede çalıştırmaktan vazgeçseniz, ülkelerine gönderseniz kıyamet mi kopar?
(İYİ PARTİ sıralarından alkışlar) Ama nerede! Nerede sizin… Ve zehir zıkkım
olsun diyorum ben, bu ülkede 1 milyon 200 bin yabancı istihdamı yaparak, benim
1 milyon 200 bin vatandaşımı işsiz gezdirenlere bu ülkenin ekmeği zehir zıkkım
olsun diyorum, başka da bir şey demiyorum. (İYİ PARTİ sıralarından alkışlar)
Değerli
milletvekilleri, 2020 yılında vergide yeniden değerleme oranı yüzde 23,7; ne
güzel yani bütün vatandaşlardan -işçi, emekli, memur, çiftçi, dar ve sabit
gelirli- bir yıl içinde yüzde 23,7 artışla vergi alacaksınız. Memura ne
veriyorsunuz? Yüzde 8-9, enflasyon kadar. İşçiye ne veriyorsunuz? Aynı.
Emekliye ne veriyorsunuz? Aynı. Hay sizin adaletinize ya, olmaz olsun
adaletiniz! Bari, azıcık vicdanınız, insafınız varsa aldığınız vergi oranı
kadar işçiye, memura, emekliye zam yaparsınız da biz de buradan sizi
alkışlarız. Asgari ücretliye aynı zammı yaparsanız yine biz buradan sizi
alkışlarız. 
Evet,
bu bütçede köylü yok, çiftçi yok, esnaf yok; yok oğlu yok. Kimin olduğunu ben
söylemeyeyim, bu kürsüden bu bütçenin kimlerin bütçesi olduğunu çok hatip
kardeşimiz söyledi, ben söylemeye gerek görmüyorum.
(Mikrofon
otomatik cihaz tarafından kapatıldı) 
BAŞKAN
– Sayın Yokuş, tamamlamak üzere bir dakika süre veriyorum. 
FAHRETTİN
YOKUŞ (Devamla) - Bu bütçe de yatırım da yok. Bakınız, 2020 yılı, en önemli
projelerden biri olarak bilinen KOP projesinden bahsedeceğim. 2016 yılından
itibaren yeni vilayetler ekledik KOP projesine, vilayet sayımız 8’e çıktı yani
şu anda Konya’nın da içinde bulunduğu 8 vilayete KOP projesiyle ayırdığınız pay
118 milyar lira. Allah’tan korkun ya! 8 vilayete Konya Ovası Projesi’yle 118
milyar ayırıyorsunuz. Zaten Konya’yı susuz bıraktınız, Konya’yı şehir olmaktan
çıkardınız. Türkiye’nin nüfusu son on altı yılda yüzde 26 artarken Konya yüzde
18 artmış yani göç veren bir il olmuş. Konya sahipsiz. Yakınımızdaki
Eskişehir’in nüfusu yüzde 30 artmış, Bursa’nın yüzde 34 artmış ama Konya yüzde
18’de kalmış. Neden? Göç veren bir il olmuş.
(Mikrofon
otomatik cihaz tarafından kapatıldı) 
BAŞKAN
– Selamlayalım.
FAHRETTİN
YOKUŞ (Devamla) – Yani sözümüz şu: Yatırımda da gözünüz yok, işte de gözünüz
yok, aşta da gözünüz yok.
BAŞKAN
– Teşekkürler Sayın Yokuş.
FAHRETTİN
YOKUŞ (Devamla) – Saraya bakıyorsunuz, 5 de müteahhide bakıyorsunuz. Allah sizi
bildiği gibi yapsın! (İYİ PARTİ sıralarından alkışlar) 
BAŞKAN
– Teşekkürler.
Söz
sırası, Milliyetçi Hareket Partisi Grubu adına Adana Milletvekilimiz Ayşe Sibel
Ersoy’da. (MHP sıralarından alkışlar) 
Süreniz
on dakika Sayın Ersoy.
MHP
GRUBU ADINA AYŞE SİBEL ERSOY (Adana) – Sayın Başkan, değerli milletvekilleri;
2020 yılı bütçe görüşmelerinde sona doğru yaklaşıyoruz. Hepimizin yaşadığı
gibi, 2019 yılı ülkemiz için ekonomik anlamda zor bir yıl olarak hafızalarda
yerini alacaktır. 
Küresel
boyutta ekonomik büyümenin yavaşlaması, Amerika Birleşik Devletleri ve Çin Halk
Cumhuriyeti arasında yaşanan ticaret savaşları, petrol ihracatı yapan ülkelerde
yaşanan iç karışıklıklar ve ambargolar nedeniyle yaşanan petrol fiyatındaki
dalgalanmalar, zayıflayan ticaret küresel boyutta tüm ülkeleri olumsuz
etkilerken ülkemiz ekonomisi de tabii ki bu olumsuzluktan üzerine düşeni az ya
da çok almıştır.
Dünya
genelinde merkez bankaları tarafından genişletici para politikaları
uygulamaları ile faiz indirimlerine rağmen dünya ve ülkemiz ekonomisi zayıf
büyümeyle 2019 yılını kapatmaktadır. Şimdi, 2020 ve ilerisi için çalışma vakti.
Ülkemiz ekonomisinin kırılgan yanlarını güçlendirecek tedbirler almak, başta
yürütmenin görevi olsa da yüce Meclisimiz de alacağı kararlarla yürütmenin
yolunu aydınlatmalıdır. Ülke ekonomisi, ekonomik savaşların sürdürüldüğü ve
geçtiğimiz yıl içerisinde yaşayarak öğrendiğimiz gibi, ekonominin silah ve
tehdit olarak kullanılması da dikkate alınarak millî bir mesele olarak
görülmesi gerekmektedir. Unutulmamalıdır ki ekonomi davamız, partilerüstüdür ve
ülkemizin kurulduğu günden bugüne kadar aralıksız süren millî mücadelesinin
vazgeçilemez, ihmal edilemez bir parçasıdır.
Sayın
milletvekilleri, Türkiye Büyük Millet Meclisi Çevre Komisyonuna üye bir
parlamenter olarak izninizle çalışma ve ilgi alanım olan çevre konusu ve Çevre
Bakanlığı hakkındaki görüşlerimi paylaşarak konuşmama devam etmek istiyorum.
Geldiğimiz noktada artık küresel ısınma ve küresel ısınmaya bağlı tehditler
yarının sorunu olmaktan çıkmış, bugünün sorunu hâline gelmiştir. Yaşadığımız
habitat içindeki değişimler gözle görülür ve herkes tarafından kolaylıkla fark
edilebilir olmuştur. İklimlerde yaşanan değişiklikler, barajların ve göllerin
kurumasına, doğal afetlerin artmasına, coğrafya olarak bilmediğimiz yabancı
canlıların görülmesine ve hatta yabancı olduğumuz, daha çok okyanus ülkelerinin
alışık olduğu hortumlarla karşı karşıya kalmamıza neden olmaktadır.
Haber
bültenlerinde ve dünya gündeminde çevre sorunları “küresel ısınma” “karbon
emisyonu” gibi kavramlarla daha sık karşımıza çıkmaktadır. Artık dünyada çevre
ve çevre politikaları ilk sıralara yükselmiş, üretilen ve hatta tüketilen her
şeyin çevreyle uyumlu olması zorunlu hâle gelmiştir. 
Büyüme,
ucuz ham madde, rant ve düşük maliyet gibi gerekçelerle çevreye verilen zararın
insan ve dünyamızda yaşayan diğer canlıların hayatına maliyeti, deniz
seviyesinde yaşanan yükselme ve buna bağlı olarak yaşanan iç ve dış göçler,
biyolojik çeşitliliğin ve gıda güvenliğinin tehdit altında olması artık
yüzleşilmesi gereken sorunlar olarak karşımızda durmaktadır.
Değerli
milletvekilleri, Bakanlık bünyesinde çalışmakta olan personelin özlük
haklarında iyileştirmeye gidilmesi ve bazı hakların tanınması Bakanlığımızın
bekleyen iş sorunları arasında yer almaktadır. Bakanlık bünyesinde çalışan
teknikerlere yapı denetim görevlisi olarak görev verilmesinin sağlanması,
mühendis, mimar, tekniker ve teknisyenlerin diğer kamu kurum ve kuruluşlarına
hazırladıkları proje ve yaklaşık maliyet hesaplarında görev alanlar için “proje
ve bilirkişilik” ücreti adı altında tazminat ödenmesi, il müdürlüklerinde ve
merkez teşkilatında görevde yükselme ve unvan değişikliği sınavlarının periyodik
olarak yapılması gerekmektedir.
Ayrıca,
deprem tahkiki yapılmayan kamu hizmet binalarının bir an önce deprem tahkik ve
incelemelerinin yapılması, deprem yönünden dayanımı düşük binaların yıkılarak
yenisinin yapılması ya da güçlendirme gerektiren binaların güçlendirmelerinin
yapılmasının sağlanması, on üç yıl geçmesine rağmen yayımlanmayan yapım işleri
kontrol yönetmeliğinin günümüz şartlarına uygun olarak yayımlanması gibi birçok
sorun çözüm için beklemektedir. 
Ayrıca,
Bakanlık bünyesinde faaliyet gösteren Tapu ve Kadastro Genel Müdürlüğü, ülkemiz
için coğrafyada varlığımızın ispatı olan tapu kayıtlarını tutmak gibi hayati
bir görevi yerine getirmektedir. Yoğun bir mesai içerisinde gün boyu çalışan
personelin özlük haklarında iyileşme yapmak zorunluluğu da bulunmaktadır.
Çalışanlara döner sermayeden pay verilmesi, her yıl unvan değişikliği sınavı
yapılması, yapılan yoğun mesai sonucunda yapılabilecek olan hataların önüne
geçilmesi amacıyla yeterli miktarda personel alımının sağlanması ve birçok
ekonomik iyileştirme Genel Müdürlüğümüz için çözüm bekleyen konular
arasındadır. 
Bakanlığımıza
ait faaliyet gösteren ülkemizin çehresini değiştirebilecek potansiyele sahip
İller Bankasının hem mevzuat hem de kadro takviyeleriyle, olması gereken, hak
ettiği konuma gelerek, yerel yönetimlere rahatlıkla kaynak aktararak sıfır atık
projesine destek verebileceği tesislerin kurulması, yenilenebilir enerji
santrallerinin kurulması, harcadıkları elektriği üretmesi sağlanarak dünyaya
örnek sıfır karbon salımla şehirleşmeye doğru gidilmesi gibi birçok alanda
çalışabilmesinin önü açılmalıdır.
Yönetim
personeli olarak çalıştırılan personel için eşit işe eşit ücret ve unvan
ilkesinden yola çıkarak uzmanlık haklarının verilmesi, iki yılda bir görevde
yükselme ve unvan değişikliği sınavı açılması ve kıdem farkı, yüksek lisans,
doktora ve yabancı dil tazminatlarının diğer bankalarda olduğu gibi
yükseltilmesi, daha önce defalarca gündeme gelmesine rağmen bir türlü
gerçekleştirilemeyen Yüksek Planlama Kurulu tavan ücret uygulamasından
çıkılması konusu da çözüm beklemektedir. 
Biraz
da güzel şehrim Adana’nın bekleyen sorunlarını dile getirmek istiyorum.
Ülkemizin ileri gelen tarım sahalarından olan ilimizde üreticilerimizin bazı
önemli sorunları çözüm beklemektedir. Başlıca tarım desteklerinin ekim
zamanından önce açıklanması, maliyet kalemlerindeki artış oranının her yıl
artırılması, İmamoğlu Sulama Projesi’nin bir an önce tamamlanması, son yıllarda
Çukurova bölgesinde gelişmekte olan zeytin ve zeytinyağı üretimine gereken
desteğin –teknik desteğin- verilmesi amacıyla araştırma enstitüsünün kurulması,
Çukurova’nın tarım ambarı olan Yüreğir ve Karataş Ovası’nın trafiğinin
rahatlatılması amacıyla Güney Kuşak Çevre Yolu’nun ve Karataş yolunun bir an
önce bitirilmesi için gerekli hassasiyetin gösterilmesini bekliyoruz. 
Ayrıca,
bizim için manevi değeri olan Türk dünyasının Başbuğu Alparslan Türkeş’in adını
taşıyan üniversitemizin yakınında Sarıçam ilçemiz sınırları içinde bulunan
Sofulu çöplüğünün hâlen yoğun yerleşim alanı içinde kalmasının insan yaşamını
olumsuz etkilemesi nedeniyle Bakanlık tarafından daha uygun yere taşınmasının
sağlanması için çalışmaların bir an önce başlaması gerekmektedir. Bakanımızdan
özellikle bu konuyu yakından takip etmesini rica ediyorum. 
Şehrimizi
ilgilendiren bir diğer konu, bu hafta medyada gündeme getirilen, 1968 yılından
bu yana ticari faaliyetlerini sürdüren ve 1987 yılından bugüne ilimizde
üretimini sürdürerek 70’e yakın ülkeye ihracat yapan TEMSA firmasının
bankalarla yaşanan finansal anlaşmazlıktan dolayı zor durumda kaldığı
gerçeğidir. Ne yazık ki 6/12/2019 tarihi itibarıyla 23 Aralığa kadar ucu açık
üretimi durdurma kararı alınmıştır. Korkumuz, sorunun çözülmemesi nedeniyle
1.500 kişilik istihdamın direkt, 12 bin kişilik istihdamın ise dolaylı olarak etkilenmesi
ve işsizlikle yüz yüze kalınmasıdır. Bu noktada istihdam odaklı kredilerle
sorunun çözülmesi, ilave olarak dönem dönem kamu bankalarının geliştirdikleri
yaklaşımların bir benzerinin uygulanarak firmanın nefes aldırılarak çalışmakta
olan vatandaşlarımıza el uzatması gerekmektedir. 
Son
olarak, 2013 yılında tanınan, belediyelerde çalışan sözleşmeli personelin
kadroya alınması uygulamasının da yıl sonuna kadar tekrarlanması gerekmektedir.

Sözlerime
son verirken 2020 yılı bütçemizin vatanımıza, milletimize hayırlı ve uğurlu
olmasını diliyor, yüce Meclisimizi saygıyla selamlıyorum. (MHP ve AK PARTİ
sıralarından alkışlar)
BAŞKAN
– Söz sırası, Halkların Demokratik Partisi Grubu adına Batman Milletvekilimiz
Sayın Ayşe Acar Başaran’a aittir. (HDP sıralarından alkışlar)
Süreniz
on dakika.
HDP
GRUBU ADINA AYŞE ACAR BAŞARAN (Batman) – Sayın Başkan, değerli milletvekilleri;
ben de herkesi saygıyla selamlıyorum. 
Bütçenin
sonuna doğru gelmeye başladık, grubumuz adına çokça eleştiriler yaptık bu
bütçeyle ilgili. Bu bütçenin aslında halkın ihtiyaçlarını karşılamadığı,
birtakım alanları besleyen, savunma sanayisine çok fazla yoğunlaştırılan bir
bütçe olduğunu ifade ettik. 
Ben,
bugün biraz daha kayyumlardan söz etmek istiyorum çünkü bu bizim partimizin en
esaslı gündemlerinden, aslında Türkiye'nin gündemlerinden biri çünkü bitmeyen
bir gündem. Düzenli aralıklarla partimizin belediyelerine kayyum atanıyor, en
sonunda CHP’li bir belediyeye de kayyum atanarak, şu anda Türkiye'de kayyum
atanan belediyelerin sayısı toplamda 32 oldu. Şimdi, arkadaşlar, ben biraz
bunun kronolojik olarak tarihçesini anlatacağım, ne yaşadık buraya geldi, çünkü
yeni bir mesele değildi bu kayyum meselesi, belediyelerin gasbedilmesi, halkın
iradesinin yok sayılması meselesi. 
Önceki
dönem burada olan arkadaşlar hatırlarlar, 5 Nisan 2015 tarihinden sonra
İmralı’da Sayın Öcalan’la yapılan görüşmelerin kesilmesiyle, işte, Kürt
sorununun demokratik yollarla çözümünden vazgeçilmesiyle, müzakere
yöntemlerinden vazgeçilmesiyle tekrar, ülkenin eski kodlarına -maalesef eski
kodlarına- dönerek güvenlikçi politikalarla bu meselenin çözülmesine karar
verilmesinden bir süre sonra 7 Haziran seçimi; 7 Haziran seçiminin kabul
edilmemesi -yani halkın iradesinin ilk gasbı aslında- işte, o gömleğin yanlış
iliklendiği ilk ilik olarak 7 Haziran seçiminin kabul edilmemesi, akabinde 1
Kasım seçimleri ve partimizin sürekli bir biçimde hedef gösterilmesi… Her
konuşmada, yapılan her mitingde, söylenen her cümlede partimiz düzenli
aralıklarla hedef gösterildi, terörize edildi, eski, önceki dönem Eş Genel
Başkanlarımızın aralarında olduğu, Selahattin Demirtaş, Figen Yüksekdağ’ın,
Grup Başkan Vekillerimizin içerisinde olduğu milletvekili arkadaşlarımız
tutuklandı. Binlerce yönetimimiz, yöneticimiz, çalışanımız, belediye eş başkanımız
tutuklandı ve o süreçler içerisinde darbeden bir süre önce -olan arkadaşlar
hatırlarlar- temmuz ayı içerisinde bir torba kanun görüşülüyordu, iktidar
tarafından bu torba kanunun içerisine kayyum meselesi sıkıştırılmak istendi.
Biliyorsunuz, belediyelerde, belediye başkanlarının görevleri nedeniyle -onu da
açıklayacağım birazdan- işledikleri suçlarla ilgili olarak görevlerinden geçici
olarak uzaklaştırılacakları ve meclis içerisinden seçileceğine dair kanun,
Anayasa düzenlemesi beğenilmedi, yeterli görülmedi çünkü bir partinin
belediyeleri gasbedilmek isteniyordu, el konulmak isteniyordu arkadaşlar; bu
bir görevlendirme falan değildi. Sıkıştırılmak istenildi torba kanunun
içerisine, muhalefetten çokça eleştiri geldiği için bu düzenleme geri çekildi. Sonra
15 Temmuz darbe girişimi oldu. Aslında halkın iradesine darbeydi. Mecliste
grubu olan partiler, olmayanlar bunu eleştirdiler, “Bu, halkın iradesine darbe
ve bu darbenin karşısında duracağız.” diye açıklamalar yaptılar. Akabinde -bir
kanun hükmünde kararnameyle- işte o Meclisin iradesinde kabul görmeyen kayyum
düzenlemesi bir kanun hükmünde kararnamenin içerisine eklendi ve ilk kayyum 11
Eylül 2016 tarihinde Batman Belediyesine atandı. Ben o gün belediyenin
içerisindeydim arkadaşlar, gelen güvenlik güçlerinin söylediği cümleyi hayatım
boyunca unutmayacağım, bu, Türkiye demokrasisinin en büyük ayıplarından
biriydi. Geldiler ve dediler ki: “Biz, devlet adına yönetime el koyuyoruz.” Biz
bu cümleyi 1980 darbesinden hatırlıyoruz. 15 Temmuz darbecileri başarılı
olsaydılar belki şu kürsüye gelip “Biz, devlet adına yönetime el koyuyoruz.”
diyeceklerdi. İşte, güvenlik güçleri geldiler ve “Biz devlet adına yönetime el
koyuyoruz.” dediler ve ilk kayyum hikâyesi buradan başladı. 94 belediyemize
kayyum atandı. Tekrar bir seçim geldi, 31 Mart seçimi; bütün baskı, bütün
saldırı, bütün illegalize etme, bütün terörize etme çalışmalarına rağmen, bütün
oyunlara rağmen, güvenlik güçlerinin bir şekilde bölgeye yığılmasına rağmen biz
büyük bir başarıyla 65 belediyeyi tekrar kazandık. Kayyumların karşısında aday
olan belediyelerde de kazandık. Bakın, o çok beğendiğiniz, allandırıp
pullandırdığınız, anlattığınız, belediyelere atadığınız o kayyumlar, gaspçı
kayyumlar, halkın iradesini yok sayan kayyumlar aday oldu ve kaybetti; halk dedi
ki ben kendi temsilcimi seçeceğim ve bu kayyumlar kaybetti. 31 Mart seçiminden
sonra tekrar kayyum hikâyesi başladı. Aslında öncesinden başlamıştı,
Cumhurbaşkanı, İçişleri Bakanı, iktidarın bütün sözcüleri her gittiği alanda
tek bir cümle söylediler “Kazansalar bile biz buralara kayyum atayacağız.”
dediler ve aslında fitili o zamandan başlattılar, hazırlıkları o zamandan
başlattılar ve bugüne getirdiler. 32 belediyemize kayyum atandı arkadaşlar. 
Şimdi,
Anayasa’da ne düzenleniyor bir kere daha hatırlatayım. Şimdi, bize nereden
okuduğumuzu soranlara söyleyeyim: Biz Anayasa’yı okuyoruz, bu Meclisin yok
saydığı Anayasa’yı okuyoruz. Bakın -okuyayım- Anayasa’nın 127’nci maddesinin
-tekrar tekrar hatırlatıp tekrar tekrar okuyacağım- dördüncü fıkrasına göre, bu
kişiler, ancak görevleriyle ilgili suç sebebiyle haklarında soruşturma ve
kovuşturma varsa görevden alınırlar. Peki, İçişleri Bakanlığı ya da iktidar
cephesinden açıklamalar neydi? “Dağa para gönderiyor.” yalanlarını her gün her
platformda söylediler. Peki, böyle bir şeyle ilgili tek bir belge olsa bu görev
suçu olmayacak mıydı? 
Görev
suçu nedir arkadaşlar? Görevi kötüye kullanma, görevi ihmal, rüşvet, irtikap,
bunlar Ceza Kanunu’nda düzenlenen görevi kötüye kullanma suçları değil mi? Tek
bir belediye başkanımızla ilgili olarak rüşvet, irtikap, zimmet, görevi kötüye
kullanma, görevi ihmalle ilgili tek bir suçlama var mı? Yok. Ama o çok
allandırdığınız pullandırdığınız kayyumlar, onların yaptırdıkları
usulsüzlükler, yolsuzluklar fatura fatura, fotoğraf fotoğraf ortalığa saçıldı,
hatta Sayıştay raporlarına bile eklendi. Bakın, sizin kabul etmediğiniz o
Sayıştay raporlarına bile bu kayyumların yaptıkları usulsüzlükler girdi. Asıl
onlar görevi nedeniyle bir suç işlediler. Peki, tek bir adım var mı? Yok. Ne oldu?
Bu, beğenilmedi çünkü mesele bir görev suçu, birilerinin suçlu olması meselesi
değildi. Bütün belediye eş başkanlarımızla ilgili davalar açıldı. Bu davaların
ortak bir özelliğini söyleyeyim arkadaşlar: İftiracı tanıklar. Bütün dosyalarda
istisnasız iftiracı tanıklar var, hepsinde. Bir tanesi, Selçuk Mızraklı’yla
ilgili. İftiracı bir tanık -dört yıldır cezaevinde- seçimden birkaç gün önce,
bir hafta önce, Selçuk Mızraklı’yla ilgili beyanda bulunuyor. Selçuk Mızraklı
tanınmayan bir insan değil arkadaşlar. Milletvekili olduktan sonra tanınan,
belediye eş başkanımız olduktan sonra tanınan bir insan değil. Selçuk Mızraklı
çok iyi bir hekim, Diyarbakır’da da çok iyi tanınan bir insandı. Bu gizli
tanık, dört yıl boyunca hiç aklına gelmiyor Selçuk Mızraklı’yla ilgili iftira
atmak, beyanda bulunmak ama her nasılsa seçimden birkaç gün önce gelip beyanda
bulunuyor. 
Yine
Kezban Yılmaz, Kayapınar Belediye Eş Başkanımız. İktidarın en çok istediği
belediyelerden biriydi. O da seçimden dört beş gün önce bir iftiracı tanık
beyanıyla şu anda tutuklu. Ortak özellik bu arkadaşlar. Hatta bazı iftiracı
tanıkların -bir dosyada 2 tanık var, bakın 2 tanık- kullandıkları cümleler,
verdikleri ifadeler, yanlışlarıyla beraber - bakın cümle dizilimi, bunlar bile
yanlış- motamot aynı. Aynı şey, ikisi aynı şeyi söylüyor ama o kadar aynı şeyi
söylüyor ki kelimenin yanlış dizilimini bile aynı söylüyor. Bu kadar artık
aşılmış bir durumla karşı karşıyayız. 
Bir
de ne yapılıyor arkadaşlar… Bakın, biz dosyaların hepsini tek tek inceliyoruz.
Yok bomboş dosyalar, suç muç yok ortada. Biz “Kürt düşmanı” dediğimizde
şuradan, sıralardan zıplanıyor. Düşmanlıktır bu, halkın iradesine düşmanlık,
tümüne düşmanlık. 
Bakın
belediye eş başkanı görevden alındı diyelim. Hadi velev ki bir görev suçu var
ve görevden alındı. Bakın arkadaşlar, yerel seçimler şöyle bir şeydir ki tıpkı
bu Meclis gibi, bir taraftan Cumhurbaşkanı seçimi bir taraftan Meclis seçimi
varsa, belediyelerde de bir belediye başkanı seçilir. Bir ona oy verirsiniz,
bir de meclise oy verirsiniz. Bakın, belediye başkanını görevden aldınız ama
belediye meclisinin içerisinden seçilmesine izin vermediniz. Bırakın bizim
belediye meclis üyelerimizi sizin belediye meclis üyelerinize de kendi, AKP’li
meclis üyelerinize de kayyum atadınız. Şimdi ben size bir rakam vereyim: Sadece
21 belediyede arkadaşlar, sadece 21 belediyede 493 belediye meclis üyesinden
372’si bizim ve bunlara da siz kayyum atamış oldunuz. Aslında iki defa aynı
şeyi yapıyorsunuz. Ama usul nedir? Velev ki diyelim, velev ki, yok böyle bir şey
ama meclis içerisinden seçilmesi. Hani Anayasa’yla bağlılığınız, bu kanun
Anayasa’ya aykırı ve siz anayasaya aykırı iş yapıyorsunuz. Açık, aleni iş
yapıyorsunuz ve bu devranın da böyle devam edeceğini zannediyorsunuz. 
Bir
şey daha arkadaşlar, son bir şey söyleyeceğim. Bütün partilerde yerel
yönetimlerle ilgili bir birim vardır, bizim de var. Yerel yönetimlerden sorumlu
bir eş genel başkan yardımcımız var, yerel yönetimler kurulumuz var. Tıpkı
diğer partilerde olduğu gibi, siz de nasıl varsa bizde de aynı işleyişle yerel
yönetimlerle ilgili politikaları denetleyen, düzenleyen ve perspektif sunan bir
yerel yönetimler kurulumuz var.
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Başkan, son bir dakika alıp toparlayayım. 
BAŞKAN
– Buyurun.
AYŞE
ACAR BAŞARAN (Devamla) – Bizim resmî çalışan yerel yönetimler kurulumuz… Bir
tanesi de MYK’nin içerisinde olan arkadaşlarımıza, belediye eş başkanlarına bu
yerel yönetimler kurulu soruluyor, bu kişiler soruluyor arkadaşlar. Partimiz
terörize ediliyor, HDP terörize ediliyor, HDP’nin katıldığı toplantılar suç
unsuru. Yerel yönetimler kurulunun toplantısına katılması suç kabul ediliyor.
Yerel yönetimler kurulundan bir arkadaşımızla görüşmesi suç kabul ediliyor.
İşte bunlarla dosyalar hazırlıyorsunuz. Çıkıp o propagandasını yaptığınız
meseleyle ilgili tek bir evrak, tek bir belge sunamadınız. Onun için, biz de
sesimizi ulaştıramazsak da, yandaş medya bütün medyayı kapatmış olsa da
elimizden geldiğince bununla ilgili yalan, yalan, yalan, yalan, külliyen yalan
diyoruz ve bu yalan mutlaka bir gün hakikatin karşısında yenilecek arkadaşlar. 
Teşekkür
ederim. (HDP sıralarından alkışlar) 
BAŞKAN
– Sayın Özkan, bir söz talebiniz var. 
Buyurun.

IV.- AÇIKLAMALAR (Devam)
19.- Denizli Milletvekili Cahit Özkan’ın, Batman Milletvekili Ayşe Acar
Başaran’ın 129 sıra sayılı 2020 Yılı Bütçe Kanun Teklifi’nin 16’ncı maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
CAHİT
ÖZKAN (Denizli) – Sayın Başkan, öncelikle, hatibin kürsüden 15 Temmuz hain FETÖ
darbesiyle bugün Anayasa ve hukuk çerçevesinde Hükûmetimizin almış olduğu
kararları yadsıyor olmasını asla kabul etmediğimizi ifade etmek istiyorum. 
AYŞE
ACAR BAŞARAN (Batman) – Anayasa’ya aykırı. Anayasa demeyin. 
BAŞKAN
– Sayın Başaran, lütfen…
CAHİT
ÖZKAN (Denizli) – Bakınız, 15 Temmuz hain FETÖ darbesini, ne olursa olsun, bu
ülkede alınan Hükûmetin veya yargının veya Parlamentonun bir kararıyla
kıyaslamak asla kabul edilemez. Yahu, 251 vatandaşımız maalesef şehit oldu,
2.731 vatandaşımız gazi oldu.
AYŞE
ACAR BAŞARAN (Batman) – Kınadım ben onu, çarpıtmayın.
SERPİL
KEMALBAY PEKGÖZEGÜ (İzmir) – Darbeyi biz yaşıyoruz, darbe sürüyor. 
BAŞKAN
– Sessiz olalım değerli arkadaşlar. 
CAHİT
ÖZKAN (Denizli) – Meclisimize, millî iradeye bomba atıldı ve maalesef, ülkemiz
âdeta bir karanlık tünele sokulmak istendi. (HDP sıralarından gürültüler) 
BAŞKAN
– Arkadaşlar, sessiz olalım, rica ediyorum.
CAHİT
ÖZKAN (Denizli) – Onun için, 15 Temmuz hain FETÖ darbesiyle, ne olursa olsun,
bir terör eylemiyle millî iradenin, millî irade adına karar veren yargının ve
Hükûmetin kıyaslanması kabul edilemez; bu bir. 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Batman) – Öyle bir şey yok. Siz millî irade değilsiniz. 
BAŞKAN
– Sayın Özkan, bir kez daha bir dakika ilave ediyorum, toparlayın lütfen. 
Buyurun.

CAHİT
ÖZKAN (Denizli) – İkinci olarak, Türkiye demokratik bir hukuk devleti, Anayasa
çerçevesinde kararlar alınıyor. 
AYŞE
ACAR BAŞARAN (Devamla) – Anayasa’ya uygun değil. 
CAHİT
ÖZKAN (Denizli) – Bakınız, bugün Parlamentoda, inanın, aziz milletimizi
yürekten yaralayan ifadeler milletin kürsüsünde ifade ediliyor. Bu, ülkemizin
demokratik kabiliyetinin nereden nereye geldiğinin en güzel göstergesidir. (HDP
sıralarından gürültüler) 
AYŞE
ACAR BAŞARAN (Batman) – Hikâye ya!
BAŞKAN
– Sessiz olalım değerli arkadaşlar. 
CAHİT
ÖZKAN (Denizli) – Yine geçen hafta ifade ettim; bu ülkede 2002’den önce ve
kademeli olarak anayasal reformlar yapıldıkça… 
BAŞKAN
– Toparlayın Sayın Özkan, süreniz bitiyor. 
CAHİT
ÖZKAN (Denizli) – …evveline nazaran partilerin daha az kapatıldığı ve âdeta
bugün demokratik yargı sayesinde parti kapatımının tarihe gömüldüğü bir süreci
yine bu millî iradenin, Parlamentonun iradesiyle gerçekleştirdik. 
AYŞE
ACAR BAŞARAN (Batman) – Aman, kapatmadınız diye şükür mü edeceğiz size?
Kapatmadınız diye “Şükredin.” diyorsunuz. Ayıp ya!
CAHİT
ÖZKAN (Denizli) – Son olarak ifade etmek istiyorum: Bu ülkede bir Kürt
düşmanlığı yoktur…
KEMAL
PEKÖZ (Adana) – Var, var. 
CAHİT
ÖZKAN (Denizli) – …Kürtlerin, Arapların, Türklerin ve Türkmenlerin barışını
tehdit eden bir terör meselesi vardır. Bu terörle mücadeleye devam ediyoruz. 
Teşekkür
ediyorum. (AK PARTİ sıralarından alkışlar) 
BAŞKAN
– Değerli arkadaşlarım, sevgili arkadaşlarım; bakın, tartışmaların olması
doğaldır, ben de onları mümkün olduğunca tolere ederek her siyasi partinin
görüşünü açıklamasına fırsat tanıyorum. Bugün sabah da ifade ettim, çok sayıda
konuşmacı var ve biz bugün bu turları burada bitirmek durumundayız. Diğer
kanunlar olsa, hani “Yarına diğer kanun maddesi kalabilir.” diyebiliriz ama
bugün bunlar bitecek. Dolayısıyla çok sayıda konuşmacı olunca ben konuşmacı
arkadaşlarımıza bugün sadece bir dakika ek süre veriyorum, Grup Başkan
Vekillerimizin söz taleplerini karşıladığım zaman onların da bir artı bir söz
haklarını bugün uyguluyorum. Herkesin anlayışlı olması gerekir. Herkes konuşmak
istediğinde söz alacaktır ve biz onları uygulayacağız. Hepimiz birbirimizi
anlayarak bugünkü çalışmaları tamamlayacağız. 
Buyurun
Sayın Oluç. 
20.- İstanbul Milletvekili Hakkı Saruhan Oluç’un, 15 Temmuz darbe
girişimini kınama bildirisinin altında imzalarının bulunduğuna, iktidarın 20
Temmuzda OHAL ilanı yaparak attığı darbe adımının karşısında yer aldıklarına,
kayyum atamalarının Anayasa’nın 127’nci maddesine aykırı olduğuna ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, öncelikle bir şeyi hatırlatmak istiyorum. 15 Temmuz darbe girişimini
o gün bu Parlamentoda olan partilerin hepsi birlikte kınadı. Bizim de ilk
kınama bildirisinin altında imzamız vardır Halkların Demokratik Partisi olarak
dolayısıyla bu konuda bir demagoji yapmaya gerek yok. Bunu bir kenara koyalım
ama 20 Temmuzda sizin OHAL ilanı yaparak attığınız darbe adımının biz
karşısında yer aldık, onu da söyleyelim. Çünkü OHAL’in nasıl bir siyasi darbeye
dönüşeceğini o gün anlattık, anlatmaya da devam edeceğiz. Bunu bir kenara
koyalım. 
İkincisi;
efendim, kayyum atamalarının hepsi Anayasa’nın 127’nci maddesine aykırıdır.
Açık, net, tartışmasız. Hiç eğip bükemezsiniz, çok açık bir şekilde Anayasa’ya
aykırıdır bu atamalar. İkinci olarak bunu da söyleyelim. 
Üçüncüsü;
şimdi, kayyumları hep tartışmaya devam ediyoruz. Bakın, ben bir örnek
vereceğim.
(Mikrofon
otomatik cihaz tarafından kapatıldı)
BAŞKAN
– Sayın Oluç, bir dakikada toparlayın. 
HAKKI
SARUHAN OLUÇ (İstanbul) – Bir dakikada toparlıyorum efendim. 
Mardin
kayyumu, eski Mardin Valisi, Dersim’de AKP İl Başkanı gibi çalıştığı için yedi
ay on beş gün hapis cezasına çarptırıldı, bu Vali, Mardin’deki Vali. Ne yaptı?
2009’da seçimlerde beyaz eşya dağıttı sizin için.
CAHİT
ÖZKAN (Denizli) – İhtiyaç sahiplerine… 
HAKKI
SARUHAN OLUÇ (İstanbul) - Şimdi hapis cezasına çarptırıldı, sonra siz onu
aldınız çeşitle illere atadınız. O vali, o illerde de makam arabası skandalları
yarattı. Onu da yazalım bir kenara. Sonra Mardin’e geldi Vali oldu, şimdi
kayyum, bir sürü sahte fatura çıkardı “hediye yaptım” diye İçişleri
Bakanlığına, sizin genel başkanınıza. Hediyeleri aldınız mı diyoruz? Cevap yok.
Almadınızsa adam sahte fatura çıkarmış diyoruz, cevap yok. Hediyeleri birlikte
seçerken çekilmiş fotoğraflar var, cevap yok. İşte bu Mardin Valisi sizin
kayyumunuz. İşte hırsızlık, yolsuzluk buradan kaynaklanıyor. Bunu anlatıyoruz,
bak bir tane örnek. 
(Mikrofon
otomatik cihaz tarafından kapatıldı)
HAKKI
SARUHAN OLUÇ (İstanbul) – Geri kalanını vakit olmadığı için anlatamıyorum.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Söz sırası Cumhuriyet Halk Partisi Grubu adına İstanbul Milletvekilimiz Sayın
Aykut Erdoğdu’ya aittir. (CHP sıralarından alkışlar)
Süreniz
on dakika Sayın Erdoğdu.
CHP
GRUBU ADINA AYKUT ERDOĞDU (İstanbul) – Sayın Başkan, değerli milletvekilleri;
2020 yılı Bütçe Kanunu’nun yürütme maddesi üzerine söz aldım. Hepinizi bu
vesileyle saygıyla selamlıyorum. 
Bu
konuşmam içerisinde Türkiye ekonomisinin durumunu, Türkiye ekonomisinin
durumuyla ilgili -“AK PARTİ” diyeceğim ama AK PARTİ değil çünkü AK PARTİ,
sadece bir parti- saray yönetiminin ne yapmak istediğini, neyi yapamadığını ve
Türkiye ekonomisindeki bu durumun nasıl çözüleceğine ilişkin tavsiyelerimi
paylaşacağım. 
Değerli
arkadaşlar, “Bütçe, halkın bütçesidir.” diyoruz. Halk neye bakar? Halk, bir
işsizliğe bakar, pahalılığa bakar, borcuna bakar, gelirine bakar. Bu halkı
ilgilendirir. Onun için rakamları takla attırarak durumu değiştirmek çok mümkün
değil. 
Birinci
mesele şu: Türkiye’de çok yüksek bir işsizlik var, resmî rakamlara göre 13,8; 4
milyon 600 bin kişi ama gerçek rakamlar yüzde 22,1 yani 8 milyon işsizimiz var.
Detaylarını anlatamıyorum ama emin olun, gerçek işsizlik açıklanan işsizlik
değil, 8 milyon işsizlik var. 
“Pahalılık
meselesi” deyince “enflasyon” demektir bu. Enflasyon şimdi yüzde 10,5’e indi,
25’li seviyelerden indi, hâlâ çok yüksek. İkisine birlikte baktığınızda da
“Sefalet Endeksi” diye dünyada bir şey ölçülüyor; sadece bizde değil, her yerde
ölçülüyor. Biz, Sefalet Endeksi’nde dünyada ilk 5’teyiz. Halkımızın durumu,
üzücü bir şekilde, dünyanın ekonomik olarak en sefil ilk 5 ülkesinden, 5
milletinden biri hâline getirildi. 
Değerli
arkadaşlar, bir diğer mesele büyüme. Büyümeyi görüyorsunuz, artık sıfıra
yaklaştı. Türkiye’yi hiç kimse yönetmese yüzde 5 bir kapasitesi var, yüzde 5
büyür. Nasıl başarıldı bilmiyorum ama sıfır büyümeyle devam ediyoruz. Zaten
büyüme sıfırken enflasyon bu kadar yüksekse de buna sürünme hâlinin başka bir
hâli, İngilizcesiyle “slumpflasyon” deniliyor yani hem sürünüyoruz hem
enflasyon var. Nasıl başarılıyor? Zaten başarması çok zor olduğu için böyle bir
ad konulmuş durumda. 
Bir
de tabii, vatandaş borcuna bakıyor. Vallahi, Türkiye’de herkes, her kurum, her
şey borçlu, devlet borçlu. Yeni parayla 1 trilyon 260 milyar TL devletimizin
borcu var; eski parayla, bunu ben bilmiyorum yani öyle bir rakam bulunamadı.
KOBİ’lerin 608 milyar TL borcu var; eski parayla -bunu biliyorum- 608 katrilyon
borcu var. Vatandaşın 579 milyar TL yani 579 katrilyon borcu var; kredi kartı,
konut kredisi ve diğer kredileri. Dış borcumuz 446 milyar dolar ve on yedi
yılda yabancıya 170 milyar doların üzerinde faiz ödedik.
Peki,
gelirimiz ne âlemde diye baktığımızda, son beş yılda gelirimiz reel anlamda baş
üstü düşüyor; en son, 2014 yılında 934 milyar dolardı, şimdi geldik, 734 milyar
dolar oldu. 12.100 dolar civarından bugün geldiğimiz noktada 8.900 dolara düştü
kişi başı millî gelirimiz yani gelirimiz sürekli azalıyor. Bu kürsüden sürekli
“İşte, sosyal yardımlarda böyle yaptık, şöyle yaptık.” diye açıklamalar var,
yoksul sayımız on yıldır 16 milyon. Bu kadar sosyal yardım varsa bu kadar fakir
niye var? 16 milyon bir rakam değil; 16 milyon birey yoksul, fakir, kırılıyor
yoksulluktan. Açlık sınırı 2.100 lira, asgari ücret 2.020 lira. 673 liranın
altında geliri olanların yani yeşil kartlı dediğimizin sayısı 9,6 milyon
kişidir. Bin liranın altında maaş alan dul ve yetimlerin sayısı da 842 bin
kişi. 
Yani
Türkiye’de durum kötü. Peki, Hükûmet ne yapıyor? Bu durumdan çıkabilmek
amacıyla Hükûmet… İki tane zorluğu var: Bir taraftan, durgunluğu aşmak zorunda
yani ekonomiyi canlandırmak zorunda; diğer taraftan, mali istikrarı sağlamak
istiyor. Şimdi, ikisi arasında bir çelişki var. Durgunluktan kurtulmak için ne
yapması lazım? Tüketimi ve yatırımı artırması lazım. Yatırım artmıyor çünkü
insanlar korkuyor. Burada Sayın Fethi Açıkel’e referans gösteriyorum, az sonra
zamanım kalırsa anlatacağım. İnsanlar yatırım yapmıyor, kurumlar yatırım
yapmıyor çünkü arkadaşlar, yeni rejimden, yeni sistemden ve yeni düzeninizden
korkuyorlar. Bir kere, bunu sizinle de paylaşalım ki beraber çözebilme yeteneği
olabilsin. Ne yapıyoruz biz de? Bu durgunluğu aşabilmek için iki şey yapıldı:
Bir, kamu bütçesinden inanılmaz bir açık verildi. Bakın, bu Parlamentoda 80
milyar yetki verildi, açık 125 milyara çıktı 2019 bütçesinde ama 125 milyar
bize görünen. Merkez Bankasından 46 milyar aldılar, kefen parası; tarihte
hiçbir zaman hiçbir hükûmet almadı. Merkez Bankasından kâr alınırdı ama Merkez
Bankasından fahiş bir kâr alındı. Bu arada şunu da parantez içinde söyleyeyim
-izleyen varsa Merkez Bankasından, bilsinler- Merkez Bankasının nasıl fahiş kâr
ettiği konusunda çok ciddi şüphemiz var. Kamu Bankalarıyla yapılan döviz
işlemleri ve diğer işlemlerinde şüphelerimiz var. Artı, bir seferlik gelir, tek
seferlik gelir bedelli askerlik, üzerine imar affını koyduğunuzda bütçe
açığının normalde 200 milyara yakın olması gerekiyordu. Şimdi şöyle bir
uyanıklık yapıyorlar -buradan da Bakanı uyarıyorum, Bakan burada yok ama- 2019
tahakkuklarını 2020 yılına atarak buradaki YEP’in hedefine yakın bir bütçe
açığı vermeye çalışıyorlar. Ya, bugün verirsiniz, yarın ne yapacaksınız? Şimdi,
200 milyar lira açık verilmesine rağmen Türkiye'de büyüme hâlâ sıfır. 
Peki
gelecek sene ne olacak? 139 milyar lira bütçe açığı koymuşlar, başarılamaz
göreceksiniz. Seneye burada konuşacağız, başaramayacaklar. İki sebepten
başaramayacaklar: Birincisi, şimdi ekonomiyi canlandırmaya çalıştıklarında
başlarına ne geliyor? Yatırım olmadığı için, katma değeri yüksek üretim
olmadığı için cari açık artıyor. İkinci aşamada ne oluyor? Tüketim arttığı için
enflasyon artmış oluyor. Yani, bir taraftan, ekonomiyi canlandırmanın bedeli
var. Mali istikrara yöneldiklerinde ne oluyor? Mali istikrara yöneldiklerinde
ise ekonomi bir anda frene basıyor, ekonomi bir anda düşüyor, bu da işsizliği
çok artırıyor. Peki, buldukları çözüm? İlk çözüm istatistiklerle oynamak. Ya
bir kere, istatistiklerle oynadığınız bir yerde ekonomiyi yönetemezsiniz.
Doktor olduğunuzu düşünün, yanlış bir tansiyon cihazı kullanıyorsunuz, şeker
ölçme cihazınız yanlış, hastaya nasıl doğrusunu vereceksiniz? Ve bu işte, millî
gelir hesapları yanlış yani yükseltmeye çalışıyorsunuz, bir de 2002’yi küçük
düşürmek için… Gerçi Milliyetçi Hareket Partisi cevap versin, ben değil ama…
Ayıp yani 2002 yılını kötü göstermek amacıyla bu millî gelir manipülasyonu çok
yanlış, detayına giremiyorum.
İkinci
meseleye geldiğimizde, işsizlik hesabınız yanlış. İşsizlik yüksek görünmesin
diye istihdama katılım oranıyla oynuyorsunuz. En kötüsü enflasyon hesabınız
yanlış. Ya arkadaşlar, 40-50 milyon kişi -çalışan, emekli- enflasyona göre maaş
zammı alıyor. Enflasyonu düşük açıklamak, bu insanların maaşlarından almak
anlamına geliyor. Yazık, günah. Enflasyonda sürekli mal sepeti değişiyor.
Sigaranın fiyatı artıyor, bir de bakıyorsunuz sigaranın ağırlığı düşmüş. Niye?
Vatandaş sigarayı mı bıraktı? Hayır. Tütün kullanımından satışlara kadar düşen
bir şey yok ama dert, enflasyonu düşük göstermek. Ve bu sayede siz bir de şunu
yapıyorsunuz. Merkez Bankasını, tarihinde görülmemiş bir şekilde manipülasyon
şüphesi olan işlemlerin içine sokuyorsunuz. Yani Merkez Bankası “swap” dediği
işlemlerle, döviz rezervleri manipülasyonuyla kur üzerine baskı tutuyor, bunun
için de kamu bankalarını kullanıyor. Herkes bunu biliyor, herkes bunu
konuşuyor. Böyle olmasına rağmen, sizin kura bu kadar bastırmanıza rağmen,
herkes bunu bildiği için de kimse dövizini bozmuyor. Bankalarda 220 milyar
dolar park etmiş. Ya bunlar batacaklar korkusuyla kimse dövizini bozmuyor.
Geldiğimiz nokta neresi? Ekonomimiz başüstü gidiyor. Çözemiyorsunuz arkadaşlar,
çözememenizin sebebini söyleyeyim mi? Çok büyük kaynağa falan gerek yok. Yani
yine Fethi Açıkel’e referans göstererek söylüyorum. Bizim üç krizimiz var;
demokrasi krizi, dış politika krizi, bunların doğurduğu ekonomik kriz.
Demokrasi ve adalet yoksa bir ülkede, o ülkede yatırım bekleyemezsiniz, yok
zaten. Lütfen bütün makroekonomik göstergelere şu başkanlık tartışmasından
sonra bakın, nasıl başüstü gittiğimizi göreceksiniz. 
Değerli
arkadaşlar, güçler ayrılığı yoksa, hukukun üstünlüğü yoksa, yargı bağımsızlığı
yoksa yani anayasasız kalmışsak -şu an anayasasızız- ekonomiden hiçbir şey
beklemeyin. İkincisi, toplumsal gerginlik bu kadar yüksekse -toplumsal
gerginliğin içini açayım; bir, Kürt-Türk tartışması; iki, Alevi-Sünni
gerginliği; üç, muhafazakâr-laik karşılaşması olduğu sürece- ve bu kutuplaşma
aştığı sürece ne yaparsanız yapın bu işin içinden çıkamayız. Bu ülkeye
güvenerek kimse yatırım yapmaz. 
Bir
diğer mesele dış politika meselesidir. Bu kadar komşusuz kalırsanız, bu kadar
kavga ederseniz, bir taraftan ihracat kanallarını mahvedersiniz… Şu an Suriye
kavga, İran kavga, Avrupa’yla ilişkilerimiz karışık, Rusya’ya ne olduğu belli
değil, ABD’yle karışık durumdayız ve bunların sonucunda ihracatımız olması
gerekenden son derece az, bu kadar kur yükselmiş, ihracatta hemen hemen hiçbir
artış yok veya çok küçük artış var. İthalat meselesine baktığınızda,
ithalatınız son derece pahalı. Demek ki dış politikayı gerdiğiniz sürece sizin
buradan çıkma şansınız yok. 
(Mikrofon
otomatik cihaz tarafından kapatıldı) 
AYKUT
ERDOĞDU (Devamla) – Sevgili Başkanım, tamamlayabilir miyim. 
BAŞKAN
– Tabii, bir dakika ekliyorum.
Buyurun.
AYKUT
ERDOĞDU (Devamla) – Çok teşekkür ederim.
Yani
komşusuz kalmışsanız “Heyt!” diye herkese bağırıyorsanız sizin de ekonomimizin
de başüstü gitmesinden başka bir şey yok. 
Peki,
nasıl çıkacağız buradan? Arkadaşlar, çevreci -çok önemli-kapsayıcı ve kalkınma
anlayışına dayanan -bakın, büyüme anlayışına demiyorum, büyüme ile kalkınma
arasında çok ciddi bir fark var- yeni bir modele geçmek lazım ve bu yeni
modelin ilk adımı erken seçim olmak zorunda. Bunu niye söylüyorum? Çünkü siz
çok yoruldunuz, çünkü sizin getirdiğiniz sistemi taşımanız mümkün değil. Yani
“Tayyip Bey çok değişti; Allah’ım CHP’yle, HDP’yle, İYİ PARTİ’yle çok iyi
ilişki kuruyor, hadi bakalım bu iş düzelir mi?” diyorsanız, gerçekten düzelmez.
Onun için memleketin hayrına olan şey bir an önce erken seçim yapmaktır. Erken
seçim yaptıktan sonra da geçmiş dönem ve bu dönemin bütün hatalarını görerek,
anayasal düzen bir fren-denge mekanizması üzerine kurulduktan sonra, öncelikle
toplumsal huzursuzlukları beraber azalttığımız bir dönem. Bunu hiçbir maliyete
katlanmadan yapabiliriz. Ulusal çıkarlarımızı düşündüğümüz bir dış politika,
çevreyi düşündüğümüz bir kalkınma anlayışı ve yüksek katma değerli üretim diye sadece
kodlarını vereyim.
Hepinizi
saygıyla selamlıyorum. (CHP sıralarından alkışlar) 
BAŞKAN
– Şahıslar adına söz taleplerini karşılıyorum. 
ERKAN
AKÇAY (Manisa) – Sayın Başkan…
BAŞKAN
– Buyurun.
IV.- AÇIKLAMALAR (Devam)
21.- Manisa Milletvekili Erkan Akçay’ın, İstanbul Milletvekili Aykut
Erdoğdu’nun 129 sıra sayılı 2020 Yılı Bütçe Kanun Teklifi’nin 16’ncı maddesi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Erdoğdu, partimizin adını da zikretmek suretiyle “İyi, hoş da buna Milliyetçi
Hareket Partisi cevap versin.” dedi. Milliyetçi Hareket Partisi olarak, Meclis
Genel Kurulunda yılda en az üç dört defa bu hususlara ilişkin görüşlerimizi de
ifade ediyor ve gereken cevabı da veriyoruz. Bu 57’nci Hükûmet döneminde
yapılan birtakım mali ve finansal reformlara ve diğer bütün reformlara ilişkin
ziyadesiyle bilgi de verdik. Şunu ifade edeyim: Hep bu yeni sistem eleştirisi
yapılıyor. Güçler ayrılığı da var, yönetimde istikrar, temsilde adalet ilkesi
de gerçekleşmiş durumda. 
Siyasi
istikrarın olduğu bir ülkede bu tür erken seçim tartışmalarını ben doğru da
bulmuyorum. Hem “Bizim böyle bir önerimiz, talebimiz yok.” diyor Cumhuriyet
Halk Partisi ama bir taraftan da tekerleme hâlinde sürekli bu seçim
söylemlerini bu şekilde ifade ediyorlar. 
Diğer
bir husus da Sayın Başkan, şimdi bu TÜİK verileri çok eleştiriliyor hesaplama
yöntemlerine ilişkin.
(Mikrofon
otomatik cihaz tarafından kapatıldı) 
BAŞKAN
– Bir dakika daha ekliyorum, bitirin lütfen.
ERKAN
AKÇAY (Manisa) – Tabii bu eleştirileri saygıyla karşılarız fakat şuna dikkat
çekmek istiyorum, ben de Sayın Erdoğdu’ya bunu hatırlatmak istiyorum: Şimdi bu
TÜİK verilerini yerden yere vuranlar -sendikaların açıkladığı verilerle aşağı
yukarı benzeri rakamlar- onlar da bu TÜİK verilerinin dışında farklı bir veri
ortaya koymuş değiller. Sendikaların çalışanların harcamaları üzerinden
hesapladıkları açlık ve yoksulluk sınırı rakamları bir yılda TÜRK-İŞ’e göre
yüzde 7,2; DİSK’e bağlı BİRLEŞİK METAL-İŞ’e göre yüzde 7,7 artmış. KAMU-SEN’e
göre 4 kişilik bir ailenin gıda, barınma harcamaları bir yılda yüzde 8,5;
TÜRK-İŞ’e göre de bekâr bir çalışanın yaşama maliyeti bir yılda yüzde 7 artmış.
(Mikrofon
otomatik cihaz tarafından kapatıldı)
BAŞKAN
– Tamamlayalım. 
ERKAN
AKÇAY (Manisa) – Artık süremizi zorlamıyorum Sayın Başkan, burada bırakıyorum.
Teşekkür ederim.
BAŞKAN
– Ben çok teşekkür ederim Sayın Akçay buna riayet ettiğiniz için. Buna bugün
ihtiyacımız var o yüzden, yoksa bizde hiçbir zaman süre sıkıntısı yok. 
Sayın
Erdoğdu, siz de lütfen kayıtlara geçmesi için bulunduğunuz yerden bir cümleyle
ifade edin.
AYKUT
ERDOĞDU (İstanbul) – Sayın Başkan, tabii ki bir cümle değil bir dakikayla ifade
etmem gerekiyor. 
BAŞKAN
– Buyurun.
AYKUT
ERDOĞDU (İstanbul) – Öncelikle şunu söyleyeyim; istatistiklerle ilgili sadece
benim kaygım yok, dünyanın bütün finans kuruluşlarının, Türkiye’nin saygın
iktisatçılarının kaygısı var. İkinci mesele, Erkan Bey’e şunu hatırlatayım;
yani biz sendikaların çoğunun bağımsız olduğunu düşünmüyoruz ama sendikalar
enflasyonu ölçmüyor. Sendikalar, ölçülmüş enflasyon ve birtakım mal sepeti
üzerinden açlık ve yoksulluk hesaplıyor. Mesela diyelim ki orada bir elektronik
telefonun hesabı yok ama peynirin hesabı var. Enflasyon hepsinin birlikte olan…
Teknik bir bilgi vereyim.
Diğer
meseleye gelince. “Kuvvetler ayrılığı var.” deniliyor. Ben bunu vatandaşın
takdirine bırakıyorum ama vatandaşın takdirine bırakırken bir şeyi
hatırlatıyorum, hep seçim sandığı tartışması yapılıyor. Seçimin sonucuna
güvenmek için kaliteli bir demokrasi gerekir. Adalet ve Kalkınma Partisindeki
arkadaşlarım şuna inanıyorsa “Biz adil yarıştık.” mesela “Biz referandumda adil yarıştık ve sonuç böyle.” diyorsa ona
da diyecek bir şey yok. Vicdanlarınıza havale ediyorum. 
Erkan
Bey’e de teşekkür ediyorum. 
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, şimdi şahıslar adına söz taleplerini karşılayacağım.

İlk
söz, şahıslar adına Elâzığ Milletvekilimiz Sayın Sermin Balık’a aittir. (AK
PARTİ sıralarından alkışlar) 
Süreniz
beş dakika. 
SERMİN
BALIK (Elâzığ) – Sayın Başkan, değerli milletvekilleri; 2020 Yılı Merkezi
Yönetim Bütçe Kanun Teklifi’nin 16’ncı maddesi üzerinde şahsım adına söz almış
bulunuyorum. Gazi Meclisimizin siz değerli milletvekillerini ve aziz
milletimizi saygıyla selamlıyorum. 
Yaklaşık
on günden beri Meclis kürsüsünde neredeyse konuşulacak her şey konuşuldu,
söylenecek her şey söylendi. Biz duble yollardan, köprülerden, viyadüklerden,
hızlı trenlerden, havaalanlarından bahsettik, “gurbet” kavramını
kaldırdığımızı, uzakları yakın ettiğimizi anlattık. İHA’lardan, SİHA’lardan,
millî ve yerli silahlardan, yerli tanklarla güvenlik sistemimizi tamamen yerli
ve millîleştirme sevdamızı anlattık. Ancak hiç şüphesiz ki on yedi yıllık
iktidarımızın en büyük kazanımlarından biri, en büyük başarılarından biri insan
hayatına dokunmamız oldu. 
Kıymetli
milletvekilleri, siz çaresizlik nedir bilir misiniz? Ben bilirim. 1995 yılında,
daha 50 yaşındaki babasının vefatını sindirememişken, üzüntüsünü yaşayamamışken
İstanbul’da bir özel hastaneden babasının cenazesini alma mücadelesini vermiş
insanlardan biriyim. Hastane yönetimi parayı, o günkü ücreti peşin istediği
için… Ücret derken de bugünkü gibi aradaki fark ücretinden bahsetmiyorum, ancak
2 araba ve 1 ev satılarak ödenen bir ücretten bahsediyorum. Babasının
cenazesini alabilmek için mücadele etmiş bir insanım ben. 
Evet,
1995 yılında, benim şehrimde, aziz şehrimde yeterince hastane olmadığı için,
yoğun bakım üniteleri yetersiz olduğu için biz bu acıyı yaşamak zorunda kaldık.
Ancak günlerden beri yerden yere vurduğunuz, eleştirdiğiniz şehir hastaneleri
var ya, onlardan bir tanesi benim şehrimde yapıldı. O hastanenin yapımının her
aşamasında olduğum için kendimle ve Hükûmetimle onur ve gurur duyuyorum. (AK
PARTİ sıralarından alkışlar) Benim şehrime yapılan 1.038 yataklı bir
hastaneden; 2 helikopter ambulansın inebileceği, yalnızca Elâzığ’a değil, bütün
bölgeye hizmet eden 5 yıldızlı otel niteliğinde, çok iyi sağlık hizmeti
alınabilen, bununla birlikte, yalnızca bir tek epikriz raporuyla Türkiye’nin
her yerinden hasta sevki yaptığımız, dünyanın her yerinden Türkiye’ye hasta
getirdiğimiz bir sağlık sisteminden bahsediyorum ben bugün. 
ARSLAN
KABUKCUOĞLU (Eskişehir) – Kaç hasta geldi Elâzığ’a?
SERMİN
BALIK (Devamla) – Bugün annelerin ve babaların evlatlarını tedavi ettirebilmek
için hastane koridorlarında çaresizce beklediği bir Türkiye’den değil,
evlatlarının annelerinin, babalarının cenazesini alabilmek için mücadele ettiği
bir Türkiye’den değil, artık evde sağlık hizmetinin verildiği büyük Türkiye’den
bahsediyorum ben size. (AK PARTİ sıralarından alkışlar) 
Yine,
daha önceden engelliler engelimiz, yaşlılar yükümüz, çeşitli sebeplerle
ailelerinin bakamadığı çocuklarımız “bana ne”lerimiz olmuşken biz, bugün, tüm
dezavantajlı kesimlere hem sağlık hizmeti hem bakım hizmeti hem de sıcacık bir
yuva verdik. Artık yaşlılarımız yalnızca ömürlerini doldurmak için değil,
hayatlarının son baharını huzur içinde yaşamak için bizim evlerimizdeler,
devlet güvencesi altındalar. Artık, eski adı “Çocuk Esirgeme Kurumu” olan,
bugün yalnızca ismini değil, iç işleyişini de değiştirdiğimiz, sevgiyle
muhabbetle, hayata umutla bakan çocukları yetiştirdiğimiz sevgievlerimiz var
bizim. 
MURAT
ÇEPNİ (İzmir) – Ensar Vakfı gibi değil mi?
SERMİN
BALIK (Devamla) – Yaşlılarımızın ölümü beklediği değil, huzur içinde yaşadığı
huzurevlerimiz var bizim. 
Ve
yine, benim bölgem Doğu ve Güneydoğu Anadolu’da bugün eğer Diyarbakır Anneleri,
Diyarbakır aileleri evlatlarını PKK terör örgütünden korkmadan
isteyebiliyorlarsa, PKK’ya rağmen yüksek
sesle yüz sekiz günden beri mücadele edebiliyorlarsa ve Tunceli’de, Munzur’da,
eşsiz sularında jet ski gösterileri yapılabiliyorsa, Hakkâri’nin dağlarında
artık çatışma sesleri değil, çocuk sesleri duyulabiliyorsa bu, doğu ve
güneydoğuda insanların AK PARTİ Hükûmetine duydukları güvendir. AK PARTİ’nin
yaptığı hizmetler yüzündendir. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Balık. 
SERMİN
BALIK (Devamla) – Yine, çocuklarımızın birbirinden ayrıştırıldığı, bir katsayı
garabetini biz Hükûmetimiz döneminde aştık ve çocuklarımızı, gençlerimizi
eşitledik. 
Sayın
milletvekilleri, velhasılıkelam, yüce Meclisimizde günlerden beri üzerinde
hararetle tartıştığımız bu bütçe, artık, siyasi, askerî ve ekonomik
platformlarda oyun kurucu olma niteliği kazanan büyük Türkiye’nin bütçesidir.
Bu bütçe, zalimlerin mezalimine uğrayan, yaşam hürriyeti Türkiye’den gelecek
destek ve şefkat eline bağlı olan mazlumların bütçesidir. Bu bütçe,
Filistin’in, Suriye’nin, Arakan’ın, Bayır Bucak Türkmenlerinin bütçesidir. (AK
PARTİ sıralarından “Bravo” sesleri, alkışlar) 
Bu
bütçe, muhalefet partilerinin günlerden beri bize dikte etmeye, insanlarımıza
anlatmaya çalıştıkları gibi sarayların, kişilerin değil, egemenliğin kayıtsız
şartsız sahibi olan aziz bir milletin bütçesidir. (AK PARTİ sıralarından
“Bravo” sesleri, alkışlar) 
Hepinizi
saygı ve muhabbetlerimle selamlıyorum. (AK PARTİ sıralarından alkışlar) 
BAŞKAN
– Sayın Bayraktutan, bir söz talebiniz oldu. Kısa bir değerlendirmenizi alalım.
Buyurun.

IV.- AÇIKLAMALAR (Devam)
22.- Artvin Milletvekili Uğur Bayraktutan’ın, Elâzığ Milletvekili Sermin
Balık’ın 129 sıra sayılı 2020 Yılı Bütçe Kanun Teklifi’nin 16’ncı maddesi
üzerinde şahsı adına yaptığı konuşmasındaki bazı ifadelerine ve Türkiye'nin
gerçeklerinin farklı olduğuna ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan. Tabii, kısa bir
değerlendirme.
Sayın
milletvekili hastanelerle alakalı bir değerlendirme yaptı. Biraz önce sorduğum
soruda Sayın Bakana da arz etmiştim durumu. Başka bir Türkiye gerçeği
anlatılıyor. Benim seçim bölgem Artvin’de hastalar en ufak bir operasyonda,
örneğin bir kalp rahatsızlığı geçiriyorlar… Bakın, biraz önce “Trabzon”
demiştim, “Rize” demiştim, ”Erzurum…” Geçen ay Tokat’a sevk edildi hastalar.
Başka bir Türkiye anlatılıyor Türkiye’de. Bizim insanlarımız yollarda ölüyor,
ambulanslar durduruluyor. Siz, hiç, yakınınızı ambulansla
başka bir ile götürüyorken hastanın kalbinin durduğunu, ambulans şoförünün
durup, arka kapıyı açıp sonra da “Başınız sağ olsun!” dediğini yaşadınız mı?
Ben yaşadım. Başka bir Türkiye’yi anlatmayın lütfen. O nedenle, Türkiye'nin
gerçekleri daha farklı.
Teşekkür
ederim. (CHP sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Şahıslar adına ikinci söz Giresun Milletvekilimiz Sayın Necati Tığlı’ya
aittir.
Buyurun.(CHP
sıralarından alkışlar) 
Süreniz
beş dakika Sayın Tığlı. 
NECATİ
TIĞLI (Giresun) – Teşekkür ederim Sayın Başkan.
Değerli
milletvekilleri, iktidara göre bu ülkede yaşanan her şeyin bir suçlusu var.
Ekonomi dış güçlerin suçu, faiz bankaların, işsizlik lobilerin, pahalılık
marketlerin, terör muhalefetin, intihar edenin, taciz ve tecavüz ise kadınların
suçu! (CHP sıralarından alkışlar) Aslında her şeyin tek suçlusu var, Adalet ve
Kalkınma Partisi. 
“Her
şeyi biz biliriz.” diyen AK PARTİ iktidarına, Soma’da tekmelenen vatandaşı,
yargıya müdahaleyi, tekrarlatılan seçimleri, din istismarını ve her
sıkıştığınızda “Halkın teveccühüyle iktidara geldik.” sözünüzü ama o teveccühe
layık olamadığınızı, mühürsüz oyları saymanızı, seçim odalarını basmanızı,
yandaş medyayla vatandaşı kandırmanızı, seçilenlerin yerine kayyumlar
atamanızı, şehitler için toplanan paraları iç etmenizi, işsizleri, yoksulları,
intiharları görmezden gelmenizi ve "Allah’ın lütfu" diye tabir
ettiğiniz darbeleri hatırlatıp özelleştirmeler üzerine devam etmek istiyorum.
(CHP sıralarından alkışlar) 
On
yedi yıllık AK PARTİ iktidarında birçok kurum yandaşlara altın tepside sunuldu.
62 milyar dolarlık özelleştirme yapıldı ama yatırım yapılmadı. 50 milyon doları
bahane ettiniz, 20 milyar dolarlık Tank Palet Fabrikasını Katarlılara, BMC
Grubuna verdiniz ama bizim sorularımıza cevap vermediniz. Gözünüzü şimdi de
Varlık Fonuna ve Merkez Bankası kaynaklarına diktiniz.
Ülkemizde
çoğu çalışan asgari ücrete yakın bir ücret alıyor yani aç çünkü açlık sınırı
2.103 lira. Ama Hazine ve Maliye Bakanı çıkıp “Bu ay öncekinden, sonraki ay da
öncekinden iyi olacak.” diyerek hem pembe masallar anlatıyor hem de vatandaşla
dalga geçiyor; ayıptır. İktidarınız bunlara çözüm bulacağı yerde bütçeyi
patronların emrine sunuyor ve bunun adına “2020 yılı Türkiye bütçesi” diyor,
eğer yerseniz.
Bu
bütçede kadın yok, çocuk yok; öğretmenler nerede? Ama kredisini ödeyemeyen
öğrenciler icra dairesinde. Bu mudur yediğiniz ekmeği üreten çiftçiye reva
gördüğünüz bütçe?
Hasta
garantisi verdiğiniz sağlık sisteminde insanlar ölüyor. İçinde doktor olmayan
şehir hastaneleri deva yeri değil dert yeri olmuş durumda. Sizin sağlık
sisteminizde hastalar tedavi olacağı hastaneyi değil, gömüleceği mezarlığı
seçebiliyor. Peki, bu mudur onlara layık görülen bütçe?
Bu
ülkede kadınlar katledilirken yürütmeye bağlı olan mahkemeler cinayeti değil,
kadının neden o saatte dışarıda olduğunu, oraya neden gittiğini sorguluyor.
Aslında sorgulanması gereken, kadını ötekileştiren söylemler, hedef gösteren
açıklamalar, uygulanmayan kanunlar ve yapılan eylemlerdir. (CHP sıralarından
alkışlar) 
Bunlar
sorgulanmayınca yürütmenin esiri olmuş yargıya nasıl güvenebiliriz? Yargı ne
zaman yürütme organından bağımsız olursa işte o zaman bu ülkeye adalet ve hukuk
gelecektir. İktidar ve Sayın Cumhurbaşkanı ne zaman Anayasa’yı yok sayarak
kanun yapmaktan vazgeçerse işte o zaman bu bütçe halkın bütçesi olacaktır.
Hepimiz
Anayasa’ya göre bu vatan ve milletin haklarını korumak için yemin ettik ama
gelinen noktada, sizlerin ettiği yemin, sanki bu milletin hakları için değil,
AK PARTİ Genel Başkanının hakları için yapılmış gibi.
Değerli
arkadaşlar, bu bütçe, ne beni ne sizi ne de vatandaşı koruyan bir bütçedir. Bu
bütçe, ülkeyi yürütenlerin zengin edildiği bütçedir. Bu bütçe, emeğin, alın
terinin ve toplanan vergilerin halka küfür edenlere peşkeş çekildiği bütçedir.
(CHP sıralarından alkışlar) Kısacası, bu bütçe, yürütme bütçesidir.
Sarayın
yaptığı bu bütçeyi Meclis kabul edecek olsa bile, aydın Türk kadını,
geleceğimiz olan gençler, asgari ücretliler, öğretmenler, sağlıkçılar,
emekliler, işçiler, memurlar ve biz Cumhuriyet Halk Partili milletvekilleri
olarak bu bütçeyi kabul etmiyoruz, bu bütçeyi onaylamıyoruz, bu bütçeye sonuna
kadar “hayır” diyoruz. 
Son
olarak, saray iktidarına 31 Martta sarı kart gösteren halkımız artık VAR
odasında. VAR, Türk futboluna yeni geldi; hakem, pozisyonu göremediği zaman,
yanlış karar verdiği zaman VAR odasına girer, ondan sonra doğru kararı verir.
Halkımız daha sonra, 23 Haziranda iktidara bir sarı kart daha gösterdi. 
(Mikrofon
otomatik cihaz tarafından kapatıldı) 
NECATİ
TIĞLI (Devamla) – Sayın Başkanım…
BAŞKAN
– Tamamlayın.
NECATİ
TIĞLI (Devamla) – Tezgâha, dümene, yolsuzluklara “Dur!” demek için VAR odasına
giren halkımız, ilk genel seçimlerde AK PARTİ’ye kırmızı kartı gösterecek,
evine gönderecek. (CHP sıralarından “Bravo” sesleri, alkışlar)
HASAN
ÇİLEZ (Amasya) – Evimiz burası, Meclis.
NECATİ
TIĞLI (Devamla) – O oturduğunuz sıralarda Cumhuriyet Halk Partisi kadroları oturacak.
HASAN
ÇİLEZ (Amasya) - Gelin yer değiştirelim.
NECATİ
TIĞLI (Devamla) – Grup Başkan Vekilimiz halkın bütçesini anlatacak. (CHP
sıralarından alkışlar)
SALİHA
SERA KADIGİL SÜTLÜ (İstanbul) – Helal!
NECATİ
TIĞLI (Devamla) – Sizler bu ülkenin geleceğini nasıl görüyorsunuz ben
bilmiyorum ama ben bu ülkenin geleceğinde… (AK PARTİ ve CHP sıralarından
gürültüler)
BAŞKAN
– Sessiz olalım değerli arkadaşlar.
NECATİ
TIĞLI (Devamla) – AK PARTİ’yi görmüyorum, tek adam rejimini görmüyorum.
BAŞKAN
– Selamlayalım Sayın Tığlı, süreniz bitiyor.
NECATİ
TIĞLI (Devamla) – Gördüğüm tek şey; özgür, demokratik, bağımsız bir Türkiye’yi
yöneten Cumhuriyet Halk Partisi iktidarıdır.
Genel
Kurulu saygıyla selamlıyorum. (CHP sıralarından “Bravo” sesleri, alkışlar)
HASAN
ÇİLEZ (Amasya) – Sayın Başkanım, değerli arkadaşım biraz oturabilir, müsait
burası. Bakın, yanımız boş, oturabilir rahatlıkla. Gel, on dakika otur.
CAHİT
ÖZKAN (Denizli) – Sayın Başkan…
BAŞKAN
– Değerli arkadaşlar, önce bir sessizlik sağlayalım, herkes otursun yerine.
Rica ediyorum değerli arkadaşlar, akışımızı bozmayalım.
Buyurun
Sayın Özkan.
IV.- AÇIKLAMALAR (Devam)
23.- Denizli Milletvekili Cahit Özkan’ın, Giresun Milletvekili Necati
Tığlı’nın 129 sıra sayılı 2020 Yılı Bütçe Kanun Teklifi’nin 16’ncı maddesi
üzerinde şahsı adına yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan, hatibin kürsüden grubumuza ve
milletin bütçesine dair yaptığı bütün ithamları reddediyoruz ancak bu
ithamların içerisinde bir tanesi var ki mutlaka gerçek anlamda
değerlendirilmesi gereken bir husustur, o da şudur; bakınız hatip ne diyor: “15
Temmuz darbe teşebbüsünü Allah’ın lütfu olarak gören bir anlayışınız var.”
Neden dedik? Niçin dedik? Bakınız, FETÖ darbecileriyle mücadeleye başladığımız
andan itibaren… Ne zaman mücadeleye başladık? 30 Mart 2011’de. Zekeriya Öz’ün
özel yetkisi kaldırıldığında maalesef büyük ithamlarla karşılaştık.
MUSTAFA
ADIGÜZEL (Ordu) – Biz yıllardır mücadele ediyoruz be!
CAHİT
ÖZKAN (Denizli) – Adalet Bakanlığının teklifi üzerine verilmişti.
CAVİT
ARI (Antalya) – 2010 referandumunda “evet” diyen sizsiniz Sayın Başkan.
CAHİT
ÖZKAN (Denizli) – İki: Yine 7 Şubat 2011’de MİT krizi yaşandığında bu ülkede
MİT mensuplarının yargılanmasını Başbakanın iznine bağlayan yasal düzenlemeyi
getirdiğimizde maalesef destek bulamadık. 
Yetmedi,
Yargıtaya üye seçiminde yaş sınırının 40’a çıkarılmasına dair kanun teklifi
FETÖ darbecileriyle mücadele bağlamındaydı.
(Mikrofon
otomatik cihaz tarafından kapatıldı)
BAŞKAN
– Sayın Özkan, bir dakika daha ekliyorum, tamamlayın bir dakikada.
CAHİT
ÖZKAN (Denizli) – Bakınız, bu mesele değerlendirilmesi gereken bir mesele; bu,
öyle üzeri kapatılacak bir mesele değil. (CHP sıralarından gürültüler)
BAŞKAN
– Arkadaşlar, sessiz olalım, rica ediyorum.
CAVİT
ARI (Antalya) – 2010’da referandumda ne oy verdiniz?
SALİHA
SERA KADIGİL SÜTLÜ (İstanbul) – 2010 referandumunda…
BAŞKAN
– Değerli arkadaşlarım… Sayın Kadıgil… Sayın Arı…
CAHİT
ÖZKAN (Denizli) – Hemen arkasından, Balyoz, Ergenekon kumpas mağdurlarının
tahliyesiyle ilgili, haksız tutukluluklara son verilmesiyle ilgili alınan
kararlarda 4 ayrı yargı paketi çıkarıldı, maalesef destek bulamadık. (CHP
sıralarından gürültüler) 
BAŞKAN
– Sayın Özkan Genel Kurula hitap edin.
Susalım
değerli arkadaşlar.
CAHİT
ÖZKAN (Denizli) – Sayın Başkan, ben bu meselenin arkasındayım. Bu meselede,
maalesef, sayın Cumhuriyet Halk Partisi veya Grup Başkan Vekilleri konuşuyor
olsa, böylesi bir tepkiyle karşılaşılsa asla müsaade edilmez.
Bakınız,
FETÖ darbecileriyle mücadele bağlamında…
BAŞKAN
– Tamamlayın Sayın Özkan, süreniz bitiyor.
CAHİT
ÖZKAN (Denizli) – Efendim, müsaade ederseniz… Ben kürsüden istemedim. 
Böyle
bir ithamı kabul edemeyiz.
BAŞKAN
– Bir dahaki sefere devam ederiz ama…
CAHİT
ÖZKAN (Denizli) – Hayır, ben kürsüden istiyorum efendim o zaman.
BAŞKAN
– Ama başladınız Sayın Özkan, rica ediyorum.
Az
önce Sayın Akçay ne kadar suhuletle…
CAHİT
ÖZKAN (Denizli) – Ama bakınız, müsaade edin, bu işi vuzuha kavuşturalım.
Bakınız,
Cumhurbaşkanımızın bu meseleye ilişkin yaptığı açıklama…
(Mikrofon
otomatik cihaz tarafından kapatıldı)
CAHİT
ÖZKAN (Denizli) – “4 FETÖ’cü darbeci yargıcın, savcının görevden alınmasıyla
ilgili alınan kararda ‘saray yargısı’ denildi.” Arkadaş, milletin iradesine
kumpas kuranlarla ilgili bir düzenlemeydi. Tekrar ifade ediyorum.
MUSTAFA
ADIGÜZEL (Ordu) – Referandum da düzenlemeydi.
BAŞKAN
– Değerli arkadaşlar, rica ediyorum.
Tamamlayın
Sayın Özkan.
CAHİT
ÖZKAN (Denizli) – MİT Kanunu’yla ilgili yapılan düzenleme, Yargıtay
üyelikleriyle ilgili yapılan düzenleme, HSYK düzenlemeleri, haksız
tutukluluklara son verilmesiyle ilgili adli kontrol düzenlemesi, bakınız, 17
Aralıktan önce FETÖ’yle mücadele bağlamındaydı.
MUSTAFA
ADIGÜZEL (Ordu) – Yargıya referandumla… 
CAHİT
ÖZKAN (Denizli) – Sayın Cumhurbaşkanımız dedi ki: “Biz milletin iradesine sahip
çıkmak için mücadele verirken yanımızda destekçi bulamadık.” (CHP sıralarından
gürültüler) 
BAŞKAN
– Sayın Özkan, lütfen toparlayın.
SALİHA
SERA KADIGİL SÜTLÜ (İstanbul) – Sayın Başkan, Millî Güvenlik Kurulu size bunu
söyledi…
BAŞKAN
– Arkadaşlar, bir sessiz olun.
CAHİT
ÖZKAN (Denizli) – Bu hain terör örgütünün ne kadar tehlikeli bir terör örgütü
olduğunu anlatmaya çalışıyor, anlatamadım. 
BAŞKAN
– Toparlayın Sayın Özkan.
CAHİT
ÖZKAN (Denizli) – İşte hain FETÖ darbecilerinin tüm ihaneti ortaya çıktığı için
“Allah’ın lütfu.” dedi. Maalesef duyuluyor ki hâlâ birileri anlamamış.
Teşekkür
ediyorum. (CHP sıralarından gürültüler) 
UĞUR
BAYRAKTUTAN (Artvin) – Başkanım…
BAŞKAN
– Değerli arkadaşlarım, Sayın Kadıgil, Sayın Arı; bakın, sizlerden rica
ediyorum. Burada partiyi temsil eden arkadaşlarımız kendi görüşlerinizi
partiniz adına açıklamakla ehliyetli. 
MUSTAFA
ADIGÜZEL (Ordu) – Yanlışı düzeltmemiz lazım Başkanım.
BAŞKAN
– Bir saniye…
Değerli
arkadaşlarım, öyle herkesin konuşmasıyla burada bir müzakereyi yürütemeyiz. 
UĞUR
BAYRAKTUTAN (Artvin) – Sayın Başkanım…
BAŞKAN
– Sayın Uğur Bayraktutan, bir saniye lütfen.
Değerli
Grup Başkan Vekillerimiz ya da onların yerine olan temsilci arkadaşlarımız,
sabahtan beri uyguladığımız bir süreci tekrar hatırlatıyorum: Grup Başkan
Vekilimize tartışmalarında söz vereceğim ama 1+1, lütfen ona uyarak yapın. 
Sayın
Akçay’a ben az önce teşekkür ettim çünkü kendisi konuşması bitmediği hâlde ona
nezaket gösterdi. Bu uygulamayı farklı devam ettirmem mümkün değildir.
Sayın
Bayraktutan, siz de lütfen düşüncelerinizi kısaca izah edin ve soru-cevap
işlemine geçelim.
24.- Artvin Milletvekili Uğur Bayraktutan’ın, Cumhuriyet Halk
Partililerin her dönem bir yol göstericisinin olduğuna ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Başkan, sizinle o gece beraberdik, Sayın Adalet Bakanıyla da beraberdik. 15
Temmuz akşamı, bu hain darbe girişiminin olduğu akşam bu Parlamentoya ilk gelen
3 milletvekilinden biriyim. Parlamento Başkanı İsmail Kahraman’a “Tutanakları
açın” dedim. Görüntüleri çıkarttı ve “Haklısın.” dedi. Kendi buraya da
gelebilir, bize bağlanabilir. İlk gelen 3 milletvekilinden biriyim. O gece
buraya gelme amacımız… Siz de oradaydınız, Sayın Adalet Bakanıyla beraber yerin
altında bir sığınakta ölümü bekledik. O gece bu Parlamentoya Recep Tayyip
Erdoğan’ın bekasını savunmaya gelmedik arkadaşlar, bu Parlamentoya Gazi Mustafa
Kemal Atatürk’ün “En büyük emanetim.” dediği Meclisi savunmaya geldik bu
alçaklara karşı. (CHP sıralarından alkışlar) 
Şimdi
şunu ifade edeyim: Biraz evvel Sayın Grup Başkan Vekili çok heyecanlıydı. Keşke
bu aynı heyecanı Ali Tatar öldüğünde de ortaya koysaydınız. (CHP sıralarından
alkışlar) 
Bakın,
cumartesi günü Karşıyaka Mezarlığı’na gideceğiz. İnsanlar hayatlarıyla bedel
ödediler. Burada hamaset yapmayla bu bedel ödenmez.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bayraktutan.
UĞUR
BAYRAKTUTAN (Artvin) – Bitiriyorum Değerli Başkanım.
Bizim
her dönemde yol göstericimiz olmuştur, Cumhuriyet Halk Partililerin. Bizim
bazen yol göstericimiz İsmet İnönü olmuştur, bazen Deniz Baykal olmuştur,
şimdiki yol göstericimiz Kemal Kılıçdaroğlu’dur. Bizim, tarihteki yol
göstericimiz her zaman sarı saçlı, mavi gözlü dev adam olmuştur. (CHP
sıralarından alkışlar) Ama Cumhuriyet Halk Partililerin yol göstericisi -17-25
milat olarak değil- hiçbir dönem bu sümüklü olmamıştır.
Teşekkür
ediyorum. (CHP sıralarından alkışlar)
BAŞKAN
– Sayın Özkan, siz de toparlayıp bitirin artık. Soru-cevap işlemine geçelim.
Buyurun.

25.- Denizli Milletvekili Cahit Özkan’ın, FETÖ darbecilerine karşı
yapılan mücadeleyi itibarsızlaştırmanın doğru olmadığına ilişkin açıklaması
CAHİT
ÖZKAN (Denizli) – Sayın Başkan, bu tartışma çok yapılacak ama tarihin yargılamasından
da geçecek. Tarih, zaman ve aziz milletimiz yargıladığı zaman en güzel cevabı
her zaman verdi ve vermeye de devam ediyor.
Bakınız,
demek istediğim, ifade etmek istediğim, bu FETÖ darbecileriyle, ihanet terör
örgütüyle yapılan mücadelede bu mücadeleyi itibarsızlaştırmak doğru değil.
Sayın Cumhurbaşkanımızın bu ihanet odaklarıyla yaptığı mücadelenin, derin ve
paralel yapılarla verdiği mücadelenin ehemmiyetini vurgulamak için ifade ettim.

Sayın
Cumhurbaşkanımız, bu ülkenin Genelkurmay Başkanı hain FETÖ darbecileri
tarafından tutuklandığı zaman, çıkıp meydanlarda ne dedi? “Bu milletin
Genelkurmay Başkanına, bu devletin Genelkurmay Başkanına terör örgütü lideri
diyemezsiniz.” dedi. Birileri yine dedi, “Yargıya da müdahale ediliyor.” dedi.
UĞUR
BAYRAKTUTAN (Artvin) – “Ordu bağırsaklarını temizliyor.” dediler. 
BAŞKAN
– Toparlayalım Sayın Özkan.
CAHİT
ÖZKAN (Denizli) – Arkadaş, bu milletin Anayasa’sının, hukuk sisteminin
koruyucusu kollayıcısı olacak ve bu görevde mücehhez… 
(Mikrofon
otomatik cihaz tarafından kapatıldı)
BAŞKAN
– Sayın Özkan, bir dakika daha ilave ediyorum, toparlayın, bitirelim lütfen.
CAHİT
ÖZKAN (Denizli) – Anayasa’yı korumakla mücehhez olan Sayın Cumhurbaşkanımızın
bu iradeyle, bu millî iradeyle yan yana vermiş olduğu mücadelede biz isterdik
ki hep beraber olalım. Ben, biraz önce tarihsel süreci anlatırken 17 Aralığı
vurguladım. Bakın, onun öncesine ona tekaddüm eden dönemde yapılan yasal
düzenlemelere ve Hükûmetimizin başı olarak Sayın Cumhurbaşkanımızın
konuşmalarına vurgu yaptım. Onun için burada, “Milletimize kastedenlerle -AK
PARTİ olsun olmasın- mücadeleyi beraber yapalım.” diyen Sayın
Cumhurbaşkanımızın ortada bir iradesi vardı.
Teşekkür
ediyorum.
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Şimdi soru-cevap işlemine geçiyoruz.
Sayın
Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Sorum
Adalet Bakanımıza olacak: Sayın Bakanım, Cumhurbaşkanımız riyasetinde
açıkladığınız Yargı Reformu Strateji Belgesi… (CHP sıralarından gürültüler)
BAŞKAN
– Sayın Taşkın, bir saniye… 
Arkadaşlar
rica ediyorum... Soru-cevap işlemine geçtik. Değerli arkadaşlar, rica
ediyorum...
Sayın
Taşkın, sürenizi yeniden başlatıyorum, lütfen siz baştan başlayın.
ALİ
CUMHUR TAŞKIN (Mersin) – Teşekkür ederim Sayın Başkan.
Sorum
Adalet Bakanımıza olacak: Sayın Bakanım, Cumhurbaşkanımızın riyasetinde
açıkladığınız Yargı Reformu Strateji Belgesi yargı camiası ve milletimizin
tamamında büyük bir heyecan uyandırmıştır. Ardından, Türkiye Büyük Millet
Meclisi tarafından çıkarılan yargı paketleriyle uygulama süreci başlatıldı.
Yargı reformu kapsamında hukuk eğitimi konusunda şimdiye kadar neler yapıldı,
önümüzdeki süreçte neler yapılacak? 
Teşekkür
ederim.
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Sayın
Bakan, eminim ki burada bütün milletvekilleri, milletimizin büyük bir çoğunluğu
ve sizler, artan çocuk istismarı vakalarından, artan kadın cinayetlerinden
rahatsızsınızdır, hepimizin vicdanı sızlıyor. İmzaladığımız bir uluslararası
Birleşmiş Milletler Çocuk Haklarına Dair Sözleşme var, imzaladığımız İstanbul
Sözleşmesi var, yıllardır yayınlanan kadına yönelik şiddetle mücadele eylem
planları var, yine, sizin yayınladığınız reform paketleri var ama tam tersine,
bu olumsuz vakalar gün geçtikçe artıyor. Bunun sebeplerini tespit ediyor
musunuz? Bu sözleşmeler, sözleşmelerin öngördüğü çocukların üstün yararını
öngören kanuni düzenlemeler, uygulamalar, koordinasyon, kurumlar arası iş
birliği, farkındalık yaratmak, zihniyet dönüşümü; bunların hepsi sizin eylem
planlarınızda da var. Bunları gerçekten uygulamayı düşünüyor musunuz? Ne zaman…
(Mikrofon
otomatik cihaz tarafından kapatıldı)
BAŞKAN
– Sayın Özdemir…
SİBEL
ÖZDEMİR (İstanbul) – Teşekkürler Sayın Başkan.
Sayın
Bakan, Yargı Reformu Strateji Belgesi paketleriyle yargı sistemine güveni tesis
etmek, sorun alanını ortadan kaldırmak adına önemli bir beklenti oluştu. Siz
reformun iyi, doğru uygulanmasıyla amacına ulaşacağını söylediniz, “En iyi
reform en iyi uygulamadır.” Dediniz; çok doğru. Ancak Bakanlığınızın reform
stratejisiyle ortaya koyduğunuz yaklaşım ile uygulama arasında; genel
iktidarın, özellikle İçişleri Bakanlığının, bazı kamu kurumlarının kimi
uygulamaları, söylemleri ile yaşanan somut olaylar arasında tezatlıklar
mevcuttur. Bu durum ulusal düzeyde reform stratejisinin amacına ulaşmasını
engellediği gibi, bir AB Komisyonu üyesi olarak AB düzeyinde siyasi
kriterlerden en önemli geri gidişin yaşandığı “yargı” “adalet” “özgürlükler”
başlıklarında ilerleme çabası içinde olduğumuzu maalesef savunamıyoruz.
Bakanlığınızın ortaya koyduğu bu reform stratejisinin uygulamaya yansıması ve
eylem-söylem ikilemini aşmak için daha somut, farklı adımlar gerekmekte,
beklenmektedir. 
(Mikrofon
otomatik cihaz tarafından kapatıldı)
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – Adalet Bakanı Sayın Abdulhamit Gül’e sormak isterim:
Geçen günlerde yaptığınız açıklamada önemli uyarılarda bulunarak “Yargı hiçbir
grubun değildir. Bir daha bu ülkeyi hiçbir grubun, hiçbir oluşumun eline teslim
etmeyeceğiz, bu konuda sonuna kadar mücadele edeceğiz.” dediniz. Bu konudaki
düşünceniz yargı dışındaki tüm kurumlar için de geçerli midir? Buradan şunu
söylemek isterim: Devletin kurumlarına sadece FETÖ değil, hiçbir tarikat
sirayet etmemelidir. Bu anlamda, Nakşibendi tarikatının önemli isimlerinden
dedeniz molla Muhammed Emin Er’in manevi önderliğinde kurulan Hayra Davet Vakfı
üzerinden savunma sanayisinde ASELSAN, TAI ve HAVELSAN’da kadrolaşmaya da karşı
mısınız? Zira, devletin en önemli kurumları olan Savunma Sanayii, ASELSAN ve
TAI’deki tarikatçılardan bunalan çip uzmanları, mühendisler yurt dışına
transfer olmaktadır. ASELSAN, TAI’nin öne çıktığı, büyük üretimler yaptığı
savunma sanayisinde Türkiye'nin dışa bağımlılıktan kurtulmaya başladığı bu
süreçte buradan beyin göçü yaşıyoruz. Bu durumu nasıl karşılıyorsunuz? 
Teşekkür
ederim.
BAŞKAN
– Sayın Çelebi…
MEHMET
ALİ ÇELEBİ (İzmir) – Teşekkürler Sayın Başkan.
227
terör gazimizin emekli maaşı kesildi. Devletimiz terörle mücadelede yaralanıp
gazi olanlardan çalışabilir durumda olanlara bir iş hakkı vermektedir. Her
malul gazi aynı zamanda engelli bir vatandaşımız olduğundan, 5510 sayılı
Kanun’un 28’inci maddesi gereği devletin engelli vatandaşlarımıza sağladığı
erken emeklilik hakkından yararlanmaktaydı, bu hakkı elinden aldınız. Şimdi,
protezli gazim, tek gözü olmayan gazim, uzuv kaybı olan gazim on yedi, on sekiz
sene çalışarak emekli olabilecekken emekli olamıyor, “60’lı yaşlara kadar
çalışın.” diyorsunuz. Geçim sıkıntısı yaşıyorlar, işlerine tekrar dönme hakları
yok, malul sayılmadan önceki sigortalı olarak geçen süreleri de silindi. Ne
yapacaklar? Defalarca uyardım: 2330 sayılı Kanun’un 4’üncü maddesindeki ikinci
fıkranın son cümlesini metinden çıkarmanız gerekiyor. Onu çıkarmıyorsunuz ama
gazilerimizin canını çıkarıyorsunuz diyorum.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Sayın Bakan, buyurun.
ADALET
BAKANI ABDULHAMİT GÜL - Teşekkür ediyorum.
Sayın
Başkan, değerli milletvekilleri; hukuk eğitimi konusunda Yargı Reformu Strateji
Belgemizde çok önemli düşünceler ve yol haritası, izlekler söz konusu çünkü
Türkiye’de hukuk sorunun temelinde nitelikli hukukçu sorununun da olduğunu
düşünüyoruz. Yani yargıya güvenin gelecekte artmasının en temel taşlarından
biri, bu konudaki hukuk eğitiminin de önemli mesafeler katetmesi noktasındaki
çabadır. Özellikle, kontenjanların fazla olması, öğrenci sayısının fazla
olması, hukuk fakültelerinin fazla olması bu konuda hukuk eğitiminin kalitesini
düşürmektedir; inancımız, düşüncemiz, teşvikimiz bu yönde. Ve bunun üzerine
YÖK’le yapmış olduğumuz görüşmeler çerçevesinde de, şu anda, hukuk
fakültelerine, giriş başarı ortalaması 190 bine kadar olanlar girebiliyor. Ama
bu hukuk fakültesinden mezun olanlar, yarın, bir savcının iddianamesine, bir
mahkemenin ilamına, bir tutuklamaya, bir tahliyeye, bir mülkiyet hakkına
sebebiyet verecek kararlar verebiliyor. O yüzden, bu kontenjanın daha makul bir
sürede olması hususunda bizim 75 bin, en fazla 100 bin yönündeki talebimiz son
olarak 125 bin olarak kabul edilmiştir ve 2020 üniversite giriş sınavında ilk
olarak uygulanacaktır. İlk 190 bine girenler hukuk fakültesine girmeyecek, ilk
125 bine girenler hukuk fakültesine girecektir. Bu, hukuk eğitiminin kalitesi
adına önemlidir ve belki birçok üniversitenin, hukuk fakültesini açmış
üniversitelerin de bu kararla beraber -ilk 125 bine, kontenjana giremeyeceği
için- kapanacağı ve bu konuda bir takım tedbirleri almaları gerektiği sonucu
çıkacaktır. Belki hukuk fakültesine girebilecek 15 bin-20 bin kişi
giremeyecektir çünkü daha nitelikli olması lazım. Hukuk fakültesi öğrencisine
bir müşteri anlayışıyla bakan bir yaklaşımı kabul etmiyoruz çünkü buradan
çıkanlar Türkiye’nin yargısıyla ilgili karar vermektedirler. Bu konuda Bakanlık
olarak ve YRS (yargı reformu) çerçevesinde yaklaşımımız, bu hususta büyük bir
titizlikle süreci takip etmektir. 
Yine,
özellikle hukuk fakültelerinde öğretim üyesi ihtiyacı da açıktır. Bu kadar
öğretim üyesi ihtiyacı varken hukuk fakültesi sayılarının da bu kontenjanla
beraber azalacağı bizim için memnuniyet verici bir durumdur. Ve hukuk fakültesi
branşı dışında yönetici, öğretim üyesi olmalarını da asla kabul etmiyoruz. Bu
konuda, YÖK nezdinde de ilgili tüm idare nezdinde de her türlü çabamızı
sürdüreceğiz. Özellikle hukuk fakültelerinde adli klinikler ve adliyelerde
pratik yapma ve bu konuda… Çek senedi görmeden avukat, hâkim, ticaret hâkimi
olamaz. Öğrenir öğrencilik aşamasında tüm bu süreçleri; cezaevi koşullarını,
infazı, diğer tüm süreçleri bilerek, yaşayarak müfredatın… Yine felsefe,
psikoloji, kriminoloji, avukatlık hukuku gibi yani tüm müfredatın zenginlik
içerisinde daha da niteliğinin artması… Güzel Türkçenin konuşulması ki
iddianamelerde, mahkeme ilamlarında gördüğümüz gerekçesiz kararlar, asla kabul
edemeyeceğimiz tüm bu usullerle ilgili muhakeme usullerinin de yine
müfredatının… Analitik düşünme kabiliyetinin, muhakeme yeteneğinin yine
artırılmasına yönelik bu konuda müfredat… Öğretim üyelerinin takibi hususunda
elbette gerekli çalışmalar, değerlendirmeler yapılacaktır, yapılmaktadır. 
Yargı
hiçbir grubun olamaz, hiçbir zümrenin olamaz. Bu konuda “Geçmişte FETÖ yaptı,
önceki dönemde vesayetçiler yaptı, bu sefer de bizimkiler yapsın, bizim
zihniyetimizdekiler yapsın.” anlayışı asla kabul edilemez çünkü yargı
siyasetüstüdür, yargı partilerüstüdür; yargıda yandaşlık, kayırmacılık olamaz.
Geçende söylediğim gibi bu konuda ne kadar gücümüz yeterse milletimize bu
mesuliyeti yerine getirmek zorundayız. Çünkü o kürsüye çıkan kişilerin, hâkimin,
savcının karşısına çıkan kişilerin, hangi düşünce, hangi inanışta olursa olsun,
nerede doğmuş olursa olsun hiçbir şekilde ayrımcılık yapılmayacağı düşüncesiyle
adliyenin kapısından gireceği bir sistemi hep beraber inşa edeceğiz. Büyük bir
tahribat oldu ama bu travmayı, bu tahribatları hep beraber tek tek mücadele
ederek ortadan kaldırmak zorundayız. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Bakan.
ADALET
BAKANI ABDULHAMİT GÜL - Bu mücadeleyi de el birliğiyle, tam vatandaşlarımızla
birlikte, tüm kurumlarımızla birlikte… HSK anayasal sorumlu mercidir,
savcılıklar bu konuda yine hukuk sistemi içerisinde işlemektedir. Bu anlamda
hiçbir zafiyete, hiçbir rehavete asla izin veremeyiz. Bu çerçevede, yüce
Mecliste, Genel Kurulda şahsımın, dedemin burada anılması bu yüce Meclisin
bütçe gündeminde çok doğru olmamakla birlikte… Vefat eden dedem, Osmanlı ve
Cumhuriyet döneminde kendisini çok iyi yetiştirmiş bir ilim adamıdır. Bu konuda
ben onu rahmetle yâd ediyorum. Ama bu sorulan sorunun hangi bağlamda, hangi
çerçevede bir yerinin olduğunu da asla anlamış değilim, ilk defa duyduğum
konular. Ama nerede olursa olsun -yargıda olduğu gibi- devletin hiçbir yerinde
paralel, yatay, dikey, meridyen hiçbir yapıyı, hiçbir oluşumu asla tasvip edemeyiz,
bu konuda mücadelemizi sürdüreceğiz. (AK PARTİ sıralarından alkışlar) 
(Mikrofon
otomatik cihaz tarafından kapandı)
BAŞKAN
– Buyurun, tamamlayın.
ADALET
BAKANI ABDULHAMİT GÜL - Türk milletinin görmüş olduğu binlerce yıllık bu
gelenek de asla FETÖ gibi sızmalara, bu kadim coğrafyada, Anadolu coğrafyasında
Haşhaşi geleneğinden beri gelen bu FETÖ geleneği ya da benzer hiçbir oluşuma
izin vermemek için her türlü mücadelemizi hukuk çerçevesinde yapacağımızı ifade
etmek isterim. 
Saygılarımı
sunarım. (AK PARTİ sıralarından alkışlar) 
BAŞKAN
– 16’ncı maddeyi oylarınıza sunuyorum: Kabul edenler… Kabul etmeyenler… 16’ncı
madde kabul edilmiştir.
Değerli
milletvekilleri, bu şekilde 2020 Yılı Merkezi Yönetim Bütçe Kanun Teklifi’nin
maddeleri kabul edilmiştir. 
Teklifin
tümü açık oylamaya tabidir. Açık oylama, yarınki birleşimde son konuşmalardan
sonra yapılacaktır. 
Değerli
milletvekilleri, şimdi, programımız uyarınca 2018 Yılı Merkezi Yönetim Kesin
Hesap Kanunu Teklifi’nin maddelerini sırasıyla görüşüp oylamalarını yapacağız. 
2018
Yılı Merkezi Yönetim Kesin Hesap Kanunu Teklifi’nin 1’inci maddesini okuttuktan
sonra oylarınıza sunacağım:

2018 YILI MERKEZİ YÖNETİM KESİN
HESAP KANUN TEKLİFİ
Gider
bütçesi
MADDE l~ (1) 23/12/2017 tarihli
ve 7066 sayılı 2018 Yılı Merkezi Yönetim Bütçe Kanunu ile 10/12/2003 tarihli ve
5018 sayılı Kamu Malî Yönelimi ve Kontrol Kanununa ekli;
a) (I) sayılı cetvelde yer alan
genel bütçe kapsamındaki kamu idarelerine 751.299.665.000 Türk Lirası,
b) (II)
sayılı cetvelde yer alan özel bütçeli idarelere 88.528.812.000 Türk Lirası,
c) (III) sayılı cetvelde yer
alan düzenleyici ve denetleyici kurumlara 4.673.105.000 Türk Lirası, ödenek
verilmiştir.
2) Kanunların
verdiği yetkiye dayanarak yıl içerisinde eklenen ve düşülen ödenekler sonrası
2018 yılı merkezi yönetim kesin hesap gider cetvellerinde gösterildiği üzere,
5018 sayılı Kanuna ekli;
a) (I)
sayılı cetvelde yer alan genel bütçe kapsamındaki kamu idarelerinin bütçe
giderleri 804.974.429.380,54 
Türk
Lirası,
b) (II) sayılı cetvelde yer
alan özel bütçeli idarelerin bütçe giderleri 120.749.31.8.165,28 Türk Lirası,
c) (III)
sayılı, cetvelde yer alan düzenleyici ve denetleyici kurumların bütçe giderleri

4.645.284.260,10
Türk Lirası, olarak gerçekleşmiştir. 
(3) 2018
yılı merkezi yönetim net bütçe gideri 830.809.400,604,89 Türk Lirasıdır.

BAŞKAN
– Değerli milletvekilleri, 1’inci maddeyi, daha evvel kabul edilen
cetvelleriyle birlikte oylarınıza sunuyorum: Kabul edenler… Kabul etmeyenler…
1’inci madde kabul edilmiştir.
Birleşime
on beş dakika ara veriyorum, değerli Grup Başkan Vekillerimizi odama
bekliyorum.
Kapanma Saati:15.31
İKİNCİ OTURUM
Açılma Saati: 15.56
BAŞKAN: Başkan Vekili Levent GÖK
KÂTİP ÜYELER: Burcu KÖKSAL (Afyonkarahisar) Rümeysa KADAK (İstanbul)
-----0-----
BAŞKAN – Sayın
milletvekilleri, Türkiye Büyük Millet Meclisinin 38’inci Birleşiminin İkinci
Oturumunu açıyorum. 
2018 Yılı
Merkezi Yönetim Kesin Hesap Kanunu Teklifi’nin görüşmelerine kaldığımız yerden
devam edeceğiz.
Komisyon
yerinde. 
2’nci maddeyi okutuyorum:

Gelir bütçesi
MADDE
2- (1) 2018 Yılı Merkezi Yönetim Bütçe Kanunu ile 5018 sayılı Kanuna ekli;
a)
(I) sayılı cetvelde yer alan genel bütçenin gelirleri 684.402.835.000 Türk
Lirası,
b)
(II) sayılı cetvelde yer alan özel bütçeli idarelerin gelirleri 10.870.759,000
Türk Lirası öz gelir, 78.630.932.000 Türk Lirası Hazine yardımı olmak üzere
toplam 89,501,691.000 Türk Lirası,
c)
(III) sayılı cetvelde yer alan düzenleyici ve denetleyici kurumların gelirleri
4.608.757.000 Türk Lirası öz gelir, 64.348.000 Türk Lirası Hazine yardımı olmak
üzere toplam 4.673.105.000 Türk Lirası,
olarak
tahmin edilmiştir.
(2)
2018 yılı merkezi yönetim kesin hesap gelir cetvellerinde gösterildiği üzere,
5018 sayılı Kanuna ekli;
a)
(I) sayılı cetvelde yer alan genel bütçenin gelirleri 732.401.404.318,31 Türk
Lirası,
b)
(II) sayılı cetvelde yer alan özel bütçeli idarelerin gelirleri
23.854.010.616,57 Türk Lirası öz gelir, 95.045.150.151,69 Türk Lirası Hazine
yardımı olmak üzere toplam 118.899.160.768,26 Türk Lirası,
e)
(III) sayılı cetvelde yer alan düzenleyici ve denetleyici kurumların gelirleri
5.173.094.511,86 Türk Lirası öz gelir, 51.517.000 Türk Lirası Hazine yardımı
olmak üzere toplam 5.224.611.511,86 Türk Lirası,
olarak
gerçekleşmiştir. 
(3)
2018 yılı merkezi yönetim net bütçe geliri 757.996.434.479,24 Türk Lirasıdır.”
BAŞKAN
– Teşekkür ederim. 
Değerli
milletvekilleri, 2’nci madde üzerinde ilk söz, İYİ PARTİ Grubu adına İstanbul
Milletvekilimiz Sayın Ümit Özdağ’dadır. 
Buyurun
Sayın Özdağ. (İYİ PARTİ sıralarından alkışlar)
Süreniz
on dakika. 
İYİ
PARTİ GRUBU ADINA ÜMİT ÖZDAĞ (İstanbul) – Sayın Başkan, değerli
milletvekilleri; bütçe görüşmeleri sırasında İYİ PARTİ milletvekillerinin
sürekli yetkililere sorduğu, iktidar partisine sorduğu bir soru vardı her
bakanlık bütçesi görüşülürken; güzel, iyi izah edilmiş de “Bu Suriyeliler için
harcanan miktar nedir?” Bu soruya, bütçe görüşmeleri sırasında, hiçbir
seferinde ne yazık ki açık bir cevap alınmadı. Onun üzerine bir araştırma
yaptık, dönemin Sağlık Bakanı Recep Akdağ, resmî harcamalarla ilgili, 5 Aralık
2017’de çok net bir açıklama yapmış açıkçası ve kalem kalem ne harcandığını
söylemiş. 
Afet
ve Acil Durum Yönetimi Başkanlığı: 5 milyar 586 milyon lira. 
Güvenlik
ve kamu düzeni hizmetleri: 9 milyar 228 milyon lira. 
Sağlık
hizmetleri: 16 milyar 30 milyon. 
Eğitim
hizmetleri: 15 milyar 489 milyon. 
Belediyecilik
hizmetleri: 17 milyar 527 milyon. 
Türk
Kızılayı, çeşitli vakıflar, dernekler: 2 milyar 58 milyon. 
Belediyeler
tarafından düzenlenen kampanyalar: 312 milyon. 
Kampların
amortisman maliyeti: 1,5 milyar. 
Göç
İdaresi Genel Müdürlüğü: 780 milyon 807 bin. 
Vatandaşlarımızdan
yardım olarak dağıtıldığını düşündüğümüz: 11 milyon. 
Fırat
Kalkanı bölgesinde: 1 milyar 630 milyon. 
Sıfır
noktası insani yardım: 2 milyar 228 milyon. 
Toplam:
84 milyar 880 milyon 534 bin TL. 
O
günün parasıyla 30 milyar 285 milyon 573 bin ABD doları harcanmış. 
Şimdi,
bunu kişi başına böldüğümüz zaman, her bir Suriyeli için Türkiye'nin ayda 301
dolar harcadığı görülüyor. Yılda ortalama 3.600 dolar para harcıyoruz. Bu 3.600
dolar para harcandığına göre; 2012 yılında 71.275 Suriyeli vardı, 256 milyon
590 dolar harcamışız; 2013’te sayı 398.271’e çıkmış, harcanan para 1 milyar 435
milyon dolar; 2014’te 2 milyar 619 milyon dolar; 2015’te 1 milyar 880 milyon
dolar; 2016’da 2 milyar 737 milyon dolar; 2017’de ciddi bir yükselme var, 11
milyar 367 milyon dolar; 2018’de 12 milyar 338 milyon dolar ve 2019’da 13
milyar 135 milyon dolar Türkiye Suriyeliler için harcamış. Bu, toplam 58 milyar
200 milyon dolar ediyor. Tabii, bu 58 milyar 200 milyon doların tamamını biz
harcamamışız, bütçemizden çıkmamış. 6,6 milyar dolar Avrupa Birliğinden katkı
gelmiş, bunu da değişik 3 milyar dolarlık dilimler hâlinde almışız, geriye
kalan son 3 milyar doları da 2018’den itibaren 1,2 milyar dolarlık dilimler
hâlinde aktarmışlar. Ayrıca, Birleşmiş Milletler Dünya Sağlık Örgütü ve Dünya
Gıda Örgütünün yapmış olduğu (3RP) bölgesel mülteci ve dayanıklılık yardımları
da var. Bunlarla birlikte ki bunlar da 3,8 milyar ve 2,1 milyar olmak üzere;
yalnız 2,1 milyar 2020 ve 2021’i kapsıyor, henüz harcanmayan bir para, 3,8
milyar… 
Özetle,
gelen yardımları çıkardığımız zaman ortaya çıkan para inanılmaz büyük bir para;
47,8 milyar dolar bütçeden çıkmış. Fakat bütçe sanki örtülü ödenek mantığıyla
düzenlendiği için biz bu parayı hangi bakanlık, nasıl harcamış, bütçe
izahlarında bir türlü öğrenemiyoruz. Örtülü ödeneğin ne olduğunu hepimiz
biliyoruz. Tamam, örtülü ödenekten harcıyorsunuz ama bütçenin içinde yapılan
harcamaların kalem kalem gösterilmesi lazım. Mesela, Cumhurbaşkanlığından
İbrahim Kalın bir açıklama yaptı -bu rakamların içinde İbrahim Kalın’ın
söylediği yok- dedi ki: “3 milyon Suriyeliye de Suriye’de destek oluyoruz.”
Evet, Türkiye'nin kontrol ettiği bölgede devlet memurlarının maaşlarının
ödendiğini biliyoruz. Peki, bu para nereden gidiyor? Bu sosyal yardımlar
nereden yapılıyor? Bunları bütçede görmemiz mümkün değil. Peki, harcanan para
47,8 milyar dolar, çok büyük bir para. Bununla Türkiye birçok yatırımını
yapabilirdi veya bu para harcanmasaydı Türkiye bu kadar ağır bir ekonomik
krizde olmayabilirdi ancak sadece bu mu Türk ekonomisi üzerindeki yük? Hayır.
Kayıt dışı istihdamdan dolayı doğan vergi kaybını hesapladığımız zaman,
ortalama 8,5 milyar dolarlık bir vergi kaybına uğruyoruz. Bunun da Türk
ekonomisi üzerinde büyük bir yük oluşturduğu gayet açık. Tabii, hesaplanamayan
maliyetler var. Enflasyon üzerindeki etkiyi ne yazık ki bazı rakamlar
gizlendiği için tespit etmemiz çok zor ama bu da eğer üzerinde çalışılırsa
yapılabilecek, hesaplanabilecek bir faaliyet. Kayıtsız şekilde faaliyet
gösteren işletmelerin ortaya koyduğu değer ve zarar; bunu da henüz net
rakamlarla tespit etmemiz mümkün değil ama o da ekonominin geneli içerisinde
bir yekûn tutuyor. 
Değerli
milletvekilleri, özetle, Türkiye, bugün çok ağır bir ekonomik kriz yaşıyor ve
şimdi, bu ekonomik kriz, bütün yüküyle Türk halkının üzerine çökmüşken yeni
göçleri tetikleyecek ve Türkiye’ye yönelik yeni tehditler oluşturacak
süreçlerden iktidarın kaçınması gerektiği düşüncesindeyiz. 
Son
günlerde Libya’yla yapılan bir anlaşma var ve Libya’yla yapılan anlaşma
çerçevesinde ortada bir şayia dolaşıyor: İdlib’den bazı unsurların Libya’ya
nakledileceği. Bu şayia ortada dolaşmaya başlar başlamaz Ruslar ve Suriye
Ordusu İdlib’de ilerlemeye başladı ve sınırımıza -Cumhurbaşkanının da
açıkladığı gibi- yeni göç dalgaları ulaşıyor. Bu yanlış politika Türkiye'nin
millî güvenliğini, Türkiye'nin ekonomik gelişmesini her geçen gün birazcık daha
ağır bir tehdit altında bıraktığı gibi, Türk halkının kaynaklarının da
sorumsuzca harcanması sonucunu doğuruyor. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Söz sırası, Milliyetçi Hareket Partisi Grubu adına Mersin Milletvekilimiz
Sayın Olcay Kılavuz’a aittir. (MHP sıralarından alkışlar)
Süreniz
on dakika. 
MHP
GRUBU ADINA OLCAY KILAVUZ (Mersin) – Sayın Başkan, değerli milletvekilleri;
ekranları başında bizleri izleyen büyük Türk milletini, yüce heyetinizi
saygıyla selamlıyorum. 
2018
Yılı Merkezi Yönetim Kesin Hesap Kanunu Teklifi’nin 2’nci maddesi üzerinde
Milliyetçi Hareket Partisi Grubumuz adına söz almış bulunuyorum. 
Vefatının
yıl dönümünde, Doğu Türkistan Türklerinin yolbaşçısı İsa Yusuf Alptekin’i
rahmetle minnetle anıyorum. Doğu Türkistanlı Uygur Türkü soydaşlarımızın sonuna
kadar yanındayız. Gönlümüzdesiniz, dualarımızdasınız ve hep sizinle beraberiz,
asla yalnız değilsiniz. Cenab-ı Allah yardımcınız olsun. 
2019
yılı bütçe rakamları gerçekleşme tahminlerine bakıldığında, vergi gelirlerinin
hedefin 88,9 milyar TL altında, vergi dışı gelirlerin 75,9 milyar TL üzerinde,
bütçe gelirlerinin ise hedefin 13 milyar TL altında gerçekleşeceği tahmin
edilmektedir. 2019 yılında bütçenin 125 milyar lira açık vermesi beklenirken
bunun ana sebebi vergi gelirlerinde 2019 yılı hedefinin çok altında
kalınmasıdır. İmar affı, bedelli askerlik gelirleri, Merkez Bankasından yapılan
transfer gibi kalemler bütçe açığının daha da büyümesine mâni olmuştur. 
2020
yılında 956,6 milyar TL hedeflenen bütçe gelirlerinin dağılımına bakıldığında
784,6 milyar TL’si vergi gelirlerinden oluşmaktadır. 2020 yılında vergi
gelirlerinin gayrisafi yurt içi hasılaya oranının yüzde 16,1 olacağı tahmin
edilmektedir. 2020 yılında vergi dışı gelirlerden ise 172 milyar TL tahsilat
yapılması hedeflenmektedir. Vergi gelirlerinin yüzde 23’ünü gelir vergisi, yüzde
22’sini özel tüketim vergisi, yüzde 20’sini ithalde alınan KDV, yüzde 11’ini
kurumlar vergisi ve yüzde 7’sini dâhilde alınan KDV oluşturmaktadır. 
Günümüzde
dolaylı vergilerin toplam vergi geliri içindeki payı yüzde 62,3’tür. Vergide
adaleti inşa etmek için dolaylı, dolaysız vergi oranlarında iyileştirmeler
sağlayacak düzenlemeler getirilmelidir. Gelir vergisi, kurumlar vergisi ve
KDV’nin tabanı genişletilmelidir. Vergi mevzuatı öngörülebilir olmalı, vergi
denetimlerinde etkinlik geliştirilmeli, vergi cezaları ve yaptırımları
caydırıcı olmalıdır. Vergi mevzuatındaki indirim, muafiyet ve istisnalar
daraltılmalıdır. Mükellef ile idare arasında karşılıklı güvene dayanan bir
sistem oluşturulmalıdır. 
Ülkemizde
kapsamlı bir vergi reformuna ihtiyaç vardır. Yatırımları, istihdamı,
girişimciliği, risk iştahını teşvik eden adil, basit ve şeffaf bir vergi
sistemi ve mali ortam hazırlanmalıdır. 
Diğer
taraftan, 2020 yılında 138,9 milyar TL bütçe açığı öngörülmektedir. Bunun
yanında, 195 milyar TL vergi indirimi, istisna ve muafiyetlerden oluşan vergi
harcamalarının gerçekleşeceği tahmin edilmektedir. Bu nedenle, vergi
reformunda, etkin olmayan vergi indirimi ve istisnaların kaldırılması, bu
yöntemler yerine, vergi tabanının genişletilerek vergi oranlarının düşürülmesi
yer almalıdır. Sürekli değiştirilen, farklı kanunlarla ve hatta, torbalarla
yapılan düzenlemeler vergi mevzuatının en zayıf yönlerinden birisidir. Vergi
mevzuatı bir taraftan, tek bir çatı altına alınmalı, diğer taraftan da
mükelleflerin daha iyi anlayabileceği ve uygulayabileceği şekilde
hazırlanmalıdır. Vergi reformunda, mükellef haklarının daha etkin bir şekilde
korunacağı, beyanname sisteminin yaygınlaştırılacağı, vergi tahsilatının
etkinliğinin artırılacağı, vergi gelirlerinin arttırılacağı ve vergi adaletinin
sağlanacağı hususlar temel hedef olmalıdır. 
Sayın
Başkan, değerli milletvekilleri; evlerine helal lokma götürmekten, sorumlu
oldukları ailelerine bakmaktan başka bir çabaları olmayan, kamuda çalışan tüm
sözleşmeli işçi ve memur kardeşlerimize kadro verilmesi gerekmektedir. 
Yine,
merkezi Adana’da bulunan, Mersin başta olmak üzere, çevre il ve ilçelerden de
yüzlerce işçi çalıştıran TEMSAN’ın, yarattığı büyük istihdam göz önünde
bulundurulduğunda, kapanmaması için ne gerekiyorsa yapılmalıdır. 
Mersin,
yaş sebze ve meyve üretimi başta olmak üzere Türkiye'nin tarımda lider
illerindendir. Bu potansiyel her yönüyle değerlendirilmelidir. Ancak soğuk hava
depoları, işleme merkezleri, paketleme fabrikaları için İç Anadolu Bölgesi’nde
bulunan tesisler kullanıldığından ürün maliyetleri artmaktadır. Narenciye ve
muzda ihracat teşvik primleri bir an önce açıklanmalıdır. Mersinli
çiftçilerimizin ürünlerini kendi bölgelerinde saklayıp işleyebilmeleri adına
bölgemizde gerekli sanayi altyapısının kurulması gerekmektedir. Yükselen tohum,
gübre, elektrik, su, mazot, işçi maliyeti gibi girdi fiyatlarının altında
kalmamaları için çiftçilerimizin borçları yapılandırılmalıdır. 
300
kilometrelik sahil hattı bulunan Mersin’in turizmden hak ettiği payı almadığını
üzülerek görüyoruz. Mersin’in deniz, doğa, kültür ve inanç turizmi açısından
sahip olduğu potansiyelin değerlendirilmesi hem Mersin’e hem de ülkemize büyük
kazanç sağlayacaktır. Mersin’in tanıtıma ve teşvike ihtiyacı vardır. Bölgesel
havaalanı bir an önce tamamlanmalıdır. Tarsus-Kazanlı Sahil Bandı Projesi’nin
hayata geçirilmesi, bölgede turizmin canlandırılması Mersinlilerin haklı
beklentisidir. Mersin-Antalya, Silifke-Mut-Karaman, Çamlıyayla-Tarsus,
Çeşmeli-Taşucu Otoyollarının tamamlanması gerekmektedir. Tarsus-Mersin Otoyolu
da tıpkı Dörtyol-İskenderun Otoyolu gibi ücretsiz olmalıdır. Mersin şehir içi
trafiğinin rahatlatılması için gereken çalışmalar yapılmalıdır. 
Mersin’de
sulama ve enerji üretiminde kullanılacak olan ve henüz tamamlanmamış olan bütün
barajlar tamamlanmalıdır. Mersin’in coğrafi konumu, stratejik öneme sahip
limanı, tarımda üstlendiği öncü rolü, turizm ve sanayideki potansiyeli göz
önünde bulundurulduğunda daha çok yatırıma ihtiyacı vardır. Mersin, ülke
ekonomisine yaptığı büyük katkıların yatırımlar olarak geri dönmesini istiyor. 
Niğde
ilimiz Kapadokya bölgesinde yer almakta, Türkiye'nin önemli dağcılık
merkezlerine sahip bulunmaktadır. Niğde’de eski Anadolu uygarlıkları, Roma ve
Bizans döneminden kalma eserlerin yanı sıra Selçuklu mimarisinin özgün
örnekleri de mevcuttur. Niğde’nin turizmden maalesef, gerekli payı alamadığı da
görülmektedir. Niğde’de turizmin gelişmesi için yapılacak tanıtım ve teşvik
çalışmalarıyla özellikle Nevşehir’e gelen turistlerin ilimize de uğrayarak
şehrimizin doğal ve tarihî güzelliklerinden istifade etmesi sağlanabilir.
Niğde’mize bir tıp fakültesi hastanesi kazandırılmalıdır.
Konya-Karaman-Ulukışla-Mersin-Adana arasında yapımı devam eden hızlı tren
projesi Niğde il merkezini de kapsamalıdır. Çevre kirliliğine neden olan Akkaya
Barajı’nın temizlenmesi ve ıslahı sağlanmalıdır. Kırsal alanda sosyal destek
projesinden faydalanan dar gelirli insanlarımızın borçları ertelenmelidir. 
Niğde,
aynı zamanda, patates üretiminde ülkemizin önde gelen şehirlerinden birisidir.
Yine tadına doyulmaz elmalarıyla ülkemizdeki elma üretiminin üçte 1’ini
karşılamaktadır. Niğde’de tarımın geliştirilmesi için üreticilerimizin mevcut
durumları iyileştirilerek verimliliği artıracak bilinçli tarım projeleri hayata
geçirilmelidir. 
Niğde’de
işsizlikle mücadele kapsamında istihdam yaratabilecek büyük yatırımlara,
fabrikalara, sanayileşmeye acilen ihtiyaç vardır, bu vesileyle göç
engellenecektir. Niğde’de yapılacak sanayi yatırımları çalışkan ve fedakâr
Niğdeliler tarafından asla boşa çıkartılmayacaktır. 
Son
olarak, 27’nci Dönem Mersin Milletvekili adayımız, geçmiş dönem Niğde Ülkü
Ocakları Başkanlığımızı yapan kardeşimiz Yunus Kızıl’ın kardeşi Mustafa Kızıl
Hakk’a yürümüştür. Kendilerine Allah’tan rahmet diliyorum, ailesine ve
yakınlarına başsağlığı diliyorum, acılarını paylaşıyorum.
Yüce
Meclisi saygıyla selamlıyorum. (MHP sıralarından alkışlar)
BAŞKAN
– Söz sırası, Halkların Demokratik Partisi Grubu adına Mardin Milletvekilimiz
Sayın Ebrü Günay’a aittir. (HDP sıralarından alkışlar) 
Süreniz
on dakika.
HDP
GRUBU ADINA EBRÜ GÜNAY (Mardin) – Teşekkürler.
Sayın
Başkan, değerli milletvekilleri; bizler hukuk fakültelerine başlarken
hocalarımız bize Foucault okumayı tavsiye ederler. Özellikle “Hapishanenin
Doğuşu”nu ve kapatılmanın iktidarla olan ilişkisini anlamamız için özellikle
okumamızı tavsiye ederler. Bunun iki sebebi var. Birincisi: Aslında
cezalandırma biçiminin kaba işkenceden, sistematik, ince… Yani ince dediğim,
gözle görülemeyecek şekilde geçişini anlatmak için bunu bize tavsiye ederler.
Bir diğer nedeni ise şudur: Aslında biz mesleğe başladığımızda, önümüze
cezaevleriyle ilgili bir mevzu geldiğinde iktidarın hapishaneyle kurduğu
ilişkiyi anlamamız ve ona göre davranmamız içindir. Foucault bunu çok iyi
anlatır ve şöyle der: “Hapishane toplumun iktidar açısından tehdide dönüşmüş
imgesidir.” Yani bütün iktidarlar aslında kendilerine tehdit gördüklerini
kapatırlar ve böylece cezalandırırlar. Bizim ülkemizin yakın tarihi de maalesef
bunun gibi birçok örnekle dolu. Aslında, bence, hâlâ da bir yönüyle iktidarın
kullandığı bir araç olarak devam ediyor. Mesela, 1980 darbesi sonrası
Diyarbakır Cezaevi başta olmak üzere, insanlık dışı uygulamalar ve şiddet
dalgası 90’larla beraber dalga dalga yayıldı, 90’ların sonu ve aslında
2000’lerin başıyla yeni bir biçim kazandı. Çünkü iktidarlar kendi varlıklarına
tehdit olarak addettikleri cezaevlerini yeniden dizayn etmek istediler. 
Bugünden
tam on dokuz yıl önce, sabah saat 04.30 sıralarında 20 cezaevine aynı anda bir
operasyon başlatıldı ve bu operasyonun adı “hayata dönüş operasyonu” oldu. Bu
operasyon tam üç gün sürdü, 30 siyasi mahpus hayatını kaybetti. Buradan
kendilerini saygıyla anıyorum. Bu operasyon sonucunda, yüzlerce kişi yaralandı,
onlarca insanda kalıcı hasarlar meydana geldi. Yaklaşık 10 bin güvenlik görevlisinin
gerçekleştirdiği katliamla ilgili maalesef yüzleşme gerçekleşmedi ve tek bir
sanık ceza almadı. Operasyon, dönemin koalisyon iktidarı ve MGK’nin ortak
kararıyla, devletin en üst düzeyindeki kurumların aslında bir mutabakatıyla
gerçekleşti. Operasyonda ağır silahlar, kimyasallar, yakıcı maddeler, iş
makineleri ve gaz bombaları kullanıldı. Daha sonra basına da yansıdığı üzere,
aslında MGK tarafından alınan kararla başlatıldığı ortaya çıktı. Adalet ve
İçişleri Bakanlığı, Jandarma Genel Komutanı, cezaevi savcıları ve diğer
sorumlular hakkında işlem yapılmadı. Aradan on dokuz yıl geçmesine rağmen, bu
operasyonu da gerçekleştirenler tıpkı ülkede gerçekleştirilen diğer
katliamlarda olduğu gibi bir cezasızlık politikasıyla karşılaştılar ki
gerçeklerin üstü örtüldü. Yalnızca 39 er hakkında dava açıldı, rütbeli
askerlere ise takipsizlik kararı verildi. Katliamla birlikte aslında
hafızalarımızda kalan vahşet görüntüleri oldu ve dönemin bazı siyasetçilerinin
söyledikleri oldu. Bülent Ecevit operasyon hakkında “teröristleri kendi
terörlerinden kurtarma” dönemin Adalet Bakanı Hikmet Sami Türk ise “devletin
şefkatli eli” dedi ve operasyonun komutanlarından biri Zeki Bingöl şunu
söyledi: “Kullanılan silahlar Jandarma Genel Komutanlığının envanterinde yok.
Operasyon sırasında EMASYA Tugay Komutanı geldi, Başsavcı Ferzan Çitici ve
Savcı Fikret Ünalan’ın da hazır bulunduğu sırada o bombalar getirildi ve
kullanıldı. Meslek hayatımda hiç görmediğim bombaydı.” ifadeleri
hafızalarımızda kaldı. 
Hayata
dönüş operasyonuyla aslında o dönem cezaevlerindeki muhalifler bastırılmaya
çalışıldı ama bugün de aslında benzer bir politika maalesef ki devam ediyor. O
dönemden bugüne iktidarın baskı politikalarını en şiddetli ve en seri biçimde
hisseden politik muhalefetin sindirilmesi, etkisizleştirilmesinde cezaevleri
temel bir araç olarak kullanıldı. 
Bu
kürsüden defalarca dile getirdik, muhtemelen bundan sonra da dile getirmeye
devam edeceğiz, cezaevlerindeki hak ihlalleri artık çok ciddi boyutlarda.
Partimiz, insan hakları örgütleri, aktivistler, sivil toplum örgütleri, birçok
insan bu ihlalleri dile getirmeye devam ediyor ama maalesef, Bakanlık bu konuda
kör, sağır ve dilsizleri oynamaya devam ediyor. 
Bakın,
bir şey söyleyeceğim, İnsan Hakları Derneği geçen yılki açıklamasında hasta mahpus
sayısını 1.154 olarak belirledi. Adalet Bakanlığının döneme dair verdiği son
bilgi aslında Şubat 2017. Buradan Bakana söylüyorum, umarım yeni verileri
açıklayacaktır. Dönemin Adalet Bakanı Bekir Bozdağ, hapishanelerde 2009’dan
2016’ya kadar 2.300 kişinin hayatını kaybettiğini ifade etti. 
Evet,
bundan on dokuz yıl önce bombalarla, silahlarla insanlar katledildi ama şu an
ise zamana yayarak, görmezden gelerek, insanlar, hasta mahpuslar ölüme terk
edilerek benzer bir katliam gerçekleştiriliyor. Hasta mahpuslara yönelik
özellikle işlenen düşman hukukunun yanı sıra, mahpusları yargılama çevrelerine,
ailelerine uzak cezaevlerine göndermek başka bir cezalandırma sistemine
dönüştü. Aslında kişiyle beraber, sadece kendisi değil, beraberindeki ailesi,
sevdikleri, dostları ve arkadaşları da cezalandırılıyor bu yöntemle. Mesela bir
örnek vereyim: Derik, Mazıdağı ve Savur Belediye Eş Başkanlarımız
tutuklandıktan iki gün sonra Tarsus Cezaevine sürgün edildiler ve tam da açık
görüşlerini yapacakları gündü. O gün, ailelerinin onları o cezaevinde ziyaret
etmeleri engellendi, kilometrelerce uzağa gönderildiler. 
Diğer
bir konu, mesela Sevgili Selçuk Mızraklı şu an Kayseri Cezaevinde, Diyarbakır’a
kilometrelerce uzak bir mesafede. Belediye eş başkanlarımızın hepsi kilometrelerce
uzaktaki mesafelerde kalıyor ki daha önemlisi, başka bir uygulama, gittikleri
bütün cezaevlerinde tek hücrelerde tutuluyorlar; cezaevlerindeki diğer
arkadaşlarıyla iletişim kurmaları engelleniyor. Bu, partimizin belediye
başkanlarına yönelik çok özel, bilinçli bir cezaevi uygulamasıdır. 
Bakın,
başka bir örnek vereyim: Hakkârili Ertunç kardeşler. “Ertunç kardeşler”
diyorum, 5 kardeşten bahsediyorum: Fırat, Murat, Recep, Ferhat, Ali Ertunç.
Aile -anne baba- Hakkâri’de oturuyor ama bu kardeşlerin 2’si Tekirdağ T Tipi
Cezaevinde, 2’si Diyarbakır Cezaevinde, 1’i Van Cezaevinde. Ve görüş günleri
aynı gün olsa, anne babanın, 3 ayrı cezaevine gitme imkânı yok, mümkün değil;
fiziğe aykırı bir kere, teknik olarak bile mümkün değil. Yani, Hakkâri’den
Tekirdağ’a gitmek başka bir zulüm ama aynı anda, farklı 3 ildeki cezaevine
gitmeye çalışmak başka bir zulüm. 
Yine,
Rize Kalkandere Cezaevinde kalan Serhat Karsu. Anne baba yatalak; tekerlekli
sandalyeyle görüşe gidip geliyorlar. Ve şunu söylüyorlar: “Aslında, cezaevinde
olmalarını geçtik artık; en azından bizim günübirlik gidip gelebileceğimiz,
Diyarbakır’a yakın bir cezaevine gelsinler.” Ama bu uzak yerlere gönderim, AİHM
kararına rağmen, özellikle tercih edilen bir uygulama. Cezaevlerindeki hak
ihlallerinin başı… Cezaevlerinin -özellikle Elâzığ Cezaevi, Kahramanmaraş
Türkoğlu Cezaevi, Tekirdağ-Patnos Cezaevleri, Kayseri-Bünyan Cezaevleri-
hepsinde onlarca hak ihlali var, burada saymakla bitmez ama maalesef ki bir
değişim söz konusu olmuyor.
Bakın,
çok ilginç durumlar da yaşanıyor cezaevlerinde: Mesela, TRT 2 hiçbir cezaevinde
izlenmiyor. Suç tipleri ne olursa olsun bütün mahpusların talep ettiği bir şey
var ki; TRT 2 hiçbir cezaevinde yok ve bunun bir açıklaması da yok, idareler
TRT 2’yi neden açmadıklarını söylemiyor; muhtemelen vardır bir cezaları.
Mesela, 9 Aralıkta, Evrensel gazetesi Sayın Selahattin Demirtaş’a verilmemiş.
Gerekçe ne biliyor musunuz? Kendi röportajının devlet karşıtlığını artırdığı
gerekçesiyle. Yani benim on yıllık bir avukatlık deneyimim var, üzerine de dört
yıllık hukuk fakültesi okudum, böyle bir suç tipi bilmiyorum, görmedim,
duymadım. Benden daha deneyimli arkadaşlar varsa onlar da söylesinler.
Öğrenmenin yaşı, yeri ve zamanı yoktur ama maalesef böyle bir suç tipi, böyle
bir tanımlama yok ve kişinin kendi röportajını kendine vermiyorlar. Mesela,
biliyor musunuz, Sevgili Gülten Kışanak’ın Kandıra Cezaevindeyken yazdığı
kitabı, Elâzığ Cezaevinde, Diyarbakır Cezaevinde kadınlara verilmemiş,
sakıncalı bulunmuş. Bunun bir açıklaması yok. Bir cezaevinde yazılan kitap
başka bir cezaevinde sakıncalı olabiliyor. Burası Türkiye ve maalesef ki
cezaevlerindeki sorunlara gözünü kulağını tıkayan, kör, sağır ve dilsizi
oynayan bir Adalet Bakanlığı gerçekliğimiz var ki bu böyle devam edemez çünkü
insan hakları konusunda en temel kriter cezaevleridir, bunun için de buradan
bir an önce cezaevlerindeki hak ihlallerine karşı iyileştirmelerin yapılması
için Adalet Bakanlığına çağrımızdır.
Teşekkürler.
(HDP sıralarından alkışlar)
BAŞKAN
– Söz sırası, Cumhuriyet Halk Partisi Grubu adına Sinop Milletvekilimiz Sayın
Barış Karadeniz’de. (CHP sıralarından alkışlar)
Süreniz
on dakika Sayın Karadeniz. 
CHP
GRUBU ADINA BARIŞ KARADENİZ (Sinop) – Sayın Başkan, değerli Divan, çok değerli
milletvekilleri, ekranları başında bizleri izleyen vatandaşlarımız; hepinizi
saygıyla sevgiyle selamlıyorum. 
2018
Yılı Merkezi Yönetim Kesin Hesap Kanunu Teklifi’nin 2’nci maddesi üzerine söz
almış bulunmaktayım. 
Öncelikle,
konuşmama başlarken Sayın Adalet Bakanımıza dönerek başlamak istiyorum. Adalet
ve Kalkınma Partisinin Adalet Bakanı; bu ülkede eğer adalet yoksa, eğer
insanlar korkuyorsa, insanlar rahat düşünemiyorsa, gelirde, bütçede, servette,
vergide adalet yoksa bütçe üzerinde çok fazla konuşmaya da gerek yok diye
düşünüyorum. (CHP sıralarından alkışlar) Bu ülkede bütçeden, ekonomiden önce
adaleti, hakkı ve hukuku sağlamak zorundayız. 
Şimdi
bütçeden konuşacağız; biz bütçe yapıyoruz burada. Vatandaşın her biri, bir
gelir uzmanı oldu; vatandaşın her biri, bir bütçe uzmanı oldu çünkü iktidara
geldiğiniz günden beri, 2002 yılından beri bu vatandaş öyle çile çekiyor ki
esnaf, aynı, ipte yürüyen cambaz gibi sağa düşeyim mi, sola düşeyim mi bunun
derdine düştü, günü kurtarma derdinde. Çiftçi üretemiyor, işçinin hâli belli,
memurun hâli belli, emeklinin hâli belli. Çocuklar üniversite okuyor; işsizlik
almış başını gitmiş. Evet, iş dönüyor dolanıyor gene adalete geliyor. 
Dost
acı söyler. Az önce Adalet ve Kalkınma Partisi Grubu Grup Başkan Vekili Cahit
Bey “Her seçimde darbe vuruyoruz size.” dedi, “her seçimde.” Dost acı söyler
Cahit Başkanım; gidiyorsunuz, gidiyorsunuz, farkındasınız değil mi? (CHP
sıralarından alkışlar)
Siyasette
bir söz vardı: Ankara’yı alan İstanbul’u alır, İstanbul’u alan Türkiye'yi alır.
CAHİT
ÖZKAN (Denizli) – Bizim sözümüz o.
BARIŞ
KARADENİZ (Devamla) – Sizin ya da bizim, siyasette bir söz. (CHP sıralarından
alkışlar)
CAHİT
ÖZKAN (Denizli) – Mecliste biz çoğunluktayız.
BARIŞ
KARADENİZ (Devamla) – Hani diyorsunuz ya “Her seçimi alıyoruz.” diye. Vatandaş,
size, hani boksta böyle sağlı sollu kroşeler vuruluyor ya, İstanbul’da vurdu,
Ankara’da vurdu, Adana’da vurdu, Mersin’de vurdu; Sinop’ta, Artvin’de,
Türkiye'nin birçok yerinde vurdu; şimdi en son kroşeyi ilk genel seçimde
vuracak ki o zaman nakavt olacaksınız, bunun farkında olun. (CHP sıralarından
alkışlar)
OSMAN
AŞKIN BAK (Rize) – Ama Muhammet Ali var, boksör; Recep Tayyip Erdoğan, iyi
boksör.
BARIŞ
KARADENİZ (Devamla) – Evet, şunu söyleyeyim: Bakın, giderken de bu…
OSMAN
AŞKIN BAK (Rize) – Muhammet Ali… 16 tane nakavt var, 16 tane nakavt var, 16
tane nakavt var. (AK PARTİ sıralarından alkışlar)
BAŞKAN
– Sayın Bak… Sayın Bak…
BARIŞ
KARADENİZ (Devamla) – Sayın Bak’a alışkınız. 
OSMAN
AŞKIN BAK (Rize) – 16 tane nakavtı var, kroşe direkt. 
BAŞKAN
– Sayın Bak…
BARIŞ
KARADENİZ (Devamla) – Bakın, Sayın Bak…
BAŞKAN
– Sayın Bak… Sayın Bak, sakin olalım.
BARIŞ
KARADENİZ (Devamla) – Eskiden parlamenter sistem vardı. 
OSMAN
AŞKIN BAK (Rize) – 16 nakavt.
BARIŞ
KARADENİZ (Devamla) – Burada ne kadar çok bağırırsanız o kadar çok bakan olma şansınız
vardı, onu da aldılar elinizden, fazla bağırmayın; gerek kalmadı buna da. 
BAŞKAN
– Sayın Bak, rica ediyorum… 
OSMAN
AŞKIN BAK (Rize) – 16 nakavt var; konuşmayalım mı!
BAŞKAN
– Gerekirse cevap verirsiniz. 
BARIŞ
KARADENİZ (Devamla) – Bakın “Bu ülkeyi koalisyonlardan kurtardık.” dediniz;
ittifaklara mecbur kıldınız. 
OSMAN
AŞKIN BAK (Rize) – 1960’tan beri bekliyorsunuz; bir altmış yıl daha
beklersiniz!
BARIŞ
KARADENİZ (Devamla) – “Bu ülkeyi milletin iradesi yönetir.” dediniz; burada
şimdi milletvekillerimiz var, 600 milletvekili. Bütçe için konuşuyoruz, bütçe
için konuşuyoruz. 
OSMAN
AŞKIN BAK (Rize) – Tamam. 
BARIŞ
KARADENİZ (Devamla) – Burada iki parti bütçeye oy veriyor; vermezseniz ne
olacak? Bütçe geçmeyecek mi? Eskiden bütçe geçmezdi, güvenoyu oylaması olurdu.
Şimdi ne oluyor? Hiçbir şey değişmiyor, yeniden değerleme oranında ver gitsin.
Belki de işine geliyor. Baypas oldunuz, baypas! Bunun farkına varın. 
OSMAN
AŞKIN BAK (Rize) – Ne alakası var? 
BAŞKAN
– Sayın Bak, konuşma süresi isterseniz veririm ben size ama sakince dinleyelim.
Buyurun.

BARIŞ
KARADENİZ (Devamla) – Benden aldığı süreyi istiyorum Sayın Başkanım.
BAŞKAN
– Siz devam edin Sayın Karadeniz. 
ÖZGÜR
ÖZEL (Manisa) – Bir yoklama isteyelim bakalım! 
BARIŞ
KARADENİZ (Devamla) – Evet, Sayın Başkanım, Türkiye’de bütçe konuşuluyor AK
PARTİ Grubu bütçeyi bile burada dinlemeye gelmiyor.
ÖZGÜR
ÖZEL (Manisa) - Bir yoklama isteyelim, bir gelsinler!
BARIŞ
KARADENİZ (Devamla) – Bu kimin bütçesi merak ediyorum? Notlarımı çıkardım;
sarayın bütçesinden çıkan harcamaları ben burada söylemeye utanıyorum
arkadaşlar, vallahi utanıyorum. Yani burada sadece şunu söylemek isterim: 2018
yılında Cumhurbaşkanının ikamet ettiği yerin bütçesi 1 milyar 648 milyon
liradır, 2019’da 2 milyar 818 milyon lira, 2020’de de 3 milyar 152 milyon lira;
2021’de 5, 8, 10 diye gidecek. Bu, kabul edilecek bir şey değil arkadaşlar.
Kabul edin, siz de kabul edin. Bakın, siz de şikâyetçisiniz biliyorum.
Muhalefetin söylediklerine biraz dikkat edin. Gerçekten ülkesini, vatandaşını seven
burada 600 milletvekili var, hep sizin dediğiniz doğru olmaz. Giderken de
insanlara saygı duyarak gidin. (CHP sıralarından alkışlar) 
Bu
ülkede genç işsizler var -bütçeyi konuşuyoruz- bu ülkede gençlerin yüzde 27’si
işsiz. Üniversiteyi bitiriyor, öğretmen oluyor -annesi babası üç kuruş para
artırarak bunlara para yolluyor- ama öğretmen olarak atanamıyor. Niye? Çünkü
öyle bir şansı yok. Tekrar bir üniversite daha okuyor, tekrar bir üniversite
daha. Diplomalı işsiz ordusu yarattık. Nereye gidiyoruz, bir düşünüyor musunuz?
Bu ülkede 4 milyon Suriyeli var. 4 milyon Suriyelinin geçen yıl, bir yıl içinde
450 bin çocuğu doğmuş. Türkiye'de 82 milyon nüfus 1 milyon 200 bin çocuk
doğururken; Suriyeli 450 bin çocuk doğurmuş. Her bir Suriyeliye, her bir aileye
fert başına 126 lira para veriyoruz. Bu, 2016’dan 2019 yılına kadar 4 milyar
400 milyon gibi bir rakam olmuş. E, benim ilimdeki Çakrazlı Hüseyin’in oğlu da
üniversiteyi bitirsin, iş arasın. Siz Suriyelilere 4 milyar 400 milyon yardım
edin. Bakın, bizim Sinop’ta bir laf vardır: “Eve lazım olan camiye haram.”
diye. 
CAHİT
ÖZKAN (Denizli) – Çakrazlı Hüseyin, bizim. 
BARIŞ
KARADENİZ (Devamla) – Evet, o laf da sizin. Bu ülkede her şey sizin zaten
Başkanım, sizin olmayan bir şey yok. Bütün her yeri aldınız, parsellediniz,
kurumları ele geçirdiniz, sizin olmayan bir şey yok, biz de onu konuşuyoruz
zaten. (CHP sıralarından alkışlar) Sizin dediğinize katılıyorum, o da sizin. 
Yapmayın
böyle! Bakın, bu ülke çok değerli bir ülke. Bu ülke Kurtuluş Savaşı’nda bütün
vatandaşların şehit kanıyla kurulmuş bir ülke. Bu ülkedeki insanlar, bu ülkede
birlik ve beraberlik, huzur istiyor, ilk başta da adalet istiyor. Adaleti
kuramazsak, halkın seçtiği milletvekillerinin iradesini, halkın iradesini
buraya yansıtamazsak söylediklerimizin hepsi boş oluyor Sayın Osman Aşkın Bak. 
OSMAN
AŞKIN BAK (Rize) – Dinliyorum.
BARIŞ
KARADENİZ (Devamla) - Çok bağırmakla artık bakan da olunmuyor.
OSMAN
AŞKIN BAK (Rize) – Oluruz oluruz, sorun yok.
BARIŞ
KARADENİZ (Devamla) - Olunmuyor.
OSMAN
AŞKIN BAK (Rize) – Sataşma yapma.
BARIŞ
KARADENİZ (Devamla) – Bakın, siz de şikâyetçisiniz bire birde.
BAŞKAN
– Karşılıklı olmasın, Genel Kurula hitap edelim.
BARIŞ
KARADENİZ (Devamla) – Bu ülkede şu anda atanmış bakanlarınıza ulaşamadığınızdan
siz de şikâyetçisiniz. Böyle bir şey olur mu ya: “Nöbetçi bakanlık!” Bunun
sebebi de sizsiniz. Niye? Ulaşamıyorsunuz, gidemiyorsunuz, göremiyorsunuz.
Sayın Adalet Bakanımız, siyasetten geldiği için az önceki açıklamaları gayet
yerinde ama siyasetten gelmeyen, atanmış insanlar ne seçim bölgesine gider ne
bu halkın telefonunu açar ne de sizin telefonunuzu açar, açmaz. Bu ülkede el
birliğiyle bizim yapmamız gereken güçlendirilmiş bir parlamenter sisteme geri
dönmektir. Bu ülkede -o klişe lafı söylemiyorum “tek adam” falan diye- ortaklaştırılmış
hafızayı yeniden canlandırmak zorundayız. MHP Grubu elini sizden çekse ne
yapacaksınız, ne olacak? Ne kanun geçirebileceksiniz, ne bir şey. Nerede güçlü
Cumhurbaşkanlığı hükûmet sistemi? Yok öyle bir sistem, dünyada böyle bir sistem
yok. Dünyadaki sistemler çok farklı. Bizim ülkemizin acil bir şekilde
güçlendirilmiş bir Parlamentoya ihtiyacı var.
Şunu
da söylemek istiyorum: Türkiye’de insanlar kan ağlıyor. Geliyorsunuz “Nükleer
santral yapacağım." diyorsunuz, 36 milyar dolara. Ya, paranız yok, pulunuz
yok, nereden nasıl yapıyorsunuz, neyi yapıyorsunuz? Çevreyi korumuyorsunuz,
vatandaşı korumuyorsunuz. İşçi yok, köylü yok, çiftçi yok. Adamın mazot alacak
parası yok, diyorsunuz ki: “Çiftçi çok iyi yerlerde.” Ben göremedim, vallahi
bilmiyorum, siz görebiliyor musunuz? Gittiğiniz yerlerde, bu ülkede gerçekten
“İyi durumdayız.” diyen var mı ya? Ben göremedim. Bu ülkenin yüzde 10’u yüzde
86’lık servete hâkim şu anda; evet, yüzde 10’luk kesim çok memnun ama yüzde
86’sına sahip. Şunu söyleyeyim: Yolcudur Abbas, bağlasan durmaz! (CHP
sıralarından alkışlar) Dönüşü yok, dönüşü olmayan bir yola girdiniz. Bu yolda
da bu muhalefeti dinleyin ki gene sizin de hakkınızı, sizin de hukukunuzu
Cumhuriyet Halk Partisi savunacaktır. (CHP sıralarından alkışlar) Adalet, Cumhuriyet
Halk Partisi varsa, herkes için var diyorum. 
(Mikrofon
otomatik cihaz tarafından kapatıldı) 
BARIŞ
KARADENİZ (Devamla) – Başkanım, Osman Aşkın Bak’tan aldığımız bir dakikayı
da...
CAHİT
ÖZKAN (Denizli) – Karar aldık ya Başkanım.
BAŞKAN
– Tamamlayın Sayın Karadeniz.
Buyurun.
BARIŞ
KARADENİZ (Devamla) – Teşekkür ederim.
Divanda
olmamızın da ayrıca bir dakikalık bir özelliği var demek ki.
BAŞKAN
– Bir dakikada toparlıyoruz.
BARIŞ
KARADENİZ (Devamla) – Evet, arkadaşlar, ben size gerçekten yıkıcı değil, yapıcı
olacak bir konuşma yapmaya çalıştım.
Bu
ülkede birliği ve beraberliği sadece sizle sağlayamayız. Ötekileştirmeyin
insanları. Her ötekileştirdiğiniz insan size o nakavt olacağınız zamanki
yumruğu bir tane daha fazla atacak, bunun farkına varın.
Sayın
milletvekilleri, hepinizi saygıyla sevgiyle selamlıyorum. 
Teşekkür
ederim. (CHP sıralarından alkışlar) 
BAŞKAN
– Şahıslar adına…
ÖZGÜR
ÖZEL (Manisa) – Sayın Başkanım, bir kısa söz talebim var. 
BAŞKAN
– Buyurun Sayın Özel.
IV.- AÇIKLAMALAR (Devam)
26.- Manisa Milletvekili Özgür Özel’in, Ethem Sancak’ın ensesinde olmaya
ve her şeyin hesabını sormaya devam edeceklerine ilişkin açıklaması
ÖZGÜR
ÖZEL (Manisa) – Sayın Başkanım, Tank Palet Fabrikasıyla ilgili tartışmalar
sürerken Ethem Sancak birtakım açıklamalar yaptı, bugün de açıklamasının bir
başka kısmı gündeme düştü. Sayın Genel Başkanımıza son derece seviyesiz bir
üslupla konuşan Ethem Sancak, partimizden gerekli cevabı aldı, yargı önünde de
almaya devam edecek. 
Bu
kez de geçmiş dönem bir AK PARTİ’li milletvekilinin ve Türk Eczacıları
Birliğinin de geçmiş dönem Başkanı olan Mehmet Domaç’ın da adını kullanarak
şöyle bir ifade kullandı: “Geçmişte eczacılarla toplantılar yapardık. Özgür
Özel’le de çok kavga ettik. Özgür Özel’i bir kere elimden Mehmet Domaç zor
aldı.” Hemen Mehmet Domaç’ı aradım, kendisiyle konuştum. “Ben böyle bir olay
hiç hatırlamıyorum.” dedim. Sayın Domaç dedi ki: “Bilmez misin hayal dünyası
çok geniştir?” Dedim ki: “Bu konuda şahitlik eder misin?” 
(Mikrofon
otomatik cihaz tarafından kapatıldı) 
BAŞKAN
– Bir dakika ilave ediyoruz Sayın Özel. 
ÖZGÜR
ÖZEL (Manisa) – “Ben o Meclisin önceki dönem milletvekiliyim. Açıkça
söyleyebilirsin ki Türk Eczacıları Birliğinde böyle bir olay hiçbir zaman
yaşanmadı. Ethem Sancak’ın hayal dünyasının ürünüdür.” dedi.
Biz
kendisini tanırız, bu benim kendisiyle ilgili zaten yargımdır: Kendisini para
için her erdemsizliği yapacak bir zavallı olarak biliriz. Kendisi, Ethem Sancak
Türkiye’ye zincir eczaneleri getiremediyse meslektaşlarımın mesleğini elinden
alamadıysa ben ve benim gibi arkadaşların mücadelesi yüzündendir, kuyruk acısı
ondandır. Ethem Sancak’ın ensesinde olmaya, her şeyin hesabını sormaya da devam
edeceğiz. 
Teşekkür
ediyorum Başkanım. (CHP sıralarından alkışlar) 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Şahıslar adına söz taleplerini karşılayacağım. 
İlk
söz Muğla Milletvekilimiz Sayın Yelda Erol Gökcan’a aittir. (AK PARTİ
sıralarından alkışlar)
Süreniz
beş dakika. 
YELDA
EROL GÖKCAN (Muğla) – Sayın Başkan, değerli milletvekilleri; 2018 Yılı Merkezi
Yönetim Kesin Hesap Kanunu Teklifi’nin 2’nci maddesi üzerine şahsım adına söz
almış bulunuyorum. Bu vesileyle yüce Meclisi saygıyla selamlıyorum. 
Sayın
Başkan, değerli milletvekilleri; 2020 yılı bütçesini ekonomide öngörülen
dengelenme, disiplin ve değişim yaklaşımına uygun olarak hazırladık. Bütçemizi
toplumumuzun tüm kesimlerini kapsayan, sürdürülebilir, ekonomik kalkınma ve
toplumsal refah artışı için bir fırsat olarak görüyoruz. Ülkemiz, bugün,
gelişen ve büyüyen yapısı, istikrarlı demokrasisiyle, izlediği aktif dış
politikasıyla önemli bir bölgesel güç hüviyetindedir. Cumhurbaşkanımız, Genel
Başkanımız Sayın Recep Tayyip Erdoğan liderliğinde on yedi yılda gayrisafi
millî hasıladan ihracat kapasitesine, hayata geçirdiğimiz devasa yatırımlara
kadar hemen her alanda büyük atılımlar gerçekleştirdik; büyümeye, kalkınmaya
devam ettik, birçok alanda başarı öykülerine imza attık, cumhuriyetimizin
birikim ve kazanımlarına büyük yenilikler ekledik. İçeriden ve dışarıdan gelen
tüm saldırılara ve FETÖ terör örgütünün 15 Temmuz hain darbe girişimine karşın
millî gelirimizi 3,7 kat oranında artırdık. 
PERO
DUNDAR (Mardin) – Biz görmedik! Her gün 3 kişi intihar ediyor. 
YELDA
EROL GÖKCAN (Devamla) - AK PARTİ’nin insan ve toplum odaklı siyaset tarzıyla,
81 ilimizde, vatandaşlarımızı önemli hizmetlere ve yatırımlara kavuşturduk. 
Tüm
illerimizde olduğu gibi, Muğla’mızda da ulaşımdan adalete, sağlıktan millî
eğitime, spordan gençliğe, tarımdan çevreye, turizmden aileye kadar her alanda
çok önemli projeleri hayata geçirdik. İktidarlarımız döneminde Muğla’mıza 20
milyar TL tutarında yatırım yaptık. Son bir buçuk yılda çeşitli
bakanlıklarımızdan yaklaşık 5 milyar TL kaynak kullandık. Muğla’mızın Sandras
İçme Suyu Projesi’ni 622 milyon TL bedelle yatırım programına aldırdık.
Üniversitemize bağlı 550 yataklı yeni devlet hastanesini, Muğla Ağız ve Diş
Sağlığı Merkezini ve Datça Devlet Hastanesini hizmete açtık. Bodrum, Milas ve
Yatağan Devlet Hastanelerinin inşaatı da devam etmektedir, en kısa zamanda,
inşallah, onların da açılışını yapacağız. Seydikemer ve Marmaris Devlet
Hastanelerinin ihalelerini yaptırdık, Menteşe Devlet Hastanesini de ocak
ayında, inşallah, açıyoruz. Kavaklıdere ilçemizi doğal gazla buluşturmak için
geçtiğimiz günlerde temelini attık, şimdi sıra Milas ilçemizde; doğal gaz
verilmesi için çalışmalarımız devam ediyor. Birçok ilçemizde TOKİ konutları
yaptırıyoruz, yeni TOKİ projeleri için de çalışıyoruz. Hemen hemen tüm
ilçelerimizde spor tesisleri, halı sahaları ve gençlik merkezleri de yapıyoruz.
Üniversitemize ve teknoparka ihtiyaç duyulan kaynakların aktarılmasını
sağladık. Yarım kalan yüksekokul inşaatları için ödenekler alıyor ve açılışları
için gün sayıyoruz. Üniversitemizin yurt kapasitesini artırmak için de
çalışmalarımız devam ediyor. Menteşe’de 4 bin yatak kapasiteli 2 ayrı yurt
binamızın da inşaatına başlandı. Fethiye’de bin yatak kapasiteli yurt binamızın
ihalesi de geçtiğimiz günlerde yapıldı. Milas’ta bu eğitim dönemi başında 500
yatak kapasiteli yurt binamızı öğrencilerimizin hizmetine sunduk. 
Sayın
Başkan, değerli milletvekilleri; Sayın Cumhurbaşkanımız liderliğinde
gerçekleştirdiğimiz reformlar ve yaptığımız yatırımlarla cumhuriyetimizin
100’üncü yılı olan 2023 vizyonumuz çerçevesinde hedeflerimize emin adımlarla
ilerliyoruz. Cumhuriyetimizin kurucusu Gazi Mustafa Kemal Atatürk’ün isabetle
belirttiği gibi, muasır medeniyetler seviyesine hedeflerimizle de bir bir
ulaşacağız. Bu kadim yolda her zaman milletimizin bizim yanımızda olduğunu
görmek, bizim için bir mutluluk vesilesidir. 
Ülkemize
ve Muğla’mıza yapılan yatırımlar için başta Cumhurbaşkanımız Sayın Recep Tayyip
Erdoğan’a ve çok değerli sayın bakanlarımıza en kalbî şükranlarımızı sunuyor,
2020 yılı bütçemizin milletimize ve ülkemize hayırlara vesile olmasını diliyor,
Gazi Meclisimizi saygıyla selamlıyorum. (AK PARTİ sıralarından alkışlar) 
BAŞKAN
– Söz sırası Kırklareli Milletvekilimiz Sayın Vecdi Gündoğdu’da. (CHP
sıralarından alkışlar)
Süreniz
beş dakika. 
VECDİ
GÜNDOĞDU (Kırklareli) – Genel Kurulu saygıyla selamlıyorum.
Eli
nasırlı işçilere, milletin efendisi köylülere, arkası olmayan memurlara;
sahipsiz, kaderiyle baş başa bırakılan esnaf arkadaşlarıma; kazanında et yerine
dert kaynayan analarımıza, bacılarımıza, alın terinden, göz nurundan başka
servetleri olmayanlara, Trakya’nın göz bebeği Kırklareli’min güzel insanlarına,
yurdumun başı dik, alnı açık, mert, onurlu, namuslu insanlarına sesleniyorum:
On yedi yıl önce “Yoksulluk, yolsuzluk ve yasaklar bitecek.” diye söz verip
iktidara gelenlere, söz verenlere baktığımızda bir kısmı karşımızda, bir kısmı
da sarayda. 
Şimdi
soruyorum: Yoksulluk bitti mi? Bitmedi. Yoksulluk maalesef Türkiye’de kader
oldu, kader. Yolsuzluk bitti mi? “Bitireceğiz.” diyenler milletin önünde
kendilerini yolsuzlukla suçlayarak ifşa oldular. 
Peki,
yasaklar bitti mi, yasaklar? Maalesef onlar da bitmedi. Özgürlükleri
bitirdiler, özgürlükleri. Bırakın gösteri hakkını, konuşmak, iki satır yazı
yazmak bile suç hâline geldi. 
Millete
söz verip de sözünde durmayanlar ne yapıyor peki? Sarayda kendi yoksulluklarını
bitirdiler, kendi yasaklarını kaldırdılar. “İtibardan tasarruf olmaz.” dediler.
Sonuç? Sonuç, sarayda bir günde 4,5 milyon lira, bir ayda tam 135 milyon lira
harcamaya da devam ediyorlar. 
Buradan
söylüyorum, milletimiz duysun: Bir ayda 171.250 emeklinin maaşını, bir günde
ise 5.625 emeklinin maaşını harcıyor o saray. Sarayda ne yoksulluk var ne de
yasaklar. Peki, millet nasıl yaşıyor, millet? Sarayın haberi var mı? Milletin
durumu ortada, borç gırtlağa kadar dayanmış, faturalar ödenmiyor, tencereler
kaynamaz olmuş, çocuklar işsiz. Devletin iç ve dış borçlarının toplamı ilk on
aylık dönemde tam 1 trilyon 261 milyar lira olmuş; vatandaşın kredi borçları
tam 577 milyar lirayı aşarak tarihî bir rekor kırmış. Tarihin en büyük beyin
göçünü yaşıyoruz. Son iki yılda yurt dışında umut ve gelecek arayanların sayısı
tam yüzde 97 artmış. Üniversite mezunu 1
milyon 300 bin evladımız işsiz, çaresiz ve umutsuz. İşsizlik yüzde 14’ü, genç
işsizlik yüzde 27’yi geçmiş. 22 milyon 500 bin kişi açlık ve yoksulluk
sınırının altında yaşıyor. Saray, faiz lobisine her saat 2 milyon 146 bin dolar
ödüyor. Sarayda ihtişam sürerken çiftçinin, köylünün sefaleti büyümüş. Tarım
Kanunu’na göre her yıl çiftçiye gayrisafi yurt içi hasılanın en az yüzde 1’inin
verilmesi gerekirken saray, çiftçinin hakkını ödemiyor. Son on üç yılda sarayın
çiftçimize borcu tam 60 milyar 600 milyon dolardır. Eli nasırlı, kazancı helal
çiftçi kardeşime yüce Meclis kürsüsünden sesleniyorum: Saray, her çiftçi
kardeşime 22.419 dolar, yani 130 bin lira borçludur. Çiftçi, üretici alacağını
istiyor, hakkını istiyor, saray ne diyor? “Çiftçi, üretici beklesin. Emekli,
çalışan, EYT’liler bizim önceliğimiz değil, bizim önceliğimiz, yalılarda oturan
yandaş gazete patronları, bizim önceliğimiz yandaş müteahhitler.” diyor. 
Saray
sakini, “uçan saray” “yüzen saray” derken milletten kopmuş ve milletten uzak
kalmış. Ekonomik sorunlar artık sosyal sorunları tetikler hâle gelmiş, insanlar
çaresizlikten ailesiyle birlikte siyanürle yaşamlarına son veriyor. Artık
vicdanınızın sesini dinleyin, milletin derdini de biraz dert edinin. Atanamayan
öğretmenlerin, EYT’lilerin sorunlarını çözün. Söz verdiğiniz 3600 ek göstergeyi
çıkarın, siftahsız kepenk kapatan esnafa yardımcı olun, emekliye, çalışana
onuruyla yaşayacağı bir maaş verin, vatansever sanayiciye destek olun,
milyonlarca işsiz gencimize umut olun, umut olurken de yolunuz Mustafa Kemal
Atatürk’ün yolu olsun, akıl ve bilim yolu olsun; başka yol da bilmeyin.
Yolunuza gözü açlarla değil –gözü açları asla doyuramazsınız- karnı açlarla
devam edin. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
VECDİ
GÜNDOĞDU (Devamla) – Unutmayın, gözü açlar dün de vardı, bugün de var. Fakat gözü açları doyuramadınız, bundan
sonra da doyuramazsınız.
Yüce
Meclise saygılar sunarım. (CHP sıralarından alkışlar) 
BAŞKAN
– Şimdi soru-cevap işlemine geçiyorum.
Sayın
Şahin…
FİKRET
ŞAHİN (Balıkesir) – Teşekkür ederim Sayın Başkan.
14
Aralık 2019 tarihli Resmî Gazete’de Kamu Gözetimi, Muhasebe ve Denetim
Standartları Kurumu tarafından yayınlanan kararda Faizsiz Finans Kuruluşlarının
Bağımsız Denetimini Yürüten Denetçiler İçin Etik Kurallar yayınlandı. Kurul
kararında denetimin etik ilkeleri fıkha dayandırılmış, pozitif hukuk, mesleki
ciddiyet ve tutarlılık bir kenara konulmuş, objektif değerlendirmeden
uzaklaşılmış, subjektif bir değerlendirme getirilmiştir. Denetçinin yerine
getirdiği görevin ve mesleki sorumluluklarının bir tür ibadet olduğu,
denetlediği olayların dinî meşruiyetini doğrulamakla sorumlu oldukları, hatta
“Fıkıh ilke ve kurallarına uygun olmayan bir davranış kanunlara veya mesleğe
ilişkin yerleşik uygulamalara uygun olsa dahi meşru sayılmaz.” denilmektedir.
Sayın
Bakan, bildiğimiz kadarıyla ülkemizde ikili hukuk sistemi yok. Bu karar alenen
din ve inanç istismarıdır, hatta Anayasa’nın 2’nci maddesinde ifade edilen
laiklik ilkesine karşıdır. Aynı zamanda mütedeyyin vatandaşları dolandırmak
için hazırlanmış bir kılıftır.
Bu
karar için Bakanlık olarak herhangi bir işlem yapmayı düşünüyor musunuz?
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Sorum
Adalet Bakanımıza olacak:
Sayın
Bakanım, ülkemizde maalesef boşanan çiftlerin ortak varlıkları çocukların
ailelerinden kopmalarının yanında bir de kanunların ve idarenin
uygulamalarından kaynaklanan bazı istenmeyen durum ve sonuçlar ortaya çıkıyor.
Çocuk teslimi ve çocukla anne veya babanın görüşmesi sırasında yaşanan birtakım
olumsuzluklar kamuoyuyla birlikte bizleri de üzmektedir. Bunda, bu teslimde
kişisel ilişki kurma işlemlerinin icra kanalı aracılığıyla
gerçekleştirilmesinin rolü var. Bir yerde boşanmış olan ebeveynlerin
birbirlerinden intikam almak amacıyla çocuklarını bir silah olarak
görmelerinden kaynaklanıyor. Burada aslında çocuklar icraya konu oluyor. Bu
olumsuzlukların bir şekilde giderilmesi için çalışmalar yürütüldüğünü
bilmekteyiz. Çocuk tesliminin icra dairelerinin görev alanından çıkarılmasına
ilişkin düzenlemeyle ilgili hazırlıklar ne aşamadadır?
Teşekkür
ediyorum.
BAŞKAN
– Sayın Durmuşoğlu? Yok.
Sayın
Karasu? Yok.
Sayın
Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
18-21
Aralık günlerinde dört gün süreyle Kuala Lumpur’da devam edecek olan İslam
Zirvesi’nin hayırlı olmasını diliyorum. 52 ülkeden 450 katılımcıyla devam eden
zirvede, İslam medeniyetinin dirilmesi, Müslüman dünyanın sorunlarına çözüm
üretilmesi, Müslüman milletlerin kalkınmasına katkı sağlanması, İslam
dünyasının liderleri, entelektüelleri ile düşünürleri arasında iletişim ağı
kurulması gibi konular konuşuluyor, tartışılıyor. Burada, barış ve güvenlik,
savunma, adalet ve özgürlük, kalkınma ve egemenlik, ticaret ve yatırım,
teknoloji ve internet yönetimi, kültür ve kimlik, doğruluk ve iyi yönetim
konuları ile bölgesel, Filistin’deki İsrail işgali, Suriye’deki iç savaş,
Arakanlı Müslümanların insanlık dramı, Keşmir’deki gerilim gündeme getiriliyor.
(Mikrofon
otomatik cihaz tarafından kapatıldı) 
BAŞKAN
– Sayın Güzel…
SEMRA
GÜZEL (Diyarbakır) – Teşekkür ediyorum Sayın Başkan.
Sayın
Bakan, 11 Eylülde Diyarbakır’da Efe Tektekin isimli 6 yaşındaki çocuk sokakta
oynadığı sırada zırhlı aracın çarpması sonucu hayatını kaybetmiştir. Görülen
davada trafik kazası bilirkişi raporu kusur ihlali olduğunu söylemiş ve Efe
asli kusurlu bulunmuştur, sanık polis ise “Çocuk bana çarptı.” demiş ve tali
kusurlu sayılmıştır. Sanık, şu anda tutuksuz yargılanmaktadır. Efe’nin dedesi
de 2018’de TOMA’nın çarpması sonucu hayatını kaybetmiş, sanık yine tutuksuz
yargılanmıştır. 
Son
on yılda 16’sı çocuk, 6’sı kadın, 63 kişi zırhlı araçların çarpması sonucu
hayatını kaybetmiştir. Bu davalarda sorumlular ortaya çıkarılmamış ya da
tutuksuz yargılanmıştır. Efe’nin davasında ölüme sebebiyet veren sanık neden
tutuklu yargılanmamaktadır? 6 yaşındaki bir çocuk asli kusurlu olabilir mi?
Zırhlı araçların sebep olduğu davalarda sorumlular neden cezasız kalmaktadır?
BAŞKAN
– Sayın Barut…
AYHAN
BARUT (Adana) – Sayın Başkanım, ülkemizde yaşanan ekonomik, siyasal ve sosyal
krizin boyutları, maalesef, saraydan göründüğü gibi değildir. Bize ulaşan
yurttaşlarımız her gün başka bir derdini, tasasını aktarmaktadır. Bunların
içinde hepsi diğerinden önemli ve dikkat çekicidir. Örneğin, son beş yıldır,
yeni çocuk sahibi olan yurttaşlarımızın en büyük sıkıntısı çocuk yetiştirmenin
maliyetindeki fahiş artıştır. Yaşanan zamlar, anne ve babaları canından
bezdirmiştir, anne ve baba olma mutluluğunu yaşayamamaktadırlar. Yaşanan
zamlar, bebek mamasında yüzde 99,4, bebek bezinde yüzde 64, bebek pijamasında
yüzde 64,8, iç çamaşırlarında yüzde 104,1 olmuştur. Bu artışlar nedeniyle mama
çocuğun boğazında düğümlenmektedir. Anne ve babaların isteği olan bebek için
zaruri olan bu ihtiyaçlardaki KDV’yi sıfırlayacak mısınız? İşçiye, memura,
asgari ücretli çalışan ailelere yapılan zamlar ortadayken yaşanan bu zamlar
için açıklamanız ne olacak?
BAŞKAN
– Sayın Komisyon, Sayın Bakan; sorulara cevap vermek için buyurun.
ADALET
BAKANI ABDULHAMİT GÜL – Sayın Başkan, değerli milletvekilleri; çocuk teslimine
ilişkin uygulama, malumunuz olduğu üzere, 1932’den beri uygulanan meri
hukukumuzdaki düzenlemelere göre icra edilmektedir. Bu hususla alakalı,
bildiğiniz gibi Yargı Reformu Strateji Belgesi’nde de ortaya konulan bir
değerlendirme üzerine, çocuk tesliminin icra alanının dışına çıkarılması
yönünde çalışmalarımız söz konusudur. Bu hususta, özellikle çocuğun üstün
yararının korunması adına, çocuğunu görmek isteyen anne ya da babanın, bu
anlamda, icra müdürlüğünde değil de başka bir yerde, kreş gibi çocuğa daha
yakışacak bir ortamda ve kurum nezdinde, kurum marifetiyle çocuğunu görebilme
imkânı üzerinde çalışıyoruz. Özellikle, çocukların teslimi esnasında yaşanan
hadiselerin yine farklı travmalara da neden olduğu bir gerçektir. Bu konuda
çalışmalarımız devam etmektedir. Keza, çocuğu görmek için icraya ayrıca harç da
yatırmak yine çocuk anlamında ayrı bir travma, ailelere ayrı bir külfet
getirmektedir; esasen manevi külfeti daha önemlidir. Bu anlamda, kendi çocuğunu
devlete para yatırarak görmesini de ortadan kaldırıcı bir düzenlemenin ilgili
kurumlarla son aşamalarını yaptık Meclisin takdirine sunmak üzere. Bu konuda
bizim de yaklaşımımız bu yöndedir. 
Sayın
Güzel’in, devam eden bir davayla ilgili bir sorusu var. Anayasa’ya göre, malum
olduğu üzere, devam eden bir davayla ilgili görüş bildirme imkânımız yoktur.
Devam eden davalarda yargılamaları hâkimler yapmaktadır. Adalet Bakanının
cübbesi yoktur, Adalet Bakanı hâkim değildir, savcı değildir. Yürütme, bu
anlamda, yargının kendi yetkisine karışamaz. Dolayısıyla bu konuda bizim bilgi
sahibi olmamız da mümkün değil. Bizim tutumumuz budur. Sizler cübbe
giyiyorsanız bilemem ama bizim tarzımız budur. Yasama, yürütme, yargı;
kuvvetler sert bir şekilde ayrılmıştır. Yargının işini yargıya bırakalım
diyorum.
Yine,
önceki oturumlarda yetiştiremediğim ve bilgisi de yeni geldiği için, Sayın Gaytancıoğlu’nun
Edirne merkez ilçe Demirhanlı köyünde cami yapımıyla ilgili sorusu… Diyanet
İşleri Başkanlığına ulaşan bir yardım talebi bulunmadığı bizlere iletildi.
Dolayısıyla bu hususta bir talep olması hâlinde elbette destek verilecektir.
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Sayın Başkanım,
Milletvekilimiz Sayın Barut, çocukların bakımında ekonomik anlamdaki
zorluklardan bahsetti. 
Tabii,
bununla ilgili, hükûmetlerimiz döneminde gerçekten de çocuk sahibi olmak hem
teşvik edilmiş hem de ailelere çocuk yardımı verilmiş, çocuk sayısı arttıkça bu
yardım da artırılmıştır. 
Diğer
taraftan da aile geçim indirimi uygulanarak 3 veya daha fazla çocuğa sahip
kişilerden hemen hemen yüzde sıfır oranında vergi alınmaktadır. 
Diğer
taraftan, mamaların pahalılığından bahsetti, KDV’den. Bu düşünülebilir ama şunu
da ifade etmek gerekir ki eğer zaten anne sağlıklıysa, çocuk sağlıklıysa,
normalde, ben de bir hekim olarak çocukların daha çok mamayla değil de
emzirilmesini tavsiye ediyorum. Bu şekilde cevaplayabiliriz.
Teşekkür
ederiz.
BAŞKAN
– Değerli milletvekilleri, şimdi 2’nci maddeki (B) cetvelinin genel
toplamlarını okutup oylarınıza sunacağım.
(B)
cetvelini okutuyorum:

B – CETVELİ






Açıklama


2018 Yılı Bütçe Geliri



 Bütçe
Geliri Tahmini 684.402.835.000
BAŞKAN – Kabul edenler... Etmeyenler... Kabul
edilmiştir.
 Tahsilat
 850.728.172.203,54
BAŞKAN – Kabul edenler... Etmeyenler... Kabul
edilmiştir.
 Ret
ve İadeler (-) 118.326.767.885,23
BAŞKAN – Kabul edenler... Etmeyenler... Kabul
edilmiştir.
 Net
Tahsilat 732.401.404.318,31
BAŞKAN – Kabul edenler... Etmeyenler... Kabul
edilmiştir.
2’nci
maddeyi kabul edilen (B) cetveliyle birlikte oylarınıza sunuyorum: Kabul
edenler… Kabul etmeyenler… 2’nci madde (B) cetveliyle birlikte kabul
edilmiştir.
3’üncü
maddeyi okutuyorum:
Denge
Madde 3 – (1) 2018 yılı bütçe giderleri ile bütçe gelirleri toplamları
arasında 5018 sayılı Kanuna ekli;
a) (I) sayılı cetvelde yer alan genel bütçe kapsamındaki kamu
idarelerinin 72.573.025.062,23 Türk lirası gider fazlası,
b) (II) sayılı cetvelde yer alan özel bütçeli idarelerin
1.850.157.397,02 Türk lirası gider fazlası,
c) (III) sayılı cetvelde yer alan düzenleyici ve denetleyici kurumların
579.327.251,76 Türk lirası gelir fazlası,
gerçekleşmiştir.
(2) 2018 yılı merkezi yönetim net bütçe gider fazlası 72.812.966.125,65
Türk lirasıdır.

BAŞKAN
– Şimdi 3’üncü madde üzerindeki konuşmalara başlıyoruz.
İYİ
PARTİ Grubu adına Erzurum Milletvekilimiz Sayın Muhammet Naci Cinisli
konuşacak. (İYİ PARTİ sıralarından alkışlar)
Süreniz
on dakika Sayın Cinisli.
İYİ
PARTİ GRUBU ADINA MUHAMMET NACİ CİNİSLİ (Erzurum) – Sayın Başkan, Sayın Bakan,
değerli milletvekilleri; 2018 Yılı Merkezi Yönetim Kesin Hesap Kanunu
Teklifi’nin 3’üncü maddesi üzerine İYİ PARTİ Grubumuz adına söz almış
bulunuyorum. Genel Kurulumuzu ve aziz milletimizi saygıyla selamlarım.
Teklifin
3’üncü maddesi genel bütçe kapsamındaki kamu idareleri, özel bütçeli idareler
ile düzenleyici ve denetleyici kurumların 2018 yılı toplam bütçe giderleri ile
bütçe tahsilat toplamları arasındaki farkı açıklamakta. Bu çerçevede, 2018 yılı
bütçe giderleri yaklaşık rakamlarla 930 milyar lira, bütçe gelirleriyse 857
milyar lira. Netice itibarıyla 2018 yılı bütçesi yaklaşık 73 milyar lira açık
vermiş. Önceki yıllara baktığımızda da bütçe açığını görüyoruz. 2015 yılında
23,5 milyar, 2016 yılında da 29,3 milyar, 2017 yılında 47,8 milyar açık
verilmiş durumda. 2019 yılı için 80 milyar lira bütçe açığı öngörülmekteyken
ekonomimizin büyümemesi nedeniyle zorlama eklemelere rağmen 2020’de 125 milyar
liralık bir bütçe açığı bekleniyor. 
Çığ
gibi büyüyerek kronikleşmiş bir hâle gelen bütçe açığını kapatmak için üretime
dayalı bir ekonomi programı takip edilmeli. Bunun yerine, yeni vergilerin ihdas
edilerek, mevcut vergi oranlarını yükselterek, cezaları yoğunlaştırarak
milletimizin sırtına durmadan yüklenilmesi anlaşılır iş değil. Maalesef, her
geçen yıl giderlerimizin gelirlerimizi hızla geçtiği bir durumdayız. Bununla
birlikte, 2018 yılından 2019 yılına 480 milyar lira dış borcumuz, 586 milyar
lira da iç borcumuz devredildi. Hazine garantili borcumuzsa 100 milyar liraya
yaklaşmış bir hâlde 2019 yılı kesin hesap teklifine aktarıldı. Her geçen gün
artan borç yükü altında hepimiz eziliyoruz. Ekonomimizin geldiği bu durumla
oluşturulan bütçe, hepimizin hemfikir olduğu gibi faiz bütçesidir. Âdeta
çikolata pazarlar gibi cep telefonlarına gönderilen mesajlarla, televizyonlarda
gösterilen cazip reklamlarla çekici hâle getirilen kredilerin, insanımızın
günlük hayatındaki yıkıcı sonuçlarını hepimiz görüyoruz. Üretmeden, borçlanarak
yapılan harcamalarla 2018 yılında bütçenin yüzde 9’una tekabül eden 75 milyar
liralık kısmı faiz giderlerine ayrılmış. Bu oran 2019’da yüzde 13, 2020’deyse
yüzde 17 olarak öngörülüyor. Yani önümüzdeki yılın kesin hesabını
incelediğimizde 140 milyar liralık bir tutarın faiz ödemesine ayrıldığını
göreceğiz.
Ekonomimiz
düzgün yönetilebilseydi bu parayla, emeklilikte yaşa takılanların, 3600 ek
gösterge bekleyenlerin, KYK borçlularının, asgari ücretlilerin, emekli maaşıyla
geçinemeyenlerin ve çiftçilerin dertlerine çare bulunabilirdi. Böylesine
karamsar ve dibe doğru giden bir ekonomideki bütçe açığının nedenlerini on
gündür kıymetli milletvekillerimiz açıklıyorlar. 
Kötü
gidişatı iyiye yöneltmek için sanayileşmeyi, tasarruf yapmayı, tarımsal
faaliyetlerde üretim yapmayı, katma değerler üretmeyi ve en önemlisi güven
ortamı oluşturmayı AK PARTİ iktidarı maalesef sağlayamıyor. Sayıştay
Başkanlığı, kamu kurumlarımızı her sene incelerken bu kötü gidişatın resmini de
çekmiş oluyor. 
İnkâr
etmenin en kolay çözüm yolu olduğu günümüzde, Sayıştay denetim grup
başkanlıkları ve Sayıştay denetçileri tarafından büyük bir özveriyle, yoğun
baskı altında hazırlanan denetim raporları yangından mal kaçırır gibi
görüşülmemelidir. Raporlarda denetim görüşünü esas alan bulgular ile görüşü
etkilemeyen tespitlerin sınıflandırılmasında da şeffaflıkla hareket edilmesinin
sağlanması gerekiyor. 
Örneğin,
kamu-özel iş birliği projelerinde tespit edilen bulguların derinlemesine tetkik
edilmesi için talep edilen sözleşmelerin denetçilere verilmemesi Sayıştayın
denetim görüşünü muhakkak ki olumsuz etkiliyor. 
Milletimize
ait bütçe hakkının gereği şekilde yerine getirilebilmesi adına kesin hesap
kanun teklileri, bütçe kanun tekliflerinden kesinlikle ayrı olarak
görüşülmelidir. Bununla birlikte, milletimiz adına sorumluluğunu üstlendiğimiz
denetim hakkı yetkisi göz göre göre sınırlandırılıyor. 
Sermayesi
kamuya ait kurum ve bankaların hazineye ait hisselerinin Türkiye Varlık Fonuna
devri, bu kurumların Sayıştay denetiminden kaçırılması demek oluyor. 2018
yılında Ziraat Bankası 2,3; Halkbank ise 1,3 milyar lira görev zararı
açıklamıştı. Bu zararın sebebi, aşırı borç nedeniyle kredibiliteleri kalmayan
AK PARTİ’li belediyelerin kaynak bulması için değerlerinden çok daha yüksek
fiyatlarla arazilerini kamu bankalarına satmaları olabilir mi? Veya başka bir
deyişle, kamu bankaları acemice gayrimenkul ticaretine başlamış olabilirler mi?

Sayıştayın
merkezî yönetim bütçesi kapsamındaki kamu idarelerinin bütün gelir giderlerini
Türkiye Büyük Millet Meclisi adına denetlemek, sorumluların hesap ve
işlemlerini kesin hükme bağlamakla görevli olduğu hepimizce bilinmekte. Bu
çerçevede, milletin değerlerinin millet adına yapılan denetimden kaçırılması
millî iradeye saygısızlıktır. Kamu harcamaları denetiminden yüz akıyla çıkan
bir yönetimin en çok ihtiyaç duyduğu güven ve istikrar ortamını oluşturacağı
unutulmamalıdır. 
Değerli
milletvekilleri, son olarak elde avuçta kalan son değerlerimizden biri olan
Vakıflar Genel Müdürlüğünün Vakıfbanktaki yüzde 58,5 oranındaki hissesi,
Cumhurbaşkanlığı kararnamesiyle hazineye devredildi. Buradan elde edilecek
gelirle ne bütçe açığı kapanır ne de güven telkin edemediğimiz yabancı
yatırımcıyı cezbedebiliriz. İstikrarsız iç ve dış politikamız yüzünden
ekonomide güven telkin edemiyoruz, yabancı yatırımcıları ülkemize çekemiyoruz.
Demokrasi
ve tutarlı dış politika olmazsa kalkınma da olmuyor. Devletimizin dış
politikasında temel prensip kabul edilen komşularımız ve dış dünyayla denge
içinde, barış ortamında ilişkilerin yürütülmesinden son sekiz senedir
uzaklaşıldığını menfi tecrübeler yaşayarak görüyoruz. Uluslararası
kuruluşlardaki tartışılan hâlimiz vahim boyutlarda. Nazımızın en çok geçtiği,
gücümüzü en çok hissettirdiğimiz NATO’da bile değerimiz tartışılır oldu. Hem
ekonomimiz hem de dış politikamız istikrarsızlaştıkça giderek yalnız kalmaya
başlayan, uluslararası örgütlerde destek görmeyen, itibarsızlaşan bir ülke
oluyoruz. Nerelerde hata yapıldığını çok iyi düşünmeliyiz.
Suriye’de
krizin en başında kurulan yanlış siyasetin neticesinde kahraman ordumuz devreye
girmek zorunda bırakıldı. Şehitlerimize Allah’tan rahmet, gazilerimize hayırlı
ömürler dilerim. Ordumuz tarih boyunca görevlerini hep yüz akıyla yerine
getirdi fakat bu yola neden başvurulmak zorunda kalındığını doğru değerlendirmeliyiz.
Kanaatimce, Suriye’de yanlıştan dönülebilecek kırılma noktası Kobani’ydi. Bütün
dünya kamuoyunun itiraz edemeyeceği ve bölgede hâkim güç olma fırsatını
Kobani’ye kendimiz müdahale etmeyerek kaçırdık. Sürecin başında Fırat’ın
doğusuyla hiç ilgimiz yokmuş intibasını vererek o bölgenin şimdi temizlemeye
çalıştığımız terör örgütüne teslim edilmesine zımnen razı olduk.
Bugün
Amerika Birleşik Devletleri ile Rusya arasında gidip gelen politikalarla
insanımızı hayli rencide eden söylemlere maruz bırakılıyoruz. Yüz yıllardır
gerçekleşmeyen, Rusya’nın sıcak denizlerle buluşma hayalini altın tepsiyle
sunmak maalesef AK PARTİ dönemine nasip oldu. Artık iki Rusya arasında kalmış
bir ülkeyiz. Üç Rus işgali yaşamış bir şehrin milletvekili olarak derin
endişeler yaşıyorum. Bu demek değil ki her kararda ABD’ye teslim olalım fakat
bu işin akıllıca bir yolu olduğunu da unutmayalım. Dış politika uluslararası
siyasettir neticede, siyaset de akılla yapılır. Haklıyken haksız gözükme
maharetinden uzaklaşmalıyız. Türkiye'nin demografik ve kültürel yapısını tehdit
ederek millî güvenlik sorunu hâlini alan ülkemizdeki geçici sığınmacıların
tekrar yurtlarına dönmeleri elzemdir. Yabancı savaşçıların ülkelerine
gönderilme tavrının devam etmesini diliyorum. Özellikle Avrupalıların kendi
terörist vatandaşlarını geri kabul etmeme küstahlıklarını kabul edemeyiz. 
Doğu
Akdeniz’de ön yargılı dış politikamızın sonucunu yaşıyoruz. Mısır ve İsrail’le
olan sorunlu ilişkilerimizi Yunanistan istismar ederek romantik düşüncelerle
dost kabul edilen Katar’ı bile işin içine alarak Ürdün gibi bölge ülkeleriyle
blok hâlinde bizi, hakkımız olan doğal servetten dışlıyorlar. 
Doğu
Akdeniz demişken Kıbrıs’taki haklarımızdan vazgeçmeyi asla düşünemeyiz. 24
Nisan 2004 Annan Planı referandumundan sonra Doğu Akdeniz’deki doğal serveti
paylaşmayı bile düşünmeyen Rum kesimiyle Birleşmiş Milletler gözetiminde
görüşmeleri sürdürmenin bir anlamının kalmadığına inanıyorum. 2004
referandumunun sonrası dünya kamuoyunun tepkisini de çekmiş Rum kesimine karşı
bu politika daha o zaman uygulanmaya başlanmalıydı. Artık hiçbir Türkiye
Cumhuriyeti hükûmeti, otuz altı yıllık bir Türk devletinin yıkılmasına sebep
olamaz. Ayrıca AK PARTİ yetkililerinden ricamız, büyük vatansever Denktaş
karşıtı, millî şuura sahip olmayan siyasetçileri artık desteklememenizdir. 
Libya
konusuna gelirsek… Deniz yetki alanlarına ilişkin anlaşmaya ülkemizin
menfaatlerine uygun olarak tabii ki destek olduk. Yeni gelecek olan Güvenlik ve
Askerî İş Birliği Mutabakat Muhtırası ise hem büyük riske girmemize hem de yine
haklıyken haksız sayılmamıza neden olur mu, iyi düşünmeliyiz. 
AK
PARTİ iktidarının, şu anda iç savaş yaşayan Libya’ya asker göndermeyi kamuoyunu
alıştırmaya çalıştığı bir ortamda, 16 yaş altı ve 55 yaş üstü Libyalıların
ülkemize vizesiz girişlerine apar topar izin vermesi son derece düşündürücü.
Bunun yeni bir göç akınına neden olabileceği endişesini de yaşıyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
MUHAMMET
NACİ CİNİSLİ (Devamla) – Batı hayranlığı olarak lütfen kabul etmeyiniz fakat
Avrupa Birliği ve Batı kanadından uzaklaştıkça gelişmekte olan ülkeler ve Orta
Doğulu dostlarımızın gözünde de sıradanlaştığımızı, ciddiye alınmadığımızı
üzülerek görüyorum. Göçlerin doğudan batıya doğru olduğunu unutmayalım. Biz
Batılı devletlerle aynı kurumlarda medeniyetimizden taviz vermeden bulundukça
Orta Doğulu ve Doğulu dostlarımızın gözündeki değerimiz hep yüksek kalacaktır.
Özellikle, Batı gerçeklerini, tavır realitelerini göz ardı etmeden şahsiyetli,
akıllı ve sürdürülebilir Avrupa Birliği ilişkilerinin, hem Orta Doğu hem
Amerika Birleşik Devletleri hem de Rusya ve Çin ilişkilerimizi, güçlü
devletlerin kabadayılık yaptığı bu kuralsız ortamda, çok olumlu yönde
etkileyeceğini belirtir, sizleri ve Genel Kurulumuzu saygıyla selamlarım. (İYİ
PARTİ ve CHP sıralarından alkışlar)
BAŞKAN
– Değerli milletvekilleri, şimdi söz sırası Milliyetçi Hareket Partisi Grubu
adına İzmir Milletvekilimiz Sayın Hasan Kalyoncu’ya aittir. (MHP sıralarından
alkışlar)
Süreniz
on dakika Sayın Kalyoncu. 
MHP
GRUBU ADINA HASAN KALYONCU (İzmir) – Sayın Başkan, değerli milletvekilleri;
2018 Yılı Merkezi Yönetim Kesin Hesap Kanunu Teklifi’nin 3’üncü maddesi üzerine
Milliyetçi Hareket Partisi Grubu adına söz almış bulunmaktayım. Aziz Türk
milletini ve Gazi Meclisimizi saygıyla selamlıyorum.
2018
yılında merkezî yönetim bütçe gelirleri 758 milyar lira, bütçe giderleriyse
830,8 milyar lira olarak gerçekleşmiştir. 72,8 milyar lira olan bütçe açığının
gayrisafi yurt içi hasılaya oranı yüzde 2 olmuştur. Bu oranla, AB ülkeleri
arasında Şubat 1992’de imzalanmış ve Maastricht Antlaşması’yla tespit edilmiş
olan “Üye ülke bütçe açığının gayrisafi yurt içi hasılasına oranı yüzde 3’ü
geçmemelidir.” şartı sağlanmıştır.
Değerli
milletvekilleri, Sayıştay, Anayasa’nın 160’ıncı maddesine göre, bütçeyi Türkiye
Büyük Millet Meclisi adına denetlemek ve sorumluların hesap ve işlemlerini
kesin hükme bağlamak ve kanunlarla verilen inceleme, denetleme ve hükme bağlama
işlerini yapmakla görevlidir. Fakat mahallî idarelere ilişkin olarak 198 adet
belediye ve bağlı idare, 25 adet il özel idaresi ve 7 adet mahallî idare şirket
ve birliği olmak üzere toplam 230 adet Sayıştay denetim raporu ilgili kamu
idaresine sunulmaktadır, Meclise gönderilmemektedir. Kanunların uygulanmasında
denetim önemli bir yer tutmaktadır. 
Çevre
Bakanlığının denetim çalışmaları da çevrenin temiz tutulması açısından oldukça
önemlidir. Sanayileşmenin ve şehirleşmenin çevreyle uyumlu bir şekilde
sürdürülebilir olması gerekmektedir. Bugün, ülkemizde şikâyetlerin büyük
çoğunluğu denetim eksikliğinden kaynaklanmaktadır. Çevreyle ilgili kirleticiler
konusunda denetimlerin sıklığı artırılmalıdır. Denetimler, önceden bilgi
verilmeden ani ve habersiz olarak yapılmalıdır. Bu denetim yapan birimlerin de
yeterli düzeyde olması gerekmektedir. Ayrıca, bu denetimler sadece sanayi
kuruluşlarında değil, alıcı ortamlarda da yapılmalıdır. Denetimlerin dikkatli
bir şekilde gerçekleştirilmesi, tarım alanlarının, suyun ve havanın
kirliliğinin önlenmesini sağlayacaktır. 
Küresel
ısınma ve iklim değişikliğine paralel olarak su kaynaklarında azalmalar olduğu
ve gelecekte bu durumun daha da etkili olacağı bilinmektedir. Sularımızı
korumak açısından harcanan su miktarının da azaltılması gerekmektedir. Kamu
spotlarıyla su tasarrufu teşvik edilirken şehirlerde park, bahçe sulamalarında
büyük miktarlarda su harcanmaktadır. Park, bahçe ve şehir içi bitkilerini
sulamak için arıtılmış suların ve yağmur sularının kullanılması hem arıtma
tesislerinin daha etkin çalışmasını hem de su tasarrufunu sağlayacaktır.
Günümüzde, bu, ülkemizde uygulanan bir yöntem değildir. Bu tür çalışmalar
yapılarak su israfı ve ekonomik kayıp önlenecektir; belediyeler suya zam yapmak
yerine, şebeke suyundan tasarruf edeceklerdir. 
Şehirlerde
peyzaj planlaması hem sağlık hem şehirlerin görünümü hem de karbon emilimi
açısından oldukça önemlidir. Hava kirliliğinin önlenmesi için daha fazla etkin
bitki türleri tercih edilmelidir. Ayrıca tercih edilen bitki türleri, kaldırım
ve altyapı üzerine olumsuz etki edebilmektedir. Bitkilendirme çalışmalarında
bitkilerin köklenme durumları göz önünde bulundurulmalı, bu bitkilerin
kanalizasyonlar, kaldırımlar ve diğer alanlara zarar konusu araştırılarak
planlanmalıdır. Tercih edilen bitkilerin ve polenlerin alerjik olup olmadığı da
belirlenmelidir. Bunun yanında, ithal bitkilerin fazlalığı da ekonomik olarak
ülkemizde büyük kayıplara sebebiyet vermektedir. Bu sebeple, yerli türlerin
tercihi, doğal zenginliğimizi koruma açısından da faydalı olacaktır. Şehirlerde
bitkilendirme çalışmalarına dair Çevre Bakanlığının bir yönetmelik oluşturması
gerekmektedir.
Sıcaklıkların
artışı ve su kaynaklarındaki yetersizlik ve barajlardaki su miktarının azalması
ülkemiz için önemli bir sorundur. Ayrıca yağışlarda barajlarda tutulan suyun
miktarı da önem arz etmektedir. Su kullanımının yanında, buharlaşmayla da
kaybedilen su miktarı oldukça yüksektir. Barajların su tutma kapasiteleri zaman
içerisinde azalmaktadır. Akarsularla taşınan mil, toprak gibi malzemeler dip
dolgusunu artırmaktadır. Bu sebeple, kurak zamanlarda barajların dip dolgusunun
alınması hem barajların ömrünü uzatacak hem de su tutma kapasitesini
artıracaktır. Böylece yapılacak yeni barajların sayısı da azaltılacak, aynı
zamanda ekolojik sistemdeki tahribatları da en aza indirecektir. Bu konunun ilgili
kuruluşlar tarafından bir an önce gündeme alınması gerekmektedir.
Sayın
milletvekilleri, yine, su tasarrufundan bahsederken kayıp kaçaklara değinmeden
geçmeyeceğim. İzmir ili örneğinden yola çıkarsak yüzde 21,1’le en düşük Urla
ilçesinde, yüzde 67,4’le en yüksek Kiraz’da kayıp kaçak sorunu vardır; merkez
11 ilçede ise yüzde 28 düzeyindedir. Buradan da anlaşılıyor ki kaynaktan bize
ulaşana kadar, yetersiz sistemlerden dolayı kaybımız çok yüksek olup bunun
bedeli de vatandaşa ödetilmektedir. Ülke genelinde durum hemen hemen aynıdır.
Ülkemizin kaynaklarının doğru kullanılması, geleceğimiz ve ekosistemimiz
açısından oldukça önemlidir. 
Yine,
İzmir’de 87.275 hanenin foseptikleri kanalizasyon sistemine bağlı değildir. Bu
kontrolsüz foseptikler, tarım alanlarını ve su kaynaklarını kirletmektedir.
Ayrıca, yağmur sularının kanalizasyondan ayrılmaması da oldukça kötü bir durum
olarak karşımıza çıkmaktadır. Aşırı yağışlarla, foseptik şehrin sokaklarına
yayılmaktadır. Bu, sağlık açısından da büyük sorunlara sebebiyet vermektedir.
İzmir’de atık su arıtma tesislerinin tamamlanmamış olması da alıcı ortamların
kirlenmesine sebebiyet vermektedir. Ülke genelinde de benzer durumlara
rastlamak mümkündür.
Ekolojik
kalite değerlendirmesine göre, İzmir orta, dış Körfez, Küçük Menderes
havzasında yer alan kıyı, Ildır Körfezi orta derecede kirli; İzmir iç Körfezi
ise kötü derecede su kalitesine sahipken sadece Foça çok iyi su kalitesine
sahiptir. Ayrıca, İzmir Körfezi’nin temizleneceği ifade edilmektedir, eğer
Körfez’i kirleten kaynakları sonlandırmazsanız bu mümkün olmayacaktır.
Körfez’in şu anki ekolojik durumu en kötü seviyededir. 
Bunların
yanında, yağmur suyu ayırma planları 2020 yılı için İzmir Büyükşehir Belediyesi
tarafından yapılmasına rağmen bu toplanan yağmur sularının park bahçe
sulamalarında kullanılması planlanmamıştır. Gelecekte yaşanacak su
problemlerine çare olması açısından bu durum oldukça önemlidir ve bir an önce
projelendirilmelidir. 
Konuşmama
son verirken çevrecilik milliyetçiliktir diyorum ve orman yakarak çevreci
olunmaz, yine, orman yakanları kınamadan çevreci olunmaz; teröre destek vererek
barıştan, adaletten bahsedilemez diyor, 2020 yılı bütçesinin Türk milleti için
hayırlı olmasını diliyorum. (MHP ve AK PARTİ sıralarından alkışlar)
BAŞKAN
– Söz sırası, Halkların Demokratik Partisi Grubu adına Siirt Milletvekilimiz
Sayın Meral Danış Beştaş’a aittir. (HDP sıralarından alkışlar) 
Süreniz
on dakika Sayın Beştaş. 
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
hepinizi saygıyla selamlıyorum.
Evet,
maalesef, her günümüz anma günü, neredeyse üç yüz altmış beş günün yarısı
katliamları, ölümleri, ağır insan hakları ihlallerini kınamakla geçiyor; bugün
de çok önemli üç yıl dönümü var: Birincisi, 19 Aralık “Hayata Dönüş” adı
verilen ama katliamın, cezaevlerine yönelik operasyonun katliamının yıl dönümü.
Dünyada herhâlde katliamı “hayata dönüş” olarak nitelendiren başka bir ülke
yoktur. 
O
dönemde, savunma olarak “Cezaevlerine giremiyoruz, sayım yapamıyoruz ve arama
yapamıyoruz.” şeklinde beyanlar vardı; rutin, hâlâ devam ediyor ve “İçeride
silahlar bulundu.” deniliyordu; bunların hepsi yalan çünkü içeride hiçbir silah
bulunmadı. Şu anda İzmir Milletvekilimiz olan Murat Çepni o dönemde Ümraniye
Cezaevindeydi ve kendisinden de bire bir aldığım bilgiye göre, günde 2 defa
sayım yapılıyor ve haftada rutin aramalar yapılıyordu. 
Evet,
30 kişi vurularak, yanarak çok ağır şekilde katledildi ve Hikmet Sami Türk’ün o
zaman söylediği şu cümlesi hâlâ kulaklarımızda: “Daha fazla kayıp bekliyorduk.”
Ne oldu? Tabii ki zaman aşımı ve benzeri sebeplerle cezasızlıkla devam etti ve
19-22 Aralıkta, 22 ayrı cezaevinde yaşananlar gerçekten bugün de hâlâ acısını,
sızısını hissettiriyor. Ben, yaşamını yitirenleri saygıyla anıyorum ve onları
asla unutmayacağımızı söylemek istiyorum. 
Tabii
“cezaevleri” demişken 24 Eylül 2006 tarihinde 10 tutuklu ve hükümlünün
Diyarbakır E Tipi Cezaevinde hunharca katledilmesini de hatırlatmak istiyorum.
O davanın avukatlığını yaptım yirmi yıl. Yirmi üç yıl devam etti dava ve geçenlerde
-tarihi de vereyim- 23 Mayıs 2019 tarihinde polisler, gardiyanlar, cezaevi
doktoru ve cezaevi müdürleri beraat ettirildi. Hâlbuki Avrupa İnsan Hakları
Mahkemesi -astronomik bir rakam- 798 bin euroya hükmetmişti ve Türkiye’yi
mahkûm etmişti. Evet, bugün hâlâ cezaevlerinde bu uygulamaların devam etmemesi
için alınması gereken önlemleri birazdan söyleyeceğim Sayın Adalet Bakanı
buradayken.
Diğer
bir mesele Maraş katliamı. “Maraş katliamı” denince doğrusu benim hafızamdan
hiç silinmeyen bir cümle var. Alevi bir kadın eşine şöyle sesleniyor: “Beni sen
öldür, onların eline bırakma.” Evet, acıyı bugün de ağır bir şekilde
hissediyoruz. Resmî rakamlara göre 111 kişi ama tanıkların verdiği beyanlara
göre morgda 1.306 cesedi gördüklerini söylediği bir katliam. O gün insanlık
öldü aslında. İnsanların yakıldığı, parçalandığı, hunharca katledildiği Maraş
katliamı beş gün devam etti ve çocukların -söylerken de üzülerek söyleyeceğim-
bacaklarının ve kollarının kesildiğinin, kazanlarda yakıldığının şu anda bile
basında yaygınca geçtiği bir katliamdır Maraş katliamı. İnsanlar Alevi olduğu
için, solcu olduğu için öldürüldü, iş yerleri yakıldı ve bugün de maalesef,
aynı yöntemlerle Alevilerin evleri işaretleniyor, tehdit ediliyor ve inançları
tanınmıyor. 
Tabii
ki katliamlar birbirini takip eder. Bir katliam aydınlatılmadığında yeni
katliamlara davetiye çıkarılır. Maraş katliamı aydınlatılmış olsaydı Ankara’nın
göbeğinde 102 kişi 10 Ekimde katledilmeyecekti ya da Roboski’de insanlar
bombalarla -Türk savaş uçaklarına ait bombalarla- öldürülmeyecekti ya da
Suruç’ta gençler öldürülmeyecekti. Bu nedenle, cezasızlık bu katliamlara
maalesef davetiye çıkarmaktadır. Ben, Maraş katliamında da yaşamını yitirenleri
saygıyla anıyorum ve Alevi yurttaşların inançlarının mutlak surette kabul
edilmesi ve bu ayrımcılığa son verilmesi çağrısını yapıyorum. 
Taybet
İnan… Çok sıklıkla duyarsınız bizden. Bugün, onun da ölüm yıl dönümü. “70
yaşında bir kadının cenazesi, Silopi’de yedi gün bekletildi.” diye
konuşmalarımızdan bilirsiniz. Geçen hafta bir gelişme oldu; İçişleri Bakanlığı,
dava dosyasına bir savunma gönderdi ve “kaçınılmaz son” diye bir değerlendirme
yapmış. Mahkeme de Taybet İnan için “PKK sempatizanı” demiş, hiç tesadüf değil
tabii ki. Kızı Hezne İnan da vahşet bodrumlarında, 177 kişinin öldürüldüğü
bodrumlarda yaşamını yitirdi; anne-kız birlikte öldüler ve İçişleri
Bakanlığının tam olarak savunması şu, diyor ki: “Taybet İnan ve yakınlarının
hayatlarını korumaya yönelik kaçınılmaz tedbirlerin sonucu öldü.” Roboski’de
bizzat savaş uçaklarıyla, emir-komuta zincirleri içinde işlenen bir katliama
mahkeme “kaçınılmaz hata” diye karar verdi; Taybet İnan dosyasında da
“kaçınılmaz son” diyor. Bunun hukukla, bunun yargıyla, yargı kararıyla hiçbir
ilgisi yoktur. Burada ölenin kimliği, öldürenin kimliğidir ayırt edici olan ve
devlete göre, ölen herkes örgüt üyesi ve çatışmada ölmüş; bunu da yanına
yazıyorlar mutlaka. Taybet İnan 70 yaşında olduğu için… 70 yaşında da olsa 7
yaşında da olsa mahkeme savunmalarında bunu diyorlar, bunu bulamazlarsa “Örgüt
öldürmüş.” diyorlar. 
İşte,
ben bu gerekçeleri size bir kez daha hatırlatıyorum ve Taybet İnan’ın, kızının
ve o bodrumlarda yanan herkesin mücadelesinin; daha doğrusu, cezasızlıkla
bitirilmeye çalışılan dosyalarının takipçisi olacağımızı, yeni katliamlara izin
vermemek için sizlerin de bunu yapmanız gerektiği çağrısını yapmak istiyorum. 
Değerli
milletvekilleri, anmalar bitti, konuşma sürem de bitti ama başka bir mesele
var; Sayın Adalet Bakanı demin çok önemli bir şey dedi “Yargı, yürütme ve
yasama; kuvvetler ayrılığı var.” dedi. Gerçekten konuşmasının altına imza
atıyorum Sayın Adalet Bakanının; olması gereken tabii ki kuvvetler ayrılığıdır,
tabii ki yargının kararlarına hiç kimsenin müdahale etmemesidir, tümüyle
tarafsız ve bağımsız olmasıdır. Milletvekilimizin, Efe Tektekin’e ilişkin
sorduğu soruya yanıtta bunu söyledi. 
Efe
Tektekin, Diyarbakır’da TOMA’nın çarpması sonucu 6 yaşında ölen bir çocuk.
Dedesi de bir yıl önce TOMA çarpması sonucu ölmüştü. Adli tıp raporunda Efe
Tektekin kusurlu bulunmuş. 6 yaşındaki çocuk gidip panzere çarpmış ve ölmüş!
Yani bu kadar büyük bir insafsızlıkla, vicdansızlıkla karşı karşıyayız.
Sayın
Adalet Bakanına şunu söylemek istiyorum: Keşke, Cumhurbaşkanı, Demirtaş için,
Yüksekdağ için “Onları bırakamayız.” dediğinde müdahale etseydiniz, keşke
“Karşı hamlemizi yapar, işi bitiririz.” dediğinde “Aman durun, yargı tarafsız
ve bağımsızdır.” diye müdahale etseydiniz. Eğer sözlerinizin arkasındaysanız,
lütfen, Cumhurbaşkanının yargı üzerindeki talimatlarını durdurun ve Adalet Bakanı
olarak görevlerinizi yapın demek istiyorum.
Son
olarak, yasak yayın meselesi. Değerli milletvekilleri, cezaevlerine Kürt
medyası ve sol medyası, muhalif medya alınmıyor, altını çizerek söylüyorum. O
kadar absürt bir karar çıktı ki bununla biraz duyuldu; önceki dönem Eş Genel
Başkanımız Selahattin Demirtaş’ın Evrensel’e verdiği röportajı, kendisinin
devlet karşıtlığını artıracağı gerekçesiyle verilmemiş. Sevgili Selahattin
Demirtaş kendi röportajını okuyup herhâlde devlet karşıtı olacakmış. Bu kadar
da komik gerekçelerle yayınlar verilmiyor. Yeni Yaşam gazetesi, Azadiya Welat
ve benzeri yayınlar verilmiyor, sadece yandaş televizyonlar izlenebiliyor. TRT2
bile yasaktı. Silivri ve Bakırköy’e gittiğimizde birçok not aldık; sadece, aynı
haberi, Yeni Şafak yaparsa içeri gerebilir ama Yeni Yaşam yaparsa cezaevinin
içine alınmaz. Sayın Adalet Bakanına bu keyfiliği durdurmaları için bu konuda
da önemle bilgi vermek istiyorum. Gerçekten, bu, artık şöyle bir mesele:
İktidar dışarıda hepimize, 82 milyona öyle bir propaganda yapıyor ki
cezaevlerine girdiğinde de yapıyor bu propagandayı. Hepimiz gerçekten iktidar
zehirlenmesi geçireceğiz. Gece-gündüz iktidarın propagandalarını dinliyoruz ve
buna “Artık yeter!” diyoruz, farklı görüşler de izlenebilsin. 
Sayın
milletvekilleri, yarın bütçe bitiyor. Çok şey söylendi, çok şey konuştuk ama
maalesef, bu, bütçede halkın olmadığı gerçeğini, işsizliğin olmadığı gerçeğini,
gerçek sorunların, bütçede yer alması gereken kalemlerin yer almadığı gerçeğini
değiştirmiyor. İktidar partisi milletvekilleri konuşurken zamanım oldukça,
mümkün oldukça burada dinledim gerçekten ve izlerken çok dikkatle dinledim,
öyle istatistikler verdiler ki beni bir araştırmaya itti.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Beştaş.
MERAL
DANIŞ BEŞTAŞ (Devamla) – Teşekkürler.
Şöyle
bir istatistik çıkardım: İstatistikleri nasıl okuyorlar, anlamadım…
Konuşurlarken kendimi İsviçre’nin Zürih kentinde ya da Alplerde hissediyorum.
Demin Hakkâri örnek verildi; sanki Hakkâri gerçekten Hakkâri değil de yani işte
dünyanın cennet bir köşesinde; Lozan’da mı, Cenevre’de mi, öyle bir yerde
hissettim. Bir istatistik vereceğim: Türkiye’de ilkokuldan yüksekokula kadar
her öğrenci için yapılan ortalama eğitim gideri düşük, 137 ülke arasından 99’uncu
sırada. Burada Hükûmet yetkilileri şöyle veriyor: “38 ülkeyi geride bıraktık,
mutluyuz.” Yani hep tersten bir istatistik verme var ya da emeklilikte Türkiye
sondan 3’üncü sırada, herhâlde sondan hesaplayarak “1’inci sıradayız.”
diyorlar. Yani bu istatistiklerde vatandaştan gerçekler saklanıyor. Gerçek
istatistikleri verin, biz de verelim, siz de verin ve kötü olduğunuzu,
gerçekten ekonomik krizin olduğunu, vatandaşın aç ve yoksul olduğunu, bu
bütçenin sarayın bütçesi olduğunu kabul etmediğiniz müddetçe sorunları
çözemeyiz.
Teşekkür
ediyorum. (HDP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
IV.- AÇIKLAMALAR (Devam)
27.- Denizli Milletvekili Cahit Özkan’ın, Siirt Milletvekili Meral Danış
Beştaş’ın 130 sıra sayılı 2018 Yılı Kesin Hesap Kanunu Teklifi’nin 3’üncü
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
CAHİT
ÖZKAN (Denizli) – Sayın Başkan, hatip, kürsüden yaptığı konuşmada Türkiye'nin
ortak acılarından ve özellikle Maraş katliamından bahsederek, bu tür
hareketlerin günümüzde de devam ettiğini ifade etmiştir. Her şeyden önce,
acılar hepimizin ortak acısı, ulusal birliğimizi kurarken tarihte çok büyük
acılar yaşadık, Allah daha büyüklerini yaşatmasın. Kaldı ki Avrupa’nın Yüz Yıl,
Otuz Yıl savaşlarıyla, köylü isyanlarıyla, Orta Çağ engizisyonlarıyla yaşadığı
acıların onların demokrasisine katkısı olmuştur. Ancak hamdolsun biz bunlardan
ders çıkarmış bir milletiz. Maraş katliamında, Sivas katliamında, Başbağlar,
Bingöl katliamlarında terör odaklarının hedefinde olmuş, hedefine girmiş
binlerce insanımızı maalesef şehit vermemizden ve hayatını kaybetmesinden
elbette büyük dersler çıkardık. Ancak bu tür hadiselerin hiçbirinin Alevi-Sünni
vatandaşlarımızın arasında farklı din, mezhep ve dilden dolayı oluşan hadiseler
olmadığını yeniden vurgulamak istiyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Özkan, bir dakika daha veriyorum, toparlayın, bitirelim. 
Buyurun.

CAHİT
ÖZKAN (Denizli) – Zira bunların tamamını, ulusal birliğimizi tehdit eden dâhilî
ve haricî bedhahların, aziz milletimize düşmanlık besleyen odakların maalesef
bilinçli, kasti ve taammüden yapmış olduğu eylemler olarak görüyor ve bütün
milletimizin bir bütün olarak geleceğe aydınlık yarınlara yürüdüğüne
inanıyoruz. 
Teşekkür
ediyorum. (AK PARTİ sıralarından alkışlar) 
MEHMET
RUŞTU TİRYAKİ (Batman) – Uzaylılar yapmıştır Cahit Bey, Mars’tan gelenler
yapmıştır! Bu ülkede hiçbir sorumluluğunuz yok, uzaylılar yapmıştır Cahit Bey,
kesin yani!
LÜTFÜ
TÜRKKAN (Kocaeli) – Sayın Başkan...
BAŞKAN
– Siz de kısaca ifade edin, buyurun Sayın Türkkan. 
28.- Kocaeli Milletvekili Lütfü Türkkan’ın, Siirt Milletvekili Meral
Danış Beştaş’ın 130 sıra sayılı 2018 Yılı Kesin Hesap Kanunu Teklifi’nin 3’üncü
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; sayın hatibin
konuşmasında bahsi geçen Maraş olayları, arkasından yakın bir tarihte Sivas ve
Erzincan Başbağlar’da cereyan eden olaylar, herkes için ciddi anlamda üzüntü
verici hadiselerdi. Yalnız Maraş olaylarıyla ilgili o dönemi bilen birisi
olarak size bir şey hatırlatmak istiyorum: O dönemde Maraş’ın Pazarcık
ilçesinde öldürülenlerin tamamına “Alevi” derseniz, doğru bir hüküm
koymazsınız. Aralarında Alevilerin de olduğu ama Sünnilerin de olduğu... Bunu
sadece bir mezhep kavgası açısından görmemek adına söylüyorum. Ama
emperyalistlerin o dönemde Türkiye üzerinde oynadıkları en önemli oyunlardan
bir tanesidir, Türk milletini birbirine sokmak için yapılan provalardan bir
tanesidir.
MERAL
DANIŞ BEŞTAŞ (Siirt) – “Solcu” dedim. 
LÜTFÜ
TÜRKKAN (Kocaeli) – Çorum’dan, arkasından Sivas’tan bahsederken Başbağlar’ı da
hiç görmezlikten gelmek de doğru bir tespit olmaz. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Türkkan. 
ALİ
KENANOĞLU (İstanbul) – Başbağlar’ı da konuştuk biz burada.
LÜTFÜ
TÜRKKAN (Kocaeli) – Yani acılar, herkesin acısı, bu ülkede yaşayan herkesin
acısı; gösterilen tepki, herkesin ortak tepkisi. Ama orada, Alevi-Sünni
meselesinin içerisine Alevileri koyup diğer taraftan hiçbir şey olmamış gibi
davranırsak bu da doğru bir teşhis olmaz. 
MERAL
DANIŞ BEŞTAŞ (Siirt) – Bilerek “solcular” dedim. 
LÜTFÜ
TÜRKKAN (Kocaeli) – Bir daha söylüyorum: O dönemde, orada -Maraş’ın Pazarcık
ilçesinde- bizzat bulunan arkadaşlarla beraber, dostluk yapmış bir adamım ben.
İsim de verebilirim şimdi, kendisi de burada yok ama konuyu iyi bilen,
gözlemci, o olayları yaşayan bir arkadaşımız. 
Meseleye
bu yönden de bakmakta fayda var diye düşünüyorum. 
Teşekkür
ederim.
KEMAL
PEKÖZ (Adana) – Acıları ne yarıştırıyoruz ne de ayrıştırıyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Cumhuriyet Halk Partisi Grubu adına söz talebi, Bursa Milletvekili Sayın
Nurhayat Altaca Kayışoğlu’nda.
Buyurun
Sayın Kayışoğlu. (CHP sıralarından alkışlar)
Süreniz
on dakika. 
CHP
GRUBU ADINA NURHAYAT ALTACA KAYIŞOĞLU (Bursa) – Teşekkür ederim.
Sayın
Başkan, değerli milletvekilleri; 2018 Yılı Merkezi Yönetim Kesin Hesap Kanunu
Teklifi’nin 3’üncü maddesi üzerinde grubum adına söz almış bulunuyorum. 
Nedir
bu 3’üncü madde, biraz önce okundu, “Denge” başlığı altında, bir ülkenin
merkezî hükûmetinin belirli bir dönemde yaptığı veya yapmayı öngördüğü
harcamalarla elde ettiği veya elde edeceği gelirler arasındaki farkı
düzenliyor. Eğer harcamalar, gelirden fazla ise bütçe açığı; gelir,
harcamalardan fazla ise bütçe fazlası oluşuyor. Maalesef, biz de hep bütçe
açığıyla karşı karşıya kalıyoruz. 
On
yedi yıllık AKP iktidarıyla ilgili, bütçe dengesine baktığımızda, son yıllarda
gittikçe istikrarlı bir şekilde artan bütçe açığıyla karşı karşıyayız. Örneğin,
bir önceki yıl 2017’de 47,8 olan bütçe açığı, bu yıl -biraz önce maddede de
okunduğu gibi- 72,8 milyar lira. Peki, niye böyle oluyor? Çünkü gün geçtikçe
borçlanıyoruz, faiz artıyor. Örneğin, 2018 yılında önceki döneme göre faiz
giderlerinin yüzde 30,4 arttığını görüyoruz. 
Evet,
bugüne kadar, hatta biraz öncesine kadar bütçe kanunu teklifini görüştük;
maddeler oylandı, geçti. Şimdi kesin hesap kanunu teklifini görüşüyoruz.
Meclisin en önemli denetim yetkilerinden biri ama AKP iktidarı, iktidara
geldiğinden beri denetimden hoşlanmadığı için ya Anayasa değişikliğiyle ya mevzuat
değişikliğiyle ya da fiilen denetim yollarını ortadan kaldırıyor. 
Değerli
arkadaşlar, biz her seçim döneminde ve yasama dönemlerinde kesin hesap
komisyonu kurulsun diye projeler hazırlıyoruz, kanun teklifleri getiriyoruz ve
biz diyoruz ki: “Biz, iktidara geldiğimizde muhalefetten birini seçeceğiz
başkan olarak.” ve iktidar, bu Meclise, milletin Meclisine hesap versin
istiyoruz ama siz bugüne kadar bunu kabul etmediniz. 
Şimdi
2020 bütçesi geçti, yarın bütünü oylanacak. Seneye bu verilen yetkiyi Hükûmet doğru
kullanmış mı, verimli kullanmış mı, usulüne uygun kullanmış mı, bir sorumlu
varsa hesap sorulmuş mu nasıl denetleyecek? Kesin hesapla ama bakıyorsunuz,
Komisyonda ne yapıyorlar, diyorlar ki: “Efendim, zaman dar.” Oylanıyor ve
çoğunlukla tabii, iktidar partisinin oylarıyla, hızlıca, kesin hesapla ilgili
raporlar, Sayıştay raporları görüşülmeden buraya geliyor ve denetimsiz kalıyor.
Uzmanlarımızın da belirttiği gibi, Sayıştayın hazırladığı dış denetim genel
değerlendirme raporlarında kamu zararlarına ilişkin hususlara yer verilmiyor,
mahallî idarelerle ilgili raporlar, Plan ve Bütçe Komisyonuna gelmiyor.
Denetçilerin -gözlemleniyor bu- baskı altında çalıştığı, bazı kurum, şirket
isimlerinin gizlendiği, raporlarda görülüyor. 
Yedek
ödenek aktarım tutarı, kanunen yüzde 2 ama bakıyorsunuz, yüzde 7,21 harcanmış.
Peki, değerli arkadaşlar, bu Meclisin, bu yüce Meclisin çıkardığı kanuna
yürütme organı uymuyorsa, şimdi siz, bu kesin hesap kanunu teklifine elinizi
kaldırıp kanuna aykırı olarak kendi çıkardığınız kanuna saygı duymayarak evet
mi diyeceksiniz? Soruyorum size, bu yetkinizi kullanmayacak mısınız? (CHP
sıralarından alkışlar) Kullanmazsanız, Hükûmet de böyle her sene, ödenek üstü
63 milyar, bir dahaki dönem 80 milyar, 100 milyar, bol keseden bu milletin
parasını harcar; siz de vicdanınız rahat uyuyun değerli arkadaşlar. 
Evet,
birçok kamu idaresi raporlarının kanuni sürelerinde hazırlanmadığı, Sayıştaya
gönderilmediği, kamu-özel ortaklıklarıyla ilgili sorunlar, hepsi tespit
edilmiş. Tam 232 kamu idaresinin raporlarında 8.240 ihlale rastlanmış ve
bunların çoğu, sürekli devam eden ihlaller. İşte, bu denetimsizlik olduğu
sürece de bu ihlaller devam edecektir. Bu arada, alt komisyon kurulması talebi
de kabul edilmemiş yine grubunuzun üyeleri tarafından Plan ve Bütçe
Komisyonunda. Bunlar, kabul edilemez. 
Şimdi,
günlerdir konuşuyoruz, bütün gerçekler ortada ama bakıyoruz, iktidar sürekli
masal anlatıyor. Hani, Engin Başkanımız da diyor ya, hakikaten La Fontaine’in
tahtına göz dikmişsiniz. Tarım Bakanı diyor ki Komisyonda: “Cumhuriyet
tarihinin en yüksek miktarda şeker pancarını ürettik.” Daha o tutanaklardaki
mürekkep kurumadan bakıyorsunuz, Rusya’dan şeker… Buradaki bütçe açılış
konuşmasında Sayın Canikli rakamların üstüne bastıra bastıra dedi ki: “On yedi
yılda 197 milyon akıllı cihaz satılmış. Ne kadar güzel, ne güzel büyümüşüz.”
Ya, insanın yüzü kızarır “197 milyon cihaz satılmış.” derken. Tüketim
ekonomisini övüyorsunuz. Ya, şöyle deseniz: “197 milyon cihaz ürettik.” deseniz
biz de sizi burada alkışlarız, ellerimiz patlayana kadar alkışlarız. (CHP
sıralarından alkışlar) Ama yok, üretim yok. Borçlanarak, kredi kartıyla
vesaireyle aldığımız bu cihazlar da dışarıda üretildiği için bizim millî
gelirimiz dışarıya gidiyor; insan bunu burada söyleyemez. 
ARZU
AYDIN (Bolu) – SİHA’ları, İHA’ları alkışladığınız gibi mi? Onları da
alkışlayın. 
NURHAYAT
ALTACA KAYIŞOĞLU (Devamla) – Siz karar verirsiniz bizim neyi alkışlayacağımıza,
her şeye karar verdiğiniz gibi. 
BAŞKAN
– Karşılıklı olmasın, siz Genel Kurula hitap edin Sayın Kayışoğlu. 
NURHAYAT
ALTACA KAYIŞOĞLU (Devamla) – Evet, şimdi bakıyorsunuz, geçen gün Haydar Akar
Vekilimiz de anlattı; iki gün önce de bana Ulaştırma Bakanlığından bilgi geldi,
Bursa’ya hızlı tren gelecekti. “400 milyon lira çöpe gitti.” dedi bir önceki,
giden valimiz ve Bakanlığın verdiği yanıtta da ortada, 106 kilometrenin 50
kilometresinin ihalesi iptal edilmiş, yeniden ihaleye çıkılacak. İhale
bedelinin tamamı ödenmiş ama Sayıştay raporlarına göre yüzde 15, verilen bu
yanıta göre de -tespit edemiyorum oranı, tünelin bir kısmından, altyapının bir
kısmından bahsediyor- belli bir yüzdesi ancak yapılabilmiş. Peki, biz bunun
hesabını sormayacak mıyız? Çöpe giden 400 milyonun hesabını sormayacak mıyız
değerli arkadaşlar? Bize diyorsunuz ki: “Yol yapıyoruz, tren yolu yapıyoruz,
havaalanı yapıyoruz, beğenmiyorsunuz.” Ya, biz, doğru düzgün yapsanız, 1
liralık işi bin liraya değil, 1 liralık işi gerçekten 1 liraya yapsanız,
zamanında yapsanız tabii ki alkışlarız. 2016’da bitecekti bu hızlı tren, şimdi
bu cevapta deniyor ki: “2023’te bitecek.” O hızlı tren Bursa’ya gelecek ama ne
zaman gelecek? Büyük ihtimalle Cumhuriyet Halk Partisi iktidarında gelecek.
(CHP sıralarından alkışlar) 
Dedik
ya: “Gerçekler ortadayken ha bire masal anlatıyorsunuz.” Ama bir yandan da ne
yapıyorsunuz, biliyor musunuz… Şunu söyleyeyim, Cemil Meriç diyor ki: “Masal
deyip geçmeyelim. İnsan, kaba kuvvetin hükümran olduğu bir devirde hayata
katlanmak için bambaşka bir dünyanın varlığına inanmak zorundadır.” Siz de bunu
düstur edindiniz ama maalesef, gerçekler ortada. Artık, insanlar sizin
anlattığınız o çarpıtılmış verilere, masallara inanmıyor. Anlatıldı burada,
işsizlik cumhuriyet tarihinin rekorunu kırmış, yüzde 13,8, yoksulluk, her gün
toplu intiharlar… Gerçekten içimiz acıyor. Dileriz ki sizin de birazcık olsun
içiniz acısın. (AK PARTİ sıralarından gürültüler)
Bir
şey söyleyeceğim. Bu arada yılbaşı yaklaşıyor. 
METİN
YAVUZ (Aydın) – Sen nerede yaşıyorsun, sen!
NURHAYAT
ALTACA KAYIŞOĞLU (Devamla) – Niye alınıyorsunuz? Ben, iktidarı eleştiriyorum
arkadaşlar, siz iktidar mısınız?
ARZU
AYDIN (Bolu) – Hamdolsun.
NURHAYAT
ALTACA KAYIŞOĞLU (Devamla) – Siz milletin vekilleri olun. Yazık! (CHP
sıralarından alkışlar)
BAŞKAN
– Sayın Kayışoğlu, siz Genel Kurula hitap edin.
Arkadaşlar,
sessiz olalım.
NURHAYAT
ALTACA KAYIŞOĞLU (Devamla) – Bakın, burası gerçekten çok önemli. Geçen yıl
Bursa’da bir iş insanı bana yıl başından sonra mesaj attı. Tam 5 bin tane -5
tane binlik seri oluyor herhâlde- Millî Piyango bileti almış, kıymış parasına,
almış, parası var sonuçta. Yıl başında çekilişten sonra -kasaya kilitlemiş
onları- vermiş elemanlarına, demiş ki: “Bunlara bir bakın.” Elemanlar
toplanmış, biletleri tek tek girmiş, tam 5 bin bilet taranmış, son 3 rakamına
ikramiye çıkan bilet bile yok. Son 3 rakamına ikramiye çıkan biletleri bile
ayırmışlar. Bu, hırsızlık değil mi? Bu, dolandırıcılık değil mi? Bu, milletin
hayallerini çalmak değil mi? Bu hayal tacirliği değil mi? (CHP sıralarından
alkışlar) İnsanlara artık hayal bile kurdurtmuyorsunuz, hayal. Yazıklar olsun!
(AK PARTİ sıralarından gürültüler)
BAŞKAN
– Sessiz olalım değerli arkadaşlar, sessiz olalım, hatibi dinleyelim, rica
ediyorum.
NURHAYAT
ALTACA KAYIŞOĞLU (Devamla) – Dinleyin, dinleyin, cevap verecekseniz gelir
buradan cevabını verirsiniz; ben var olan bir şeyi anlatıyorum. 
Yazıklar
olsun, insanlar yılda bir kere olsun zengin olma hayali kurup ceplerindeki son
paraları o biletlere yatırıyorlar. Buradan sesleniyorum: Lütfen bu hayal
tacirlerinin değirmenine su taşımayın değerli vatandaşlarım, buradan
söylüyorum. 
METİN
YAVUZ (Aydın) – Doğru söylüyor, bilet almayın diyor.
NURHAYAT
ALTACA KAYIŞOĞLU (Devamla) – Evet, inandırıcılığınızı yitirdiniz.
Yayınladığınız o yepyeni ekonomik paketler, yepisyeni ekonomik paketler,
stratejiler, eylem planları, hiç kimsede zerre kadar heyecan uyandırmıyor; ne kadın
sorunlarıyla ilgili ne ekonomiyle ilgili ne adaletle ilgili. Maalesef
inandırıcılığınızı yitirdiniz artık. Metal yorgunluğunu geçtiniz, paslandınız,
paslandınız! Artık yeni bir iktidara ihtiyaç var ve milletin Meclisinin
çıkardığı bu kanuna uymayan Kesin Hesap Kanunu Teklifi’ni reddediyoruz. 
Bütün
Genel Kurulu saygıyla selamlıyorum. (CHP sıralarından “Bravo” sesleri,
alkışlar)
BAŞKAN
– Şimdi, şahıslar adına…
ÖZGÜR
ÖZEL (Manisa) – Sayın Başkanım, söz talebim var.
BAŞKAN
– Buyurun Sayın Özel.
IV.- AÇIKLAMALAR (Devam)
29.- Manisa Milletvekili Özgür Özel’in, Kamu Gözetimi, Muhasebe ve
Denetim Standartları Kurumunun faizsiz finans kuruluşlarının bağımsız
denetimini yürüten denetçiler için yayınladığı etik kurallara ilişkin
açıklaması
ÖZGÜR
ÖZEL (Manisa) – Sayın Başkan, Kamu Gözetimi, Muhasebe ve Denetim Standartları
Kurumu, 14 Haziran tarihli Resmî Gazete’de -yayımlanan kurul kararı- faizsiz
finans kuruluşlarının bağımsız denetimini yürüten denetçiler için etik
kurallarını yayımladı. Devletin mevzuatına ilk kez bir kutsal kitaptan ayetler
giriyor. Bu yapılan iş, bir denetçinin nasıl davranacağını tarif ederken
-Anayasa’nın 1’inci maddesinde daha laik cumhuriyet tarif edilirken- buradaki
dipnotlarda ilk kez Kur’an-ı Kerim’den ayetlerin bulunduğu ve denetçinin
davranış biçimlerini şeri hükümlere göre belirleyen bir süreç var; bu, doğru
değil. 
(Mikrofon
otomatik cihaz tarafından kapatıldı) 
BAŞKAN
– Sayın Özel, bir dakika ekliyorum, bir dakikada tamamlayın. 
ÖZGÜR
ÖZEL (Manisa) – Bu inanç istismarı, bu dinî bir devleti egemen kılmak, yüzde
99’u Müslüman da olsa olmayanların da bulunduğu bir süreçte, bir toplumda bu,
kabul edilebilir bir yaklaşım değil. Daha sonra, bu denetçi raporlarının
yaptırımları var, yaptırımları olacak. Esas buradaki soru şu, Sayın Adalet Bakanına
sormak lazım: Kim uygulayacak bunu, kadılar mı uygulayacak şeri hükümlere göre
denetimleri? 
Tabii
ki, bu faizsiz finans kandırmacasını da Meclisin irdelemesi lazım. Kâr payı
-adı üstünde- ama piyasa faizi ile kâr payı hep aynı denk geliyor veya kredi
veriyor ama batarsa da kâr etmiş gibi onu diğer bankalarla denk alıyorlar;
inanç istismarıdır, kandırmacadır. Bu şeri hükümlerin Resmî Gazete’de
yayımlanması kabul edilemezdir. Adalet Bakanının da bu konuya nasıl
yaklaştığını duymak isteriz. Anayasa’nın 1’inci maddesini doğrudan ihlaldir.
Tümüyle karşıyız ve tümüyle bu konuda ne gerekirse onu yapacağımızın
bilinmesini istiyorum. 
Sağ
olun. (CHP sıralarından alkışlar)
FİLİZ
KERESTECİOĞLU DEMİR (Ankara) – Sayın Başkan…
CAHİT
ÖZKAN (Denizli) – Sen alkışlama, Kur’an okunuyor her yerde ya. 
ÖZGÜR
ÖZEL (Manisa) – Kur’an okunur. Kur’an’a en büyük kötülük…
BAŞKAN
– Değerli arkadaşlar, bir saniye lütfen, bir dakika… Bir saniye Sayın Özkan…
Buyurun
Sayın Kerestecioğlu. 
30.- Ankara Milletvekili Filiz Kerestecioğlu Demir’in, faizsiz finans
kuruluşlarına şeriat hükümleriyle denetim ayrıcalığı tanınmasının vahim bir
durum olduğuna ve bu konuya açıklık getirilmesini talep ettiklerine ilişkin
açıklaması
FİLİZ
KERESTECİOĞLU DEMİR (Ankara) – Evet, gerçekten Özgür Bey’in ifade ettiği bu
konu, 14 Aralıkta Resmî Gazete’de Kamu Gözetimi Muhasebe ve Denetim
Standartları Kurumunun faizsiz finans sektörüne ilişkin kurul kararı ve burada
denetçiler için etik kurallarla ilgili… Kurul kararının “amaçlar” bölümünde “Bu
Kurallar, denetçiler için Fıkhî ilke ve kurallar esas alınarak oluşturulan etik
bir çerçeve ortaya koyar. Bu sebeple denetçilerin, dinî inançları nedeniyle ve
Allah-u Teâlâ’nın emirlerine uyma ve yasakladıklarından sakınmanın yolu olarak
bu Kurallara uyma motivasyonuna sahip olduğu kabul edilir.” diyor. Devamla,
sırasıyla bu dayanaklar “dürüstlük” “insanın yeryüzündeki halifeliği ilkesi”
“ihlas” “takva” “erdemli olma ve işini mükemmel yapma” diye sayılıyor, böyle
devam ediyor. 
Şimdi,
bunların tümü, kendisini laik olarak tanımlayan bir ülkede yapılıyor. 
(Mikrofon
otomatik cihaz tarafından kapatıldı)
BAŞKAN
– Bir dakika ilave ediyorum, tamamlayın. 
FİLİZ
KERESTECİOĞLU DEMİR (Ankara) – Evet, bunların tümü, kendisini laik olarak
tanımlayan bir devletin Resmî Gazete’sinde yayımlanıyor. Gerçekten, böylece de
faizsiz finans kuruluşlarına şeriat hükümleriyle denetim ayrıcalığı tanınıyor.
Biz, nasıl bir ülkede yaşıyoruz, anayasasız bir ülkede mi yaşıyoruz, şeri
hükümlerle mi yönetiliyoruz yoksa bu Resmî Gazete, Türkiye’nin Resmî Gazetesi
değil mi? Hakikaten bu, vahim bir durum ve buna bir açıklık getirilmesini talep
ediyoruz. 
Teşekkür
ederim. 
BAŞKAN
– Sayın Özkan, siz de buyurun. 
31.- Denizli Milletvekili Cahit Özkan’ın, helal sertifikasının
Parlamentoda yapılan yasal düzenlemelerle hayata geçirildiğine, finans
sektöründe helal finans hareketlerini yapan, mevduat toplayan bir kurumun
çalışmasıyla ilgili hususlarda İslami referansların kullanılıyor olmasının
doğal olduğuna ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Tabii,
biz bu meseleler tartışılırken her zaman kendi kültürümüzden, kendi
medeniyetimizden, kendi anayasal hukuk düzenimizden bahsettiğimizde
inandırıcılığı olmuyor, illaki Batı medeniyetlerinden örnek vermek zorundayız. 
Bakınız,
Koşer belgesi var, Avrupa’da da pek çok ülke Koşer belgesini veriyor. Yani
Koşer belgesi, Yahudi, Musevi ilahiyatına göre helal sayılan teçhizat, gıda
nedir, onun şartlarını belirliyor.
ÖZGÜR
ÖZEL (Manisa) – O, bizde de var. 
CAHİT
ÖZKAN (Denizli) – Bizde de helal sertifikası var ve bu helal sertifikası da
Ticaret Bakanlığının riyasetinde ki bu Parlamentoda yapılan yasal
düzenlemelerle hayata geçti. 
Şimdi,
bahsi geçen konu Katılım Bankası yani finans sektöründe helal finans
hareketlerini yapan, mevduat toplayan ve ona göre de helal dairede mevduat,
kredi dağıtan bir kurum. 
(Mikrofon
otomatik cihaz tarafından kapatıldı) 
BAŞKAN
– Tamamlayın, bir dakika ekliyorum. 
Buyurun
Sayın Özkan. 
CAHİT
ÖZKAN (Denizli) – Şimdi, bu kurumun çalışmasıyla ilgili hususlarda, yine o kurumun
kuruluş amacına uygun bir şekilde çalışması için İslami referansların
kullanılıyor olmasından daha doğal hiçbir şey olamaz. Ha, Hegel’den olacak,
Dostoyevski’den olacak, John Locke, Machiavelli, Shakespeare konuşacak,
Allah’ın kitabı olunca hayır diyeceğiz. (AK PARTİ sıralarından alkışlar) Biz
bunu kabul etmiyoruz. 
Teşekkür
ediyorum.
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel, bir saniye lütfen. 
Değerli
arkadaşlarım, bir saniye oturun. 
Şimdi,
ben şöyle yapacağım: Bu konuşmaya devam edeceksiniz ama bir soru-cevap bölümü
olacak. Sanırım siz konuşmanızda Adalet Bakanına bir soru yönelttiniz, değil
mi?
ÖZGÜR
ÖZEL (Manisa) – Evet. 
BAŞKAN
– Birazdan soru-cevaba gireceğim, tekrar size söz vereceğim, öyle devam
edeceğiz çünkü 2 konuşmacımız kaldı yani konu dağılmasın diye bunu yapıyorum. 2
konuşmacımız şahsı adına konuştuktan sonra, konuşmanızda birer cümleyle
söyleyin, soru-cevaba başlayacağız.
ÖZGÜR
ÖZEL (Manisa) – Tamam. 
FİLİZ
KERESTECİOĞLU DEMİR (Ankara) – Aynı şekilde mi Sayın Başkan? 
BAŞKAN
– Evet. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, şimdi şahıslar adına söz taleplerini karşılayacağım.

Bolu
Milletvekilimiz Sayın Fehmi Küpçü konuşacaktır. 
Buyurun.
(AK PARTİ sıralarından alkışlar)
Süreniz
beş dakika. 
FEHMİ
KÜPÇÜ (Bolu) – Sayın Başkan, değerli milletvekilleri; şahsım adına, 2018 yılı
merkezî yönetim bütçesi üzerine söz almış bulunmaktayım. Bu vesileyle,
heyetinizi ve aziz milletimizi baki muhabbetle selamlıyorum. 
Değerli
milletvekilleri, geçen dönem 2018 yılı merkezî yönetim bütçesiyle ilgili söz
aldığımda, bütçenin sadece parayla ölçülemeyen bir şey olduğunu, “Bir millet
neden bütçe yapar?”ı, “Niye önemlidir?”i kendi gönül zaviyemden anlatmaya
çalışmıştım. Aradan geçen zamanda hep birlikte gördük ki, seçimler öncesi,
dünyanın ta öteki ucundan, Yeni Zelanda’dan kur üzerinden başlatılan,
“tweet”lerle ve kara algı propagandalarıyla devam eden ekonomik operasyonlara
milletçe şahit olunca konuşmama kaldığım yerden devam etmemin uygun olacağını
düşünüyorum. 
Değerli
milletvekilleri, bulunduğumuz coğrafya, kaderimizdir. Bizler, coğrafyamıza
ilişkin kaderimizin farkında olarak hareket ediyor ve bütçe yapıyoruz. Zira,
bir ülke düşünün; yanı başınıza, 15-20 bin kilometre öteden petrole çökmek için
gelenlerin olduğu; ölüm kusan namluların, babasının gölgesini siper eden
çocukların, “hayat” diye solunan barut kokularının yanında bir ülke. Bir ülke
düşünün, yanı başımızda insanlık onuru ölürken ve dünyanın sesi çıkmazken, daha
dün bizim olan Suriye’den ırzını namusunu korumak için gelen mazlumları misafir
edince sanki milletimizin rızkını yiyormuş gibi seçim kampanyalarının öznesi
hâline getirip milletimizi misafir düşmanı yapmaktan utanmayanların olduğu bir
ülke. Bir ülke düşünün, söz konusu sınır güvenliğimiz olduğunda “Bir adım dahi
gidemez.” diyenlerin olduğu, yerli ve millî olan her şeyimizle gidip terör
koridorunu yok ettiğimizde ise “Bizim, sınır ötesinde ne işimiz var?” diye
ülkesini dışarıya şikâyet edenlerin olduğu bir ülke. Bir ülke düşünün, ihanet
şebekeleri kendi tank, top, tüfek ve uçaklarımızı yani bizim olanı bize çevirip
kalkıştığında milletimizin destansı direnişini, şehadet şerbetini, gazileri, 15
Temmuzu unutup, daha sonrasında “kontrollü darbe” diyenlerin olduğu bir ülke.
Bir ülke düşünün, ülke olarak hafızamızdan sildiğimiz, ismini yeni unuttuğumuz
IMF’ye heyet olarak gidenlerin olduğu bir ülke. Bir ülke düşünün, tek hizmeti
hendek ve çukur kazmak olan, Kürt analarımızın evlatlarını dağa kaçıran, asker
ve polis evlatlarımızı şehit edenlerle beraber yol yürüyenlerin, Diyarbakır
Annelerini es geçip “demokrasi” diye PKK marşı okutturanların ziyaret edildiği
bir ülke. (AK PARTİ sıralarından alkışlar) Bir ülke düşünün, Akdeniz’de hukukumuzu
korumak için Trablusgarp’a kadar oluşturulan koridorla ilgili “Anlaşma
yaptığımız ülkenin rejimi yüzde bilmem kaçı temsil ediyor.” diye siyaset
yapılan bir ülke. Bir ülke düşünün -milletimiz ana muhalefet anlayışının
ulaştığı paradoksun “nirvana”sını görsün diye söylüyorum- 1999’da, şimdilerde
EYT olarak bilinen bir düzenleme yapılıyor -yanlıştır veya doğrudur diye bir
hüküm serdetmiyorum- siz o zaman SSK Genel Müdürüsünüz -hastane kapısı önünde
insanların beklediği, apandisimizi kestirmek için 250 lira bıçak parası
ödediğimiz, ilaç bulamadığımız zamanlar hani- yıllar sonra, bu düzenlemeyi
yapan dönemin Bakanını grup toplantınıza çağırıp, alkışlatıp, sanki bugün bu
iktidarın işiymiş gibi açıklama yapıp EYT’lilerin hayalleri üzerinden siyaset
yapanların yüzlerinin yere hiç düşmediği bir ülke. Bir ülke düşünün, sadece
kendi ülkesinin değil dünyanın “en”lerini ve “en iyi”lerini temsil eden ve
edecek olan Kanal İstanbul’a, havalimanına, köprülere, şehir hastanelerine,
santrallere, bu ülkeyi tüm siyasi, jeopolitik ve ekonomik ambargolardan
kurtaracak hamleler yapan cumhura, Cumhur İttifakı’na rağmen muhalefet
edenlerin; “Gezi” diye gazı verenlerin, dava açanların, yeni “Gezi”leri ve
gazları verecek olanların olduğu bir ülke. (AK PARTİ sıralarından alkışlar)
Değerli
milletvekilleri, ben, böyle bir ülke düşünmek istemiyorum. Bizim düşündüğümüz
ülke, muhannete yarasını sardırmayan, kadim olana, insanlığımıza ve
medeniyetimize inanan ve güvenen bir ülke muradıdır. Cennetmekân Abdülhamid
Hân-ı Sâni şöyle diyor Paşasına: “Paşa Paşa, bizim en büyük mesuliyetimiz,
âleme nizam vermektir. Türk’ün yıldızı ile İslam’ın hilali buluştuğunda edindik
biz bu mefkûreyi. Birileri bu mefkûreyi bir dağ, bir mevzi ve bir cephe
zannetmektedir. Bu mefkûre nedir, bilir misin Paşa? Bu mefkûre, tüm âlemin bir
nizam içerisinde olmasını sağlamaktır; kim acı çekiyorsa onun yarasını
sarmaktır; Türk’e, İslam’a dert verenin başını vurup derdini başından
almaktır.” (AK PARTİ sıralarından alkışlar) 
En
nihayetinde, biz, bu hissiyatla yapıyoruz. Varsın bütçemiz hayır olsun, bereket
olsun, rahmet olsun diyorum. 
Tekraren
heyetinizi ve aziz milletimizi baki muhabbetle selamlıyorum.
Vesselam.
(AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
IV.- AÇIKLAMALAR (Devam)
32.- Manisa Milletvekili Özgür Özel’in, Bolu Milletvekili Fehmi
Küpçü’nün 130 sıra sayılı 2018 Yılı Kesin Hesap Kanunu Teklifi’nin 3’üncü
maddesi üzerinde şahsı adına yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, sayın hatibin konuşmasındaki provokatif üslubu,
saldırgan dili ve Genel Başkanımıza yönelik âdeta sosyal medya trolleri ağzıyla
yapılan konuşmayı tümüyle kınıyorum ve reddediyorum. 
ARZU
AYDIN (Bolu) – Nasıl bir saldırı peki bu?
ÖZGÜR
ÖZEL (Manisa) – “Yüzlerin düşmediği” dendiğinde orada sayın hatibe şunu
sorarlar: EYT’lilere “45, 46, 47 yaşında emekli olup çift maaşa konmak
istiyorlar.” deyip de kendisi 46 yaşında emekli olup hem o dönem Başbakan hem
emekli maaşı alan Genel Başkanınızı sorarlar. Dönerler şimdi size, saraya
yerleştirdiğiniz her bürokrata 3 maaş, eşlerine 2 maaş verip 5 maaşla siz
onları geçindirirken sarayda, EYT’lilere “Çalışamayacak kadar yaşlısın, emekli
olamayacak kadar gençsin.” durumunun karşısında çift maaş yakıştırması
yapanları vatandaşın vicdanına havale ederler.
(Mikrofon
otomatik cihaz tarafından kapatıldı) 
BAŞKAN
– Bir dakika ekliyorum.
ÖZGÜR
ÖZEL (Manisa) – Ayrıca, SSK Genel Müdürlüğü dönemiyle ilgili Sayın Genel
Başkana yapılan haksız saldırıya şu akıl yürütmeyle cevap vermek lazım: Bugün
SGK’yi iyi yönetiyorsanız, bırakın o zaman SGK Başkanı gelsin devletin başkanı
olsun, o dönemdeki bütün hesabı SSK Genel Müdürüne söyleyecekseniz. Yok, siz de
biliyorsunuz ki meslek icabı, SGK yüzde 50 açık vermektedir. Genel Başkanın
döneminin 110 kat fazla açığını hiç yüzünüz düşmeden savunup, burada geçen
senenin bütçesine oy verip de Cumhuriyet Halk Partisine “yüz düşme” eleştirisi
yapmak, yüzü yere düşürmeden oradan gözümüzün içine bakmak da ancak Adalet ve
Kalkınma Partisinin siyaset anlayışına yakışır.
Teşekkür
ediyorum. (CHP sıralarından alkışlar)
BAŞKAN
– Sayın Kerestecioğlu, söz talebiniz var mı sizin de?
FİLİZ
KERESTECİOĞLU DEMİR (Ankara) – Yani soru-cevaptan önce verirseniz…
BAŞKAN
– Vereceğim, o zaman vereceğim.
FİLİZ
KERESTECİOĞLU DEMİR (Ankara) – Tamam, o ayrı.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
33.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ve Genel Kurul çalışmalarının
milletin menfaatine yönelik sürdürülmesi gerektiğine ilişkin açıklaması
CAHİT
ÖZKAN (Denizli) – Sayın Başkan, tabii, sayın hatip kürsüden konuşurken aslında
bu noktada, bir tutarlılık ifadesi noktasında bu konuşmalarını yaptı. Elbette
Sayın Grup Başkan Vekili de buna cevabını verdi, saygı duyuyoruz. Ancak o
dönemde her ne kadar siyasi bir görevi olmasa da, Kurumun Başkanı olmasa da
veya Kurum Başkanlığı döneminde de olsa bazı konuşmaları var; bugün gazete
kupürleri de bunu ispat ediyor. Sayın Kılıçdaroğlu “60 yaş şart.” diyor. Kaç
yılında diyor bunu? 1998’li yıllarda. Ve arkasından yine bir acı itiraf olarak
“Emeklilik yaşı 65 olsa dahi bu ülke kurtulmaz.” diyor, beş yıl geçiyor “80 de
kurtarmaz.” diyor. Yani geçmişte var olan ve yaşadığımız tecrübeler
çerçevesinde de tekrar hâle yola sokulan…
(Mikrofon
otomatik cihaz tarafından kapatıldı)
BAŞKAN
– Tamamlayın; toparlayalım Sayın Özkan. 
CAHİT
ÖZKAN (Denizli) – Yaşadığımız tecrübeler çerçevesinde, yine, bugün Mecliste
bulunan diğer siyasi partilerin de içerisinde bulunduğu hükûmetler döneminde…Ke
biz de bunlara sahip çıkıyor, saygı duyuyoruz; doğru bir düzenlemedir ve
diyoruz ki: “Bu bir aklın, bu bir siyasi tecrübenin ürünü olarak ortaya
çıkmıştır.” 
Bu
EYT’liler üzerinden tartışmalar yapmak ve gelecek kuşaklarımızı da yeni
risklerle karşı karşıya bırakmak yerine bu çalışmaları milletimizin menfaatine
sürdürecek şekilde yol almamız gerektiğini düşünüyor, teşekkür ediyorum. 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan, tutanağa geçmesi açısından çünkü Genel Başkan
hakkında…
BAŞKAN
– Buyurun Sayın Özel. 
ÖZGÜR
ÖZEL (Manisa) – Aslında 69’a göre kürsüden de olabilir ama gündemi yürütmekle
ilgili hassasiyetinize de saygı göstererek şunu tutanağa geçirmek isterim:
Sayın Genel Başkanın kullandığı ifade ile EYT sorunu bambaşka iki mesele. 60
yaşta emeklilik, mesleğe, göreve ya da sigortalığa başladığı gündeki mevzuat
icabı emekliliğini 60 yaşında hak edeceğini bilenler için başka bir mesele ama
mesleğe girerken, memuriyete alınırken, sigortalı olurken 48 yaşında, 46
yaşında emekli olacağını sanıp bunun ileri tarihlere gelmesi ve o sırada “Hem
çalışamayacak kadar yaşlı hem de emekli olamayacak kadar genç.” deyip aradaki
altı, yedi, sekiz yıllık dönemler ve burada yaşanılan mağduriyettir sorun.
Genel Başkanımızın emeklilikte yaşa takılanlara yönelik ifadesi değil,
aktüeryal denge açısından ve o anki durumda 60 yaştaki emeklilik olabilir ama
kimse sigortalı olduğu gündeki mevzuatın, oyun başlayınca kural değiştirilip
milyonların ayağından sosyal güvence ve emeklilik halısının çekilmesini kabul
edemez. Böyle bir beyanımız yoktur.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim.
CAHİT
ÖZKAN (Denizli) - Sayın Başkanım, kayıtlara geçmesi için ifade ediyorum.
Emeklilikle
ilgili yaş düzenlemesi yapıldığı tarihte normal şartlarda eğer emekliler 60
veya 65 yaşını bekleyecek olsaydı, bu tarihte ne zamandır SGK’li olduğuna
bakılmaksızın beklemesi gerekirdi ancak şu anda Türkiye'de fiilî emeklilik yaşı,
kademeli olarak, girdiği tarihe göre tespit edildiğinden fiilî emeklilik yaşı
da zaten bu sebeple -tam da Grup Başkan Vekilinin ifade ettiği sebeple- 53’tür.
Teşekkür
ediyorum.
BAŞKAN
– Peki.
ÖZGÜR
ÖZEL (Manisa) – Sayın Başkan, Genel Başkanımıza atfen kullanılan ifadenin
gerçek olmadığı, EYT’yle ilgili olmadığı açıklığa kavuşmuştur.
Teşekkür
ediyorum.
BAŞKAN
– Peki, kayıtlara girmiştir.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, şimdi 3’üncü madde üzerinde şahıslar adına son söz,
İstanbul Milletvekilimiz Sayın Erkan Baş’a aittir. (CHP sıralarından alkışlar) 
Süreniz
beş dakika.
ERKAN
BAŞ (İstanbul) – Sayın Başkan, teşekkür ediyorum.
Ekranları
başında bizleri izleyen, emeği ve alın teriyle yaşayan herkesi sevgiyle
saygıyla yürekten selamlıyorum. 
Şimdi,
bütçenin sonuna doğru geliyoruz, yüzlerce saat –Komisyon hariç- benim hesabıma
göre Genel Kurulda yüz elli saate yakın konuştuk, tartıştık. Ne oldu? Tayyip
Erdoğan ne dediyse o oldu. Yani biz ne anlatırsak anlatalım, nasıl anlatırsak
anlatalım, özellikle AKP’li vekiller ezberleriyle devam ediyorlar. 
Bakın,
bugün, burada yaptığımız tartışmanın özü ne? Biz diyoruz ki: “Bu memleketin
işçileri, emekçileri, yoksulları sömürülüyor, hatta sayenizde sürünüyor.” Siz
de diyorsunuz ki: “Yok öyle bir şey, her şey çok güzel.” Şimdi, biz defalarca
anlatmaya çalıştık, beceremedik, o zaman başka türlü bir anlatma yolu arayalım
dedim.
Şükürler
olsun okuma yazmam var, üniversite diplomam da var ama bugün sabah saatlerinde,
Gebze’de, İstanbul’da, İzmir’de, Eskişehir’de, her yerde, bakın, şurada
fotoğraflarını gördüğünüz işçiler, metal işçileri, daha sabah güneş doğmadan bu
işçiler sokaklara çıktılar ve kendileri bu bütçeyi nasıl görüyorlar, kendileri
bu ülkeyi nasıl görüyorlar, bunu anlatan bir bildiriyi, şu gördüğünüz bildiriyi
sağda solda dağıttılar. Hani diyorsunuz ya “Senin anlattığın gibi değil, öyle
değil.” O zaman bırakalım, işçiler anlatsın, işçiler konuşsun.
Ben,
izninizle, BİRLEŞİK METAL-İŞ Sendikasının bugün Türkiye’nin dört bir yanında
dağıttığı bildiriyi okumak istiyorum.
“Geçinemiyoruz, insanca yaşayacak bir ücret istiyoruz.
İşçiler, emekçiler, kardeşler; bizler de sizler gibi ücretiyle geçinen, başka
da geliri olmayan metal işçileriyiz. Bu ülkenin tüm işçileri, memurları,
emeklileri gibi biz de yaşamak için çalışmak zorundayız. 
Biz işçiyiz, emekçiyiz. Bazılarımız da işsiz, sabah
akşam iş arıyor. Milyonlarcayız, kimimiz asgari ücretle, kimimiz onun altında,
kimimiz biraz üstünde bir ücretle ay sonunu getirmeye çalışıyoruz. Hiçbirimizin
ücreti, açıklanan yoksulluk sınırına bile yaklaşmıyor. Hepimiz yoksulluk
sınırının altında bir ücretle çalışıyor ve ay sonunu borçla getirmek zorunda
kalıyoruz.
İşçiler, emekçiler, kardeşler; biz metal işçisiyiz.
Kimimiz döküm fabrikalarında binlerce derece sıcakta, kimimiz otomotiv
fabrikalarında, beyaz eşya fabrikalarında önümüzden koşarcasına akan bantlarda
çalışıyoruz. Yaptığımız iş zor ve ağır. Bu nedenle, çalışırken bazı
arkadaşlarımız yaralanıyor, bazı arkadaşlarımızı iş cinayetlerinde yitiriyoruz,
bazılarımız başta bel fıtığı olmak üzere, meslek hastalıklarıyla boğuşuyor. 
Bu ağır çalışma koşullarına rağmen, geçinmek için,
ekmek parası için çalışmak zorundayız. Aldığımız çıplak ücretler, asgari
ücretin ancak biraz üzerinde. Yaklaşık 130 bin metal işçisinin ücretlerini ve
çalışma koşullarını belirleyecek sözleşme sürecimiz başladı. Bizler insanca
yaşayacak bir ücret ve insanca çalışacak bir çalışma ortamı için mücadele
ediyoruz. Bu mücadeledeki kazanımlarımız, tüm işçilerin, emekçilerin kazanımı
olacaktır.
Bir
ay aldığımız bir ürünü, ertesi ay aynı fiyata alamıyoruz. Her gün ürünlere ve
hizmetlere zam geliyor; ücretlerimiz giderek eriyor, paramız pul olmuş durumda.
Market market gezip ucuzu aramaktan, semt pazarlarında sonu beklemekten, köyden
gelecek yiyeceğin yolunu gözlemekten bıktık. Her gün daha fazla yoksullaşıyor
ve geçinemiyoruz. Temel ihtiyaçlarını karşılamakta zorlandığımız çocuklarımızın
yüzüne bakmakta zorlanıyoruz, utanıyoruz. Ancak, gerçekte utanması gerekenlerin
bizi bu duruma düşürenler olduğunu da biliyoruz.
“İşverenler
altı aylık dönem için yüzde 6 zam öneriyor. Bu zam, metal işçisiyle alay
etmektir. Metal işçileri açlık ve sefalet koşullarını kabul etmeyeceklerdir.
Patronlar ve devlet bize gelince ‘yıllık enflasyon yüzde 10’ diyor ancak sıra
devletin alacaklarına gelince yeniden değerleme oranıyla yüzde 22,5 diyor.
Motorlu taşıtlar vergisi başta olmak üzere, vergiler, harçlar ve cezalar yüzde
22,5 artırılıyor. Madem yıllık enflasyon yüzde 10, devlet niye kendi
alacaklarını yüzde 22,5 artırıyor? TÜİK tarafından açıklanan resmî enflasyon
rakamlarına hiç kimse inanmıyor.”
(Mikrofon
otomatik cihaz tarafından kapatıldı) 
ERKAN
BAŞ (Devamla) - Başkanım, benim sözüm olsa bırakayım da işçilerin sözü, izin
verirseniz tamamlayayım. 
BAŞKAN
– Bir dakika ilave ediyoruz Erkan Bey. 
Buyurun.

ERKAN
BAŞ (Devamla) – Teşekkür ederim. 
“İşçiler,
emekçiler yoksullaşırken, patronlar kâr etmeye devam ediyor. Borsada olan
şirketlerin bilançolarına bakıyoruz ve ‘kriz yılı’ dedikleri 2018 yılında zarar
eden tek bir metal şirketi göremiyoruz. Diyorlar ki: ‘Kârlarımız azalıyor, siz
de düşük ücrete razı olun.’ Biz de diyoruz ki: ‘Kârlarınıza kâr kattığınızda
zammımıza ek zam mı yaptınız? Biz işçiler boş mu oturuyoruz? Sabah akşam çalışıyoruz.
Fazlasını bile değil, işçinin emeğinin, alın terinin karşılığını istiyoruz.’
Metal
işçileri, emekçi kardeşlerimiz; belki farklı fabrikalarda çalışıyoruz ama
yaşadığımız sorunlar ve taleplerimiz aynı. İstediğimiz çok şey de değil,
insanca yaşanabilecek ücret istiyoruz. Bunun için, tüm metal işçilerini, tüm
emekçileri birlik olmaya, birlikte mücadeleye çağırıyoruz. Bize geçinebilecek
ücreti vermek istemeyenlere karşı sesimizi birlikte yükseltmeliyiz. Geleceğimiz
bizim elimizde, birlikte olursak kazanırız.” diyorlar.
İşçi
kardeşlerimiz, bizim partimizin kurucusu Kemal Türkler’in sendikasının üyeleri.
Mutlaka başaracaklarına inanıyorum. Sonuna kadar yanlarında olacağımızı
söylüyorum. 
Saygıyla
selamlıyorum. (HDP sıralarından alkışlar) 
BAŞKAN
– Şimdi, soru-cevap işlemine başlamadan önce, daha önce söz taleplerini
ertelediğim 2 konuşmacının sözlerini birer dakikayla alalım. 
Sayın
Kerestecioğlu, buyurun. 
IV.- AÇIKLAMALAR (Devam)
34.- Ankara Milletvekili Filiz Kerestecioğlu Demir’in, helal sertifikası
ile her yurttaşa eşit yaklaşması gereken bir finans kuruluşunun dinî inançlarla
hareket etmesinin tamamen birbirinden farklı olduğuna ilişkin açıklaması
FİLİZ
KERESTECİOĞLU DEMİR (Ankara) – Sayın Başkan, şimdi, helal sertifikası ile her
yurttaşa eşit yaklaşması gereken bir finans kuruluşunun dinî inançlarla hareket
etmesi tamamen başka bir şey. Bir de Sayın Grup Başkan Vekili “Dostoyevski’den,
Tolstoy’dan alıntı yapılsa beğeneceksiniz ama fıkıhtan yapılınca olmuyor.” gibi
aslında insanın gerçekten ne diyeceğini de bilemediği sözler sarf etti ama adı
üstünde, bu Resmî Gazete yani sizin evinizde kendi kendinize bastığınız bir
“fanzin” ya da bildiri değil. Hani, onu yaparsınız, isterseniz her yerden
alıntı yapabilirsiniz ama kalkıp da “Ben Kemal Tahir’i seviyorum, ondan bir
alıntı yapayım, Sevgi Soysal da güzel bir laf etmiş, ondan da alıntı yapayım.”
diyerek Resmî Gazete çıkarılmaz. Bunun kararları, kuralları vardır; bunun için
Anayasa vardır, evrensel kurallar vardır, evrensel prensipler vardır. Bunlara
göre… 
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Ankara) – Tamamlıyorum Sayın Başkan, sadece son cümlem. 
BAŞKAN
– Bu kadar ama… Lütfen bugün izin verin. 
ÖZGÜR
ÖZEL (Manisa) – “1+1” değil mi Başkanım? 
FİLİZ
KERESTECİOĞLU DEMİR (Ankara) – “1+1” dediniz. 
BAŞKAN
– Yok, bunu soru-cevaba girmeden önce sizlere soru olarak veriyorum. 
Buyurun
Sayın Özel. 
35.- Manisa Milletvekili Özgür Özel’in, Anayasa’nın 2’nci maddesinde yer
alan “Türkiye Cumhuriyeti, toplumun huzuru, millî dayanışma ve adalet anlayışı
içinde, insan haklarına saygılı, Atatürk milliyetçiliğine bağlı, başlangıçta
belirtilen temel ilkelere dayanan, demokratik, lâik ve sosyal bir hukuk
Devletidir.” ifadesine ilişkin açıklaması
ÖZGÜR
ÖZEL (Manisa) – Sayın Başkanım, Anayasa’nın 2’nci maddesi “Türkiye Cumhuriyeti,
toplumun huzuru, millî dayanışma ve adalet anlayışı içinde, insan haklarına
saygılı, Atatürk milliyetçiliğine bağlı, başlangıçta belirtilen temel ilkelere
dayanan, demokratik, lâik ve sosyal bir hukuk Devletidir.” diyor. Hukuk
devletinde ve laik bir cumhuriyette -bu Anayasa üzerine yemin ediyoruz- varıp
da bir dinî kitaptaki ayetleri Resmî Gazete’ye basamazsınız, denetçilere
“Bunlara göre denetim yapılacak.” diyemezsiniz. Dahası var, diyor ki: “Fıkıh
ile kurallara uygun olmayan bir davranış, kanunlara ve mesleğe ilişkin yerleşik
uygulamalara uygun olsa dahi meşru sayılmaz.” Böyle ifadeler var. Bunların
tamamı laik hukuk devletine aykırıdır, Anayasa’ya karşı ettiğimiz yemin bizi
bunun aleyhinde bir şeyi savunmaktan meneder. Sayın Recep Tayyip Erdoğan’ın
“İslam bize değil, biz İslam’a uyacağız.” sözlerinin hemen ertesinde Resmî
Gazete’de yayınlanan bu denetleme kriterleri, fevkalade şüphe uyandıran ve son
derece, Anayasa'ya karşı suç niteliğinde bir davranıştır. Bunu ifade etmek
istedim. 
BAŞKAN
– Peki. 
CAHİT
ÖZKAN (Denizli) – Sayın Başkan, ben de konu tekrar açıldığı için ifade etmek
istiyorum: Eski beyanlarımızı tekrar ediyoruz, sonuna kadar arkasındayız.
ÖZGÜR
ÖZEL (Manisa) – Sayın Başkanım…
BAŞKAN
– Değerli arkadaşlarım, şimdi soru-cevap işlemine başlayalım. 
ÖZGÜR
ÖZEL (Manisa) – Sayın Başkan, “eski beyanım” deyince, ayrıca -yine tutanağa
geçsin- koşer sertifikası, hiçbir devletin resmî yayın organında yayınlanmış
değil, tamamen bağımsız kuruluşlar tarafından verilirken, sanki dışarıda bunlar
yapılıyor, bizim Anayasamıza göre, Türkiye'de de olabilir gibi bir yaklaşım
vardı. Teyit ettirdik, tamamen bağımsız kuruluşların yaptığı ve bir kanuna
dayanarak, resmî gazetede yayınlanarak yapılan bir iş de değildir. 
Teşekkür
ederim.
BAŞKAN
– Peki.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Şimdi soru-cevap işlemine başlayalım.
Sayın
Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Sorum
Adalet Bakanımıza olacak: Sayın Bakanım, tüm toplumu derinden etkileyen bir
konu hâline gelen kadına şiddet, özellikle son zamanlarda sıklıkla gündem
olmaktadır. Gerçi, bütçe görüşmesinde de belirttiğiniz gibi, bu alanda yapılan
ulusal ve uluslararası bazı çalışmalar şiddetin evrensel bir sorun olduğunu
gözler önüne sermektedir. Dünyada kadına uygulanan şiddet, din, dil, ırk ayrımı
gözetmeyen bir görüntü arz etmektedir. Bu insanlık dışı fiillerin engellenmesi,
başta kamu kurumları olmak üzere, tüm toplumun ortak vazifesidir. Bu kapsamda,
kadına yönelik şiddet konusunda, birkaç gün önce, tüm teşkilata duyurmak üzere
bir genelge yayınladınız. Bu genelgede ne gibi yenilikler var?
Teşekkür
ediyorum.
BAŞKAN
– Sayın Adıgüzel…
MUSTAFA
ADIGÜZEL (Ordu) – Altınordu Belediyesinin temizlik ihalesinde ağır yolsuzluk
iddiaları var. Açık olarak yapılması gereken ihale, mükerrer bir şekilde,
teklif usulü yapılıyor ve de ihaleyi alacak firma, çöp kamyonlarının plakası,
şasi numarasına kadar noterle kayıt altında. Durum mahkemeye taşınıyor, mahkeme
heyeti de başlarında hâkime hanım olmak üzere şantiyeye geldiklerinde buradaki
görevliler mukavemet gösteriyor; inceleme yapılmasına, hukukun işlemesine engel
olunuyor. Bu durum, 9 Ekim 2019 tarihli, elimdeki bu evrakla zabıt altına alınıyor;
birazdan size ileteceğim. “Olay çıkmaması için alandan ayrıldık.” diye
tutanakta yazıyor, olanlar yazıyor. Bir ihale temizse, alengirli bir iş yoksa
hukukun işlemesinden neden korkuluyor? 
Sayın
Bakan Gül, Adalet Bakanı olarak aslında siz de burada mağdur olan taraflardan
birisiniz. 
Soruyu
İçişleri Bakanına soruyorum: Altınordu Belediyesinin ihale mevzuatına ve
hukukun üstünlüğüne uyması konusunda gereğini yapacak mısınız?
BAŞKAN
– Sayın Çepni…
MURAT
ÇEPNİ (İzmir) – Teşekkürler Başkan. 
Tarihte
tüm muktedirler, sömürgenler, ezilenlerin başkaldırılarını itibarsızlaştırmaya,
terörize etmeye çalışmışlardır. Bugün de burada Bakan Bey aynı yöntemle Hasan
Sabbah’ı “Haşhaşiler” diyerek Fetullah Gülen’le aynılaştırmıştır. Bu
aynılaştırmayı kabul etmiyoruz, tümüyle saptırmadır. İsmailî harekete “Haşhaşi”
iftirası dönemin egemenlerinin icadıdır. Gülen cemaati ise din istismarı
yoluyla örgütlenmiş, devletin içinde büyümüş, halk düşmanı, faşist bir yapıdır.
Hasan Sabbah ise ortakçı, eşitlikçi bir yaşam mücadelesi vermiş, zalimlere
korku salmış, yüzyıllarca halklara esin olmuş bir halk kahramanıdır.
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – Sayın Bakan, önceki dönemlerde gençler, iyi bir eğitim
aldıkları zaman, ailesi hangi statüde olursa olsun toplumda çok iyi yerlere
geliyorlar idi. Şimdi ise gençler iyi eğitim alıyor, iki üç yabancı dil biliyor
ama iş bulamıyor, mutsuzluk içinde kıvranıyor. Gençler hâlâ babasından harçlık
alıyor, bunun da üzüntüsünü yaşıyor. Gençlerin umudunu yitirmesi Türk toplumu için
en büyük felakettir. TÜİK verilerine göre, genç işsizlik oranı yüzde 27,4’tür.
Cumhuriyet tarihi rekorudur bu. İşsiz üniversite mezunu sayısı 1 milyona
dayandı. İsveç, üniversite eğitimini tamamlayıp iş gücü piyasasına yeni
girenler için de işsizlik yardımında bulunmaktadır. Türkiye’deki 4447 sayılı
İşsizlik Sigortası Kanunu’nda değişikliklere giderek gençlerimizi rahatlatmak
için yeni ödenekler devreye sokulmalıdır. Genç işsizlere iş buldukları tarihe
kadar “genç işsizlik ödeneği” adı altında bir uygulama devreye sokulmalı, hem
gençler hem aileleri rahatlatılmalıdır. 
Atanamayan
ziraat mühendisleri, veterinerler, öğretmenler, sağlık görevlileri ve gıda
mühendisleri sizden kadro bekliyor.
Teşekkür
ediyorum. 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Değerli
milletvekilleri, Maraş olayları uluslararası bir provokasyondu. Olaylardan
Alevi, Sünni, bütün kesimler hep beraber zarar gördük ve aynı acıları çektik.
Bu odaklar, bazen Maraş’ta bazen Başbağlar’da hep aynı acıları yaşattılar milletimize. Kahramanmaraş’ta, geçmişten
günümüze ve bugün, Sünni, Alevi, Türk, Kürt, Çerkez, Çeçen, Arap, bütün
kesimler hep beraber, kardeşane bir arada yaşıyoruz. Biz, Kahramanmaraş’ımızın
daha yaşanılır ve gelişmiş bir kent olması için hep beraber çalışıyoruz ve
çalışmalıyız. Acılarla anılmak istemiyoruz. Bu yaramızın kaşınarak kanatılmaya
çalışmasından acı duyuyoruz. Kahramanmaraş, herkesin birlikte yaşadığı bir
huzur şehridir ve öyle kalacaktır. 
BAŞKAN
– Sayın Erel…
AYHAN
EREL (Aksaray) – “Türk yargısı sadece hukukun emrinde, yalnızca milletin
hizmetindedir. Hiçbir grup, zümre veya yapının sızmasına, etki etmesine asla
müsaade etmemek milletimize karşı boynumuzun borcu ve üzerimizdeki tarihî
sorumluluktur.” diyen Adalet Bakanımız Sayın Abdulhamit Gül’ün gayret ve
samimiyetine Türk milleti olarak inanıyoruz. Sayın Bakanımızın, bu sözün
gereğini, geçmişte yaşanan sinsi ve hain olayları da iyi analiz ederek
yapacağına olan inancımız tamdır. 
Bu
duygularımı paylaştıktan sonra, sözleşmeli infaz koruma memurlarının kadroya
geçme taleplerini… Bir de lise son sınıfta sınavlardan dolayı aile hekimlerine
giden öğrencilerimize antidepresan ilacı verilmiş; bu ilaçtan dolayı polis
okullarına, askerî liselere ve harp akademilerine girişte büyük sıkıntı
yaşamaktadırlar. Bu duruma bir el atılmasını talep ediyoruz. 
Saygılar
sunuyorum. 
BAŞKAN
– Şimdi söz sırası Sayın Komisyonda. 
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Teşekkür ederim Sayın
Başkanım. 
Milletvekilimiz
Sayın Aygun, gençlerdeki işsizlik oranının yüksek olduğundan bahsetti. Tabii,
bizim nüfusumuz genç bir nüfus. Türkiye’nin yaş ortalaması 31 ve gençlerimizin
sayısı da çok fazla. Tabii ki biz işsizlik…
İLHAMİ
ÖZCAN AYGUN (Tekirdağ) – Yalnız, ben soruyu Sayın Bakana sordum. 
BAŞKAN
– Değerli arkadaşlar, sorular Komisyona hitaben soruluyor, Komisyon ve Bakan
paylaşabiliyor onu. 
Buyurun.

PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Burada, tabii, işsizlik
oranını azaltma adına, hükûmetlerimiz döneminde, gençlerimizin iş kurması
adına, hem KOSGEB vasıtasıyla hem de Tarımsal
ve Kırsal Kalkınma vasıtasıyla çok büyük imkânlar sağlanmıştır. Aşağı yukarı 50
bin lira gibi karşılıksız hibeler vermekle beraber, Tarımsal ve Kırsal
Kalkınmadan da yaklaşık yüzde 65 oranında hibeler sağlanmıştır. Tabii ki bizim
hükûmetlerimizin de temel amacı işsizliği, genç işsizlik oranını düşürmektir.
Bu yönde de çalışmalarımız devam etmektedir.
Ben
diğer soruları cevaplamak üzere sözü Sayın Bakanımıza bırakıyorum.
ADALET
BAKANI ABDULHAMİT GÜL - Sayın Başkan, değerli milletvekilleri; Sayın Özel’in
gündeme getirdiği konuyla ilgili olarak ilgili Bakanlıktan ve kurumdan not
geldiğinde gün içerisinde paylaşacağım, bu konu teknik bir konu. Yalnız “bir
kutsal kitap” ifadesinin bu anlamda bence çok hafif bir ifade olduğunu
düşünüyorum çünkü İslam’ın evrensel mesajı olan Kur’an-ı Kerim’den bahsederken
“bir kutsal kitap” şeklinde bir ifadenin -kişisel olarak muhtemelen Sayın Özel
de buna katılacaktır ama- bu anlamda daha özenli bir dile ihtiyaç olduğunu
şahsım olarak ifade etmek isterim. 
Diğer
konuda gelecek bilgiyi de paylaşacağız. Nerede yayınlanmış, ne zaman
yayınlanmış, o konuda bir bilgiyi birazdan Genel Kurulla paylaşabilirim.
Sayın
Taşkın’ın, kadına yönelik şiddet hususunda… Özellikle kadına yönelik şiddetle
alakalı, sadece bir kesim değil ya da bir kurum değil, topluca, toplumun her
kesimi olarak bu şiddete karşı ortak bir mücadele etmemiz zorunluluğu söz
konusudur ve sadece olay meydana geldiğinde değil, sürekli ve kalıcı bir
şekilde bu mücadelenin yapılmasına inanıyoruz. Ve bu meselenin, hâkim, savcı,
yargı yönüyle de bir mesele olduğunda, o anlamda sadece yargı üzerinde
konuşulması da eksik kalır kanaatindeyim çünkü yargı, meydana gelen bir fiilin
cezasını, müeyyidesini ortaya koyan bir kurumdur. Oysa aslolan, istismarın,
şiddetin meydana gelmeden önlenmesine yönelik tüm tedbirlerin, önleyici
hususların alınması ve bu konuda da yine ortak bir birlikteliğin yapılması
zarurettir diye düşünüyoruz. 
Özellikle
genelgede de yine, kanunda, uluslararası sözleşmelerde yer alan düzenlemeler
esasen uygulayıcılara hatırlatılmıştır. Bu konuda, uygulamada da bir eksikliğin
meydana gelmemesi anlamında, bazı öneriler ve uygulamada eksiklikler
yaşanmaması adına bir hatırlatma yapılmıştır. Ama işin esası, şiddetin hiç vuku
bulmaması, bu şiddet vakasının, elim olayların yaşanmadan önlenmesi hususundaki
genel düzenlemedir. Genelge, bu şiddetin meydana gelmesi aşamasındaki,
soruşturma aşamasındaki olaylarla ilgilidir. Esasen işin, temel itibarıyla, tüm
yönleriyle ele alınması, değerlendirilmesi gerekir.
Sayın
Erel’in bu anlamdaki ifadeleri için teşekkür ediyorum. Bu mücadeleyi el
birliğiyle, hep birlikte vereceğiz ve bu konuda da sorumluluğumuzun
bilincindeyiz. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Bakan.
ADALET
BAKANI ABDULHAMİT GÜL – Sözleşmeli infaz koruma personelimizle ilgili ve diğer
personelimizle ilgili çalışmalarımız Çalışma Bakanlığı nezdinde de devam
etmektedir. Bu konuda da personelimize, bildiğiniz gibi, infaz koruma
memurlarına daha önce yıpranma payıyla ilgili bir düzenleme yapılmıştı. Ancak
bu konuda da tüm personelimizin kadroya geçmesine yönelik Bakanlık olarak da
talebimizi her platformda takip ediyoruz. Umarız bu konuda da gelişmeleri hep
birlikte yaşayacağız.
Diğer
konu İçişleri Bakanlığına iletilmek üzere not alınmıştır.
Teşekkür
ediyorum Sayın Başkan.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… 3’üncü
madde kabul edilmiştir.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
IV.- AÇIKLAMALAR (Devam)
36.- Manisa Milletvekili Özgür Özel’in, hiçbir kutsal kitabın Resmî
Gazete’de yayımlanmasını laik hukuk devleti anlayışına uygun bulmadığına
ilişkin açıklaması
ÖZGÜR
ÖZEL (Manisa) – Sayın Başkan, Sayın Bakan iyi niyetle bir uyarı yapıyor ama
şunu ifade etmeliyim: Birincisi, Kur’an-ı Kerim’den bahsederken “Kur’an-ı
Kerim” diye bahsediyoruz ama burada ben “Kur’an-ı Kerim’in Anayasa’ya basılması
uygun olmaz.” desem şöyle bir eleştiri olur: “Diğer kutsal kitaplar uygun mu
olur da Kur’an-ı Kerim…” Oysa bu Anayasa’da “devletin dini” ve “devletin kutsal
kitabı” diye bir şey tarif edilmediği için, hiçbir kutsal kitaptan bir şeyin
Resmî Gazete’de yayınlanması doğru değil. O, o dine de saygısızlık, o dini
başka işlere alet etme noktasında da ciddi bir saygısızlık. O yüzden, bilerek
ve farkında olarak şunu söylüyorum: Kur'an-ı Kerim’den bahsederken “Kur'an-ı
Kerim” demekten çekinmem ama hiçbir kutsal kitabın böyle bir yere alıntılanması
ve onun Resmî Gazete’de yayınlanmasını laik hukuk devleti anlayışına uygun
bulmam.
Teşekkür
ediyorum. (CHP sıralarından alkışlar)
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel Değerlendirme
Raporu, 189 Adet Kamu İdaresine Ait Sayıştay Denetim Raporu, 2018 Yılı Faaliyet
Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S.Sayısı: 130) (Devam)
BAŞKAN – 4’üncü maddeyi okutuyorum:
Devredilen,
iptal edilen ve tamamlayıcı ödenek

MADDE 4 - (1) 2018 yılı merkezi yönetim kesin hesap gider cetvellerinde
gösterildiği üzere, 5018 sayılı Kanuna ekli;
a) (I) sayılı cetvelde yer alan genel bütçe kapsamındaki kamu
idarelerinin harcanmayan toplam 729.669.329 Türk Lirası,
b) (II) sayılı cetvelde yer alan özel bütçeli idarelerin harcanmayan
toplam 241.912.892,27 Türk Lirası, ödeneği ertesi yıla devredilmiştir.
(2) Merkezi yönetim kesin hesap gider cetvellerinde gösterildiği üzere,
2018 yılı içinde kullanılan ve ertesi yıla devredilen şartlı bağış ve özel
ödenekler dışında kalan ödeneklerden, 5018 sayılı Kanuna ekli;
a) (l) sayılı cetvelde yer alan genel bütçe kapsamındaki kamu
idarelerinin 42.449.966.130,54 Türk Lirası,
b) (II) sayılı cetvelde yer alan özel bütçeli idarelerin 6.773.789.803,79
Türk Lirası,
c) (III) sayılı cetvelde yer alan düzenleyici ve denetleyici kurumların
483.711.166,56 Türk Lirası, ödeneği iptal edilmiştir.
(3) Merkezi yönetim kesin hesap gider cetvellerinde gösterildiği üzere,
kamu idarelerinin 2018 yılı ödenek üstü giderlerini karşılamak üzere, 5018
sayılı Kanuna ekli;
a) (I) sayılı cetvelde yer alan genel bütçe kapsamındaki kamu idareleri
için 63.245.103.174,95 Türk Lirası,
b) (II) sayılı cetvelde yer alan özel bütçeli
idareler için 50.450.662,19 Türk Lirası,
c) (III) sayılı cetvelde yer alan düzenleyici ve denetleyici
kurumlar için 163.648,89 Türk Lirası, 
tamamlayıcı ödenek kabul edilmiştir.

BAŞKAN
– Teşekkür ederim. 
(Uğultular)
BAŞKAN
– Değerli arkadaşlarım, biraz sessiz olabilir miyiz.
Şimdi,
4’üncü madde üzerindeki söz taleplerini karşılayacağım.
İlk
olarak, İYİ PARTİ Grubu adına Trabzon Milletvekilimiz Sayın Hüseyin Örs. (İYİ
PARTİ sıralarından alkışlar)
Süreniz
on dakika Sayın Örs.
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, değerli milletvekilleri;
2018 Yılı Merkezi Yönetim Kesin Hesap Kanunu Teklifi’nin 4’üncü maddesi
üzerinde konuşmak üzere söz aldım. Genel Kurulu saygıyla selamlıyorum.
Değerli
milletvekilleri, bugün yine bir AK PARTİ’li belediye başkanı ve Trabzon vakası
yaşadım. Balıkesir Büyükşehir Belediye Başkanı Yücel Yılmaz, katıldığı 2’nci
Uluslararası Bandırma ve Çevresi Sempozyumu’nda aynen şöyle konuşuyor: “Makam
sahibi olmak için ya imam-hatipli olacaksınız ya da Trabzonlu, bizim
dönemimizde böyle.” diyor bu Başkan efendi. Trabzon Milletvekili olarak,
Trabzonlu hemşehrilerimin siyaset dâhil olmak üzere her alanda başarılı
olmalarından övünç duyduğumu belirterek bu konuya girmek istiyorum. Son
zamanlarda ve özellikle AK PARTİ’ye mensup belediye başkanı ya da bürokratların
her fırsatta Trabzonluları hedef gösteren açıklamaları giderek artmaktadır.
Esenler Belediye Başkanıyla başlayan, Kahramanmaraş Belediye Başkanıyla devam
eden bu zincire bugün de Balıkesir Belediye Başkanı eklenmiştir. Bu kürsüden
hem Esenler Belediye Başkanına hem Kahramanmaraş Belediye Başkanına gerekli
tepkiyi göstermiş ve AK PARTİ’li yönetici arkadaşlarıma seslenmiştim; demiştim
ki: Belediye başkanlarınızı Trabzon’la ilgili söyleyecekleri konusunda bir
eğitime alın. Anlıyorum ki bu uyarım sonuç vermemiş. Bu son hadiseden sonra
Sayın Cumhurbaşkanımıza sesleniyorum: Belediye başkanlarınıza, Trabzon’la
ilgili konuşurken 1 kez değil, 61 kez düşünüp konuşmaları hususunda gerekli
uyarıları vakit geçirmeden yapın diyorum. (İYİ PARTİ, AK PARTİ ve CHP
sıralarından alkışlar) Bu sadece benim değil, tüm Trabzonlu hemşehrilerimin
beklentisidir. 
Ya,
bu belediye başkanlarının bilinçaltında ne var, bunu merak ediyorum. Birisi,
Trabzonlu diye Pontus imasıyla mesnetsiz, çirkin ifadelerle tüm Trabzonluları
hedef alır; diğeri, sokakta ilk kez karşılaştığı bir Trabzonlu kadına “Sizi biz
Müslüman yaptık.” der ve son örnek de Balıkesir Belediye Başkanının söylemleri.

AK
PARTİ’li yetkililer, size söylüyorum: Belediye başkanlarınız her fırsatta
Trabzon’u hedef hâline getiriyorlar. Nedir bu Trabzonlulardan alıp
veremediğiniz? Trabzon’la ilgili gizli bir ajandanız mı var? 
Balıkesir
Belediye Başkanını buradan uyarıyorum: Sözlerinizle Trabzonluları hedef hâline
getirerek bölgeler arası, şehirler arası kin, nifak tohumları attığınızın
farkında değil misiniz? Oturduğunuz makamların sorumluluk yeri olduğunun idraki
içinde değil misiniz? Sırf Trabzonluları hedef hâline getireceğim diye tüm
imam-hatip mezunlarını da töhmet altında bırakmaktan dahi çekinmiyorsunuz. 
Bakın,
ben imam-hatip mezunu değilim ama Karadeniz Teknik Üniversitesinde görev
yaptığımda çok sayıda imam-hatipli öğrencim oldu. Bugün onların birçoğu önemli
yerlerde, başarılı bir şekilde vazife yapıyorlar; hepsiyle gurur duyuyorum.
(İYİ PARTİ sıralarından alkışlar) 
Başkanın
Trabzon rahatsızlığına gelince: Trabzon insanı cefakârdır, zor zamanların, zor
işlerin adamıdır, zoru severiz biz; geldiği her makam ve mevkiye tırnaklarıyla
kazıyarak gelir. Türkiye Trabzon’u seviyor, Trabzon Türkiye’yi çok seviyor.
Trabzon ile Türkiye’nin arasına girmeye çalışan AK PARTİ kadrolarını
uyarıyorum: Sizin buna gücünüz yetmez, yetmeyecektir. (İYİ PARTİ sıralarından
alkışlar) Trabzon’a laf atmak, Türkiye’ye laf atmaktır. 
Buradan,
son kez Başkandan şunu istiyorum: Ya Türkiye’den özür dilemeli ya da sorumluluğunu
taşıyamadığı o makamı artık işgal etmemelidir. Son sözüm: Trabzonluyu
darlatmayın. 
Değerli
milletvekilleri, hepinizin bildiği gibi, bütçe yapmak Meclisin en temel
hakkıdır çünkü bütçe milletin parasıdır ve Meclis de milletin vekâletini taşır.
Geçmiş yıllara baktığımızda, bütçe görüşmeleri en üst düzeyde katılımlarla
yapılırdı ama bugün burada gördüğümüz gibi, maalesef, aynı şeyi
söyleyemeyeceğim. Hâl böyle olunca da iktidarın bütçe görüşmelerini
küçümsemesinin sebebi ne olabilir diye de düşünmeden edemedim. Herhâlde, bu
arkadaşlar bütçeyi basit bir gelir gider tablosu olarak görmektedirler. Oysaki
bütçe bir iktidarın tercihlerini yansıtır, önceliklerini gösterir. Bütçe,
aslında bir siyasi belgedir; iktidarın külfeti kime yüklemek istediğini, nimetleri
de kime dağıtmak istediğini ortaya koyan bir siyasi belge. 
Değerli
milletvekilleri, iktidarların görevi 81 milyonun tamamına iş, aş ve ekmek
bulmaktır. Bugün olduğu gibi “Hâlinize şükredin.” demek idarenin acziyetini
ortaya koyar. Ne diyordunuz siz? “Türkiye’yi uçuracağız. Enflasyon tek haneli
hâle gelecek.” Peki, bugün durumumuz ne? OECD’nin en yüksek 2’nci enflasyon
rakamı bizde. 2002’de de durum böyleydi, şimdi de böyle. On yedi yılda ne
değişti, sormak isterim. Ne diyordunuz siz? 1 dolar 1,9 lira olacaktı. Peki,
bugün dolar kaç lira? 5,9 TL yani Türkiye değil, dolar uçtu. Ne diyordunuz siz?
“İşsizlik bitecek.” Bırakın bitmesini, her gün binlerce evladımız işsiz
kalıyor. İki gün önce TÜİK işsizlik rakamlarını açıkladı. Telefonuma son dakika
haberi olarak düşen, talimatlı TÜİK’in ayarlanmış işsizlik rakamına göre,
Türkiye genelinde 15 ve daha yukarı yaştakilerde işsiz sayısı 2019 Eylül
döneminde, geçen yılın aynı dönemine göre tam 817 bin kişi artarak 4 milyon 566
bin oldu yani son bir yılda 817 bin kişi daha işsizler ordusuna katıldı. 
Değerli
milletvekilleri, bugün baktığımızda, toplumun her kesiminde sıkıntı var.
İnsanlar geçim sıkıntısı içinde hayatlarını idame ettirmeye çalışıyorlar.
Vatandaşın cebinde kirasını, elektriğini, doğal gazını ödeyecek parası yok.
Yaptığınız zamlarla parayı pula çevirdiniz. Genel Başkanımız Sayın Meral
Akşener seçim meydanlarında vatandaşa “Cebinizde kaç para var?” diye
sorduğunda, trollerinizle ağız birliği ederek “Milletin cebindeki paradan size
ne?” diye haykırıyordunuz. Oysaki siyasetçinin dert etmesi gereken, kendi
cebindeki para değil, vatandaşının cebinde para olup olmamasıdır. Siyaset
milletin cebinde para olsun, refahı yükselsin diye yapılır; yandaş, akraba,
imtiyazlı bir yeni sınıfın cebini doldurmak için siyaset yapılmaz. 
Değerli
milletvekilleri, bugün burada bütçeyi konuşuyoruz. Kendi seçim bölgeme de 2020
bütçesinde neler var, neler, yok diye merak ettim; Trabzonlu bir milletvekili
olarak Trabzon’umuzun sorunlarına, Trabzonlumuzun dertlerine bu bütçe nasıl derman
olur diye bir bakayım dedim. Bakın, değerli milletvekilleri, bizim Trabzon’da
bir bölge hastanesi var, bu bölge hastanesi Karadeniz Teknik Üniversitesi Tıp
Fakültesine bağlı Farabi Hastanesi. Sizin o “eski Türkiye” dediğiniz eski
Türkiye'de 1980’de kurulmuş, 1986 yılında da bugünkü yerine taşınmış bu
hastanemiz. Bu hastane sadece Trabzon’a hizmet etmiyor; Giresun, Ordu, Rize,
Artvin, Gümüşhane, Bayburt’a yıllarca hizmet etmiş, yaklaşık kırk yıllık bir
hastane. Bu hastane bugün ekonomik zorluklar içerisinde. Bu hastanede bugün
ameliyat için gerekli malzeme bulunamıyor. Ameliyat olacak hastaların
yakınlarına ameliyat malzemeleri aldırılıyor. Medikalciler ile hastane
yönetimi, hasta yakınları ile doktorlar, sıkıntı içerisinde, birbirlerine
girmiş durumda. Türkiye'deki bütün üniversite hastanelerinde olduğu gibi bu
hastanemizdeki problem de oldukça büyük. Çok yakın bir zamanda Aile, Çalışma ve
Sosyal Hizmetler Bakanımız üniversite hastanelerine 450 milyon lira para
gönderildiğini söylemişti. Doğrudur, Türkiye’deki tam 43 tane üniversite
hastanesine 450 milyon liralık bir ödenek gönderilmiş. Maazallah, bizim
Trabzon’daki vekil arkadaşlarımız da Trabzon medyasında, sanki bu paranın hepsi
Trabzon Farabi Hastanesine gelmiş gibi “Müjde!” “Müjde!” haberleri yayınladılar.

Sonradan
öğrendim ki bu 450 milyondan ekim ayında 10 milyon lira, kasım ayında 4 milyon
lira, aralık ayında da bir 4 milyon lira gelecek yani bu 450 milyon liralık
hastane ek ödeneğinden bizim Farabi Hastanesine düşen pay 18 milyon lira
civarındadır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HÜSEYİN
ÖRS (Devamla) – Tamamlayacağım Sayın Başkanım. 
Ben
isterim ki 2020 yılında tüm üniversite hastaneleri ve bizim hastanemiz de bu AK
PARTİ’nin sağlıksız eğitim, sağlıksız sağlık politikaları nedeniyle düşmüş
olduğu bu durumdan kurtarılsın, üniversite hastanelerimiz tekrar, eski günlerde
olduğu gibi hastane gibi çalışsın; hasta yakını ile doktor, medikalci ile
hastane yönetimi arasında problem olmasın.
Bir
şeyi daha hatırlatarak sözlerimi tamamlayacağım. AK PARTİ’nin Trabzon’da her
seçimde 1’inci vaadi olan bir çevre yolumuz var, Güney Çevre Yolu. Bu Güney
Çevre Yolu, zamanında Sayın Eyüp Aşık tarafından gündeme getirilmişti, 57’nci
Hükûmet döneminde Bayındırlık ve İskân Bakanı ve hâlen İYİ PARTİ Teşkilat
Başkanı olan Sayın Koray Aydın tarafından Trabzon Çevre Yolu Projesi olarak
koridor etütleri yapılmış, ardından proje ihalesi yapılmıştı; o gün bugün tozlu
raflarda bekliyor.
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) – İlave süre alabilir miyim Sayın Başkan.
BAŞKAN
– Bir dakika ilave ettim.
HÜSEYİN
ÖRS (Devamla) – Merak ediyorum ki bizim Güney Çevre Yolu için ödenek bütçeye ne
zaman konulacak?
Hepinizi
en derin saygılarımla selamlıyorum. (İYİ PARTİ sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Kayıtlara geçsin diye ifade etmek istiyorum: Balıkesir
Belediye Başkanımız, zannediyorum öğrencilerle hasbihâl ederken mizah
sınırlarını aşmış ve Trabzonlu hemşehrilerimizi üzmüştür. Kabul etmiyoruz.
Kaldı ki kendisi ne imam-hatiplidir ne de Trabzonludur, 1 milyondan fazla
vatandaşımızın yaşadığı şehirde Büyükşehir Belediye Başkanımızdır. Biz
Trabzonlu hemşehrilerimize yapılan bu haksızlığı asla kabul etmediğimizi ifade
ediyoruz. Bunun yanında da bu hafta başında Denizlispor’un -Horozların-
Trabzonspor karşısındaki mutlak galibiyetini, Trabzonspor’un çok daha iyi
yerlerde olması gerektiğini ifade ediyor, Genel Kurulu saygıyla selamlıyorum. 
BAŞKAN
– Peki, teşekkür ediyorum, sağ olun.
HÜSEYİN
ÖRS (Trabzon) – Bir söz daha alabilir miyim Sayın Başkan. Bir dakika Sayın
Başkanım...
BAŞKAN
– Yok. 
Milliyetçi
Hareket Partisi Grubu adına söz sırası, Tokat Milletvekili Sayın Yücel
Bulut’ta. (MHP sıralarından alkışlar)
Süreniz
on dakika.
MHP
GRUBU ADINA YÜCEL BULUT (Tokat) – Sayın Başkan, değerli milletvekilleri; son
aşamasına geldiğimiz bütçe görüşmelerinde alınan bütün kararların milletimize
hayırlar getirmesini diliyorum. Burada karara bağlanan her kuruşun milletimizin
hayrına, menfaatine, milletimizin ortak geleceğine harcanmasını umut ediyor ve
dua ediyorum. 
Şimdi,
bütçe görüşmeleri boyunca birçok farklı görüş dile getirildi birçok farklı
siyasi partiden. Tüm bu görüşleri saygıyla karşılıyor ve başımızın tacı olarak
kabul ediyoruz ancak bugün, müsaadeniz olursa…
(Uğultular)
YÜCEL
BULUT (Devamla) – Sayın Başkanım, bir düzen verecek misiniz Genel Kurula?
BAŞKAN
– Değerli arkadaşlarım, Sayın Bak, yerinize oturur musunuz.
Bakın,
değerli arkadaşlarım, özellikle ön sırada oturan arkadaşlarımızın
konuşmacılarımızın insicamını bozmamasını rica ediyorum. 
YÜCEL
BULUT (Devamla) – Otuz saniye de alacağım var Sayın Başkanım. 
BAŞKAN
– Ben onu takdir ederim. Siz yeniden konuşmanıza başlayın, ben sizin sürenizi
baştan başlatayım.
Buyurun.
YÜCEL
BULUT (Devamla) – Sayın Başkan, değerli milletvekilleri; hepinizi en kalbi
duygularımla selamlıyorum ve bütçe görüşmelerinde alınan bütün kararların
hayırlara vesile olmasını diliyorum. 
Bugüne
kadar yüce Meclisin gündemine birkaç kez gelmiş bulunan başka bir Türkiye
fotoğrafını, bugün bir kere daha yüce Meclisin dikkatine sunmak istiyorum.
Nedir o fotoğraf? Daha yakın bir zamana kadar “milletin efendisi” olarak kabul
ettiğimiz ama bugün, küresel faiz sisteminin, acımasız şehir hayatının âdeta
bir kölesi hâline dönüştürülen köylünün içinde bulunduğu hâl ve şartların
fotoğrafıdır. Gerçekten, bugün, bu acı gerçeğin altını çizmek durumundayız.
Köylümüz, çiftçimiz ve tarımla iştigal eden bütün kesimlerimiz hâlinden memnun
değil ve tabiri caizse perişan hâldedir. Buna ortak akılla, ortak iradeyle ve
hep birlikte bir çözüm bulmak, çözüm üretmek bu Meclisin görevidir. O yüzden de
Türk köylüsünün içinde bulunduğu hâl ve şartların her yönüyle bu Meclis
gündeminde iyi niyetli ve nezaketli bir şekilde sık sık dile getirilmesi
gerçeğinden yanayız. 
Şimdi,
köylünün içinde bulunduğu hâl ve şartları anlamak için, Türkiye’nin bu yıl
içinde bulunduğu nüfus yapısının gözden geçirilmesi gerekiyor. Geçen sene bu
zamanlarda, bu istatistiki bu kürsüden paylaşmış ve Türkiye’de köylerde yaşayan
nüfusun toplam nüfusun yüzde 7’sine gerilediğini söylemiştik, bu yıl itibarıyla
bu oran yüzde 6’ya geriledi. Bu şu anlama geliyor: Türkiye’deki toplam nüfusun
yüzde 94’ü şehirlere sıkışmış durumda. Daha düne kadar, çok yakın bir tarihe
kadar, Türkiye nüfusunun yüzde 40’ından fazla bir oran köylerde yaşıyor,
köylerde ikamet ediyor; üretime katkıda bulunuyor, millî ekonomiye kaynak
teşkil ediyordu. Bugün, bu yüzde 40’lık oranı yüzde 6’ya kadar geriletmiş
durumdayız. Elbette ki bu gerilemenin birtakım sebepleri var. Nedir bu
sebepler? Köylü artık bulunduğu yerde üretemiyor, üretse kazanamıyor, geçim
sıkıntısı içerisinde. Tarımla uğraşsa ayrı bir dert, hayvancılıkla uğraşsa ayrı
bir dert ve en nihayetinde göçünü toplamak suretiyle yüz yıllardır ikamet
ettiği köy toprağından ayrılıp büyük şehirlerin bir parçası hâline geliyor. 
Geçen
yıl tam da bu zamanlar, bütçe görüşmeleri esnasında çiftçinin içinde bulunduğu
hâl ve şartlara belki bir nebze katkımız olabilir inancıyla bir konuşma
gerçekleştirmiştik. Ve hemen akabinde de AK PARTİ sıralarından milletvekili
arkadaşlarımız bizimle temas kurdular, sadece onlar temas kurmadılar, bu
konuyla ilgili olan bürokratlar da bizzat şahsımı arayarak bu konuda bir çözüm
üretilmesi gerektiğini söylemişlerdi. Bu sorun neydi ve bizim çözüm önerimiz
neydi? Daha sonra da bunu kanun teklifi hâline getirmiştik hatta. Bu sorun,
sulama birlikleriyle ilgili sorundu. Demiştik ki: Anadolu’nun can damarı,
tarımın can damarı sulama meselesidir. Evet, gerçekten de öyledir ve sulama
meselesinin temelinde de yıllardır sulama birlikleri vardır. Gerçekten de
Türkiye’de, Anadolu’da çiftçinin yıllardır bütün sulama meselesiyle bizzat
iştigal eden kuruluşun adı sulama birlikleridir. Bu sulama birliklerinin
yönetimleri geçmişte muhtarlarımızdan, çiftçilerimizden ve köylülerimizden
teşekkül etmekteydi. uzun süre de Anadolu’nun su problemini, sulama problemini
bu birlikler yönettiler. Ancak denetim dışı kalmış olmalarından dolayı, kör
noktada kalmış olmalarından dolayı sulama birlikleri iyi idare edilmedi ve
trilyonlarca borç yükünün altında kaldılar. Geçen sene de “Allah razı olsun.”
demiştik, bu sene de diyoruz. Sayın Cumhurbaşkanımız müdahale ettiler, dediler
ki: “Sulama birliklerinin yeni bir yapıya ve hüviyete kavuşması gerekiyor,
acilen kanuni düzenleme yapılacak.” Yapıldı bu düzenleme, sulama birliklerinin
bütün meclisleri feshedildi, yönetimleri feshedildi; yerinde bir düzenlemeyle,
sulama birlikleri profesyonel Devlet Su İşleri mühendislerine teslim edildi.
Tabii, Sayın Cumhurbaşkanımızın gecesi gündüzü sulama birlikleri olmadığı için,
düzenleme o hâliyle kaldı, Devlet Su İşleri mühendislerine teslim ettik ve
arkasını getiremedik. Gerisinden gelen problemler Anadolu’da yeni bir kangreni
tetikledi. Nedir bu yeni kangren? Ben size izah edeyim, bu yeni kangren şudur:
Sulama birliklerinin o güne kadar oluşmuş olan tüm borçlarını Sosyal Güvenlik
Kurumu tuttu, sulama birliklerinde bir gün görevde kalmış köylüden bile tahsil
etmeye kalktı. Ortaya şöyle bir tablo çıkardı: 223 trilyon geçen seneki borç
rakamıydı -eski parayla söylüyorum- herhâlde bir senede, bir o kadar da faiz
almış başını yürümüş, 250 milyona yanaşmıştır. Bakınız, burada, herkesin
kayıtsız kaldığı bu konu Anadolu’nun gerçeği. 250 milyonluk ve tahsil edilmesi
mümkün olmayan bu borçtan dolayı binlerce köylünün banka hesabına haciz koydu
Sosyal Güvenlik Kurumu; traktöre haciz koydu, tarlaya haciz koydu, hak edişine
haciz koydu, mahsulüne haciz koydu ve bu parayı tahsil etmeye çalışıyor. 
Şimdi,
Sosyal Güvenlik Kurumu bürokratlarına isteyen arkadaşımız teyit ettirebilir.
Ben, teyit ettirdim, bu paranın bir kuruşunun tahsil edilmesi de mümkün değil,
onu da söyleyeyim. Buna rağmen, köylünün boğazını her gün sıkmaya devam
ediyoruz. Sadece bu mu? Değil. Yeni gelen sulama birliği yöneticileri, altında
çalıştırmış olduğu emekçinin, sulama birliğindeki personelin maaşını sosyal
güvenlik borcu, elektrik borcu vesaire gibi gerekçeleri ileri sürmek suretiyle
ödemiyor. Aylardır sulama birliklerinde çalışan ve maaşını alamayan
insanlarımız var. Bu kadar mı? Değil. Kangren daha da büyüdü. Nasıl büyüdü?
Sulama birliklerinin profesyonel başkanları, haklı olarak ve sorumlulukları
gereğince bu ödenekleri çıkarabilmek için bu defa da köylüye verdiği suyun
fiyatıyla oynamaya başladı, tahsil edemediği ay köylünün tepesine çöreklenmeye
başladı, derken bu sorun doğrudan köylüyü vurmaya başladı. 
Şimdi,
250 milyonluk bir tutarın bu devleti batırmayacağını hepimiz biliyoruz. Onlarca
borcu affetmişken, onlarca borcu yapılandırmışken, onlarca borcu tarihin
çöplüğüne göndermişken, binlerce Anadolu köylüsünü yerinden yurdundan eden,
kahruperişan eden, açmaza sürükleyen bu borçların hâlâ tasfiye edilmemiş oluşu,
bu konuda bir arpa boyu yol alamamış oluşumuz, maalesef ki hepimizin bir
kabahati ve vebalidir. 
Şimdi,
bu anlatmış olduğum her şey, hasbelkader suyu gören köylerin problemi, bir de
otuz yıldır su bekleyen köylerin problemi var. Otuz yıldır, bakın, otuz yıldır
kuru toprakta tarım yapmaya çalışan, suyun kendisine, köyüne geleceği günü bekleyen
binlerce Anadolu köylüsü var. Şimdi, bu sorunları çözemiyoruz; bunlar bir
vakıa. Bunları çözemediğimiz gibi, şunu da çözemiyoruz: Adam diyor ki “Bari
hayvancılık yapayım.” Hayvancılık ayrı bir dert olmuş, tarım yapsa girdi
maliyetlerinin altından kalkamıyor, su problemini aşamıyor. 
Bakın,
şimdi, tarımla uğraşan, tercihen tarımla uğraşan vatandaşımıza bu sefer de ne
yapıyoruz? Buzağı almış, buzağının teşviki var, 2019 yılında ödenmesi
gerekirken 2018 yılının beşinci ayından sonraki hiçbir buzağının teşvik
parasını, maalesef, ödeyemedik. Dolayısıyla ortaya şöyle bir tablo çıkıyor:
Bununla uğraşmaktansa varını yoğunu satıp insanlar büyük şehirlere akın
ediyorlar. 
15
Kasım 2019 tarihinde Süt Konseyi fiyat açıkladı, 2,30 kuruş soğutulmuş süt için
taban fiyat açıkladı. 15 Kasım 2019’dan bugüne kadar yem fiyatlarına 4 defa zam
geldi. Şimdi, açıklanmış olan bu süt fiyatının artık bu yem, girdi maliyetleri
karşısında hiçbir anlam ifade etmemesine rağmen Ulusal Süt Konseyi sessizliğini
korumaya devam ediyor. Olan neye oluyor? Hayvancılıkla uğraşan herkes ahırında
ne varsa, çiftliğinde ne varsa satıp İstanbul’a taşınmaya başladı. Bu, çok ağır
bir sosyolojik travma olarak Türk milletine geri dönüyor. Neden? Yüzde 94’ümüzü
şehirlere sıkıştırmışız ve bu yüzde 94’e istihdam alanı oluşturmaya
çalışıyoruz. 
Şimdi,
siyasi iktidar hayırlı bir iş yaptı, hayır bir niyetle yaptı, Allah razı olsun;
uzun yıllardır işlevsiz bir hâlde bekleyen İŞKUR’u harekete geçirdi fakat hayır
niyetle başlanan bu iş, şu anda Anadolu’da yeni bir sancıyı beraberinde
getirdi. Şehirlere yığılan bu nüfusa bir nebze olsun katkı sağlayabilmek için
hayata geçirilen İŞKUR, maalesef, şu anda, milletimizin, İŞKUR alımlarının
hakkaniyete uygun yapılmadığına dönük pekişen inancı nedeniyle bir anlam ifade
etmiyor. İnsanları geçici işlerde altı ay ya da dokuz ay istihdam ediyoruz;
dokuz ay sonrası belli değil, bir muamma. Ama bu dokuz ayın ya da altı ayın
içerisinde kişinin bir işte uzmanlaşması da mümkün değil. 
İŞKUR
için harcamış olduğumuz kaynakları… Eğer bu almış olduğumuz, İŞKUR’dan
yerleştirdiğimiz personelin içinde hak eden ve liyakatle görevine devam edecek
olanlar ihtiyaç dâhilindeyse sürekli kadro verelim, sürekli çalışsınlar. Ama
ihtiyaç fazlasına sadece ama sadece geçici çözüm üretmek için maaş bağlamak
demek, maalesef, milyarlarca doları, milyarlarca lirayı har vurup harman
savurmak demek. Aynı kaynağın aynı bölgelerde yatırıma dönüştürülmesi demek,
aynı sayıda insanın düzenli bir şekilde istihdamı anlamına geliyor. Şimdi,
maalesef, içinden çıkılmaz bir hâle sürükledik ve bu kitleler, şehirlerde
yığılmaya başladı. 
Şimdi
“köy kültürü” dediğiniz kültür, yüzyıllar ötesinden Türk kültürünü alıp 21’inci
yüzyıla taşıyan ana dinamiktir. Bu yanlışlarda ısrar edersek yirmi yıla kadar
“köy” kavramıyla tamamen vedalaşmak üzereyiz. 11 nüfuslu köyler var, 7 nüfuslu
köyler var, 40 nüfuslu köyler var; köylerde insan kalmamış. Ve köy hayatıyla
vedalaşmamız demek şu anlama geliyor: En fazla yarım yüzyıl içerisinde,
atalarımızdan bize miras bırakılan örf, âdet, gelenek, lisan, dil, kız isteme
ritüeli de dâhil olmak üzere hepsiyle gelecek nesillerin yavaş yavaş
vedalaşması ve emperyal bir kültürün altında evrensel bir insan modeli hâline
dönüşmesi demek. Dolayısıyla tedbirimizi almak durumundayız, net bir duruş sergilemek
durumundayız. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
YÜCEL
BULUT (Devamla) - Tamamlıyorum.
Köy
hayatını yeniden canlandıracak, köylüye destek verecek ve özellikle, her
hatibin bu kürsüye gelip söylediği hakikati artık duyacak bir tedbir almak
zorundayız. Nedir? Faiz yükü altında ezilen ve hepimizin kökü, kaynağı ve
meşrebi olan Anadolu köylüsünü yeniden ayağa kaldıracak, köy hayatını şehir
hayatının güçlü bir alternatifi hâline getirecek bütün tedbirleri el birliğiyle
hayata geçirecek bir formülü bu Meclis, ortak akılla oluşturmak zorundadır.
Hepinizi
saygılarımla selamlıyor ve kabul ettiğimiz bütün bütçenin Türk milleti için
hayırlar getirmesini diliyorum, iyi günler diliyorum. (MHP sıralarından
alkışlar)
BAŞKAN
– Söz sırası, Halkların Demokratik Partisi Grubu adına Ağrı Milletvekilimiz
Sayın Abdullah Koç’a aittir. (HDP sıralarından alkışlar)
Süreniz
on dakika.
HDP
GRUBU ADINA ABDULLAH KOÇ (Ağrı) – Sayın Başkan, sayın milletvekilleri;
sözlerime Albert Camus’un bir cümlesiyle başlamak istiyorum: “Adalet olmadan
düzen olmaz.” 
Değerli
milletvekilleri, Türkiye’de hiçbir zaman olağan bir yargı sistemi olmadı.
Devlet, daha kurulmadan, olağanüstü bir yargı sistemiyle işe başladı. 1920’de
kurulan istiklal mahkemeleri, 1946’da kurulan Yüksek Adalet Divanı, sıkıyönetim
mahkemeleri, devlet güvenlik mahkemeleri ve şu anda yürürlükte olan CMK 250’yle
görevli olan ağır ceza mahkemeleri. Toplumsal muhalefetin yükseldiği dönemlerde
kurulan mahkemeler, suça göre değil kişiye göre kurulan mahkemelerdir. Tabii,
bütün bu sorunların temel kaynağı, Kürt sorununun yaratmış olduğu muhalefetin
bastırılması meselesidir; Şeyh Sait İsyanı, Ağrı Dağı, Dersim, Sur, Cizre… 1991
yılından itibaren siyasi suç olarak -tırnak içerisinde- “terör suçu” olarak,
yasalaştırılan ve kayyum atamaları… “Bütün bunların nedenidir olağanüstü hâl
mahkemeleri. 
Değerli
arkadaşlar, toplumun düzenli yasaları, Anayasa’yı koruyacak tek kurum bağımsız
ve tarafsız bir yargıdır. Son dönemlerde yargıya dair çeşitli paketler açıklanmaktadır.
Bu paketlerde “yargı reformu” adı altında, âdeta pansuman tedbirlerle sorunlara
çözüm yerine çözümsüzlük dayatılmaktadır. Hâkimin, kendisine karşı dahi
tarafsız olması gereken bir mantalitede olması gerekirken buna rağmen, HSK’nin
üyelerinin tamamı neredeyse Cumhurbaşkanı tarafından atanmaktadır. Son on yılda
onlarca torba kanun çıktı, onlarca yasal değişiklik yapıldı, infaz yasaları
değiştirildi, bu iktidar döneminde temel yasalarda köklü değişiklikler yapıldı
ama bu değişikliklerin hiçbiri çare olmadı ve olamaz; bunca ağacın kesilmesine
ve yüz binlerce kitabın raflarda yer almasına neden oldu. Yargıda bu kadar
pansuman tedbirler, hukuk güvenliği ilkesini de tartışmaya açtı. Yargı, halk
adına değil, sermaye adına, siyasi iktidar adına karar verir hâle geldi.
Sayın
Başkan, sayın milletvekilleri; İHD ve TİHV’in Dokümantasyon Merkezinin bazı
verilerini sizlerle paylaşmak istiyorum. Kolluk güçlerinin yargısız infaz, dur
ihtarına karşı açılan ateşlerde 10 kişi yaşamını yitirdi. Zırhlı araçlar 2
kişiyi ezdi. Mayın ve sahipsiz bomba patlaması sonucunda 3 kişi yaşamını
yitirdi. Cezaevlerinde hastalık, intihar, şiddet ve çeşitli gerekçelerle 38
kişi yaşamını yitirdi. Zorunlu ya da muvazzaf askerlik olarak görevini yaparken
17 kişi şüpheli bir şekilde yaşamını yitirdi. İşçi Sağlığı ve İş Güvenliği
Meclisinin verilerine göre, iş cinayetleri sonucunda Türkiye’de 2019 yılının on
bir ayında 1.606 işçi yaşamını yitirdi. 2019 yılının ilk on bir ayında ise 305
kadın, erkek şiddetiyle katledildi. Türkiye İnsan Hakları Vakfının verilerine
göre, ilk on bir ayında işkence ve diğer kötü muameleye maruz kaldığı
iddiasıyla toplam 840 kişi başvuruda bulundu; yıl içinde başvuruların 422’si
işkence ve kötü muameleyle karşı karşıya kaldı. İnsan Hakları Derneğinin yine
on bir aylık verilerine göre, gözaltında 830 kişi kötü muamele gördü. İHD’nin
verilerine göre, yine 962 toplantı ve gösteri müdahaleye maruz kaldı, 2.886
kişi kötü muameleyle karşı karşıya kaldı. İşte, Türkiye’de adaletin karnesi bu
denli karanlıktır değerli arkadaşlar. 
Peki,
bu ülkede hukuk kalitesinin düşmesine paralel olarak neler oldu? Kişi başına
düşen millî gelir düştü değerli arkadaşlar; toplum âdeta kuru bir ekmeğe muhtaç
hâle geldi, yoksulluk intiharlara yol açtı. Ne oldu da insanlar canlarına
kıyacak duruma geldi? İnsanlar umutlarını yitirdiler. Siz, istediğiniz kadar
dünyayı kendinize farklı anlatın, istediğiniz kadar Suriye’yle ilgili “Barış
Pınarı, Zeytin Dalı” diye adlandırmalar yapın, bütün dünya bunların asıl
anlamını biliyor. İdlib’i alın, Libya’ya gidin, bütün dünyaya hâkim olsanız
bile bu insanlara, bu yaşamlara, ne yazık ki hayatlarını kaybeden bu insanlara
engel olamadınız, olamıyorsunuz. 
Bakın,
bu Meclisin içinde bile 4-5 kişi intihar girişiminde bulundu değerli
arkadaşlar. Hizmet binasının teras katı belki bilmiyorsunuz ama şimdi kilitli
ve kimse teras kata çıkamıyor. Nedeni? Gelip intihar girişiminde bulunan
vatandaşlar bir daha çıkmasın diye. 
Meclisin
Genel Kuruluna gelmek için hizmet binasından buraya gelirken değerli
arkadaşlar, 2 tane bariyerden geçiyoruz, 2 tane güvenlik kapısından geçiyoruz
yani. Artık bu iktidar halkın iktidarı değil, halkın isteklerine cevap verecek
bir iktidar değil ne yazık ki. 
Bu
iktidar halkın sorunlarına karşı sağır, dilsiz ve duyarsız bir iktidardır. Bu
iktidar halkından kopuk ve refahı halkına çok gören bir iktidar hâline geldi.
Toplumun idaresi tamamen kolluk kuvvetlerine bırakılmış durumda. Demokrasi rafa
kaldırılmış, sokaklar halka kapatılmış, toplantı ve gösteri yürüyüşü hakkı
tamamen rafa kaldırılmış durumda. Dün, biz 3 milletvekili Ankara sokaklarında
bununla açık bir şekilde yüz yüze kaldık, etrafımız yine sarıldı ve yasal bir
bildiri dağıtmamıza izin verilmedi; bu şekilde bu yasanın yine rafa
kaldırıldığını yani bir kez daha görmüş olduk. 
Halklarımız
bütün bu zulme itiraz ediyor, halklar sesini duyurmak ve içinde bulunduğu
hakikati duyurmak istiyor fakat yandaş medya harikalar diyarında bizlere başka
bir dünyadan bahsediyor; işsizlik, yoksulluktan kesinlikle bahsetmiyor. 
AKP’nin
tabanı kendi siyasetçilerine ulaşamıyor, seçilmişler ve milletvekilleri
bakanlarına ulaşmak istiyor fakat bir türlü ulaşamıyorlar, bakanlar saraya
ulaşmak istiyor onlar da saraya ulaşamıyorlar.
Değerli
arkadaşlar, halkımız âdeta adalete sığınmak zorunda bırakılmış durumda. Adalete
sığınıyor fakat adaletin kapısı ne yazık ki saraya çıkıyor. İşte tam da bu
hakikatlerle karşılaşan ve bu engelleri aşamayan yoksul insanlar çareyi ne
yazık ki yaşamlarına son vermekte buluyor. 
Bütün
bunlar yaşanırken AKP iktidarı ne yapıyor? Tabii ki de çılgın projelerle yolunu
buluyor. Hayata geçirmek istediği projeler ise bu toplumun geleceğini yok
ediyor. Bakın, on iki bin yıllık Dipsiz Gölü kurutuyor bu iktidar. Başka ne
yapıyor? Hasankeyf’i sular altında bırakmak suretiyle bir toplumun hafızasını
yok ediyor, bir toplumu tarihten kopartıyor. Başka ne yapıyor? Tarihî Sur’u
yerle bir ediyor, medeniyeti yok etmek suretiyle halkın tarihiyle oynuyor. Kaz
Dağlarını talan ediyor, halkın coğrafyasını yok ediyor. Şimdi de tutturmuş
“Kanal İstanbul” diye çılgın projelerine devam etmek istiyor bu iktidar.
Sayın
milletvekilleri, AKP’nin bütün bu çılgınlıklarına “Dur!” diyoruz ve
çılgınlıkların karşısında duran, bütün demokrasi güçlerini birbirlerine
kenetlenmeye çağırıyoruz. Bu çılgın yaşama, bu çılgın siyasete karşı demokrasi
güçlerinin birlikte hareket etmekten başka çaresi kalmadığını bütün dünyaya ve
Türkiye kamuoyuna haykırmak istiyoruz. 
AKP
iktidarı şunu bilmeli ki: Bizler, halkın vekilleri olarak halkımızın yanında
mutlaka yer alacağız ve yer almaya devam ediyoruz. Asla pes etmeyeceğiz.
Demokrasi ve insan hakları mücadelemizi bütün ezilenlerle birlikte sürdürmeye
devam edeceğiz çünkü bizce insanlık tarihî, zulme karşı direnenlerin tarihi ve
bizler, bu şanlı tarihe ait olduğumuz yerde durmaya, mücadele etmeye devam
edeceğiz. Sokakların kolluk kuvvetlerine bırakılmış olması; sokakların bütün
halklara, bütün ezilenlere kapatılmış olması da bizim yolumuzu kapatamayacak ve
mücadelemizi sekteye uğratmayacaktır. Şunu da belirtmek isteriz ki değerli
arkadaşlar, özellikle halkın sesini duyurmuş olduğu, duyurmak durumunda kaldığı
sokakta yer almaya ilişkin, 2911 sayılı Yasa’ya getirilen çok ciddi
kısıtlamanın yeniden gözden geçirilmesi gerektiğini Sayın Bakan, buradayken
dile getirmek istiyoruz çünkü gün itibarıyla 81 ilde tamamen sokağa çıkmak,
haykırmak, adaleti aramak yasak hâle getirilmiş durumdadır. Bütün keyfiyet
mülki idarelere bırakılmış durumdadır. Yani Anayasa’nın 34’üncü maddesi çok
açık bir şekilde ihlal edilmektedir, ayaklar altına alınmaktadır. Bu konuda acil
bir şekilde kanuni düzenlemenin yapılması gerektiğini belirtiyor, Genel Kurulu
saygıyla selamlıyorum. (HDP sıralarından alkışlar) 
BAŞKAN
– Söz sırası, Cumhuriyet Halk Partisi Grubu adına Afyonkarahisar
Milletvekilimiz Sayın Burcu Köksal’da. (CHP sıralarından alkışlar) 
Süreniz
on dakika Sayın Köksal.
CHP
GRUBU ADINA BURCU KÖKSAL (Afyonkarahisar) – Sayın Başkan, değerli
milletvekilleri; selam olsun bütçede yer verilmeyen, kotayla ezilen haşhaş
üreticilerine, selam olsun borcunu borçla kapatan çiftçilere, selam olsun
asgari ücretle ayın sonunu zar zor getiren işçilere, selam olsun torununa
harçlık veremez hâle gelen emeklilere, selam olsun bu ekonomik koşullarda
ayakta durmak için direnen emekçilere.
Evet,
bu şapkayı neden taktım merak ediyorsunuz; anlatacağım, tane tane anlatacağım.
Bu
bitkinin adı haşhaştır, bizim yöremizde yetişir, bazılarınız kitaplarda veya
internette görür ama biz yaşarız. 
Sene
1971’de Amerika Türkiye’de haşhaş ekimini yasaklıyor ve 150 bin çiftçinin boynu
bükük kalıyor. Afyonlu çiftçi çok üzgün çünkü haşhaş, ilimize adını veren bu
bitki, sadece bir tarım ürünü değil, bir kültür Afyon’da ve Amerika geliyor, bu
kültürü yasaklıyor, haşhaşı Afyon topraklarından ayırıyor, ta ki 1974’e kadar.
İşte, 1974’te bu kasketiyle hatırladığımız bir Karaoğlan çıkıyor ve “Benim ne
ekeceğime Amerika karar veremez.” diyor. (CHP sıralarından alkışlar) 
İMRAN
KILIÇ (Kahramanmaraş) – Erbakan Hocayla beraber...
BURCU
KÖKSAL (Devamla) – Haşhaşı memleketimin topraklarıyla yeniden buluşturuyor
dönemin Cumhuriyet Halk Partisi Genel Başkanı ve Başbakan Bülent Ecevit.
1980’de haşhaş kapsülünü işleyerek morfin elde eden Bolvadin Alkaloid Fabrikası
faaliyete geçiyor.
Milattan
önce 3000 yılından bu yana haşhaş ilk önce tohumu için ekilmiş, sonra yağı elde
edilmiş, küspeleriyle hayvanlara yem olmuş. Öyle ki bu küspelerle beslenen
hayvanların eti ve sütü son derece lezzetli olduğu için Afyon sucuğu ve kaymağı
ün salmış. Bu kadarla da kalmamış bu haşhaş, sofralarımıza aş, ekmeğimize
katık, hastalarımıza şifa olmuş. Mor, beyaz renkleriyle futbol takımımıza renk
vermiş, öyle ki morun adı Afyonkarahisar’da “Afiyon moru” olmuş. Haşhaş
Afyonkarahisar’la özdeşleşmiş, Afyonkarahisar haşhaşla özdeşleşmiş. 
Şimdi,
hayatımızın her alanına nüfuz eden bu bitkiyi yeniden Afyonkarahisar topraklarından
sürmek istiyorsunuz. Bu yıl kotada müthiş bir azalma var, çiftçi perişan olmuş.
ÇKS kaydı zorunluluğu yüzünden millet anasından, babasından kalan topraklara
ekip biçemez hâle gelmiş. O da yetmedi, “HÜBAŞ” denilen bir yazılım üzerinden
internetten müracaat zorunluluğu getirdiniz. Tarım Bakanı o kadar kopuk ki ülke
gerçeğinden, “İnternetten müracaat olacak.” diyor. Ya, bırakın interneti, cep
telefonu çekmeyen köyler var Anadolu’da, ne masal okuyorsunuz burada. 
Toprak
Mahsulleri Ofisi kota uygulamasında muhtarlıklardan listeyi alıp adil bir
uygulama yapacağına, HÜBAŞ yazılımı üzerinden ilk müracaat eden kişiye tüm
kotayı bile tahsis edebilmekte. Mesela, bir köye 100 dekar ekim hakkı tanınmış,
eğer ilk giren kişi “Ben 100 dekarlık kota istiyorum.” derse, o kişiye kotanın
tümü tahsis edilebiliyor. Böyle de suistimale açık bir uygulama.
Afyonkarahisar
ve Uşak’ta genellikle engebeli araziye ekilen haşhaş, elle işlenmekte yani atıl
araziler ekonomiye kazandırılmakta. Yani başka bir deyişle, haşhaş ekilen bir
araziye başka alternatif bir ürün çoğunlukla ekilememekte çünkü makine
giremiyor oralara. Fakat başka illerde, düz arazilere ekilen haşhaşın yerine
alternatif ürün ekebiliyorsunuz. Bu yüzden, işte kotanın daha adil bir şekilde
dağıtılması ve planlı tarım yapılması şart. Şimdi, eğer siz bu şekilde devam
ederseniz haşhaş gittikçe azalacak ve tamamen yok olacak. Tütünde ve pancarda
yaptığınız bu hatayı lütfen haşhaşta yapmayın. Çiftçiler uyarıyor, diyor ki:
“Sayın vekilim, lütfen, git, anlat, bizim için hayati önemini anlat bu
haşhaşın. Anlat ki aynı hatayı yapmasınlar.” Tabii eğer niyetiniz haşhaşta
kotayla üreticiyi ezip bezdirerek haşhaş ekimini azaltmak ve arkasından da
Bolvadin Alkaloid Fabrikasını satmaksa ne Afyonkarahisar topraklarından haşhaşı
silmenize ne de Alkaloid Fabrikasını peşkeş çekmenize izin veririz. (CHP
sıralarından alkışlar) Siz Amerika’ya rest çekemezsiniz; çekmezsiniz zaten,
çekemezsiniz de ama bugün Cumhuriyet Halk Partisi Genel Başkanımız Sayın Kemal
Kılıçdaroğlu başta olmak üzere, 139 Cumhuriyet Halk Partisi milletvekili, her
birimiz, milliyetçiliği Afyon’un haşhaş tarlalarına yazan birer Karaoğlan’ız,
bunu hiçbir zaman unutmayın ve tıpkı 1974’teki gibi haykırıyoruz: “Bizim ne
ekeceğimize Amerika karar veremez.” Cumhuriyet Halk Partisi her zaman Amerikan
emperyalizminin karşısında durmuştur. Bizi, Trump’ın karşısında esas duruşa
geçenlerle sakın karıştırmayın. Cumhuriyet Halk Partisi her zaman halktan yana
olmuştur, bizi ranttan yana olanlarla sakın karıştırmayın. 
Şimdi,
burada, iktidara geldiğiniz günden beri yanınızda yer alan mutlu bir azınlığa
yönelik hazırladığınız bütçelerden birini daha konuşuyoruz. Bakıyorum bütçeye,
yine bir AKP klasiği, sarayın dediği oluyor. Bakanlara bakıyorum, gelip burada,
nereden tutsan kopacak bütçelerini savunmak ve saraya şirin gözükmek için âdeta
yarışıyorlar. Onların yerinde olsam vallahi ben bu bütçeyi savunamazdım.
Mesela, 700 bin atama bekleyen öğretmen varken ve her yıl 40 bin yeni öğretmen
atama bekleyen öğretmenler ordusuna katılırken, öğretmeni ücretli, sözleşmeli,
kadrolu diye ayırıp Saadet Öğretmen gibi gencecik öğretmenleri mobbinge maruz
bırakıp canına kıyma noktasına getirirken, FATİH Projesiyle milyonları çarçur
etmişken; taşımalı eğitime, ikili eğitime, birleştirilmiş sınıf uygulamasına
son verememişken; okul öncesi eğitimde Türkiye'yi OECD ülkeleri arasında son
sıraya yerleştirmişken; rehabilitasyon öğretmenlerinin sorunlarını çözemezken;
Deniz Feneri, Hayrat Vakfı, TÜGVA, Ensar gibi yerlerle protokoller imzalarken;
öğretmen meslek kanunu ve öğretmene 3600 ek gösterge sözü seçim meydanında
kalmışken ben Millî Eğitim Bakanının yerinde olsam çıkıp da buraya, o Millî
Eğitim bütçesini savunamazdım. (CHP sıralarından alkışlar) 
Tuz
Gölü, Meke Gölü, Burdur Gölü, Suğla Gölü, Acıgöl, Gölmarmara, Eber ve Akşehir
Göllerini kurumaya terk edip, Eber’in altındaki torfu ihaleyle satıp, Tarım
Kanunu’nun yürürlüğe girdiği 2006 yılından bu yana çiftçinin hak ettiği 317
milyarlık desteğin 140 milyarını ödeyip yani çiftçinin kanunen hak ettiği fakat
alamadığı desteğin aldığı destekten fazla olduğu bir yerde, çiftçiyi dünyanın
en pahalı mazotuna mahkûm edip gübrede, yemde, ilaçta ve tohumda zam üstüne zam
vererek belini büküp üretim maliyetini dahi kurtaramaz hâle getirsem; pancarda,
tütünde, haşhaşta kotayla, hububatta gümrükte ithal ürün vergilerini
sıfırlayarak Türkiye'nin her yerinde neredeyse toprağa atsan fışkıracak olan
buğdayı dahi ithal edip de 2009’dan bu yana Et ve Süt Kurumu depolarını canlı
hayvan ve et ithalatıyla, hesapsız ithal etlerle doldurup besicileri
hayvanlarını kesime dahi gönderemez hâle getirsem; süt prim desteğini seçim
öncesi oy almak için 25 kuruşa çıkarıp seçim sonrası 10 kuruşa indirip, bunun
da 3 kuruşunu kesip, 7 kuruş vererek süt üreticilerini perişan etsem; 2018
buzağı desteklerini hâlâ ödemesem; çiftçiyi bankalara mahkûm edip bugün 100
milyarın üzerindeki kredi borcuyla haciz tehdidiyle karşı karşıya getirsem şu
kürsüye çıkıp Tarım ve Orman Bakanlığı bütçesini savunmaya utanırdım. (CHP
sıralarından alkışlar) 
Cumhuriyet
tarihinin rekor işsizliğine ulaşmışken, her 100 işsizden 21’i üniversite
mezunuyken, İŞKUR’a kayıtlı 100 işsizden 82’sini kadın ve gençler oluşturmuşken
ve her geçen gün kadınları istihdam dışı kalmaya birey olarak değil, sadece
aile içinde tanımlamaya yönelmişken, İŞKUR’dan TYP’ye alınacak işçileri sözde
“kura” adı altında türlü hilelerle ve torpille işe alırken “taşerona kadro”
deyip kamuda esas işi yapan taşeronları kadro dışı bırakmışken, 4/B’li, 4/D’li
çalışanların feryatlarını duymazken, üniversite mezunu işçilerin statü
değişikliği talebini de görmezden gelirken, 16 milyon 831 bin kişiyi sosyal
yardımlara muhtaç edip her geçen yıl artan sosyal yardımları sanki övünç
madalyası gibi milleti yoksullaştırmayı yansıtırken…
(Mikrofon
otomatik cihaz tarafından kapatıldı) 
BAŞKAN
– Tamamlayın.
BURCU
KÖKSAL (Devamla) - …emeklilikte yaşa takılanlara “Mağduriyetinizi çözeceğiz.”
diye yalan söyleyip oy alıp, ondan sonra “erken emeklilik istiyorlar” algısı
yaratıp onları daha çok mağdur ederken, Türkiye’yi asgari ücrette Avrupa’nın en
düşük 4’üncü ülkesi hâline getirip 2.020 lirayı lütuf gibi sunarsam ve 1 milyon
800 bin kişiyi asgari ücretin altında yaşamaya mahkûm edip 1.000 lira emekli
maaşını sanki çok büyük bir para gibi yansıtırsam, şehitler ve gaziler arasında
ayrımcılık yaparsam, şehit asker ana babalarına 18 yaşın altındaki asgari
ücreti reva görürsem ve şehit yakınlarının ve gazilerin kamuda uğradığı
mobbinglere karşı duyarsız olursam, 227 gazimizi “Sehven emekli ettik.” deyip
emeklilik ve iş haklarını resmen gasbedersem, ben bu kürsüye çıkıp da Aile,
Çalışma ve Sosyal Hizmetler Bakanı olarak bu bütçeyi savunmaya utanırdım. (CHP
ve İYİ PARTİ sıralarından alkışlar) 
O
kadar çok utanılacak şey var ki, işte bu yüzden, bu utanılacak şeylere alet
olmamak için biz bu bütçeye “hayır” diyoruz. 
Genel
Kurula saygılarımla. (CHP ve İYİ PARTİ sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
IV.- AÇIKLAMALAR (Devam)
37.- Denizli Milletvekili Cahit Özkan’ın, şanlı tarihimizin, kadim
medeniyetimizin bütün dünyada dik duşunu ortaya koyan siyasi liderlerimize
teşekkür ettiklerine ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; tabii biz şanlı
tarihimizin, kadim medeniyetimizin bütün dünyada dik duruşunu ortaya koyan bütün siyasi liderlerimize yürekten teşekkür
ediyoruz. Biz, her zaman doğru ve güzelin yanındayız, iyi yapanın sonuna kadar
arkasında destekçisiyiz, yanlışın da karşısındayız. Doğru yapanı alkışlarız ve
gerçekten, Karaoğlan’ın 1974 ve 77 dönemlerinde yetmiş iki düvele karşı duruşu
milletimizin takdirini kazanmıştır. Ne zamanki gibi? İşte, bugün olduğu gibi,
sadece haşhaş değil, Kuzey Suriye’de, Doğu Akdeniz’de, S-400 meselesinde, Libya
meselesinde deniz yetki alanlarının sınırlandırılmasında, Türkiye Cumhuriyeti
devleti lideri Cumhurbaşkanı Sayın Recep Tayyip Erdoğan’la yaptığı bütün
çalışmalar, attığı bütün adımlar Amerika Birleşik Devletleri’nin iradesine
karşı olmuştur, milletimizin desteğiyle olmuştur ve olmaya da devam edecektir. 
Teşekkür
ediyorum. 
BAŞKAN
– Buyurun Sayın Özel. 
38.- Manisa Milletvekili Özgür Özel’in, Afyonkarahisar Milletvekili
Burcu Köksal’ın 130 sıra sayılı 2018 Yılı Kesin Hesap Kanunu Teklifi’nin 4’üncü
maddesi üzerinde CHP Grubu adına yaptığı konuşmasındaki Alkoloid Fabrikasıyla
ilgili ifadelerinin zabıtlardan çıkartılmasını Başkanlık Divanından istirham
ettiğine ilişkin açıklaması
ÖZGÜR
ÖZEL (Manisa) – Sayın Başkan, önce Başkanlık Divanından bir istirhamımız var.
Etkili bir konuşma dinledik, ancak konuşmanın içinde Alkaloid Fabrikasıyla
ilgili önemli bilgiler vardı ve bu fabrikanın hâlen özelleştirilmediğiyle
ilgili bir bilgi var. Şimdi, bu, tutanaklarda durursa maazallah Katarlılar bunu
görebilir, Ethem Sancak görebilir. (CHP sıralarından gülüşmeler, alkışlar) Ve
böyle nadir kalan millî değerlerimizden bir tanesi de bunlara peşkeş
çekilebilir, o yüzden sizin takdirinizle bu güzel konuşmanın o kısımlarının
tutanaklardan çıkarılmasını üzüntüyle talep ediyoruz. (CHP sıralarından
alkışlar) 
İkinci
bir husus da, bu konuşmadan sonra nasıl bir cevap vermek lazım? Ben bu iktidar
partisine mensup bir Grup Başkan Vekili olsam, sonra bir milletvekili çıksa ve
bu kadar iyi hazırlanmış bir konuşmayla grubumu bu kadar etkili eleştirse çıkıp
da ona cevap veremezdim. 
Teşekkür
ederim. (CHP sıralarından alkışlar) 
BAŞKAN
- Buyurun Sayın Özkan. 
39.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, bu etkisiz konuşmaları biz yıllardır dinliyoruz
ve milletimiz de zaten inanmıyor, ciddiye de almıyor ki bugüne kadar defalarca
sandıkta ne diyorduk? “Yendi de yendi, yendi de yendi, yendi de yendi; çıktı
bir daha yendi, yetmedi beni de yendi.” dedi. Demek oluyor ki bunları ciddiye
almıyor aziz milletimiz. Onun için, biz milletimizin sözünün üzerine söz
etmediğimizden dolayı onlara cevap vermeyi dahi ciddi bulmadık. 
Teşekkür
ediyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Şimdi, değerli arkadaşlar, şöyle yapalım: Yani artık herkes bu kürsüden özgürce görüşlerini ifade etsin;
artık kamuoyu, halkımız nasıl değerlendirirse diyelim.
Bir
şey mi eklemek istiyorsunuz Sayın Özel?
ÖZGÜR
ÖZEL (Manisa) – Evet efendim, çok kısa, yirmi saniye falan.
BAŞKAN
– Buyurun.
MUHARREM
VARLI (Adana) – El insaf Başkanım, el insaf! Bizim de haklarımız var Başkanım.
40.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) - Sayın Başkanım, bu “yendi de yendi, yendi de yendi”yi o kadar
çok yaptılar ki millet şöyle baktı: “Şımardı da şımardı, şımardı da şımardı.”
31 Martta da, 23 Haziranda da şamarı bastı.
Teşekkür
ederim. (CHP sıralarından alkışlar) 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, şimdi şahıslar adına söz taleplerini karşılayacağız.
Şahıslar
adına ilk söz Denizli Milletvekilimiz Sayın Şahin Tin’e aittir. 
Buyurun.
(AK PARTİ sıralarından alkışlar) 
Süreniz
beş dakikadır Sayın Tin.
ŞAHİN
TİN (Denizli) – Teşekkür ederim.
Sayın
Başkan, değerli milletvekilleri; yüce heyetinizi ve ekranları başında bizleri
izleyen aziz milletimizi saygıyla selamlıyorum.
Öncelikle,
yaklaşık on gündür müzakeresini sürdürdüğümüz 2020 Yılı Merkezi Yönetim Bütçe
Kanun Teklifi’nin ülkemiz ve milletimiz için hayırlara vesile olmasını temenni
ediyorum.
Türkiye
olarak hedeflerimizi yakalamak için kararlı bir şekilde yolumuza devam
ediyoruz. Her türlü saldırıya maruz kalan ülke ekonomimiz inanıyorum ki 2020
yılında toparlanma sürecinin daha da güçlü olacağı bir yıl olarak yaşanacaktır.

Değerli
milletvekilleri, sanayi ve üretim kenti olan Denizli’mizde müteşebbis ruha
sahip iş insanlarımızın ağır koşullara rağmen gösterdikleri dik duruş ve onurlu
mücadeleleri her zaman gurur kaynağımız olmuştur. Tekstil, mermer, bakır,
maden, ağır sanayi ürünleri, tarım ürünleri ve makine imalatı gibi alanlarda
dünya pazarında varlığını ve ağırlığını hissettiren Denizli sanayisi için
bizler ne yapsak azdır. Denizli’mizde yüksek teknolojili ürünlerin üretilmesi,
Türkiye'nin yerli ve millî büyüme hamlesine sunduğu katkı yok sayılamaz
niteliktedir. Bu anlamda, Sanayi Bakanlığımız tarafından onaylanarak kuruluşu
gerçekleştirilen Makine İhtisas Organize Sanayi Bölgemizin de sektöre ve
yatırımcılarımıza hayırlı olmasını diliyor, emeği geçen herkese teşekkür
ediyorum.
Makine
İhtisas OSB’nin kuruluşuyla birlikte oluşturulacak olan modern tesisler
sayesinde Denizli, makine imalat sektöründe de parmakla gösterilecek, lokomotif
ve marka bir il olacaktır.
Değerli
milletvekilleri, ülkemizin huzur ve güvenliğini sağlamak bizim en önemli
görevlerimizdendir. Bu sebeple, sınırımızda kurulması muhtemel bir terör
devleti, kahraman Mehmetçik’imizin fedakârca yaptığı harekâtlar ve ülkemizin
güçlü diplomasisi sayesinde sonlandırılmıştır. Bu arada, PYD-YPG ve PKK gibi
terör örgütlerine ağır darbeler indirdik, artık eylem yapamaz hâle geldiler. 
Devletimiz
teröre karşı bu amansız mücadeleyi verirken, milletin Meclisinde terör
örgütlerini savunmaya, askerimize ve devletimize karşı haince sözler sarf
etmeye devam edenler var ne yazık ki. Artık herkes safını net bir şekilde
ortaya koymuştur. HDP terör yanlısı söylemlerinden hiçbir zaman vazgeçmemiştir.
Kahraman Mehmetçik’imize dil uzatmak söz konusu olduğunda HDP her zaman en ön
safta yer almaktan geri durmamış hatta Türkiye Cumhuriyeti devletine “işgalci”
diyecek kadar alçalmıştır.
MERAL
DANIŞ BEŞTAŞ (Siirt) – Nasıl konuşuyorsun ya! “Alçalmak” ne demek ya! Biz
siyasi tespit yapıyoruz, biz siyasi tahlil yapıyoruz. Ne demek “alçalmak” ya!
BAŞKAN
– Sayın Tin, temiz bir dil kullanalım lütfen. Yani siyaseten eleştirilerinizi
yapın ama temiz bir dil kullanalım.
ŞAHİN
TİN (Devamla) – Ülkemizin huzur ve güvenliğini tesis eden, mazlum insanlara ve
coğrafyalara huzur getiren hatta bu uğurda canlarını seve seve feda eden
kahraman Mehmetçiklerimize kimse “işgalci” diyemez. (AK PARTİ sıralarından
alkışlar) 
MEHMET
RUŞTU TİRYAKİ (Batman) – Tamam, bunu söyle. Bunu söyleyebilirsin ama kimseye
“alçak” diyemezsin.
MERAL
DANIŞ BEŞTAŞ (Siirt) – Kahvede konuşmuyorsun sen, ne demek alçalmak ya! Kimseye
“alçak” diyemez.
ŞAHİN
TİN (Devamla) – Bizim ABD ve diğer Batı ülkeleri gibi Suriye’nin topraklarında
veya petrolünde gözümüz yok. 
MEHMET
RUŞTU TİRYAKİ (Batman) – Böyle bir dil olur mu ya! Böyle terbiyesiz, saygısız
bir dil olur mu ya!
ŞAHİN
TİN (Devamla) – Bizim hedefimiz sadece mazlum coğrafyalarda yaşayan insanların
huzurunu tesis etmek, vatanımıza yönelen terör tehditlerini yerle yeksan
etmektir.
MERAL
DANIŞ BEŞTAŞ (Siirt) – Ne kadar ayıp bir konuşma yapıyorsunuz ya! Burası kahve
değil ya!
EROL
KATIRCIOĞLU (İstanbul) – Pensilvanya’ya mesaj veriyor, mesaj.
HÜSEYİN
KAÇMAZ (Şırnak) – Bize “alçak” diyen alçağın hasıdır, dibidir. Hainlerin de kim
olduğunu bu millet görecek.
ŞAHİN
TİN (Devamla) – Değerli milletvekilleri, bir hususu daha özellikle vurgulamak
isterim. Bilindiği gibi, Güney Kıbrıs Yönetimi 2003’ten beri Mısır, Lübnan ve
İsrail’le benzeri anlaşmalar yaparken susanlar bugün Libya’yla yaptığımız
hakkımız olan anlaşmaya laf söyler hâle gelmiştir. Ülkemize dayatılmaya
çalışılan yaklaşımlara bizler sessiz kalacak değiliz. Türkiye’yi dar bir sınıra
hapsetmeyi hedefleyen planlara karşı uluslararası hukuk çerçevesinde güçlü bir
adım attık. Ülkemizi yok sayarak Doğu Akdeniz’de bir oldubittiye asla izin
vermeyeceğiz. Türkiye olarak her zaman barışçıl çözümden yana olduk, bundan
sonra da olmaya devam edeceğiz. Bu çerçevede, Cumhurbaşkanımız Sayın Recep
Tayyip Erdoğan liderliğinde her türlü adımı kararlılıkla atıyoruz ve atmaya da
devam edeceğiz. 
Değerli
milletvekilleri, aynı gemide birlikte yol alıyoruz, rüzgâra kapılıp savrulanlar
elbette olabilir ancak bizim için önemli olan ülkemizin güçlü yarınlarıdır.
Milletimizden aldığımız yetki çerçevesinde birbirimize kenetlenmeye devam
ettiğimiz sürece daha güzel işler başaracağımıza yürekten inanıyorum.
(Mikrofon
otomatik cihaz tarafından kapatıldı)
BAŞKAN
– Tamamlayın.
ŞAHİN
TİN (Devamla) – Bu vesileyle bir kez daha yüce heyetinizi ve bizleri ekranları
başında izleyen milletimizi saygı ve sevgiyle selamlıyorum. 2020 yılı
bütçemizin hayırlara vesile olmasını diliyorum. (AK PARTİ sıralarından
alkışlar)
BAŞKAN
– Değerli arkadaşlar, temiz bir dil kullanmamız gerekir. Siyasi eleştiriler sert
olur ama temiz bir dil kullanacağız. 
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Oluç…
MERAL
DANIŞ BEŞTAŞ (Siirt) – Utan ya, bir de gülümsüyor! Çok iyi bir şey yaptınız
değil mi? Halk sizi, gerçek yüzünüzü görüyor. Çok ayıp bir şey! “Alçakça” ne
ya! 
ŞAHİN
TİN (Denizli) – Siz her zaman söylüyorsunuz. (HDP sıralarından gürültüler)
MEHMET
RUŞTU TİRYAKİ (Batman) – Biz sana “alçak” mı diyoruz konuşurken!
BAŞKAN
– Bir saniye değerli arkadaşlar… Sayın Tiryaki…
HÜSEYİN
KAÇMAZ (Şırnak) – Bize “alçak” diyen alçağın önde gidenidir tamam mı!
BAŞKAN
- Lütfen, bir saniye arkadaşlar, birbirinizle karşılıklı konuşmayın. Grup
Başkan Vekili cevap veriyor şimdi.
Size
sataşmadan dolayı iki dakika söz veriyorum Sayın Oluç.
Buyurun.
VI.- SATAŞMALARA İLİŞKİN KONUŞMASI
1.- İstanbul Milletvekili Hakkı Saruhan Oluç’un, Denizli Milletvekili
Şahin Tin’in 130 sıra sayılı 2018 Yılı Kesin Hesap Kanunu Teklifi’nin 4’üncü
maddesi üzerinde şahsı adına yaptığı konuşması sırasında Halkların Demokratik
Partisine sataşması nedeniyle konuşması
HAKKI
SARUHAN OLUÇ (İstanbul) – Sayın Başkan, sayın vekiller; öncelikle şunu
söyleyeyim: Konuşmamı bitirdikten sonra bu vekilin konuşmasıyla ilgili ceza
talep ediyoruz 160/3 ve 161/3 maddelerinden. Hiçbir vekil, sadece bizim
partimizle ilgili değil, bütün partilerle ilgili söylüyorum burayı, siyaseti
tartışırken “alçalma” lafını kullanamaz, aynen iade ediyoruz. 
ŞAHİN
TİN (Denizli) – Biz de size aynen iade ediyoruz.
HAKKI
SARUHAN OLUÇ (Devamla) – Kim oluyorsunuz da siz bize böyle söylüyorsunuz?
Kimsiniz siz! Kendinizi ne zannediyorsunuz! Biz 6 milyon seçmenin ana sütü gibi
hak oylarıyla seçilip buraya geldik, mücadele ediyoruz sizin yanlış
politikalarınıza karşı. Asla böyle konuşturmayız, ne sizi ne başka birini. Bu
tür laflara asla pabuç bırakmayız, kendinize gelin, haddinizi bilin! Birincisi
bu.
ŞAHİN
TİN (Denizli) – Ya, PKK’dan…
HAKKI
SARUHAN OLUÇ (Devamla) – Konuşma! Konuşma öyle!
ŞAHİN
TİN (Denizli) – Sen konuşma! 
BAŞKAN
– Değerli arkadaşlar, dinleyin.
HAKKI
SARUHAN OLUÇ (Devamla) – Hadsizsin! Hadsiz bir vekilsin! (AK PARTİ sıralarından
gürültüler)
FAHRİ
ÇAKIR (Düzce) – Türk ordusuna işgalci diyen alçaktır!
BAŞKAN
– Dinleyin değerli arkadaşlar, lütfen. 
HAKKI
SARUHAN OLUÇ (Devamla) – İkincisi, bakın, biz burada defalarca söyledik, söylemeye
devam ediyoruz. Sizin bağrışlarınıza ben pabuç bırakmam.
BAŞKAN
– Sayın Oluç, Genel Kurula hitap edin. 
HAKKI
SARUHAN OLUÇ (Devamla) – Burada defalarca söyledik, bir kez daha söylüyoruz:
Derdimiz Türk Silahlı Kuvvetleriyle ya da Mehmetçikle ilgili değildir;
derdimiz, sizin, yürütmenizin, iktidarınızın yanlış politikalarıyladır. Biz
sizi eleştiriyoruz, sizin işgalci anlayışınızı eleştiriyoruz, sizin savaş
politikalarınızı eleştiriyoruz, sizin Kürt düşmanı politikalarınızı
eleştiriyoruz. (AK PARTİ sıralarından gürültüler)
ŞAHİN
TİN (Denizli) – PKK’yı da eleştir o zaman.
HAKKI
SARUHAN OLUÇ (Devamla) – Derdimiz sizledir, iktidarladır, politik
eleştirilerledir; çarpıtamazsınız, bunu da söyleyeyim.
METİN
GÜNDOĞDU (Ordu) - Devletin terörle mücadelesi var, kimseyle savaşı yok.
HAKKI
SARUHAN OLUÇ (Devamla) – Eğer bir terör örgütünün yaratıcılığından ya da
destekçiliğinden söz edeceksek önce FETÖ’ye bakacağız. FETÖ’yü bu devletin
içinde yaratmış olan sizsiniz. (AK PARTİ sıralarından gürültüler)
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
HAKKI
SARUHAN OLUÇ (Devamla) – Ondan sonra IŞİD’e verdiğiniz, o terör örgütüne
verdiğiniz desteği konuşacağız. (AK PARTİ sıralarından gürültüler)
METİN
GÜNDOĞDU (Ordu) – PKK’ya bak önce, PKK’ya!
HAKKI
SARUHAN OLUÇ (Devamla) – Dolayısıyla, terör örgütü dendiği zaman FETÖ, IŞİD ve
sizler yan yanasınız. (AK PARTİ sıralarından gürültüler)
ŞAHİN
TİN (Denizli) – PKK’ya terör örgütü de önce!
HAKKI
SARUHAN OLUÇ (Devamla) – Bunu söyleyeceğiz ve söylemeye devam edeceğiz. 
OSMAN
AŞKIN BAK (Rize) – PKK’yı niye söyleyemiyorsun!
HAKKI
SARUHAN OLUÇ (Devamla) – Sizin bu terbiyesizliklerinize asla pabuç
bırakmayacağız. (HDP sıralarından alkışlar, AK PARTİ sıralarından gürültüler)
BAŞKAN
– Birleşime on beş dakika ara veriyorum. 
Kapanma Saati: 19.31
ÜÇÜNCÜ OTURUM
Açılma Saati: 20.14
BAŞKAN: Başkan Vekili Levent
GÖK
KÂTİP ÜYELER: Burcu KÖKSAL
(Afyonkarahisar) Rümeysa KADAK (İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 38’inci Birleşiminin
Üçüncü Oturumunu açıyorum. 
2018
Yılı Merkezi Yönetim Kesin Hesap Kanunu Teklifi’nin görüşmelerine kaldığımız
yerden devam edeceğiz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN – Komisyon yerinde. 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün; Türkiye Büyük
Millet Meclisinde milletvekillerinin Meclisin mehabetine uygun temiz dil
kullanmalarının esas olduğuna ilişkin konuşması
BAŞKAN
– Değerli milletvekilleri, Türkiye Büyük Millet Meclisi emperyalizme karşı
verilmiş mücadeleler sonunda ve bir Kurtuluş Savaşı’nı yürüterek, bütün dünyaya
örnek olacak çalışmalar göstererek tüm Türkiye’yi itibarlı bir ülke hâline
getiren bir meclistir. 
Bu
tablo içerisinde, Türkiye Büyük Millet Meclisinde sorumluluk sahibi olmak,
milletvekili olmak çok özen ve özenli bir dili gerektiriyor. Konuşmacılarımızın
konuşurken konuşmanın da seyrinin yüksekliği nedeniyle bazen seslerinin
yükseldiğine, kasıtlarını aşan konuşmaların yapıldığına tanık oluyoruz. 
Türkiye
Büyük Millet Meclisinde bütün konuşmacılarımızın Meclisimizin mehabetine uygun
bir temiz dil kullanmaları esastır. Bu dili kullanırken bir kere daha dikkatli
olmalı, bir kere daha dikkatli olmalıyız. Birbirimizi kırıcı, incitici sözler
söylemekten kaçınarak meramımızı çok daha başka kelimelerle ifade etme şansına
sahibiz. Bu nedenle, Meclisimizin değerli milletvekillerinin konuşmalarında
kırıcı olmadan, karşılıklı saygı nezaketi ve hukuku gözeterek konuşmalarını
yapmalarının asıl olduğunu bir kez daha hatırlatıyorum. Hepimiz birbirimize
lazımız, hepimiz birbirimizin yüzüne bakacak şekilde konuşmalar yapmak ve
sonunda bu kürsüden ya da Meclisten çıktığımız zaman da arkadaşça
ilişkilerimizi geliştirmek durumundayız. Ben meseleye böyle bakıyorum, böyle
olması gerektiğini düşünüyorum ve bu anlayış içerisinde görüşmelerin
yürütülmesinin gerekliliğine inanıyorum. 
ALİ
KENANOĞLU (İstanbul) – Başkan, böyle olursa biz de aynı kelimeyi kullanırız
yani onu söyleyelim o zaman. Meşrulaştıramazsınız yani. 
MERAL
DANIŞ BEŞTAŞ (Siirt) – O zaman aynı kelimeleri kullanma hakkı var. 
MEHMET
RUŞTU TİRYAKİ (Batman) – Peki, meşru, biz de aynısını söyleyelim. 
ALİ
KENANOĞLU (İstanbul) – Bunu meşrulaştıramazsınız yani bu kelimeyi
meşrulaştıramazsınız. (AK PARTİ sıralarından gürültüler)
ADİL
ÇELİK (Balıkesir) – Hayır, ne diyor bunlar ya?
FUAT
KÖKTAŞ (Samsun) – Ya, otur hadi, gerek yok! Daha ne diyecek Başkanım, gerek
yok. 
ADİL
ÇELİK (Balıkesir) – Allah Allah! “Terbiyesiz” diyen sizsiniz. 
ALİ
KENANOĞLU (İstanbul) – Bu kelimeyi meşrulaştıramazsınız yani. 
BAŞKAN
– Değerli arkadaşlar, Sayın Kenanoğlu, lütfen… 
MERAL
DANIŞ BEŞTAŞ (Siirt) – Aynısını söyleriz yani. 
MEHMET
RUŞTU TİRYAKİ (Batman) – Kesinlikle, aynısını söyleriz. (AK PARTİ sıralarından
gürültüler)
BAŞKAN
– Sayın Tiryaki, lütfen oturalım. 
MERAL DANIŞ BEŞTAŞ (Siirt) – Eğer “alçak” kelimesi suç
içermiyorsa bundan sonra herkes söyleyebilir. 
BAŞKAN – Değerli arkadaşlarım, biz Grup Başkan
Vekillerimizle arkada görüştük. 
MERAL DANIŞ BEŞTAŞ (Siirt) – Olabilir, siz görüşün. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Şimdi söz sırası Adana Milletvekilimiz Sayın Muharrem Varlı’da. (MHP
sıralarından alkışlar)
MUHARREM
VARLI (Adana) – Sayın Başkan, değerli milletvekilleri; hepinizi saygıyla
selamlıyorum. 
Bütçe
görüşmelerinin son akşamına geldik. Yarın tümü üzerinde görüşmeler yapılıp tümü
oylandıktan sonra inşallah ülkemize, milletimize, devletimize hayırlı bir bütçe
yapmış oluruz. Güçlü devletlerin güçlü bütçelere ihtiyacı vardır. İnşallah bu
bütçe de ülkemizin gücüne güç katar diyorum. 
Sözlerime
başlarken yine, Doğu Türkistan’da yaşanan, soydaşlarımıza yapılan zulmü kınamak
istiyorum. Orada âdeta kardeşlerimizi evlerinden çıkamaz hâle, konuşamaz ve
hiçbir faaliyette bulunamaz hâle getiren Çin devletini de, bu zulmü yapan
Çinlileri de kınıyorum ve inşallah, Allah nasip edecek o Çin’e yeniden bir Çin
Seddi yaptırmayı, Türk milletinin onlara yeniden bir Çin Seddi yaptırmasını
nasip edecektir diyorum. (MHP sıralarından alkışlar) Çünkü onlar geçmişte
Türklerin ne olduğunu çok iyi biliyorlar ama şu anda bizim kardeşlerimize de
çok ağır zulümler yapıyorlar. 
Yine,
Amerika Birleşik Devletleri’nin Senatosunda alınan kararı da burada kabul
etmediğimizi, kınadığımızı beyan etmek istiyorum. Zaten Türkiye Büyük Millet
Meclisinde bütün siyasi parti grupları, bir siyasi parti hariç diğer siyasi
parti gruplarının tamamı bu kararı kabul etmediklerini ve kınadıklarını beyan etmişlerdir.
Biz de buradan, kabul etmediğimizi ve kınadığımızı söylemek istiyoruz. Amerika
Birleşik Devletleri önce kendi tarihine baksın; Kızılderililer ne oldu, nereye
gitti bu Kızılderililer? Geçmişte zencilere yapılan zulümleri, onların
demokrasi istediklerinde, hak hukuk istediklerinde Amerikan polisinin, Amerikan
askerinin nasıl davrandığını çok iyi biliyoruz. Hâlâ bir zenci bir yerde bir
eyleme karıştığı zaman anında silahla müdahale edildiğini de çok iyi biliyoruz.
Onun için onların bize demokrasi adına öğretebilecekleri hiçbir şey yok, insan
hakları adına öğretebilecekleri hiçbir şey yok; kendi tarihlerine baksınlar,
kendi geçmişlerine baksınlar, o zaman daha iyi düşünür, daha iyi karar verirler
diye düşünüyorum.
Yine,
Doğu Akdeniz’de yaşanan bir hadise var. Hakkımız olan, Kuzey Kıbrıs Türk
Cumhuriyeti devleti üzerindeki garantörlüğümüzü de kullanarak ve
kıyılarımızdaki haklarımızı da kullanarak Libya’yla yaptığımız bir anlaşma var.
Bu anlaşmanın neticesinde inşallah orada Türkiye Cumhuriyeti devleti olarak biz
kendi haklarımızı aramaya devam edeceğiz ve orada bizi devre dışı bırakmaya
çalışan, bizi yok sayan ülkelere de var olduğumuzu göstermemiz lazım. Böylesi
millî meselelerde hem Amerikan Senatosunun hem işte Libya’yla yapılan
anlaşmaların konuşulduğu dönemlerde burada bütün arkadaşlarımdan istirhamım,
bütün siyasi partilerden istirhamım, millî meselelerimizi siyasetüstü tutmamız
lazım değerli arkadaşlar, burada siyasete alet etmememiz lazım; “ama”sız,
“fakat”sız, “lakin”siz bu meseleleri burada savunmamız lazım. (MHP ve AK PARTİ
sıralarından alkışlar) Tamam, çıkıyoruz, diyoruz “Çok güzel olmuş, buna oy
verelim, kabul edelim ama…” Ya, bu “ama”sını da geçelim kardeşim yani Türkiye
Cumhuriyeti devleti orada bir şey yapıyorsa ve Türkiye Cumhuriyeti devletinin,
milletimizin lehine bir şey yapılıyorsa bunu hep birlikte desteklememiz lazım,
hep birlikte arkasında durmamız lazım.
Şimdi,
Suriye meselesi konuşulduğunda Türk askerine “işgalci” deniliyor, Türk
devletine “işgalci” deniliyor. Biz oraya kendi haklarımızı korumaya gidiyoruz,
ülkemize yapılan terör saldırılarını önlemeye gidiyoruz, sınırımızda kurulacak
terör devletlerini ortadan kaldırmaya gidiyoruz. Biz işgalci filan değiliz, biz
kendi haklarımızı savunmaya gidiyoruz. (MHP ve AK PARTİ sıralarından alkışlar)
Amerika Birleşik Devletleri 10 bin kilometreden gelip orada hak iddia ederken,
Rusya bilmem nereden gelip orada hak iddia ederken kimsenin sesi soluğu
çıkmazken Türk askeri girdi mi “Türk devleti işgalci.” “Türk askeri işgalci.”
Biz Osmanlı Devleti döneminde de işgalci değildik, Selçuklu döneminde de
işgalci değildik, şu anda da işgalci değiliz ama hemen sınırımızda, burnumuzun
dibinde kurulacak, Türkiye Cumhuriyeti devletinin menfaatlerine zarar verecek
terör devletçiklerine de asla müsaade etmeyiz. (MHP ve AK PARTİ sıralarından
alkışlar) Onun için, bu noktada biz askerimizin, devletimizin arkasındayız,
almış olduğu kararı da sonuna kadar destekliyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
MUHARREM
VARLI (Devamla) – Oradaki bütün askerlerimizi Cenab-ı Allah korusun, inşallah
onların tırnağına taş değmesin, inşallah sağ salim güvenlikli bölgeyi
oluşturarak ülkemize geri dönerler. Zaten Suriye meselesi başladığı gün de
Sayın Genel Başkanımız demişti: “Bizim orada güvenlikli bölge oluşturmamız
lazım.” Gelecek bütün göçmenleri de orada barındırarak, yurt içerisine almadan,
tamamen kontrol altında, hem Suriye meselesinde oradaki güvenlikli bölge
sayesinde terör konusunda üzerimize gelecek saldırıları önlemek hem de gelecek
mültecileri orada ağırlamak adına bu güvenlikli bölgeyi oluşturmak doğrudur
diyor, hepinizi saygıyla selamlıyorum. (MHP ve AK PARTİ sıralarından alkışlar) 
BAŞKAN
– Soru-cevap işlemine başlıyoruz. 
Sayın
Özdemir…
SİBEL
ÖZDEMİR (İstanbul) – Sayın Bakan, sabahki oturumda “En iyi reform en iyi
uygulamadır.” söyleminizi doğru bularak şu soruyu sormuştum: Bakanlığınızın
ortaya koyduğu reform stratejisinin uygulamaya yansıması, uygulamadaki
tezatlıklar, eylem-söylem ikilemi nasıl aşılacak? Bu konudaki değerlendirmeniz
nedir? Bu anlamda en çok sorulan ve en çok gündemde olan Osman Kavala davası ki
AİHM’in bir kararı var biliyorsunuz, Kavala’nın 770’inci tutukluluğu gününde bu
karar açıklandı ve Avrupa İnsan Hakları Sözleşmesi’nin 5/1, 5/4, 18’inci
maddelerinin ihlal edildiği kararı verildi. Dokuz gün geçti karardan itibaren.
Tahliye edilmemesinin gerekçesi nedir? 
Teşekkürler.

BAŞKAN
– Sayın Sümer…
ORHAN
SÜMER (Adana) – Sayın Bakan, Cezayir’de 150 Türk işçisi acil yardım bekliyor.
Bechar kentinde Cezayir ordusu için hastane yapan Türk firması Kayı İnşaat
ülkeyi terk etmiştir. Cezayir güvenlik güçleri bir yıldır maaşlarını alamayan
işçilerin şantiyeden çıkmasına izin vermiyor. Şantiye dışına çıkamayan işçiler
de ülkeyi terk edemiyor. Güvenlik güçleri askerî alanlarda grev yapılamayacağı
gerekçesiyle işçilerin yeniden işbaşı yapmaları, aksi durumda zor
kullanacakları tehdidinde bulunuyor. Anlaşmalı firmalar işçilerin yemek
ihtiyacını artık temin etmeyeceğini bildirmişlerdir. Adana’daki ailelerden bize
gelen bilgilere göre Cezayir’deki işçilerimizin can güvenlikleri tehdit
altında. Bu konuyu bilgilerinize sunuyor ve işçilerimizin acil yardım talebini
iletiyorum. 
BAŞKAN
– Sayın Balta? Yok. 
Sayın
Kayan…
TÜRABİ
KAYAN (Kırklareli) – Teşekkür ediyorum Sayın Başkan.
Tekirdağ’ın
Saray ilçesiyle Kırklareli’nin Vize ilçesi Kıyıköy beldesi arası 30
kilometrelik bir kara yoludur. Bu kara yolunun Saray’dan itibaren Kıyıköy’e
kadar 27 kilometresi yapılmış, son 3 kilometresi iki aydır yapılmamıştır Sayın
Bakan. Burası İstanbul’un en yakın sayfiye bölgesi olması hasebiyle ve
Karadeniz’in de en uzun sahil şeridi olması hasebiyle İstanbul’a büyük bir
hizmet vermektedir. Bunun mutlaka yapılması lazım diyorum.
Teşekkür
ediyorum.
BAŞKAN
– Sayın Emecan.
EMİNE
GÜLİZAR EMECAN (İstanbul) – 2019 yılı desteklerini 8 Kasım 2019 tarihinde ancak
açıklayabilen Tarım Bakanlığı, son üç yıl sürekli İyi Tarım Uygulamaları
faaliyeti gerçekleştiren üreticilerin 2019 yılı İyi Tarım Uygulamaları
desteğinden faydalanamayacağını açıklamıştır. Bu kapsamda üretici İyi Tarım
Uygulamaları’ndan yararlanmak için KSK ve danışman firmalarla anlaşmalar
yaparak ürün ve arazilerinde gerekli analizler için harcama yapmış,
borçlanmışlardır. Bu destekler neden yıl sonuna doğru açıklanmakta ve üretim
planı yapıp harcamalarda bulunan çiftçi zor durumda bırakılmaktadır? Bu tebliğ
ile İyi Tarım Uygulamaları’ndan çıkacak üretici sayısı ve üretim alanı ne kadar
olacaktır? Bu tebliğle Türkiye genelinde 3 bin ziraat mühendisinin işsiz
kalacağı söylenmektedir, açıklamanız nedir? Tarım Bakanı bir meslek odasıyla
yapılan toplantıda bu tebliğden bilgisinin olmadığını ve Bakan Yardımcısının
talimatıyla yapıldığını belirtmiştir, bu konuda açıklama bekliyoruz. Bu
uygulamanın kontrollü tarıma bir darbe olduğunu ve ıspanak vakası benzeri zehirlenmelerin
artık…
(Mikrofon
otomatik cihaz tarafından kapatıldı) 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Sorum
şu: Nafakayla ilgili, bazı kesimler üç yıl ila beş yıl gibi bir sınırlama
getirilmesini talep etmekte, bazı kesimler de sınırlamaya karşı çıkmaktadırlar.
Nafakayla ilgili bir düzenleme çalışması var mıdır, olacak mıdır? 
Bölgemizde
yaşadığımız sıkıntılarımızın temelinde Osmanlı’nın yıkılışının getirmiş olduğu
krizin atlatılamamış olması yatmaktadır. Coğrafyamızda emperyalistlerin cirit
atması en temel etkendir. Bir Batılı bunu kendileri açısından “Şunca emek,
bunca çabayla Osmanlı Devleti’ni yıktık, çabamıza da değdi.” diyerek
değerlendiriyor. Onlara fayda veren şeyler, bize zarar dokundurmuştur. Batı’nın
her türlü plan, oyun, tehdit ve tahribatı hâlâ devam ediyor. 
BAŞKAN
– Sayın Tarhan...
TAHSİN
TARHAN (Kocaeli) – Sorum Adalet Bakanına. 
2002
yılından günümüze, hak ihlalleri sebebiyle Avrupa İnsan Hakları Mahkemesinde
Türkiye aleyhinde kaç dava açılmıştır? Türkiye hangi yaptırımlara mahkûm
edilmiştir? 
Cezaevlerinde
doluluk oranı nedir? Yapılmakta olan kaç cezaevi vardır, toplam maliyeti ne
kadardır? 
Danıştay
Başkanının akrabalarının belirli görevlere getirilmesinde hangi liyakat ve
atama usulleri uygulanmıştır?
BAŞKAN
– Söz sırası Sayın Komisyonda.
Buyurun.
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Sayın Başkanım, soruları
cevaplamak üzere sözü Sayın Bakanımıza bırakıyorum.
ADALET
BAKANI ABDULHAMİT GÜL – Sayın Başkan, değerli milletvekilleri; Sayın Özdemir
-daha önceki oturumda da vakit yetmediği için cevap veremediğimiz- kamu
kurumlarının uygulaması, yargı reformunda ortaya konan yol haritalarıyla
çelişen birtakım uygulamaları ifade etti. Bu hususta elbette eylemin de bu
anlamda reformla uyumlu olması hepimizin ortak dileğidir. Ancak gerek yasama
gerek yürütme kendi alanlarıyla ilgili düzenleyici işlemlerini ya da yasama
faaliyetini yapmakta, onun ötesindeki iş uygulayıcılara kalmaktadır. Elbette
uygulayıcıları da bağlayan, hukukun ortaya koyduğu sınırlardır, ilkelerdir. Her
kamu görevlisinin de her uygulayıcının da bu kanunun hem lafzıyla hem ruhuyla
bu reformları hayata geçirmesi ortak dileğimizdir. Özellikle yakın zamanda yine
Hükûmetimizin planında ortaya konan bir vizyon ve aynı zamanda yargı reformunda
da açıklanan bir eylem var, o da yeni insan hakları eylem planının
hazırlanması. Bu konuda Bakanlık olarak tüm paydaşlarla çalışmalarımızı
sürdürüyoruz ve özellikle uygulamalardan kaynaklanan bu sorunların hem kamu
kurumları, hem sivil toplum kuruluşları hem insan hakları aktivistleriyle, tüm
paydaşlarla, barolarla, akademisyenlerle; insan hakları alanında atılması
gereken adımlar, mevzuatta yapılması gereken değişiklikler, uygulamada hangi
eksiklikler var, bunların hepsinin tespiti ve bir bir tüm kamu kurumlarıyla
ilgili eylem planının ortaya konulması çalışmalarımız devam ediyor. Bu konuda
da, yine, tamamlandıktan sonra Hükûmetimizce kamuoyuna açıklanarak, tüm işlem
ve eylemlerin, bu anlamda, bir insan hakları eylem planı çerçevesinde yürütüleceği
ve belki buradan da bir insan hakları, demokratikleşme paketi anlamında ihtiyaç
duyulan mevzuat için Bakanlığımız sekretaryasıyla, geniş paydaşlarla
müzakereyle çalışmalarımızı sürdürmekteyiz. 
Diğer
konu da, 2’nci soru olarak da yürüyen bir davayla ilgili, yürütmenin bir
parçası, bir bakanı olarak benim söz söylemem, en azından bir ihsas ya da
mütalaada bulunmam doğru olmaz. Çünkü yemin ettiğimiz Anayasa ve inandığımız
hukuk, bu anlamda, yürüyen bir davayla ilgili bir yorum yapmamıza imkân tanımamaktadır,
vermemektedir. 
Sayın
Sümer’in sorusunu, hangi cezaeviyle ilgili inşaatta işçilerin ya da müteahhidin
sorunu olduğunu anlayamadık. Eğer o konuyu alırsak sonraki soru turumuzda
cevaplamaya çalışacağız. 
Sayın
Kayan’ın, Tekirdağ Saray’da galiba, 3 kilometrelik yol konusunu notumuza aldık,
Ulaştırma Bakanımızla konuşacağım; bu konuyla ilgili de son durum nedir, ilgili
bakanımızdan bilgi alacağım, sizlere de bilgiyi aktaracağım. 
Sayın
Emecan, Tarım Bakanımızla ilgili, İyi Tarım Uygulamaları ve Tebliği hususunu da
not aldım. Bu konuyla ilgili de bilgi geldiğinde yine, sizlere yazılı ya da
yetişirse bugün ileteceğim. 
Nafakayla
ilgili Sayın Kılıç’ın, İmran Hocamızın bir sorusu vardı. 
Değerli
arkadaşlar, bildiğiniz gibi, 1988 yılına kadar süreli ve sonra süresiz bir
nafaka uygulaması Türk mevzuatında yer alan bir uygulama. Bu konuyla alakalı,
tabii ki, tüm taraflar, Yargıtay, uygulayıcılar, akademisyenlerle, bu konularla
ilgili bir çalışma, bu hususla ilgili mağduriyetler ya da yapılması gereken
adımlar olup olmadığı hususu tüm paydaşlarla masaya yatırıldı. Burada, şu konu
hassas yalnız: Bu düzenlemeyi yaparken yani mevcut “Mağduriyetler var.”
tespitiyle birlikte eğer yeni bir düzenleme yeni mağduriyetlere sebebiyet
verecekse bu konuda da iyi düşünmek, iyi adım atmak lazım. Bu nedenle,
nafakayla ilgili bir düzenleme elbette Meclisin takdirinde ancak bunun ne
şekilde olacağı, devam eden, hayatını onunla idame ettirenlerle ilgili,
özellikle kadınlarla ilgili bu anlamda yeni bir mağduriyetin de oluşmaması ancak
mevcut durumun da gözden geçirilmesi elbette yasamanın da takdirine maruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
ADALET
BAKANI ABDULHAMİT GÜL – Başkanım, son cümle olarak: Bazı ülkelerde tarafların
ekonomik durumu, yaşları, tekrar evlenme durumu gibi bazı kriterler var,
mukayeseli hukuk çalışmaları da yapıldı ancak bu konuda takdir elbette yüce
Meclisindir, biz sadece tüm tarafların, uygulayıcıların bu konudaki görüşlerini
alıp bir teknik çalışma yapma durumunda olduk, takdir yüce Meclisindir. 
Saygılarımla.

BAŞKAN
– 4’üncü maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
5’inci
maddeyi okutuyorum: 

Devlet borçları
MADDE 5- (1) Devlet borçlarına ilişkin cetvellerde gösterildiği üzere 2018
yılı sonu itibarıyla;
a) 586.141.921.597,48 Türk Lirası kısa, orta ve uzun vadeli Devlet iç
borcu,
b) 479.100.115.636,76 Türk Lirası Devlet dış borcu,
c) 97.248.990.118,68 Türk Lirası Hazine garantili borç,
mevcuttur.
BAŞKAN
– Değerli milletvekilleri, şimdi 5’inci madde üzerinde ilk söz İYİ PARTİ Grubu
adına Aksaray Milletvekilimiz Sayın Ayhan Erel’e aittir. (İYİ PARTİ
sıralarından alkışlar) 
Süreniz
on dakika. 
İYİ
PARTİ GRUBU ADINA AYHAN EREL (Aksaray) – Sayın Başkanım, değerli
milletvekilleri, Kıymetli Bakanım, yüce Türk milleti; 2018 Yılı Merkezi Yönetim
Kesin Hesap Kanunu Teklifi’nin 5’inci maddesi üzerinde partim İYİ PARTİ Grubu
adına söz almış bulunmaktayım. Hepinizi saygıyla selamlıyorum. 
Dış
borçlar, ülkeleri ekonomik ve siyasi yönden en derinden etkileyen
değişkenlerden birisidir. Yeterli sermaye birikimi ve yüksek tasarruf oranına
sahip olmayan ülkelerin neredeyse kaderi gibidir dış borçlar. Son yirmi yıl
içinde ekonomilerini 4 ile 10 kat arasında büyüten ve bizimle aynı ligde
bulunan ekonomilere baktığımızda, tasarruflarının gayrisafi millî hasılaya
oranı yüzde 35 civarındadır; bu ülkelerin, tasarruflarıyla birlikte
yatırımlarının da gayrisafi millî hasılaya oranı yine yüzde 35 civarında
olmuştur. Maalesef, ülkemizde bu oran 2002’de yüzde 23 civarındayken şimdi
yüzde 10’lara kadar düşmüştür. Alınan kredileri rasyonel ve bilinçli şekilde,
verimli alanlarda kullanmak gerekir; bu yapılmadığı takdirde, ekonomik ve
siyasi sonuçları bakımından çok vahim tablolar ortaya çıkabilir. Günümüzde ise,
geçmişin kötü örneklerinde olduğu gibi, Türkiye’nin dış borç miktarında
ürkütücü bir artış eğilimi görmekteyiz; 2002-2019 dönemine ait brüt dış borç
miktarı, yüzde 350’ye yakın bir artışla, 129 milyar dolardan 453 milyar dolara
yükselmiştir. Türkiye’nin dış borç sorunu yok ama sonuçta, döviz üretecek,
ileri teknoloji ürünü ve yüksek katma değer sağlayacak bir üretim altyapımız
veya zengin doğal kaynaklarımız yok; buna karşın, dış ticarette büyük açık
vermek bakımından ciddi bir cari açık sorumuz var. On yedi yıl boyunca toplam 1
trilyon 60 milyar dolar dış ticaret açığı ve 575 milyar cari açık vermiş
durumdayız. AK PARTİ hükûmetlerinin sadece 2013 yılında verdiği açık miktarı,
AK PARTİ hükûmetleri öncesinde Türkiye’nin elli yıllık toplam dış ticaret
açığından daha fazladır. Bu açıkları finanse etmek amacıyla, son on yedi yıl
içinde 62 milyar dolarlık özelleştirme ve 220 milyar dolarlık doğrudan
yatırımın yanında, bakiye olarak 453 milyar dolar borçlanmak zorunda kalmışız;
aynı şekilde, bu süre içinde, 166 milyar doları faiz olmak üzere toplam 920
milyar dolarlık borç ödemesi veya borç yenileme işlemi yapmışız. Önemli olan,
başta söylediğim gibi, borç değil, borcu döndürebilmektir; borcu döndürebilmek
için de yüksek katma değer yaratacak üretim altyapısına sahip bir ekonominiz
varsa korkacak bir şey yoktur. Tam aksine, bu borçlar yüzde 72 oranına ulaşmış,
ithal ve ara malları ve ham maddeye ihtiyaç duyan bir imalat sanayiniz varsa bu
dış borçlar, içeride ve dışarıda, elimize vurulmuş pranga gibidir. 
Keşke
453 milyar dolar değil 1 trilyon dolar borcumuz olsaydı da yıllık 500 milyar
dolar ihracat yapabilseydik. Her yıl 100 milyar dolar dış ticaret fazlası
verebilseydik. 
İnşaat
sektöründe bile yüzde 43 oranında ithalata dayalı bir üretim yapısı yerine,
tamamını kendimizin üreteceği bir ekonomimiz olabilseydi. 
İktidar
sözcülerinin bu kürsülerde övündüğü gibi, 65 milyar dolar ödediğiniz 197 milyon
akıllı telefon ve bilgisayar ithal edip satmak ve onlar üzerinden bir o kadar
da vergi toplamak yerine her yıl 50 milyon akıllı cihaz ihraç etmekle
övünebilseydik. 
On
yedi yılda teknolojisi ve markası bize ait olmayan 11,8 milyon otomobil
satışıyla övünmek yerine, dünyada kamuda en çok iş alan 10 firma arasına 5
firma sokmak yerine keşke 3 tane dünya markası oluşturabilseydik. 
55
milyar dolara 437 adet AVM inşa edip bu AVM’lerde yüz milyarlarca dolarlık
ithal tüketimi satmak yerine milyonlarca insanımızın çalışacağı fabrikalar ve
iş yerleri açabilseydik. 
On
yedi yıl içinde yaptığımız 2 trilyon 905 milyar dolarlık bütçe harcamasının
yüzde 20’sini yatırımlara ayırıp yarattığımız istihdamı 35 milyona
çıkarabilseydik. 
Keşke
toplam 146 milyar dolarlık yap-işlet-devret, kamu-özel iş birliği projeleriyle
bugünümüzü ve geleceğimizi ipotek altına almak yerine ülkemizi üretim ve
ticaret üssü hâline getirebilseydik. 
Keşke
alınan bu borcun çok az bir miktarıyla Aksaray-Ulukışla demir yolunu limanlara
bağlayabilseydik. 
Görüldüğü
üzere, sorun dış borcumuzun olması değil, sorun bu borçları çevirecek şekilde,
on yedi yıldır Türkiye'yi yönetenlerin, Türkiye'nin öz kaynakları ve dış
borcuyla verimli ve üretken bir ekonomik altyapıyı kuracak ekonomik
politikaları üretememeleridir. 
Aldığınız
paraları yola, köprüye verdiniz. Allah razı olsun; güzel yollar, köprüler
yaptınız. Bu kadar parayla daha fazla yol, daha fazla köprü yapılır mıydı, onun
tartışmasına girmiyorum ama bu yollardan gidecek, köprülerden geçecek otobüs ve
kamyonların fabrikaları kapanıyor, olan kamyonlar da yükleyecek buğday, arpa
veya endüstri ürünü bulamıyor. Keşke yollarla, köprülerle birlikte buralardan
geçecek ve kamyonları dolduracak mahsul ve ürünleri de düşünebilseydiniz. Oysa
tam aksine, mevcut dış borcumuzu çevirebilecek, döndürebilecek şekilde ekonomik
planlamalar yerine, dünyadaki düşük faiz, düşük kur, bol para döneminde sadece
ve sadece tüketime dayalı bir borçlanma politikası yürüttünüz. Bu politikalar
sonucunda da bir yıl vadeli borç stoku ile Merkez Bankasının sahip olduğu
toplam rezervler arasında oranın 1/1’in altına düşmesi ve uluslararası
standartlara göre kırılgan ekonomiler kategorisine düşmemiz; asıl sorun budur. 
Bu
olumsuz göstergelerin yanında ülkemizde hukuk ve demokrasi standartlarının da
diplere düştüğü görülmektedir. Türkiye'nin borçlarını döndürebilmesi
sıkıntısının sebepleri adalet, demokrasi, insan hakları, hukukun üstünlüğü ve
insanların yarına güvenle bakamamalarından kaynaklanmaktadır. FETÖ terör
örgütünün mallarına el konulmasının gerekçeleri ve sebepleri dış finansman
çevrelerine yeterli derecede anlatılamadığı için bu konuda Türkiye’mize akış sağlanamamaktadır.

Sorunumuz,
on yedi yılda trilyonlarca dolarlık kaynak kullanmış mevcut yönetim, hepimize
nefes aldıracak 50 milyar dolarlık ilave kaynak için IMF dâhil her ihtimali
değerlendirecek durumdadır. 2019 yılı başında diğer ülkeler yüzde 1 ila 2 oranında
faizle borçlanırken maalesef Türkiye, dünyanın en pahalı faizine yani 7,68’lik
faiz oranına karşılık istediği parayı, istediği krediyi bulamamaktadır. Amerika
önderliğinde parasal genişleme sınırlı olmakla beraber dünyada faizler tekrar
düşmeye başlamış ama bu durum Türkiye’ye yeni sermaye akışını başlatamamıştır.
Nitekim Kredi Temerrüt Takası (CDS) göstergeleri, bir ara 500’lü rakamları da
görmüş, şimdi 300’lü rakamlara inmiş olmasına karşın yine Türkiye, kendisine
benzer ülkelere göre 3 kat daha fazla riskli görülmektedir. 
Türkiye
Cumhuriyeti olarak, hukuk devleti olduğumuzu, demokrasi standartlarını
yükselteceğimizi, Sayın Genel Başkanımızın ısrarla vurguladığı gibi, kuvvetler
ayrılığına dayalı güçlendirilmiş parlamenter sisteme geçileceğini hemen ilan
edip, anayasal zemini hazırlayacağımızı ilan etmemiz gerekmektedir. Tek adam
yönetiminden vazgeçmemiz lazım yoksa bisikletin pedalını çeviremeyiz,
borçlarımızı döndüremeyiz, bisikletten düşeriz. 
Bütün
bu olumsuz gelişmelerin sonucu olarak da işsizlik can yakıcı bir şekilde çok
artmış, cari açık büyümüştür. Şimdi, AK PARTİ’li arkadaşlarımız bu kürsüye
çıkıp “Her şey yolunda, işler yolunda; diye beyanlarda bulunuyorlar. Fikirlere
saygımız sonsuz ama mademki bütün işler yolunda, her şey dört dörtlük, bu kadar
işsiz insan nereden geliyor? Bunun cevabını, lütfen, bu kürsüden makul ve
mantıklı bir şekilde açıklamalarını bekliyorum. 
“Tarım
şaha kalktı.” diyorsunuz “Tarımda her şey dört dörtlük.” diyorsunuz ama
Türkiye, tarihinde ilk defa maalesef Rusya’dan şeker almak zorunda kalıyor. Ya,
Aksaray’da şeker pancarı yeteri kadar var ama desteklenmediği için, çiftçinin
alın terinin karşılığı verilmediği için ekmiyorlar hatta bu sene kotayı bile
dolduramadılar. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Erel. 
AYHAN
EREL (Devamla) – Yine hayvancılık hususunda buradaki söylemlere baktığımızda,
sanki biz bir başka ülkede yaşıyormuşuz gibi geliyor. Dışarıdan canlı hayvan
ithal ediyorsunuz, et alıyorsunuz ama Aksaray’daki, Türkiye’deki hayvanlarımız
maalesef kaderine terk edilmiş ve sizin politikalarınız yüzünden can
çekişmektedir diyorum.
Kanal
İstanbul; bu konuda “talan İstanbul” “yalan İstanbul” “Katar İstanbul”
demiyorum ama Türkiye'nin önceliği Kanal İstanbul değil diyorum. Bu kadar işsiz
varken, bu kadar sıkıntı varken, ülke ekonomisi bu kadar darboğazdayken 75
milyar TL’yi buraya harcamanın bir anlamı yok. Türkiye her problemini halleder,
fantezi olsun diye ”Ne yapalım?” derseniz, bilim adamlarıyla görüşürsünüz,
şartlar uyarsa Kanal İstanbul’u o zaman yaparsınız diyorum. Bir kez daha
diyorum, hani resmî dairelerde “Yangında öncelikle kurtarılacaktır.” diye
broşürler var ya, Türkiye'nin önceliği Kanal İstanbul değil, Türkiye'nin
önceliği aş ve iştir diyorum.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Söz sırası Milliyetçi Hareket Partisi Grubu adına Düzce Milletvekilimiz Sayın
Ümit Yılmaz’a aittir. (MHP sıralarından alkışlar) 
Süreniz
on dakika.
MHP
GRUBU ADINA ÜMİT YILMAZ (Düzce) – Sayın Başkan, değerli milletvekilleri; 2018
Yılı Merkezi Yönetim Kesin Hesap Kanunu Teklifi’nin 5’inci maddesi üzerine
Milliyetçi Hareket Partisi Grubu adına söz almış bulunmaktayım, Genel Kurulu ve
aziz Türk milletini saygıyla selamlıyorum. 
Değerli
milletvekilleri, 2018 Yılı Merkezi Yönetim Kesin Hesap Kanunu Teklifi’nin
5’inci maddesine göre, yıl sonu itibarıyla 586 milyar TL iç borç, 479 milyar TL
dış borç ve 97 milyar TL ise Hazine garantili borç bulunmaktadır. 2017 yılından
2018 yılına geçişte gerek kısa, orta ve uzun vadeli borçlanmada gerekse dış
borç miktarında artış olmuşsa da bu borç miktarı sürdürülebilir ve
yönetilebilir görülmektedir. Kamunun borçlanmasına, kamu harcamalarındaki
artışın kamu gelirleriyle karşılanamaması neden olmaktadır. 2000 yılı sonunda
faiz harcamalarında sağlanan düşüş neticesinde kamu harcamalarının gayrisafi
yurt içi hasılaya oranı düşmüştür; buna bağlı olarak, bütçe açığının gayrisafi
yurt içi hasıla içindeki oranı da azalmıştır. Bu oran azalmasına rağmen, bütçe
açıklarının miktar olarak artarak devam ettiği de vakıadır. Faiz harcamalarında
sağlanan iyileşme, bütçenin faiz dışı harcamalarında ve gelir kalemlerinde aynı
düzeyde sağlanamamıştır. 
2000
yılında yüzde 4,28 olan faiz dışı denge, 2017 yılında yüzde 0,29’a kadar
gerilemiş, 2018 yılında yüzde sıfır olmuştur; 2019 yılında ise eksi yüzde 0,5
olarak belirlenmektedir. Bu oran, 22 milyar TL faiz dışı açığa denk
gelmektedir. 2020 yılında ise hedef yüzde sıfırdır. Ancak geçen on dokuz yılda
bir açık stoku birikmiştir. 
Değerli
milletvekilleri, borçlanmanın ilk etkisi bütçe faiz giderlerinde görülmektedir.
2018 yılında 74 milyar lira faiz öderken 2019 yılında 103 milyar lira faiz
ödüyoruz. 2020 yılında ise 138,9 milyar faiz ödemesi öngörülmektedir. 
Borçlanmanın
ikinci etkisi ise dış finansmana bağımlılık sorunu ortaya çıkarmasıdır. Bu
durum, devleti dış saldırılara ve müdahalelere açık hâle getirmektedir.
Türkiye’de son yıllarda sürdürülen mali disiplin ve etkin kamu borç yönetimi
sayesinde Avrupa Birliği tanımlı brüt kamu borç yükü, Avrupa Birliğinin 28 üye
ülke ortalamasının çok altına çekilmiş, net kamu borç stoku millî gelire oran
olarak önemli ölçüde azaltılmış, faiz harcamalarının vergi gelirlerine oranı
keskin şekilde düşürülmüş, borcun vade ve döviz kompozisyonunda önemli
iyileştirmeler sağlanmıştır. Avrupa Birliğinin üye ülkeler için belirlediği Maastricht
Kriterlerinde yer alan yüzde 60’lık kamu borç stokunun gayrisafi yurt içi
hasılaya oranı koşulu 2004 yılından itibaren sağlanmaktadır. 2018 yılında yüzde
30,1 olarak gerçekleşen oran 2019 yılının birinci çeyreğinde yüzde 31,5, ikinci
çeyreğinde yüzde 32,2 olarak gerçekleşmiştir. 2020 yılında ise hedef yüzde
33,2’dir.
2020-2022
dönemi Orta Vadeli Program’da, finansal istikrarın güçlendirilmesi,
dolarizasyonun azaltılması, tasarrufların arttırılması ve böylece dış
finansmana bağımlılıktan kaynaklanan kırılganlıkların azaltılması, finansal
piyasalarda bilgi boşluklarını dolduracak yapısal reformlar yoluyla kaynak
dağılımında fiyatlama etkinliğinin artırılması, finansal sistemde sermaye piyasası
bacağının güçlendirilmesi hedeflenmektedir.
Mali
yıl içinde taahhüt edilecek borç üstlenim limitinin bütçe kanunuyla
belirleneceği hükmü gereğince, 2020 yılında Hazine ve Maliye Bakanlığınca
sağlanacak borç üstlenim taahhüdünün 4,5 milyar doları aşamayacağına yer
verilmektedir. 2018 yılında yüzde 2,7 olarak gerçekleşen kamu kesimi borçlanma
gereğinin gayrisafi yurt içi hasılaya oranı 2019 yılında yüzde 1,5 ve 2020
yılında ise yüzde 1,6 olarak beklenmektedir.
Türk
lirasının değer kaybının durmasının, enflasyonun gerilemesinin, faizlerin inişe
geçmesinin ve cari fazla vermenin de etkisiyle Türkiye kredi riskinde belli bir
düşüş gerçekleşmiştir. Geçen yıl 500 puanı geçerek 523’lere kadar çıkan Kredi
Temerrüt Takası yani CDS primi, 3 Aralık itibarıyla 311 puan düzeyindedir.
Hâlen yüksek olmakla birlikte, önemli bir düşüş gerçekleştiği de ortadadır. Bu
oran doğrudan borçlanma faizlerine yansımaktadır. Kredi Temerrüt Takası
düştükçe Türkiye’nin finansman kaynaklarına erişim maliyeti azalmaktadır. CDS
priminde meydana gelen her 100 puanlık artış, faiz oranının yüzde 1 artması
anlamına gelmesi nedeniyle 311 puanlık oranın hâlen çok yüksek olduğu açıktır.
CDS primindeki düşüş etkisini göstermiş, iki yıllık hazine tahvil oranları
yüzde 12 seviyesine düşmüştür. Bu oran, ilk olarak, bütçe faiz giderlerinin
beklentinin altında gerçekleşmesini sağlamıştır. 103,1 milyar TL olarak revize
edilen 2019 yılı merkezî yönetim faiz gideri yönetilebilir hacimde ancak hâlâ
çok yüksek bir tutardadır. 
Hazine
ve Maliye Bakanlığı verilerine göre, iç borç stokumuzun ortalama vadesi 3,1
yıl, dış borç stokumuzun ise 9 yıldır. İç ve dış borç stokunun ortalaması 5,6
yıla gelmektedir. Vadelerde düşüş görülmektedir. 
Ülkemizin
kamu borç yüküne küresel ölçekte bakıldığında oldukça düşük görülmektedir. 2010
yılından itibaren verilere baktığımızda, kamu borç stokunun gayrisafi yurt içi
hasılaya oranı OECD ülkelerinde ortalama yüzde 107,7, avro bölgesinde yüzde
88,3 ve gelişmekte olan ülkelerde yüzde 42,3 olmuştur. Buna göre, Türkiye'de
kamu borç yükü gelişmiş ülke ortalamalarının yaklaşık dörtte 1’i kadarken,
gelişmekte olan ülkelerin ortalamasından da yaklaşık 11 puan daha düşüktür. 
Değerli
milletvekilleri, 2019 yılında ticari gerilimlerin artması, avro bölgesinde
genele yaygın yavaşlama, Çin’deki sıkı kredi koşulları, bazı gelişmekte olan
ülkelerdeki makroekonomik dengesizlikler ve finansal kırılganlıklar küresel
büyümenin zayıflamasında rol oynamıştır. Küresel ekonomide 2018 yılının ikinci
yarısında başlayan ivme kaybı devam etmekle beraber, Amerika ve Avrupa Merkez
Bankalarının para politikalarındaki gevşeme ve ticaret savaşlarındaki
tarafların uzlaşma çabaları, 2020 yılı için, özellikle gelişmekte olan ülke
ekonomilerinin umut taşımalarına sebep olmaktadır. 
2018
yılının ikinci yarısındaki olumsuz konjonktüre rağmen, Türkiye ekonomisi, 2018
yılını yüzde 2,8’lik büyümeyle tamamlamıştır. 2019 yılında ise, özellikle ilk
yarısında, iç talepteki ekonomik daralma büyümeyi yıllık bazda aşağıya
çekmiştir. 2019 yılının ikinci yarısında ilk yarıda olan eksi büyüme
oranlarındaki düzelme 2020 yılı için umut vadetmektedir. 
İstihdam
açısından bakıldığında karşımızdaki tablo şöyle ortaya çıkmaktadır: 2018 yılı
ikinci yarısından itibaren başlayan küresel yavaşlama ve ülkemizin jeopolitik
konumundan kaynaklanan ekonomik saldırılar istihdamı olumsuz etkilemiştir. 2018
yılının sonunda görülen yüzde 14,7’lik işsizlik oranları 2019 yılının ikinci
yarısında başlayan toparlanmayla beraber yüzde 13’ler seviyesine kadar
düşürülmüştür. Sektörel bazda değişiklik görülmesine rağmen, istihdamda
iyileşmenin 2020 yılında da devam etmesi beklenmektedir. 
Bu
vesileyle Genel Kurulumuzu saygıyla selamlıyor ve 2020 yılı bütçesinin ülkemize
hayırlar getirmesini diliyorum. Allah'a emanet olun. (MHP ve AK PARTİ
sıralarından alkışlar) 
BAŞKAN
– Söz sırası, Halkların Demokratik Partisi Grubu adına İstanbul Milletvekilimiz
Sayın Musa Piroğlu’nda. (HDP sıralarından alkışlar) 
HDP
GRUBU ADINA MUSA PİROĞLU (İstanbul) – Sayın Başkan, sözlerime Maraş’taki
katliamda, 19 Aralık cezaevi saldırılarında hayatını yitirenleri saygıyla
anarak başlamak istiyorum. 
Bir
yanlışa da parmak basmak istiyorum. Acı bize aittir. Bedeli ödeyen, Maraş’ta
katledilen, Sivas’ta yakılan ve davası divana kalan biziz. Ne Sivas’ın
avukatlarıyla ne de Maraş’ı alkışlayanlarla aynı acıyı paylaşmıyoruz, bu böyle
bilinmelidir.
Adalet
Bakanı burada, oradan başlamak istiyorum. Dün Sayın Ömer Faruk Gergerlioğlu,
burada, cezaevlerine dair bir dizi açıklamada bulundu. Bu ülkede adalet en
fazla güvenilmeyen yani aslında en az güvenilen kurumlardan birisi. Maraş’ta,
Sivas’ta katledilenlerden Soma’da katliama uğrayan işçilere, Aladağ’da yakılan
çocuklardan Çorlu tren kazasında katledilenlerin yakınlarına, bu ülkede herkes
adalet peşinde koşuyor ve biliyorlar ki siyasal iktidarın sözcüsü hâline
gelmiş, siyasallaşmış adalet mekanizmasından adalet çıkmıyor. Mahkemeleriniz
bir adalet kurumu olmaktan çıkıp ceza kurumuna dönüşmüş, hapishanelerinizse bir
cehenneme dönüşmüş durumda; hasta tutsaklar ölüme terk ediliyor, bebekler
anneleriyle beraber hapislerde büyümeye zorlanıyor, hamile kadınlar
tutuklanıyor, engelli insanlar tutuklanıyor ve darbediliyor ve bu ülkeyi bir
cehenneme çeviriyorsunuz. 
Dünya,
Şili, Kolombiya ve değişik ülkelerdeki halk ayaklanmalarını konuşuyor. Sadece
dünya konuşmuyor, patronlar kulübü TÜSİAD’ın yöneticilerinden Tuncay Özilhan da
konuşuyor; diyor ki: “Adaletsizlikler, sosyal ve siyasal dengeleri sarsıyor.
Örneğin, sokak hareketleriyle sarsılan Şili, gelir adaletsizliğinin en şiddetli
olduğu ülkelerden birisi.” Tüm dünya gibi, patronlar işçilerin emek
kavgasından, zenginler yoksulun ekmek kavgasından korkmuş durumda. Ve ben
buradan uyarıyorum: Bu bütçeyi hazırlayanlar da bundan korkmak zorundalar.
Zulüm ekiyorsunuz, öfke biçeceksiniz. Zira bu bütçe, yoksula, işçiye kapalı bir
bütçe. 
Aslında
bu ay, aralık ayında 2 tane bütçe
tartışılıyor. Bunlardan birincisi asgari ücret bütçesi. Yani çalışanlar, 10
milyon çalışan, yaklaşık 12 milyon emekli ve 6 milyon emeklilikte yaşa takılan
ve buna engellileri eklediğinizde yaklaşık 60-65 milyon insanın yaşam ücreti
bir gizli toplantıda patronların ve Hükûmetin temsilcileriyle kararlaştırılmaya
çalışılıyor. İşçilere açlık sınırını dayatıyorsunuz. Asgari ücret açlık
sınırıdır. İşçinin açlık sınırında posası çıkana kadar kanını emenler,
sömürenler, işçi işine yaramaz hâle geldiğinde açlık sınırının altında, yarı
ücretle emekli etmeye çalışıyor, sefalete mahkûm ediyor, hatta yaşı
tutmayanları emekli bile etmiyor ama bu bütçe, aynı zamanda, bütün gücüyle
zengini zengin etmeye, patronu daha fazla zengin etmeye çalışıyor çünkü orada
işçiye asgari ücretle asgari yaşam sınırını dayatanlar, burada o çoğunluğun
ödediği vergileri patronlara ve saraya peşkeş çekmenin derdini güdüyor.
Vergilerin yüzde 75’ini ödeyen halk, gelirin çok küçük bir kısmıyla, açlık
sınırıyla yaşamaya mahkûm ediliyor ve sizin on yedi yıllık hükûmetinizde,
iktidara geldiğiniz 2002’de 54 bin olan milyoner sayısı, bugün 213 bini bulmuş
durumda. Zengini daha fazla zengin, yoksulu daha fazla yoksul yapmak için
elinizden geleni yapıyorsunuz ve işçilere, asgari ücretle çalışan milyonlara
yüzde 5 zam öneriyorsunuz ve bununla yaşamaya zorluyorsunuz. 
Bütün
bunları yaparken ise sarayın dakikalık harcaması 1.794 lira ve savaşa
harcadığınız paranın haddi hesabı yok. Biliyorsunuz, Cumhurbaşkanı bir hesap
yapmıştı; domates, biber hesabı yapıyordu. Onunla yetinmediler, Devlet Bahçeli
başka bir hesap yaptı, obüs hesabı yaptı; bir obüsün savaşta neye mal olduğunu,
Suriye’deki savaşta kaç obüs atıldığını söyledi ve rakamları verdi, dedi ki: “Bir
saatte 240-250 mermi atılıyor. Ortalama
500 obüs mermi kullanılıyor. Bu mermilerin ortalama fiyatı bin dolar.” Bu hesap
devam ediyor ve bu hesap şu anlama geliyor: Savaş, bu yoksulluğun, bu sefaletin
ana sebebidir. Ve işin talihsiz yönü şu: Bu yoksulların, açlık sınırında
yaşayanların seçtiği bu iktidar bu koltuklara oturup kendi çocuklarını bedelli
askere gönderip yoksul çocuklarının kanı üzerinden vatanseverlik ve kahramanlık
edebiyatı yapıyor ve bize dönüp sürekli olarak “vatan haini” diyor. 
İktidarın
temsilcisi konuştu, nasıl bir ülke istediğini söyledi ve yetinmedi, birisi daha
çıktı konuştu, dedi ki: “Biz bütçede köprüleri, biz bütçede tünelleri, biz
bütçede barajları, şehir hastanelerini görüyoruz.” Ayrı dünyalarda yaşıyoruz.
Biz aynı bütçede, o tüneller inşa edilirken öldürülen işçileri, biz aynı
bütçede o madenler için topraklarının yağmalandığı köylüleri, biz aynı bütçede
şirketlere, inşaat baronlarına peşkeş çekilen devlet sermayesini ve biz aynı
bütçede SİHA’ları, İHA’ları değil zengin edilen savaş baronlarını görüyoruz ve
öldürülen, ölüme zorlanan yoksul çocukları görüyoruz. Bu yüzden, aynı
kavramlarla aynı dünyadan bakmıyoruz.
Bize
“alçak” diyorsunuz. Aynı kavramlarla konuşmaya hiç gerek yok. Nef’i diyor ki
bir yerde: 
“Tahir
Efendi bana kelp demiş.
Maliki
mezhebim zira benim.
İtikadımca
kelp tahirdir.” 
Lafın
tamamı da anlayana iletilir. Bize “alçak” derken herkes kendi aynasına bir
bakacak, ondan sonra konuşmaya devam edecek. Ve bize “vatan haini” derken de
bunlara özen göstereceksiniz.
Peki,
biz ne istiyoruz? Basit taleplerimiz var, bunların hiçbirini yapmıyorsunuz. Ben
dedim ki: “Siz zenginleri savunuyorsunuz.” İtiraz ettiniz ve yine dedim ki:
“Asgari ücret üzerinden işçilerin ödediği vergiyi kaldırın, ondan sonra
konuşun.” Hiçbiriniz konuşmuyor çünkü kaldırmadınız. 4 yoksul işçi dün
yoksulluktan ve sefaletten intihar etti ve buraya çıkan sözcülerinizin hepsi
ülkenin cennet olduğunu anlattı; bir taneniz bile o yoksulların ölümüne
değinmedi. O insanların ölümü bu Meclisin gündemine giremedi çünkü siz onların
dünyasında yaşamıyorsunuz. Bu yüzden bize kızıyorsunuz. 
Biz
ne istiyoruz? Basit şeyler istiyoruz. Ben diyorum ki: Milletvekillerinin,
bakanların, bütün üst düzey bürokratların kürsü dokunulmazlıkları hariç bütün
ayrıcalıklarını ortadan kaldırın ve ücretlerini işçi ücretine indirin. ÖTV ve
KDV’yi ortadan kaldıralım. İnsanlara insanca yaşayacakları bir ücret verelim,
emeklileri kölelikten kurtaralım. 
Ama
biliyorum ki bunları siz yapamazsınız, bunları bu Meclis de yapamaz. Bunun için
tek bir şey gerekiyor, bu halkın bu Meclise ya da asgari ücretin belirlendiği
gizli toplantılara bakmaması gerekiyor. Bu halkın bakacağı bir tek yer var,
Şili’de meydanları dolduranlara bakacak ve onların sloganını haykıracak “Bize
ekmek yoksa patronlara, zenginlere huzur yok.” diyecek. Bunu dediğimiz için
eğer vatan haini olacaksak ben Nazım’ın sözleriyle bitireyim: “Vatan
ihalelerinizse / Vatan, para dolu kasalarınızsa / Vatan para sayma
makineleriniz, ayakkabı kutularında saklanan dolarlarınızsa / Doğrudur, biz o
vatanı savunmuyoruz.” Bizim vatanımız insanın insanca yaşadığı, işçinin
ölmediği, kadının ölmediği bir vatandır. (HDP sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Tamamlayın.
MUSA
PİROĞLU (Devamla) – Bizim vatanımız özgürlüğün ve emeğin hakkının savunulduğu
bir vatandır. Bunu ancak sırtımızı yasladığımız halkla sağlayacağız. Bizim için
halk iradesi sandık değil, bizim için halk iradesi meydanda, sokakta bizle
yürüyen insanlardır. Onların sesi bu Meclise gelmiyor ama onların sesi
sokakları doldurduğu gün inanın ki iktidarınız bitecek, onların sesi sokakları
doldurduğu gün inanın ki sarayın kapısına kilit de vurulacak, burada hüküm
sürenlerin hepsinin hükümranlığına da son verilecek. Halklar kazanacak, biz
kazanacağız ve iktidar eninde sonunda yıkılacak; bunu siz de görüyorsunuz.
Sonunuz yakın, bu sona hazırlık yapın. (HDP sıralarından alkışlar)
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay.
IV.- AÇIKLAMALAR (Devam)
41.- Manisa Milletvekili Erkan Akçay’ın, İstanbul Milletvekili Musa
Piroğlu’nun 130 sıra sayılı 2018 Yılı Kesin Hesap Kanunu Teklifi’nin 5’inci
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Başkan, obüs hesabı, Amerika Birleşik Devletleri’nin Suriye’nin kuzeyinde on
binlerce tır ve uçak dolusu silah ve mühimmatı PKK/PYD terör örgütüne verdiği
ve buna karşılık Türkiye'nin verdiği mücadelenin hesabıdır. (MHP ve AK PARTİ
sıralarından alkışlar) Şunu ifade edeyim: Çok garip bir konuşma dinledik.
TÜSİAD temsilcisi, patronların sözcüsü Tuncay Özilhan’a güzelleme yaparak,
sözlerine atıfta bulunarak patronları eleştirmek doğrusu çok garip kaçtı. 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Yani bu konuşmada patronları güzelleme somut, eleştiri soyut.
Teşekkür
ederim.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, şimdi Cumhuriyet Halk Partisi Grubu adına Tokat
Milletvekilimiz Sayın Kadim Durmaz konuşacak. (CHP sıralarından alkışlar)
Süreniz
on dakika Sayın Durmaz.
CHP
GRUBU ADINA KADİM DURMAZ (Tokat) - Sayın Başkan, değerli milletvekilleri; 2018
Yılı Merkezi Yönetim Kesin Hesap Kanunu Teklifi 5’inci madde üzerine Cumhuriyet
Halk Partisi Grubu adına söz almış bulunuyor, Genel Kurulumuzu ve
televizyonları başında bizi izleyen aziz milletimizi saygıyla, hürmetle
selamlıyorum.
Değerli
milletvekilleri, hani bir söz vardır “Borç yiğidin kamçısıdır.” derler. Ama
bizde borç o kadar böyle taşınmaz kamçı olmayı aştı ki sırtımızı, belimizi
büktü, mecalimizi kesti, ayağımıza da pranga oldu. Daha bugün -az önceki
konuşmacı da sözünü etti- 3 yurttaşımız bankalara olan borcu yüzünden
geçinemediği için yaşamına son verdi. Ve bu yurttaşlarımızın cebinden ne çıktı
biliyor musunuz? Uzunca bir borç listesi. Benim yüreğim yandı, bu acı
inanıyorum hepinizi de üzmüştür. Ama üzüntüler bitmiyor, her gün bir yenisiyle
karşı karşıya kalıyoruz. Hani diyorsunuz ya “Nereden nereye.” Evet, bunları
konuşacağız. İşte bu bütçenin kim için, ne için… Bu 82 milyonun her bir ferdine
-yurttaşlık görevi yapma noktasında- devlet verdiği her görevi yaptırıyorsa
işte bu bütçenin de vicdanlı, hakkaniyetli, 82 milyonun da yaşamına dokunacak
şekilde harcanması lazım. Temel kural şu arkadaşlar: Şeffaf, hesap verebilir ve
bir kuruşu yetim hakkı bilip yerine harcamaktan geçer.
Biz
uzun aradan sonra Tokat Zile ilçesinde belediye başkanlığını kazandık. Encümen,
genelde icra kurulunun olduğu bir yerdir, Belediye Başkanımız bu encümene
Milliyetçi Hareket Partili ve AK PARTİ’li Meclis üyelerini davet etti. Dediler
ki: “Ya işte olmaz.” falan, “Yok arkadaşlar, yaşadığımız kentte ben şehrülemin,
siz de benimle bu kentin çehresini değiştirip bir beş yıl yönetmeye ortak
akılla karar kılınmış, seçilmiş insanlarsınız, buraya katkı sunacağız.” dedi.
Tabii, bütçesinin 5 katı borçla almıştı ama öyle destan gibi asmadı o borcu.
Biz yaşadığımız kentin yönetimine talip olduk, bu aziz millet bize vekâlet
verdi. Ama bunu vicdanlı, hakkaniyetli, ortak akılla.. İşte o Zile Belediye
Başkanımızın örneğini bizim gerçekleştirmemiz lazım. 
Sayın
bakanlara bir soru sorulduğunda ya da AK PARTİ Grubuna bir yolsuzluk, bir
haksızlık, bir usulsüzlük, vicdanen rahatsız olduğumuz bir konuyu sorduğumuzda
herkes figan ediyor. Arkadaşlar, bunlara alışacağız. Dünyada gelişmiş,
demokrasisi birinci sınıf olan ülkeler işte bunları aşmış, burada gördüğü
değerlerden, buradan, herkesten yararlanıp her gün bu ülkenin yönetimine,
dünyadaki var olan saygınlığına bir şey katmaya, yararlanmaya çalışıyor. Bu
yüce Meclis tam da bunun için var değerli arkadaşlar ama biz bunları ne yazık
ki başaramadık, başaramıyoruz. İşte, başarmadığımızdan da, şöyle bir
baktığımızda, içinde bulunduğumuz durum bu. 
Değerli
arkadaşlar, işte, nereden nereye deyip milat gibi gösterdiğimiz 2002 yılında
Türkiye Cumhuriyeti’nin dış borcu 130 milyar dolar. Hani “On yedi yıldır
Türkiye uçtu, kaçtı, havalandı.” diyoruz ya, işte bugün tüyü bitmemiş yetimin
de hakkı olan bu borçların toplamı 447 milyar dolar. 
Devam
ediyoruz, 2002 yılına kadar Türkiye Cumhuriyeti hükûmetleri tarihinde o
fabrikalar kuran 54 hükûmetin harcadığı toplam para 713 milyar dolar
arkadaşlar. 2003-2018 yılı sonu itibarıyla AK PARTİ’nin harcadığı para 2
trilyon 94 milyar dolar. Ve arkadaşlar, on yedi yıllık dönemde bütçeden faiz
ödemeleri için 830 milyar lira ayıran iktidar, bakın, yatırıma sadece 547
milyar lira ayırmış. Zaten kalkınmadığımızdan da görülüyor. 
73
ilimizde çiftçi sayısında azalma olmuş, 700 bin çiftçi de üretimden kopmuş.
Borç ve ithalat artmış. Konya Ovası büyüklüğünde bir tarım arazisi de ne acı ki
ekilemez hâlde terk edilmiş. 
2003-2018
yılları arasında tam 95,3 milyar dolar tarım ve hayvancılık ithalatına bu ülkenin
kaynakları aktarılmış. Çiftçilerin kredi borçlarının toplamı 105 milyar doları
geçmiş değerli arkadaşlar. Biz Tarım Kanunu gereği ve Anayasa’nın amir hükmü
gereği çiftçinin hakkı olan 150 milyar ödemeyi, teşviki, desteği yani KDV’siz,
ÖTV’siz mazotu, diğer ürün desteklerini vermemişiz arkadaşlar. 
Son
beş buçuk yılda 570 bin küçük esnaf ve sanatkâr kepenk kapatmış değerli
milletvekilleri. 
SEMİHA
EKİNCİ (Sivas) – Kaç tane açılmış, onu da söyler misiniz?
KADİM
DURMAZ (Devamla) – Ve gıdaya son yıl içerisinde yüzde 54, elektriğe yüzde 75,
doğal gaza yüzde 54 zam yapmış AK PARTİ iktidarları. Bunun akabinde, bakın, 3
milyon 365 bin kişi elektrik faturasını ödeyememiş ve yine 710 bin kişi bu kış
günü, zemheri ayında doğal gazının faturasını ödeyememiş değerli arkadaşlar. Bu
ülkenin millî değerlerini; 10 liman, 81 santral, 40 işletme 3.483 taşınmazı ve
maden sahalarını, hepinizin bildiği gibi bir bir sattık ama bu arada ne oldu?
İşsiz sayısında bir yılda yaşanan artış Türkiye’de 55 ilin nüfusunu geçti
arkadaşlar. 
Değerli
milletvekilleri, Türkiye’yi getirdiğiniz noktada borçları konuş konuş bitmiyor,
bitmez de. Tabii, bütçe hakkı çerçevesinde on yedi yıllık AKP iktidarı olarak
siz en fazla kimlere borçlusunuz, hatırlatmayı bir görev sayıyorum: Sizler,
emeğini sömürdüğünüz işçiye, milletin efendisi iken metropol kentlere doğduğu
topraklardan göç ettirdiğiniz, büyük şehirlerde çaresiz yaşayan çiftçiye ve
köylüye, maaşından çaldığınız emekliye, her gün öldürülen, şiddete maruz kalan
kadına, işsiz bıraktığınız üniversite bitirmiş gençlerimize -bir bölümü de yurt
dışına gitmek zorunda kalmış bunların- eğitim hakkını aldığınız çocuklarımıza,
katlettiğiniz doğaya, çevreye, iş cinayetlerinde, göçük altında kalan, madende
canını veren işçilerimize, atanamayan öğretmenlere, engelli yurttaşlarımıza,
sosyal hizmetler uzmanlarına, teknik elemanlara, mühendislere, tren raylarında
canını veren insanlara… 
İktidar,
Türkiye'de “kıymetli ovalar” deyip hepinizin de bildiği gibi, 192 ovayı ova
koruma kanunu içerisinde belli bir statüye bağladı. Arkadaşlar, bu ovaların 3
tanesi benim toprağım Tokat’ta, hepiniz de ismini bilirsiniz: Meşhur Kazova,
Erbaa ve Niksar Ovaları. İşte arkadaşlar, bu ovalarda yaşayan köylülerin tamamı
sulu tarım yapmalarına rağmen doğdukları o topraklardan göçmek zorunda
kaldılar. İşte siz, tarım politikanız demiyorum -bu ülkenin kaynaklarını- tarım
politikasızlığınız sonucu o insanları doğdukları topraklardan kopardınız. (CHP
sıralarından alkışlar) 
EKREM
ÇELEBİ (Ağrı) – Yavaş, bak bardağın kapağını da attın, devlet malına zarar
vermeden anlat. 
KADİM
DURMAZ (Devamla) – Tarım Şûrası’nı takip ettim, Sayın Bakan “Yurt dışından
gelen canlı hayvan ithalatını bitireceğim." dedi. Değerli arkadaşlar, bunu
bitirmeniz için işte Anadolu’daki o köyleri, ovaları, yaylaları yeniden o
hayvan sürüleriyle doldurmanız lazım. Şimdi, o 300, 500, bin baş olan büyük
çiftliklerdeki hayvanlar eksiliyor ama et sıkıntısı başlayacak. Ama bu basına
açık olan bölümdeydi, kapalı bölümde Sayın Bakan et ithalatının da yapılacağını
söyledi; tehlike bitmiyor. Hani bir taraftan da yok helal gıdadır, yok
Akreditasyon Kurumudur, bunların bize kazandıracağı bir şey yok. Herkes elini
şöyle bir vicdanına koyup tüyü bitmemiş yetim hakkı olan bu ülkenin 1 lirasını
canından aziz bilip bu kaynakları doğru kullanmak ve ortak akılla yönetmek
zorunda. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
VEDAT
DEMİRÖZ (İstanbul) – Sana hiç zahmet vermeyeceğiz, aynı işi yapacağız, merak
etmeyin. Hiç zahmet vermeyeceğiz, aynı şeyi yapacağız. 
KADİM
DURMAZ (Devamla) – Şimdi, aynı şeyleri yapmak için inandırıcı olmak lazım,
inandırıcı olmak için de bizim böyle başka bir dünyada, başka bir ülkede
yaşıyor olmamız lazım. Şöyle bir bakıyorum ben, bu ülkede biz birlikte
yaşıyoruz. 
VEDAT
DEMİRÖZ (İstanbul) – “Çaldınız.” diyorsunuz, yanlış. Ama bu kadar olmaz ya! 
KADİM
DURMAZ (Devamla) - Ben devlet memurluğu yaptım, esnaflık yaptım, köylü
çocuğuyum, çiftçilik yaptım ama her kesimden toplumun sorunlarını biliyor,
gözlüyor, onlarla birlikte yaşıyorum. 
METİN
YAVUZ (Aydın) – Biz uzaydan geldik!
KADİM
DURMAZ (Devamla) - Arkadaşlar, deniz tükendi, bundan sonra yapmamız gereken ve
yapılacak… 31 Martta Türkiye’de yaşayan o onurlu yurttaşlar bir karar verdi,
artık kendi ifadeleriyle metal yorgunluğudur, yorgunluktur, kandırılma
alışkanlıklarıdır; bunlar bitti. Yapılacak ilk seçimde bu aziz millet, halkın
yanında olan, hakça bölüşen Cumhuriyet Halk Partisini iktidar yapacak diyorum,
hepinize saygılar sunuyorum. (CHP sıralarından alkışlar) 
İLYAS
ŞEKER (Kocaeli) – On yedi yıldır aynı hikâyeyi dinliyoruz.
KADİM
DURMAZ (Devamla) – Vallahi, ben öğretmen kökenliyim, iyi öğretememişim demek ki
ya da iyi yetiştiremedim; ben ne yapayım! (CHP sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun.
IV.- AÇIKLAMALAR (Devam)
42.- Denizli Milletvekili Cahit Özkan’ın, Tokat Milletvekili Kadim
Durmaz’ın 130 sıra sayılı 2018 Yılı Kesin Hesap Kanunu Teklifi’nin 5’inci
maddesi üzerinde CHP Grubu adına yaptığı konuşmasındaki ithamları kabul
etmediklerine ve stenograflara eylemli saldırıda bulunulduğuna ilişkin
açıklaması
CAHİT
ÖZKAN (Denizli) – Sayın Başkan, hatip kürsüden grubumuza çok defa, çok sayıda
sataşmada bulundu sözlü olarak. (CHP sıralarından gürültüler) 
BAŞKAN
– Değerli arkadaşlar, lütfen…
CAHİT
ÖZKAN (Denizli) - Stenograflara karşı da eylemli olarak saldırıda bulundu. 
ÖZGÜR
ÖZEL (Manisa) - Yok artık!
CAHİT
ÖZKAN (Denizli) - Hepsine ayrı ayrı defalarca cevap verdik ancak hakça halkla
bölüşen iktidarımız, Hükûmetimiz bugüne kadar milletimizden tam not aldı yani
onurlu vatandaşlarımız yani 82 milyon aziz milletimiz her defasında “Durmak
yok, yola devam.” dedi. İthamlarını reddediyoruz, kabul etmiyoruz. 
Teşekkür
ediyorum. (AK PARTİ sıralarından alkışlar)
43.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, şimdi, tabii, biz bazen kendi aramızda biraz
şakayla karışık işi böyle hafifletmeye çalışıyoruz ama söz konusu tutanaklar
olunca ve tutanağa geçtiği için yıllar sonra yanlış bir şey anlaşılır. Sayın
hatibimizin, coşkulu konuşması sırasında eli suyun üzerindeki kapağa değdi, o
da stenografların, değerli arkadaşlarımızın çalışma alanına doğru gitti. Biz de
aramızda “Kapak tutanağa geçti.” diye de şakalaştık ama Sayın Grup Başkan
Vekili “Eylemli olarak stenograflara zarar verdi.” falan gibi deyince yanlış
anlaşılır. Ne böyle bir kasıt ne de böyle bir gerçeklik vardır.
BAŞKAN
– Peki, teşekkür ederim. 
ÖZGÜR
ÖZEL (Manisa) – Meclis İdare Amirimiz de Meclis emekçileri konusunda fevkalade
hassas bir kişidir. 
Teşekkür
ediyorum. 
BAŞKAN
– Peki, teşekkür ederim.
CAHİT
ÖZKAN (Denizli) – Sayın Başkan, hafazanallah, stenograflar zarar görebilirdi.
(CHP ve İYİ PARTİ sıralarından “Allah Allah!” sesleri, gürültüler) 
LÜTFÜ
TÜRKKAN (Kocaeli) – Hadi be! Hadi canım sen de! 
BAŞKAN
– Neyse Sayın Özkan, bir açıklama yapılmış, artık büyütmeyelim. 
CAHİT
ÖZKAN (Denizli) – Şiddetiyle konuşabilir, derin eleştiriler yapabilir ancak
bunu da dikkatli yapmasını temenni ediyoruz. 
Teşekkür
ederim.
LÜTFÜ
TÜRKKAN (Kocaeli) – Hadi ya, otur Allah aşkına be! Hadi be kardeşim!
Saçmalamanın anlamı yok ya!
BAŞKAN
– Teşekkür ederim. Yani açıklamalar net.
AYLİN
CESUR (Isparta) – Stenograflara şiddete hayır!
ÖZGÜR
ÖZEL (Manisa) – Sayın Başkan… Sayın Başkan…
BAŞKAN
– Değerli arkadaşlarım… Değerli arkadaşlarım, lütfen…
ÖZGÜR
ÖZEL (Manisa) – Sayın Başkanım…
BAŞKAN
– Bir saniye değerli arkadaşlar…
ÖZGÜR
ÖZEL (Manisa) – Arkadaşlar, Meclisin emekçilerinin hakları konusunda, çalışma
şartları konusunda fevkalade hassas ve grubumuzun bu konuda en duyarlı vekili
ve Meclis İdare Amirimize belki şaka için yapılan bu davranış hoş olmamıştır.
İkinci
ısrar tamamen saçmalıktan ibarettir. Kadim Durmaz hakkında sarf edilen bu
sözleri kabul etmemiz mümkün değildir. Kendisine teşekkür ediyoruz tüm
çalışmaları için. (CHP sıralarından alkışlar)
BAŞKAN
– Teşekkür ederiz, sağ olun. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Peki, değerli arkadaşlarım, şimdi şahıslar adına söz taleplerini
karşılayacağız. 
Şahıslar
adına ilk sözümüz İstanbul Milletvekili Sayın Tülay Kaynarca’ya aittir. (AK
PARTİ sıralarından alkışlar) 
Süreniz
beş dakika.
TÜLAY
KAYNARCA (İstanbul) – Sayın Başkan, değerli milletvekilleri; 2020 bütçe
görüşmeleri kapsamında 5’inci madde üzerine söz aldım. Aziz milletimizi ve
Genel Kurulu saygıyla selamlıyorum. 
(Uğultular)
BAŞKAN
– Lütfen sessiz olalım değerli arkadaşlar. 
TÜLAY
KAYNARCA (Devamla) – Değerli milletvekilleri, 2020 yılı bütçesi hizmet ve
yatırım bütçesidir, AK PARTİ iktidarlarının diğer 17 bütçesi gibi. 
Yine,
bütçemiz, eğitimi ilk sıraya almış, beraberinde de sağlık, güvenlik, sosyal
hizmetlerle birlikte 82 milyon vatandaşımızı kapsayan insan merkezli bir
bütçedir. Bir cümleyle ifade etmek gerekirse 2020 bütçesi yerli ve millî bir
bütçedir. Bu bütçe, Akdeniz’deki derin sondajlarıyla bir anlamda hakkımızı da
arayan Fatih ve Yavuz gemilerinin, Barbaros Hayrettinlerin bütçesidir. Bu
bütçe, yoksulların bütçesi ve artan refah ve kalkınmayı da toplumun her
kesimiyle paylaşan sosyal devlet bütçesidir. Kadınlarımızı, gençlerimizi,
yaşlılarımızı, yetim evlatlarımızı, şehit ailelerimizi, gazilerimizi ve engelli
haklarımızı da önceleyen bir bütçedir. (AK PARTİ sıralarından alkışlar) Bu
bütçe, terörün başını ezen, PKK, YPG, FETÖ ve DAEŞ gibi bütün kan emici terör
örgütlerinin her birini korkutan, dosta güven ama düşmana da korku salan bir
bütçedir. 
Değerli
milletvekilleri, kanunla ilgili görüşlerimi ifade etmeden önce bir rapora
dikkat çekmek istiyorum. Vatanını seven tüm vatandaşlarımızın göğsünü
kabartacak bir gelişmeye dikkat çekmek istiyorum: Birleşmiş Milletlerin
yayınladığı UNDP İnsani Gelişme Raporu. Ne diyor bu raporda? Türkiye yakaladığı
puanla ilk kez çok yüksek insani gelişme kategorisindeki ülkeler arasına
girmeyi başardı yani Türkiye, 189 ülke arasında 59’uncu sıraya yükseldi. İşte
bu başarı da hükûmetlerimizin bütçe politikalarının bir sonucu. (AK PARTİ
sıralarından alkışlar) 
Değerli
milletvekilleri, bireyler gibi ülkelerin de hedefleri olur. Hedefleri
gerçekleştirmek için gereken de güçlü bir irade ama en değerlisi de arkasındaki
halk desteğidir. AK PARTİ hükûmetlerinin başarısının arkasındaki en büyük
hazine ise halkımızdan aldığımız güven ve destektir ve öyle de inşallah devam
edecektir. (AK PARTİ sıralarından alkışlar) O yüzden Türkiye Uzay Ajansını
kurduk, o yüzden millî uydu üretimini gerçekleştiriyoruz, SİHA’lar, İHA
üretimleri… Savunma sanayimizin yüzde 70’ini yerlileştirdik. Uçağımız, yerli
arabalarımızla ilgili çıktığımız yolculuk; o yüzden ulaşım ve sağlıkta tarih
yazdığımız bir dönem var. Üstelik bütün bunları yaparken, bunlarla ilgili yol
alırken, bir taraftan terörle mücadele ediyor, bir taraftan da yine sınır dışı
harekâtları, uluslararası ekonomik saldırıların, en büyük mülteci girişlerinin
olduğu bir dönemde yani iç ve dış sorunlara rağmen, insan odaklı yatırım
bütçemizi gerçekleştiriyoruz.
Değerli
milletvekilleri, İstanbul Milletvekili olarak İstanbul’daki dev bir projeye de
işaret etmek, dikkat çekmek istiyorum, o da Kanal İstanbul Projesi. Ülkemiz
için çok önemli bir proje, bir anlamda Boğaziçi’ni koruma ve kurtarma projesi.
Kanal İstanbul, âdeta Boğaz’ın özgürlük projesi. Sayın Cumhurbaşkanımızın
desteğiyle, yaklaşık sekiz yıldır bir proje üzerine çalışılıyor. 13 bin
sayfalık bir rapor var, 57 kuruluştan alınan bilgiler; akademisyenler, çevre
uzmanları, belediyeler, her kuruluştan alınan görevlerin birleştirildiği
raporlarla hazırlanan çalışmalar. Halkımıza da soruldu ve Kanal İstanbul’a
yüzde 70 destek veriliyor. Yani uzmanlar “Tamam.” diyor, halk destek veriyor
ama İstanbul Belediye Başkanı karşıymış. Olabilir, karşıdırlar... 
GÜLİZAR
BİÇER KARACA (Denizli) – Devlet Su İşleri karşı, Devlet Hava Meydanları İşletmesi
karşı. Görüşleri saklıyorsunuz.
BAŞKAN
– Sayın Karaca... Sayın Karaca, lütfen...
TÜLAY
KAYNARCA (Devamla) – ...tıpkı Marmaray’a karşı oldukları gibi, tıpkı yeni
havaalanı İstanbul Havaalanı’na karşı oldukları gibi hatta tünellere, köprülere
karşı oldukları gibi hatta Keban Barajı, hatırlıyor musunuz “Kurbağalarla
ilgili göl yapıyorsunuz.” demişlerdi, bugün Keban, Türkiye’nin en büyük enerji
kaynakları arasında. O yüzden biz hizmet yolculuğumuza devam edeceğiz. Biz
kulağımızı aziz milletimize dayadık ve bu yolculuk içerisinde, tıpkı Marmaray’ı
yaptığımız gibi, Avrasya Tüneli’ni, Yavuz Sultan Selim’i, Osmangazi Köprüsü’nü,
İstanbul Havaalanı’nı yaptığımız gibi... 
ÖZKAN
YALIM (Uşak) – Kaç kişi geçiyor Yavuz Sultan Selim Köprüsü’nden, Osmangazi
Köprüsü’nden? 
İLYAS
ŞEKER (Kocaeli) – Bağırma, bağırma!
(AK
PARTİ ve CHP sıraları arasında karşılıkla laf atmalar, gürültüler)
BAŞKAN
– Değerli arkadaşlar... Sayın Yalım... Sayın Yalım... Arkadaşlar, bağırmayın. 
TÜLAY
KAYNARCA (Devamla) – ...Allah’ın izniyle Kanal İstanbul Projesi’ni de yapacağız
ve tarih sayfalarına bir hizmet destanını daha altın harflerle yazacağız
inşallah.
(Mikrofon
otomatik cihaz tarafından kapatıldı) 
(AK
PARTİ ve CHP sıraları arasında karşılıkla laf atmalar, gürültüler)
BAŞKAN
– Değerli arkadaşlar... Değerli arkadaşlar, lütfen... Hatibi dinleyin değerli
arkadaşlar, rica ediyorum.
Tamamlayın.
TÜLAY
KAYNARCA (Devamla) – Değerli milletvekilleri, 2020 bütçesinin yapılmasında
emeği geçen Plan ve Bütçe Komisyonu başta olmak üzere değerli bakanlarımıza,
Genel Kurulda görüş ve bilgileriyle katkı sunan, yapıcı katkılar sunan tüm
milletvekillerimize çok çok şükranlarımı sunuyorum. 
Daha
güçlü yarınlar için 2020 bütçesinin ülkemiz ve devletimiz için hayırlı olmasını
diliyor, Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Değerli arkadaşlarım, Sayın Yalım; bakın, bu kürsüde herkes özgürce konuşma
hakkına sahip. Elbette herkes eleştirisini yapacak ve bunları, herkes de
sükûnetle dinleyecek, işin doğası bu. Cevap verilme hakkı olduğu zaman da o
cevaplar kullanılacak ve bu şekilde müzakereler yürüyecek. Yani kimse kimsenin
beğeneceği konuşmayı yapmak zorunda değil. Yani bu kürsüye çıkanın özgür
konuşma yapma hakkını korumak da hepimizin görevi. Ondan sonra, eğer bir
açıklama yapmak gerekiyorsa ilgili arkadaşlar söz isterler, onlara söz veririz.
Bu iş böyle olacak değerli arkadaşlar, bütün gruplar için söylüyorum bunu.
Bakın, bu kürsüyü koruyalım, bu kürsüde hoşumuza da gitmese, sert de olsa, en
aykırı sözler dahi söylenebilir, elbette onlara verilecek cevaplar da vardır.
Ama sükûnet içerisinde görüşmeleri sürdürelim. Bakın, son 11’inci günde, artık
son 2 maddemiz kaldı, bunları da sükûnetle tamamlayarak müzakeremizi bitirelim.

ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun. 
IV.- AÇIKLAMALAR (Devam)
44.- Manisa Milletvekili Özgür Özel’in, İstanbul Milletvekili Tülay
Kaynarca’nın 130 sıra sayılı 2018 Yılı Kesin Hesap Kanunu Teklifi’nin 5’inci
maddesi üzerinde şahsı adına yaptığı konuşmasındaki bazı ifadelerine ve
İstanbul Büyükşehir Belediye Başkanına yönelik nezaketsiz üslubu kabul
etmediklerine ilişkin açıklaması
ÖZGÜR
ÖZEL (Manisa) – Sayın Başkan, sayın hatibi dikkatle dinledim, konuşmasının bir
kısmından da yararlandım. Ancak konuşmasının bazı yönleri var ki asla kabul
edilebilecek gibi değil. Öncelikle, şunu söyleyelim: Yirmi beş yıldır
İstanbul’u sayın hatibin Genel Başkanı ya da onun aday gösterdiği belediye
başkanları yönetiyor. Kanal İstanbul Projesi de bu seçimden çok önce
partilerinin bir projesi olarak ortaya konmuş, İstanbul’un o dönemki belediye
başkanları tarafından da destek almış bir projeydi. Ama İstanbullu, bu
seçimlerde, hem de 31 Martı bir yerel seçimden çıkarıp bir genel seçim havasına
çıkaran ve kampanyanın bizzat son günlerinde Cumhurbaşkanı Erdoğan tarafından
yönetildiği ve yürütüldüğü süreçte bir karar verdi -istediğiniz kadar sonra öz
eleştiri yapın “Bu kente biz ihanet ettik.” diye- bu kentin bağrına
sapladığınız gökdelenleri, bu kentin akciğeri kuzey ormanlarına yaptığınız
kötülükleri…
(Mikrofon
otomatik cihaz tarafından kapatıldı)
BAŞKAN
– Bir dakika ilave ediyorum, toparlayın Sayın Özel. 
ÖZGÜR
ÖZEL (Manisa) – …ve bu kente getirdiklerinizi, götürdüklerinizi değerlendirdi,
“Artık, Recep Tayyip Erdoğan İstanbul’dan elini çeksin.” dedi ve İstanbul’a bir
belediye başkanı seçti; seçimlerin tekrarında da -bunu kabullenemeyip- çok daha
ağır bir cevap verdi. O yüzden, İstanbul Büyükşehir Belediye Başkanına karşı
yapılan bu nezaketsiz üslubu kabul etmiyoruz. İstanbul’da her şey çok güzel
oldu, daha da güzel olacak. 
Teşekkür
ediyorum. (CHP sıralarından alkışlar) 
BAŞKAN
– Buyurun Sayın Özkan. 
45.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine, Cumhurbaşkanının Türkiye
Cumhuriyeti’ni ve aziz milleti temsil ettiğine, Kanal İstanbul’u İstanbul için,
milletimiz için, İstanbul’un kurtuluşu için hayata geçireceklerine ilişkin
açıklaması
CAHİT
ÖZKAN (Denizli) – Teşekkürler Sayın Başkan. 
Sayın
Cumhurbaşkanımız Türkiye Cumhuriyeti’ni ve aziz milletimizi temsil ediyor. Daha
evvel de bu tartışmalar oldu ve dedik ki: Sayın Cumhurbaşkanımız İstanbul
adına, bütün şehirler adına, ilçeler adına bunu ifade etti. 
Bakınız,
İstanbul’da göğü âdeta delerek yükselen kulelerin bulunduğu ilçeler: Ataşehir, Sarıyer,
Şişli, Beylikdüzü, Bakırköy. Şimdi, buralara baktığımız zaman herhâlde AK
PARTİ’li belediyeler yok. Oradaki ruhsatları kimlerin verdiğini çok iyi
biliyoruz. (CHP sıralarından gürültüler) 
GÜLİZAR
BİÇER KARACA (Denizli) – Şehircilik Bakanlığı veriyor!
BAŞKAN
– Sessiz olalım değerli arkadaşlar. 
CAHİT
ÖZKAN (Denizli) – Ha, bakınız, aynı zamanda Kanal İstanbul… (CHP sıralarından
gürültüler) 
BAŞKAN
– Dinleyin arkadaşlar, rica ediyorum, dinleyelim. 
CAHİT
ÖZKAN (Denizli) – …hem İstanbul için hem de Türkiye için, İstanbul’un güvenliği
için çok önemli. Daha evvel çok sözler duyduk “AKM yapılmayacak.” denildi.
Bakınız, göreceksiniz, çok yakında… 
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Adana) – 1/5.000’likleri kim yapıyor? 
BAŞKAN
– Tamamlayın Sayın Özkan, siz de.
CAHİT
ÖZKAN (Denizli) – ...AKM’nin açılışını yine bir Cumhuriyet Bayramı vesilesiyle,
yine aziz milletimizin ve İstanbullu vatandaşlarımızın katılımıyla açacağız.
Oraya gelecekler, o açılışta milletimizin coşkusuna onlar da ortak olacaklar.
Aynen AKM’de olduğu gibi, “yaptırmayız” dediğiniz bütün projelerde olduğu gibi,
üçüncü köprü, Avrasya Tüneli, Osmangazi Köprüsü, üçüncü havalimanı ve onlarca
projede olduğu gibi...
ERKAN
BAŞ (İstanbul) – Gezi Parkı ne oldu? 
BAŞKAN
– Tamamlayın. 
CAHİT
ÖZKAN (Denizli) – …biz, Kanal İstanbul’u İstanbul için, aziz milletimiz için,
İstanbul’un kurtuluşu için hayata geçireceğiz inşallah. (AK PARTİ sıralarından
alkışlar, CHP sıralarından gürültüler) 
ERKAN
BAŞ (İstanbul) – Bir Gezi AVM işi vardı, o ne oldu?
BAŞKAN
– Arkadaşlar, bir sessiz olalım, sessiz olalım. 
Sayın
Özel, buyurun. 
46.- Manisa Milletvekili Özgür Özel’in, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, şimdi, Sayın Cahit Özkan kendi söylediklerinin
kendi medyası tarafından kendi kitlesine aktarılmasına ve o yankı odasındaki
seslerden öyle bir ezbere bürünmüş ki neredeyse baksan hakikaten inanıyor ve
neredeyse ben de inanacağım söylediklerine. 30 kat üstü yerler, 1/5.000’lik…
RAMAZAN
CAN (Kırıkkale) – Sen inan, inan! 
CAHİT
ÖZKAN (Denizli) – Sizin söylediğinize zaten millet inanmıyor ki! 
BAŞKAN
– Sessiz olalım değerli arkadaşlar, rica ediyorum, lütfen. 
ÖZGÜR
ÖZEL (Manisa) - Belediyelerimizin bütün itirazlarına rağmen Büyükşehir
Belediyesinden geçen 1/5.000’lik planlar ve 30 kat üzeri yerler ve daha altında
da olsa ilçe belediyesinin bütün direnmesini ortadan kaldıran, “Belli bir süre
içinde bu ruhsatı imzalamazsan biz, Çevre ve Şehircilikten veriyoruz.” diye
kanuni düzenlemeyi getiren sizsiniz. Belediyelerimiz bu çok katlılara, bu dikey
yapılaşmaya direnirken siz, Çevre ve Şehircilik Bakanlığıyla -ki buradaki
kusurlulardan birisinden de sufle alıyorsunuz- o kanunu getirdiniz. 
(Mikrofon
otomatik cihaz tarafından kapatıldı) 
BAŞKAN
– Bir dakika daha ilave süre veriyorum, tamamlayın.
ÖZGÜR
ÖZEL (Manisa) - Kendinize güvenseydiniz ve öyle, reisin, helikopterin üstünden
pata pata pata pata seçtiği arsalara, parsel bazında, kat yüksekliğini
Şehircilik Bakanlığından vermeseydiniz İstanbul’un bağrına bu hançerler
saplanmazdı. Siz gelmeden önce İstanbul’da 4 tane çok katlı vardı, bunu 45
rakamına ulaştıran da Genel Başkanınızın ya da atadıklarının yönettiği
dönemlerdir; bu gerçeği örtemezsiniz.
Teşekkür
ediyorum. (CHP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Sayın Özkan, toparlıyoruz artık, değil mi? Toparlayalım, diğer konuşmacıları
davet edelim.
Buyurun
Sayın Özkan.
47.- Denizli Milletvekili Cahit Özkan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, İmar Mevzuatı’mıza göre 1/1.000’lik planların
ilçe belediyeleri tarafından yapıldığı malumdur. 
ÖZGÜR
ÖZEL (Manisa) - Yok, hayır.
CAHİT
ÖZKAN (Denizli) – İlçe belediyeleri istemediği takdirde bunların hayata
geçmeyeceği de bir vakıadır. Onun için…
ÖZGÜR
ÖZEL (Manisa) - Yok. Yapma ya, nasıl… 
CAHİT
ÖZKAN (Denizli) – …Çevre ve Şehircilikle ilgili, TOKİ’yle ilgili planlardan
bahsetmiyoruz.
ÖZGÜR
ÖZEL (Manisa) – Kanun çıkardınız ya! Niye söylemiyorsun? 
GÜLİZAR
BİÇER KARACA (Denizli) – Kanun çıkardınız!
BAŞKAN
– Arkadaşlar, bir saniye… Bir saniye… 
CAHİT
ÖZKAN (Denizli) – Bakınız, bütün İstanbul biliyor.
GÜLİZAR
BİÇER KARACA (Denizli) – Kanun var ya! 
ÖZGÜR
ÖZEL (Manisa) – Niye söylemiyorsun doğrusunu? 
BAŞKAN
– Bir saniye değerli arkadaşlar…
CAHİT
ÖZKAN (Denizli) – Şişli biliyor. 
MUHARREM
ERKEK (Çanakkale) – İstanbul’a ihanet ettiler, ihanet! 
GÜLİZAR
BİÇER KARACA (Denizli) – Doğruyu söyleyecek! 
BAŞKAN
– Değerli arkadaşlar, rica ediyorum…
CAHİT
ÖZKAN (Denizli) – Bakınız, Şişli biliyor. 
ÖZGÜR
ÖZEL (Manisa) - Nasıl? Nasıl? Bak, yüzü burada!
CAHİT
ÖZKAN (Denizli) – Şişli teşkilatında, Şişli’de nelerin olduğunu İstanbul çok
iyi biliyor.
BAŞKAN
– Sayın Özkan, siz bana doğru dönerek konuşun lütfen.
CAHİT
ÖZKAN (Denizli) – O nedenle, kimse “Biz sütten çıkmış ak kaşığız.” gibi
bakmasın. 
ÖZGÜR
ÖZEL (Manisa) – Hepsi eseriniz!
GÜLİZAR
BİÇER KARACA (Denizli) – Hepsi sizin eseriniz! Hepsi sizin!
CAHİT
ÖZKAN (Denizli) – Kulelerin yükseldiği binalar, bugün, İstanbul Büyükşehir
Belediye Başkanının kendi ilçesinde, ilçe belediye başkanlığı döneminde
yükselmiştir.
Teşekkür
ediyorum. 
BAŞKAN
– Peki, teşekkür ediyorum.
ALİ
MAHİR BAŞARIR (Mersin) – Müteahhitleri kim?
BAŞKAN
– Değerli arkadaşlar… 
ÖZGÜR
ÖZEL (Manisa) – Sayın Başkan…
BAŞKAN
– Bir saniye Sayın Özel…
(AK
PARTİ ve CHP sıraları arasında karşılıklı laf atmalar) 
BAŞKAN
- Arkadaşlar, bir saniye lütfen… Değerli arkadaşlar, niçin karşılıklı
konuşuyorsunuz? 
ZEHRA
TAŞKESENLİOĞLU BAN (Erzurum) – Sayın Başkan, haksızca konuşuyorlar, o yüzden.
BAŞKAN
– Sakin olalım, sakin olalım. Sakin olacağız, işin kuralı bu; işin kuralı bu,
sakin olacağız.
Sayın
Özel, siz de toparlayın, bitirelim bu konuyu.
48.- Manisa Milletvekili Özgür Özel’in, AK PARTİ Genel Başkanının
“İstanbul’a ihanet ettik.” ifadesine ilişkin açıklaması
ÖZGÜR
ÖZEL (Manisa) – Sayın Başkan, hepimiz biliyoruz ki Adalet ve Kalkınma Partisi,
ilçe belediyelerimiz onların parsel bazında yaptıkları imar değişikliklerine direndiği
için -onlar yandaşlara parsel bazında yüksek katlar verdikleri için- ve bu
direnci kırmak için bu Meclise kanun getirdiler ve yetkiyi Şehircilik
Bakanlığına aldılar. Bunu da bunu en iyi bilenlerden birinin gözünün içine baka
baka söylüyorum. Bugün, Çevre Bakanınız burada gelip “Biz yanlış yaptık, parsel
bazında düzenlemeden vazgeçeceğiz, ada bazında yapacağız, gabari hesabını da
netleştirip ‘h’ sonsuzu kaldıracağız.” diye öz eleştiri yaparken benim Genel
Başkanım değil sizin Genel Başkanınız “İstanbul’a ihanet ettik.” demiştir.
Teşekkür
ediyorum. (CHP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Sayın Özkan…
LÜTFÜ
TÜRKKAN (Kocaeli) – Sayın Başkan, bu çok doğru bir sistem değil. Meclis
açıldığından beri aynı tuluat biraz fazla geldi. Diğer grupların hukuku
açısından doğru bir şey olmuyor, haberiniz olsun. Doğru değil yani cevap
hakkına saygı duyuyoruz ama bu kadarı da fazla. 
BAŞKAN
– Değerli arkadaşlarım, bakın, diğer Grup Başkan Vekillerimiz de onlar da haklı
olarak sitem ediyorlar. Neden? Yani bu konuşmaları bir yerde, bir iki turdan
sonra da bitirmemiz gerekiyor. Şöyle yapalım…
ÖZGÜR
ÖZEL (Manisa) – Sayın Başkan, biz de icabında 7’de... 
BAŞKAN
– Sayın Özkan, lütfen siz bir cümleyle bitirin, diğer konuşmacıyı davet edeyim.

Buyurun.
CAHİT
ÖZKAN (Denizli) – Bakın, tutanaklara geçmesi için ifade ediyorum. Grubumuzla ve
geçmişte yapılan yasal düzenlemelerle ilgili burada grubumuza yönelik
ithamlarını kabul etmiyoruz ancak Çevre ve Şehircilik Bakanlığından orada
parsel parsel, kim, nerede, hangi inşaata izin vermiş, bunu getirip Genel
Kurulun bilgisiyle de paylaşacağım.
Teşekkür
ederim. 
BAŞKAN
– Teşekkür ederim.
İLYAS
ŞEKER (Kocaeli) – Kaç tanesinde mahkemeye gittiler, söyle bakalım. CHP’li
belediyelerin kaç tanesi mahkemeye gitti? Kaç tanesi mahkemeye gitti?
ÖZGÜR
ÖZEL (Manisa) – Gözümün içine bak ya! Siz yaptınız ya!
İLYAS
ŞEKER (Kocaeli) – Kaç tanesi 1/1.000’likleri onaylamadı? Göster bakayım. Kaç
tane 1/1.000’lik onaylanmadı? Göster, hadi!
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli arkadaşlarım, söz sırası, Kırklareli Milletvekilimiz Sayın Türabi
Kayan’a aittir...
İLYAS
ŞEKER (Kocaeli) – Lafa gelince konuşuyorsun. 
ÖZGÜR
ÖZEL (Manisa) – Yapmadınız mı? Hepsini yaptınız.
BAŞKAN
– Değerli arkadaşlarım, lütfen, biraz soğukkanlı olalım, serinkanlı olalım,
lütfen… 
İLYAS
ŞEKER (Kocaeli) – Kaç tanesini mahkemeye götürdüler?
ÖZGÜR
ÖZEL (Manisa) – Suça ortak etmek için bir de “İki gün sonra, imza atmazsan
nasıl olsa geçecek.” diyorsun, açtığın telefonları biliyoruz.
BAŞKAN
– Şimdi, bir sayın konuşmacıyı davet ettik, onu dinleyelim. Değerli arkadaşlar,
sükûneti temin edelim.
Buyurun
Sayın Kayan. (CHP sıralarından alkışlar)
TÜRABİ
KAYAN (Kırklareli) – Sayın Başkan, değerli milletvekilleri…
ÖZGÜR
ÖZEL (Manisa) – Göz göre göre yalan!
BAŞKAN
– Bir saniye Sayın Kayan, ben bir sükûneti tesis etmeye çalışıyorum. 
Arkadaşlar,
bakın, bir arkadaşınız konuşmaya çıktı, lütfen…
Buyurun
Sayın Kayan. 
TÜRABİ
KAYAN (Devamla) – Teşekkür ederim Sayın Başkan. 
…2018
Yılı Merkezi Yönetim Kesin Hesap Kanunu Teklifi’nin 5’inci maddesi üzerine söz
almış bulunuyorum. Hepinize saygılar sunuyorum.
Borçlanma,
az gelişmiş ülkelerde büyük bir sorundur. Borç ödeme, yatırımlar ve sermaye birikimini
önlemekte, büyümeyi engellemektedir. Yüksek borç, ülkesinin kredisini düşürür,
itibarını azaltır. Dış borçlar, toplumda yüksek vergi beklentisi yaratır.
Toplum, varlık vergisi beklentisine girer. Özel sektör tarafından verimli
yatırımlar yapılamaz. Artan borçlar, Hükûmet üzerinde baskı yaratır, borcun
para basılarak ödenmesine neden olur. Para basarak, yurt dışından yüksek faizli
kredi alarak yatırımcıya teşvik vermek enflasyonu azdırır. Alınan dış borçların
millî gelire oranı her geçen gün artmakta; borç yükü içinden çıkılmaz bir hâl
almaktadır. Ekonominin daralmasıyla vergi toplamakta zorlanıyorsunuz;
yatırımcılara verilen teşviklerle büyümeyi hızlandırmaya çalışıyorsunuz. 
İsraf
devasa bütçe açığı doğurmuştur. 2019 yılı için planlanan bütçe açığı 80 milyar
TL’ydi ancak yılın on ayında bu bütçe açığı 100 milyar TL’yi geçti. Üstelik
2019 yılında Merkez Bankası yedek akçesi, imar barışı gibi tek seferlik
gelirler olmasaydı bütçe açığı yaklaşık 150 milyar TL’yi aşacaktı. 2002
yılında, AKP öncesi Türkiye'nin dış borcu 130 milyar dolar seviyesindeyken 2019
yılında dış borç 450 milyar doları geçti; alınan borçlarla döviz getirecek
üretim yapılmadı; paralar betona gömüldü arkadaşlar. On yedi yılda toplam 70
milyar dolar özelleştirme yaptınız; 2,5 trilyon dolar vergi topladınız.
Yap-işlet-devret modeliyle müşteri garantili yapılan köprü, otoyol, şehir
hastaneleri için hazineden bir kuruş çıkmadığına göre 2,5 trilyon dolarlık
vergi, 320 milyar dolarlık dış borç, 70 milyar dolarlık özelleştirme geliri
nereye gitti? 
Alım
gücü on dört yıl öncesine göre yüzde 7 azaldı. Son on altı yılda sadece Londra
bankerlerine 150 milyar doları faiz olarak ödediniz. Devletin borcu sürekli
büyüyor, vatandaşın cebindeki delikse daha da büyüyor. “Kriz yok.” diyorsunuz
ama damat, her konuşmasında sıkı para politikasından, maliye politikasından
bahsediyor. AKP Hükûmetinin bildiği tek bir politika var, o da vatandaşa kemer
sıkma politikasıdır. İflasların sayısı çığ gibi büyüyor, her geçen gün borç
batağına giren kişi sayısı artıyor, işsizler ordusuna yenileri ekleniyor.
Ortada hepimizin olan bir borç var değerli arkadaşlar. 
Sayın
milletvekilleri, Recep Tayyip Erdoğan her fırsatta “Borç yiğidin kamçısıdır.”
diyor. İşte, bu ülkede doğan her bebek yabancılara 33 bin TL borçlu bir yiğit
olarak doğuyor! Üretemiyorsak nasıl ödeyeceğiz bu borçları? İşte, can alıcı
nokta burası çünkü bu borçlar da borçla ödenecek. İktidar harıl harıl borç
arıyor, bulamayınca vatandaşın sırtına biniyor; vergiler artırılıyor, Varlık
Fonları kuruluyor, varlık vergisi geliyor değerli arkadaşlar, Gelirler Genel
Müdürlüğü kuruluyor ama yine işin içinden çıkamıyorsunuz. Yabancı yatırımcı
ülkeye gelmiyor, yerli yatırımcı yurt dışına kaçıyor çünkü adalet yok, hukuk
yok, özgürlükler yok ve her şeyden önemlisi, bağımsız yargı yok. 
Sonuç
olarak, on yedi yıllık iktidarınızda borçlu olan sizlersiniz; maaşı cebine
girmeden vergisini kestiğiniz çalışana, emeğini sömürdüğünüz işçilere, üç
kuruşa muhtaç ettiğiniz emekliye, üretmekten nefret ettirdiğiniz çiftçiye,
eğitimi yazboz tahtasına çevirerek gelecekleriyle oynadığınız gençlere, göçük
altlarında, tren raylarında kaybettiğimiz hayatlara, her gün katledilen
kadınlara, talan ettiğiniz doğaya borçlusunuz. 
Bugün
bütün itirazlarımıza rağmen bütçeyi bu Meclisten geçireceksiniz fakat emin olun
ki, bu millet bu bütçeyi size helal etmeyecektir. İşsizlik Sigortası Fonu’nu
yediniz, 15 Temmuz şehitlerinin fonunu yediniz, emekli ikramiyelerine göz
diktiniz, kara günler için saklanan yedek akçeyi de yediniz; demek ki sayenizde
Türkiye, en karanlık günleri yaşıyor. Daha söyleyeyim mi? Ecevit’in
bıraktıklarını yediniz, sizden önceki iktidarların yaptıklarını yediniz, yüksek
faizle aldığınız dış borçları yediniz, 82 milyon vatandaşın birikimlerini
yediniz, Tank Palet Fabrikasını yediniz, hâlâ doymadınız.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kayan.
TÜRABİ
KAYAN (Devamla) - Şimdi de Kanal İstanbul’la Türkiye’yi yemeye
hazırlanıyorsunuz. Ameliniz kurusun diyorum, doymaz bir ameliniz var. (CHP
sıralarından alkışlar) Bu amel, yandaşlarınıza hep para kazandıracak, cebini
dolduracak fakat bu ülkenin başına bela getirecektir. Enver Paşa’nın yaptığını
aynen yapıyorsunuz. Karadeniz’de 2 tane gemi sayesinde Osmanlı’yı Birinci Dünya
Savaşı’na soktu, Osmanlı’yı batırdı. Siz de Karadeniz’e Kanal İstanbul’u
açmakla Türkiye’yi batırmak istiyorsunuz. Belki farkındasınız, belki değilsiniz
değerli arkadaşlar ama Amerika size bunu yaptırıyor. Niye mi? Çünkü Montrö
Boğazlar Sözleşmesi nedeniyle boğazlardan geçemiyor. Sizi büyük bir avutma
içinde, bu kanal sayesinde ona da kavuşacak diyorum. Türkiye’yi batıracaksınız,
bizden uyarması diyorum, hepinize saygılar sunuyorum. (CHP sıralarından
“Bravo!” sesleri, alkışlar) 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun.
CAHİT
ÖZKAN (Denizli) – Hatibin daha evvel cevap verdiğimiz konulardaki ithamlarını
kabul etmiyor, reddediyoruz.
BAŞKAN
– Peki, Teşekkür ederim.
Soru-cevap
işlemine geçiyorum.
Sayın
Şimşek…
BAKİ
ŞİMŞEK (Mersin) – Teşekkür ediyorum Sayın Başkanım.
Sayın
Bakanım, tabii, gönlümüz kamudaki sözleşmeli personellerin tamamının kadroya
geçmesini istiyor ama özellikle belediyelerde çalışan yaklaşık 18 bin personel
her yıl belediye meclisi kararıyla sözleşmeleri yenilenmediği takdirde
işlerinden çıkartılacak. 31 Aralığa kadar eğer Türkiye Büyük Millet Meclisi
yeni bir düzenleme yapmazsa belediyelerde çalışan 18 bin personel, belediye
başkanının ya da belediye meclisinin alacağı tek bir kararla kapının önüne
konulabilecek. Bununla ilgili Bakanlığın… Artık önümüzde çok uzun bir zaman
kalmadı, günlerdir konuşuyoruz ama maalesef bir mesafe alamadık. Sağlıkta,
Millî Eğitimde, diğer kurumlarda çalışanlar, herhangi bir yüz kızartıcı suç
olmadıktan sonra görevlerine devam edebiliyorlar ama belediyedekilerin mecburen
her yıl meclis kararıyla sürelerinin uzatılması gerekiyor. Yani 2013 yılında bu
hak verilmiş, 2013 yılından bu tarafa belediyelere alınan hiçbir sözleşmeli
personelin kadro hakkı yok. Bunun bir defalığına torba yasaya konulacak ilave
bir maddeyle çözülmesini istiyorlar.
Teşekkür
ediyorum.
BAŞKAN
– Sayın Tutdere…
ABDURRAHMAN
TUTDERE (Adıyaman) – Talebim ve sorularım Sayın Adalet Bakanına.
Adıyaman’ımızın
en büyük ilçelerinden bir tanesi olan Besni’deki adliye binamız fiziki yapısı
nedeniyle talepleri karşılamaktan uzaktır. Bina fiziki yapısıyla orada çalışan
adliye çalışanları başta olmak üzere, halkımız için bir çilehaneye dönmüştür.
Sayın Bakan, Besni’ye adliye binası yapacaktınız, bugüne kadar yapmadınız.
Besnililer sizden adliye binası bekliyor.
Ayrıca,
yine 17 bin nüfuslu Çelikhan ilçemizde adliye bulunmamaktadır. Yol koşulları
nedeniyle Çelikhan’da yaşayan halkımız adliye hizmetlerine ulaşmakta büyük
sıkıntı yaşamaktadırlar. Çelikhan’a da adliye yapmayı düşünüyor musunuz?
Teşekkür
ediyorum.
BAŞKAN
– Sayın Bulut...
BURHANETTİN
BULUT (Adana) – Adana’nın Yüreğir ilçesinde beş yıl önce yapımına başlanan,
2016 yılında hizmete gireceği belirtilen yeni adliye binası, aradan geçen
süreye rağmen hâlâ bitirilememiştir. Adliye binasının yüzde 95’i tamamlanmış
ancak kalan kısımlar için çalışma durdurulmuştur. Yüklenici firmanın ekonomik
darboğaza girdiği, ihaleye yönelik tasfiye sürecinin başlatıldığı
söylenmektedir. 
Sayın
Adalet Bakanına sormak istiyorum: 2014 yılında temeli atılan, 2016 yılında
hizmete açılacağı söylenen yeni adliye binasındaki gecikme neden kaynaklıdır?
Adliye ne zaman açılacaktır? Binanın gecikmesinden kaynaklı maliyet ne
olmuştur? Bu zarar kim tarafından karşılanacaktır?
Teşekkür
ediyorum.
BAŞKAN
– Sayın Taşcıer...
GAMZE
TAŞCIER (Ankara) – Teşekkür ederim.
Sayın
Bakan, kadına yönelik şiddet ve kadın cinayetlerinin önlenmesi konusunda
yapılan her türlü doğru işe destek oluyoruz. Bu amaçla yayınladığınız genelge
olumlu bir adım ancak kadın derneklerinin, örgütlerinin bazı ciddi endişeleri
var ve sürece dâhil edilmediklerini açıkladılar. Bu ve benzer başka bir
çalışmada onların fikirlerini alarak, endişelerini duyarak bir çalışma yapmayı
düşünüyor musunuz? 
Yine,
kadına yönelik şiddet ve kadın cinayetleri davalarında indirim uygulanmamasıyla
ilgili bir yasa teklifi verdim, Komisyonda bekliyor. Siz de bu konuda çeşitli
açıklamalar yapıyorsunuz. Kadına şiddet ve kadın cinayetleri konusunda iyi hâl
ve tahrik indirimi uygulanmaması adına bir çalışma yapıyor musunuz? Bugün de
Güneş Karaçuban ve Fatma Şengül davalarında indirim uygulandı. İstanbul
Sözleşmesi’ne aykırı bir şekilde, sözde namus gerekçesiyle indirim kararı veren
hâkim ve savcıların uluslararası sözleşmeyi tanımaz tavrı hakkında ne
düşünüyorsunuz?
BAŞKAN
– Sayın Karasu...
ULAŞ
KARASU (Sivas) – Teşekkür ediyorum Sayın Başkan. 
“Şunu
bilin ki en küçük suçu ve günahı olmayan ben, bu yapılan hukuksuzluğa isyan ve
bu karanlığa bir nebze ışık olabilmek için hayatıma son veriyorum. Hukuksuzluk
sürecine, hukuk adına saygı gösterilmez. Bu şekilde giderseniz ne yönetecek bir
ordu ne yaşayacak bir ülke ve cumhuriyet bulamayacaksınız.”
Bu
satırları hatırlıyor musunuz? Bu satırların sahibi hemşehrim Yarbay Ali Tatar’ı
aramızdan ayrılışının 10’uncu yıl dönümünde saygıyla anıyorum. 
Sorumu
soruyorum: Millî Eğitim Bakanlığı bünyesinde illerde görev yapan 500 müfettiş
Ankara’ya çekilerek Bakanlık müfettişi yapılmış. Söz konusu uygulamaya açılan
dava Danıştay tarafından haklı bulunmuş ve yürütmeyi durdurma kararı
verilmiştir. Ancak, Danıştayın verdiği aksi yöndeki karara rağmen, Millî Eğitim
Bakanlığı tarafından atama ve görevlendirme işlemleri hukuksuz biçimde devam
etmektedir. Bu bağlamda soruyorum: Millî Eğitim Bakanlığının…
(Mikrofon
otomatik cihaz tarafından kapatıldı) 
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan. 
Sorum
Adalet Bakanımıza olacak: Sayın Bakanım, 1 Ocak 2019’dan itibaren tebligat
çıkarmaya yetkili mercilerin aralarında kamu kurumlarının, noterlerin,
avukatların, bilirkişilerin de bulunduğu gerçek ve tüzel kişilere tebligatların
elektronik ortamda gönderilmesini zorunlu hâle getiren uygulamaya geçildi.
Zorunluluk dışında kalan gerçek ve tüzel kişilerin ise elektronik tebligatı
talepleri hâlinde kullanmaları öngörüldü. Tebligatların elektronik ortamdan
anlık iletilmesinin sağlanmasıyla da yargılanmaların kısa sürede tamamlanması
amaçlandı. Uygulama kapsamında bugüne kadar kaç tebligat elektronik ortamda
iletildi? Fiziki tebligat yerine elektronik tebligat yapılması sayesinde ne
kadar tasarruf sağlandı? 
Teşekkür
ederim. 
BAŞKAN
– Sayın Komisyon…
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) - Sayın Başkanım, soruları
cevaplamak üzere sözü Sayın Bakanıma bırakıyorum. 
BAŞKAN
– Buyurun Sayın Bakan. 
ADALET
BAKANI ABDULHAMİT GÜL – Sayın Başkan, değerli milletvekilleri; Sayın Şimşek’in
belediye çalışanlarına yönelik bu talebinin Çalışma Bakanımızdan -teknik- son
bilgisini alacağım. Ancak, az önce de söylediğim gibi, özellikle ideolojik ya
da farklı sebeplerle de olsa belediye çalışanlarının bir şekilde sözleşmelerine
de son verilmemesi ya da bu anlamda güvencesiyle ilgili her türlü çalışmayı
Hükûmetimiz de gündemine elbette alacaktır. Ancak, bu konuda yasal düzenleme ya
da son durumla ilgili doğru bilgilendirmek adına ben, yazılı ya da bilgi
geldiğinde sizlere arz edeceğim. 
Sayın
Tutdere’yi göremedim ama böyle hitap edeyim: Ben Besni’de de söyledim,
adliyeyle ilgili oradaki hemşehrilerimize de söz verdim çünkü Besni’nin
ihtiyacı olan bir konuydu. Yer tespitiyle ilgili geciken bir durum. Ancak,
proje çalışmaları tamamlandı ve yatırım programına alınarak önümüzdeki yıl
ihalesini yapmayı planlıyoruz. Besnili hemşehrilerimize de bu vesileyle buradan
selam söylüyorum. 
Sayın
Bulut, Adana Adliyesiyle ilgili, adliyemizin inşat çalışmaları esasen yüzde
90’ın üzerinde tamamlandı. Ancak, müteahhit firmanın yapmış olduğu birtakım
gecikmeler sebebiyle işi sürdüremez hâle gelince tasfiye ve yeni işverene, yeni
müteahhit firmaya verilmesiyle ilgili süreç devam etmektedir. Adana Adliyesi de
Türkiye'nin en güzel adliyelerinden biri olacaktır ve inşallah çok daha fazla
gecikmeksizin… Bakanlık olarak da yakından takip ettiğimiz bir çalışma
alanıdır. Adliyemiz, bu gecikmeyi de telafi edecek şekilde -en güzeliyle
inşallah- Adana’nın hizmetine sunulacaktır. 
BURHANETTİN
BULUT (Adana) – Tarih verebiliyor musunuz? 
ADALET
BAKANI ABDULHAMİT GÜL – İnşallah önümüzdeki yıl içerisinde tamamlanacak. 
BURHANETTİN
BULUT (Adana) – İnşallah. 
ADALET
BAKANI ABDULHAMİT GÜL – Sayın Taşcıer, genelgeyle ilgili olumlu yöndeki
değerlendirmeniz değerli çünkü bu konuda çabalar… Kadına yönelik şiddet sadece
bir genelgeyle sona erdirilecek bir konu da değil ancak özellikle bu konularda
bir farkındalık oluşturma anlamında, eğer bir cana şiddeti bile engelleyecekse
bunun için Anayasa bile değer, öyle düşünüyoruz. 
Kadın
dernekleriyle ilgili de tabii, Aile Bakanlığının yapacağı genelgeler var,
İçişleri Bakanlığının kendi alanları… Bu, savcılıklarla ilgili soruşturma
aşamasına yönelik olduğu için kanunun yargısal soruşturma yönüyle alakalı bir
durum. Dolayısıyla, bu konuda elbette onların tüm eleştiri, önerilerini de
alıyoruz ancak genelgedeki bazı ifadelerin yanlış anlaşıldığını görüyoruz;
yalnız, onları da çok dikkatle takip ediyoruz. Son tahlilde, bu genelge bir
statik değildir, dogma değildir; her türlü öneriye, kamunun önerilerine, sivil
toplumun önerilerine açıktır, önemli olan netice almaktır. Ama dediğim gibi,
yargıya gelen konularla ilgili bu konu. Esasen asıl olan, şiddete hiçbir
şekilde maruz kalmamak üzere esas sorunları temelinden çözmektir. 
İyi
hâlle ilgili… Gerçekten büyük bir, elim bir cinayet oluyor; böyle infial olan
bir hadisede yani duruşmadaki tavırdan dolayı iyi hâl indiriminin yapılmasını
ben bir hukukçu olarak asla anlayamıyorum. Böyle bir yaklaşımın, duruşmadaki
hâl, tavır değil yani o kadının canına kastediyorsun, kadını öldürmüşsün,
duruşmada iyi hâlli olarak… Bir de daha iyi hâlli olarak gelmeyeceksin oraya.
Bunu asla kabul edemiyoruz. Dolayısıyla bu konuda uygulamadan kaynaklı,
Yargıtayın da iyi hâl indirimiyle ilgili “Neden iyi hâl indirimi yaptınız?”
şeklinde bozduğu kararlar da var. Bu konuda da -hem uygulamada hem farkındalık
hem yasal düzenleme anlamında da- akademisyenlerle yaptığımız, uygulayıcılarla
yaptığımız bir çalışmamız da var. Bu konuda da Parlamentonun yine takdiri
olduğunda bu hususlarla ilgili bizim de önerilerimizi elbette sunacağız. 
Elektronik
tebligatla ilgili Sayın Taşkın’ın sorusunun cevabı: 1 Ocak 2019 tarihinden
itibaren adliyelerin tebligatları elektronik tebligat yoluyla yapılıyor. 
(Mikrofon
otomatik cihaz tarafından kapatıldı) 
ADALET
BAKANI ABDULHAMİT GÜL – Müsaadeniz olur mu Başkanım, cümlemi tamamlayayım. 
BAŞKAN
– Tamamlayın.
Buyurun.

ADALET
BAKANI ABDULHAMİT GÜL – Adliyelerdeki tebligatlar, avukat, noter, bilirkişi ve
taraflara elektronik tebligatla yapılıyor. Cep telefonuna mesaj geliyor,
mesajdan beş gün sonra tebligat yapılmış oluyor ve böylece yurt dışında da
çarşı pazarda da olsa vatandaş kendisiyle ilgili hukuki süreç hakkında bilgi
sahibi oluyor. Bir: Doğru tebligat yapılıyor; tarafa tebligat; usulsüz tebligat
engellenmiş oluyor. İki: Tebligat eksikliğinden dolayı davaların uzaması da
engelleniyor. Böylece, 14 milyondan fazla tebligat yapıldı ve 175 milyonun
üzerinde tasarruf yapıldı. Vatandaşlarımız için ihtiyari, buradan da bu
vesileyle ifade etmek isterim, tebligatı elektronik olarak almak isteyen her
vatandaşımız PTT aracılığıyla tıpkı TC kimlik numarası gibi, tebligat adresi
alabilecek ve bu konuda hakkında açılan tüm dava tebligatlarının kendisine
gelmesi sağlanacak. Ayrıca, çevreci bir uygulama. Adliyedeki bu uygulama
sebebiyle 8 binin üzerinde ağaç kesilmekten kurtulmuştur. Bu uygulamalarımızı
da artırarak sürdüreceğiz.
Saygıyla
Genel Kurulu selamlıyorum. (AK PARTİ sıralarından alkışlar) 
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan, oylamadan sonra söz istiyorum.
BAŞKAN
– 5’inci maddeyi oylarınıza sunuyorum: Kabul edenler... Kabul etmeyenler…
5’inci madde kabul edilmiştir.
Sayın
Özel, bir talebiniz mi oldu?
ÖZGÜR
ÖZEL (Manisa) – Evet efendim. 
BAŞKAN
– Buyurun.
IV.- AÇIKLAMALAR (Devam)
49.- Manisa Milletvekili Özgür Özel’in, Soma maden işçilerine verilen
sözlerin yerine getirilmesi ve Soma’nın köylerinde gerçekleştirilen
kamulaştırma işlemlerindeki ayrımcılığın önlenmesi gerektiğine ilişkin
açıklaması
ÖZGÜR
ÖZEL (Manisa) – Sayın Başkan, bir hatırlatma yapmak boynumuzun borcu. Bunu hem
bütün Manisa Milletvekilleri adına hem Meclis adına yapmamız lazım. 
Soma’da
yaşanan maden faciasından sonra 2.800 madenci işsiz kalmış ve tazminatlarını
alamamıştı. Uzun süre dile getirildi. Daha sonra bütün grupları gezdiler ve
kendileri Bakanla da görüşerek bazı sözler aldılar. Bu sözlerden birincisi,
yılın ilk üç ayında Eynez’deki işçilerin tazminatlarının ödenecek olmasıydı.
Onu hep beraber takip etmemiz lazım. 
Ama
ikincisi, Atabacası, Işıklar ve Uyar Madencilikle ilgili bir torba yasaya bir
madde ilave edileceğinin sözü verilmişti. Şimdi bütçe bitiyor, ardından bir
torba yasa var. “O çok önemli, bu çok önemli.” diye iktidar partisi işte 12
maddelik bir torba yasa getiriyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın, bir dakika daha veriyorum.
ÖZGÜR
ÖZEL (Manisa) – Hatta teamüllere aykırı olarak, bütçe görüşülürken Plan ve
Bütçe Komisyonunu çalıştırdılar bu torba için ama yine işçilere bu söz verilen
maddeyi eklemediler. Cumartesi günü Meclis çalışacak. Mademki Meclis, gündemine
hâkimdir, güçlü Meclistir, bunun cumartesi günü yapılmasını son derece
önemsiyoruz. 
Yine
madencilerle ilgili iki cümle -bir beklenti var- Sayın Başkanım, müsaadenizle.
Son on beş yıldır Soma’nın Kozluören köyünde 25 kişinin arazileri
kamulaştırıldı. Burada bir söz var, bir gelenek var, bir uygulama var; bu
durumlarda o kişilerden 1 kişi kamuya alınıyor. Komşu Deniş köyünden 15 kişi,
Tekeli Işıklar’dan 7 kişi, Eynez’den 5, Dereköy’den 6, Sultaniye’den 2, Bozarmut’tan
2 kişi kamuya alınmışken Kozluören’den 1 kişi bile alınmamış. “Ayrımcılığa
uğruyoruz.” diyorlar. Bunu da üstlerine…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bir cümle, tamamlamama izin verin efendim, eksik kalmasın. 
BAŞKAN
– Şimdi size bir cümlelik izin verirsem Sayın Erkan Akçay’a karşı saygısızlık yapmış olurum çünkü Erkan Bey…
ERKAN
AKÇAY (Manisa) – Estağfurullah, ben alınmam Sayın Başkanım, önemli bir konu. 
ÖZGÜR
ÖZEL (Manisa) – Erkan Bey “Hayır.” demez efendim buna.
İSMET
YILMAZ (Sivas) – Biz de “Hayır.” demiyoruz. 
BAŞKAN
– Özgür Bey, kayıtlara girer, sizin sesiniz de gür, isterseniz ifade edin. 
ÖZGÜR
ÖZEL (Manisa) – Sayın Başkan, Erkan Bey de girsin istiyor çünkü hepimiz adına
söylüyorum, onu da kayda geçireyim. Eğer uygun görürseniz bir cümle… Bir
dakikanın yarısını bile kullanmam. 
BAŞKAN
– Peki, buyurun, tekrarı olmamak kaydıyla. 
ÖZGÜR
ÖZEL (Manisa) – Ve Kozluören’deki köylüler diyorlar ki: “Bu sıkıntımız, neden
bizden kimse alınmıyor? Bu ayrımcılık son bulsun.” Onu dile getirelim. 
Biz
Erkan Bey’le Soma Komisyonunda birlikte çalıştık, bu işçilerin haklarının
verilmesi konusunda da birlikte gayret gösteriyoruz. Tüm Meclise de, özellikle
Adalet ve Kalkınma Partisi Grubuna Soma’nın bu beklentisini hatırlatıyorum. 
BAŞKAN
– Değerli milletvekilleri, 2 maddemiz kaldı. Kısa bir ara verelim, ondan sonra
o 2 maddeyi de bitirelim. 
Birleşime
on dakika ara veriyorum. 
Kapanma Saati: 22.01
DÖRDÜNCÜ OTURUM
Açılma Saati: 22.15
BAŞKAN: Başkan Vekili Levent GÖK
KÂTİP ÜYELER: Burcu KÖKSAL (Afyonkarahisar) Rümeysa KADAK (İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 38’inci Birleşiminin
Dördüncü Oturumunu açıyorum. 
2018
Yılı Merkezi Yönetim Kesin Hesap Kanunu Teklifi’nin görüşmelerine kaldığımız
yerden devam edeceğiz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN -
Komisyon yerinde.
Değerli
milletvekilleri, 6’ncı madde üzerinde kalmıştık, okutuyorum:

Yürürlük
MADDE 6- (1) Bu Kanun yayımı tarihinde yürürlüğe girer. 

BAŞKAN
– 6’ncı madde üzerinde ilk söz İYİ PARTİ Grubu adına Aydın Milletvekilimiz
Sayın Aydın Adnan Sezgin’e aittir.
Buyurun.
(İYİ PARTİ sıralarından alkışlar) 
Süreniz
on dakikadır.
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, değerli
milletvekilleri; son günlerde Doğu Akdeniz’de ülkemiz açısından çok ciddi
gelişmeler yaşanmaktadır. İktidar bir doğruyu çok gecikmeli olarak yapmıştır.
Gecikmeleri ve vahim hataları kısmen telafi edebilecek şekilde Libya’yla Deniz
Yetki Alanlarının Sınırlandırılması Mutabakat Muhtırası’nı imzalamıştır. Bazı
aksaklıklarına rağmen bu mutabakat muhtırasını İYİ PARTİ olarak destekledik ve
arkasında duruyoruz. İktidar bir de büyük bir yanlışın içine girmiştir. Libya’yla
yeni bir Güvenlik ve Askeri İş Birliği Mutabakat Muhtırası imzalamıştır. Bunun
taşıdığı önemli riskleri Dışişleri Komisyonu başta olmak üzere farklı
zeminlerde ve bu kürsüden çok açıkça dile getirdik. Libya’yla imzalanan
Güvenlik ve Askeri İş Birliği Mutabakat Muhtırası’na ilişkin endişelerimizi
muhtıraya ilişkin kanun teklifi Genel Kurul gündemine geldiğinde daha ayrıntılı
tarzda işleyeceğiz.
İktidar
Doğu Akdeniz’den bölge ülkeleriyle ilişkilerimize, Suriye’den AB’yle
münasebetlerimize, uluslararası kuruluşlardaki tutumumuzdan transatlantik
bağlarımıza kadar çok ciddi yalpalamalar ve hatalar yapmıştır, savrulmuştur.
Bugün
özellikle Güney Kıbrıs Rum Yönetimi’nin Avrupa Birliğine üyeliğinin ardından
yapılan önemli bir hataya değinmek istiyorum. Bunu da AB Başkanlığı bütçesi
görüşmeleri sırasında yaptığım konuşmanın bir devamı olarak addediyorum. Biz
AB’yle ilişkilerin geliştirilmesine karşı değiliz, tam aksine. Ama AB’yle
münasebetlerimizde iktidar en az AB’nin yaptığı kadar hata ve samimiyetsizlik
içine girmiştir ve bu hataların bir kısmı da Kıbrıs’la bağlantılıdır. 
Bu
meyanda AB’nin Türkiye-Libya Deniz Yetki Alanlarının Sınırlandırılmasına
İlişkin Mutabakat Muhtırası’na karşı tavrını da kuvvetle kınadığımı
belirtiyorum. Bu tavır hem çelişkili hem de yanlıştır. Ama maalesef GKRY’nin
AB’ye üyeliğinin ardından zamanın Bakanlar Kurulu kararlarıyla verilen ödünler
AB’nin Kıbrıs sorununa daha fazla metalder edilmesine neden olmuştur. 
Bilindiği
üzere Türkiye ile AB arasında bir gümrük birliği rejimi vardır. Mayıs 2014
tarihinde 17 ülkenin AB’ye üye olmasıyla birlikte gümrük birliğinin yeni
katılan ülkelere de teşmil edilmesine yönelik olarak imzalanan ek protokolün
hayata geçirilmesi için Hükûmet Güney Kıbrıs Rum Yönetimi dışındaki 9 ülkeyi
kapsayan ve Kıbrıslı Rumları bu uygulamanın dışında bırakan bir Bakanlar Kurulu
kararı yayınlamıştır. Bunda sorun yok. Ama daha sonra Rumların Avrupa Birliği
nezdinde yaptığı baskılara boyun eğen iktidar 2004 yılının Ekim ayında Resmî
Gazete’de yayınlanan 7895 sayılı Bakanlar Kurulu Kararı’nı almıştır. Bu kararın
başlığı “Türkiye İle Avrupa Topluluğu Arasında Oluşturulan Gümrük Birliğinin
Uygulanmasına İlişkin Esaslar Hakkında Kararda Değişiklik Yapılmasına Dair
Karar”dır. Bu karar metninde Avrupa topluluğuna üye ülkeler listesinde GKRY
25’inci sırada “Kıbrıs” adıyla gümrük birliği kararına dâhil edilmiştir, bunun
altını çiziyorum. Bilahare, gümrük birliğinin uygulanmasına ilişkin idari
düzenlemeler 2006 tarihli ve 10895 sayılı Bakanlar Kurulu kararıyla daha da
ayrıntılandırılmıştır. Böylece limanlarımızın GKRY’nin gemi ve uçaklarına
açılmasına hukuki zemin yaratılmış ve Türk kamuoyu dâhil tüm taraflar yanılgıya
sevk edilmiştir. Söz konusu Bakanlar Kurulu kararlarında Rumların önünü açan
bazı kelime oyunlarıyla ödün verilmiş, bu ödün de kamuoyundan gizlenmeye
çalışılmıştır. GKRY’nin Kıbrıs Adası’nın tek ve meşru temsilcisi olarak
tanınması sonucunu ima eden böyle kararlar alınmıştır ama bu defa kararın
Türkiye tarafından uygulanmaması nedeniyle 8 müzakere faslı AB Konseyi tarafından
askıya alınmıştır. GKRY de tek taraflı olarak Aralık 2006 tarihinde 6 faslın
daha müzakereye açılmasını veto edeceğini beyan etmiştir. Böylece 14 müzakere
faslımız gümrük birliğinin gereği olan malların serbest dolaşımını
engellediğimiz iddiasıyla, liman ve havalimanlarımızı GKRY’ye açmamamız
nedeniyle bloke edilmekte ve hiçbir faslımız kapanmamaktadır. Bugün AB’yle
ilişkilerimizde GKRY’nin müzakere sürecimizde yarattığı engellerin siyasi
veballerinden biri de yukarıda bahsettiğim nedenlerle AKP iktidarının yanlış
politikalarının, yanlış okumalarının ve verdiği kozların bir sonucudur.
GKRY’nin gemi ve uçaklarına limanlarımızın açılmaması elbette doğrudur.
KKTC’nin ve Kıbrıs Türklerinin meşru, haklı çıkarlarını korumak asli bir
görevimizdir. Ancak, AK PARTİ iktidarı tarafından alınan Bakanlar Kurulu
kararları yanlıştır ve bu hâlleriyle süreçlerin tıkanmasına neden olmuştur.
GKRY’nin Kıbrıs Adası’nın yegâne temsilcisi olarak tanınması sonucunu
yaratabilen ve kırmızı çizgimizin aşındırılmasına neden olan bu Bakanlar Kurulu
kararları, Kuzey Kıbrıs Türk Cumhuriyeti’ne uygulanan izolasyonlar
kaldırılmadan hangi gerekçelere istinaden alınmıştır? İktidarın bunu kamuoyuna
açıklaması gerekir.
Değerli
arkadaşlar, uluslararası ilişkilerimizde uzun süredir millî menfaatlerimize
aykırı, hayalperest ve birtakım ideolojik heveslere hizmet eden bir anlayış
egemendir. Niye dış ilişkilerimizde hatalar yapıyoruz? Zira iktidarın bir dış
politikası yoktur. Uluslararası ilişkilerimiz savrulmaktadır, millî
menfaatlerimiz açısından akıl ve sağduyudan, geleneksel dış politika
değerlerimizden uzaklaşılmıştır. Bu, iktidarın benimsemiş olduğu yanlış
zihniyetten kaynaklanmaktadır. İhvan odaklı yaklaşımlar rotamızı bozmakta,
ulusal çıkarlarımızı zedelemekte, itibarımızı aşındırmaktadır. Rövanşist
anlayışlar, bazı değerlerin evrensel niteliğine karşı sürdürülen “Benim
medeniyetim, senin medeniyetin.” kavgaları, İhvancı enternasyonalizm
eğilimleri, Türkiye’yi hiçbir şekilde güvenilmemesi gereken totaliter ülkeler
coğrafyasına doğru, her açıdan içi boş Avrasya hayallerine sürüklemektedir.
Aslında ekonomik çıkarlarımız da bundan zarar görmektedir. 
Avrupa
Birliği, hâlâ egemen, mütehakkim güç veya öyle olmaya çalışan ülkelere karşı en
sağlam partnerdir. Bugün Avrupa’da görülen popülist, İslamofobik, Türkofobik
eğilimler ilişkileri kültüralist paradigmalara hapsetmemelidir. 
Evet,
Türkiye-AB ilişkilerini olumluya çevirmek için AB çevrelerine de çok büyük
sorumluluk düşmektedir. Avrupa popülist ve sığ korku siyasetini aşabilmelidir.
Mamafih, belli bir süre sonra bunu aşabilmesi ihtimali hâlâ mevcuttur. 2019
Mayısında yapılan Avrupa Parlamentosu seçimleri, daha sonra ulusal düzeyde
gerçekleşen bazı seçimler bu yöndeki olumlu işaretlerdir. İstese Türkiye kendi
menfaatlerine de uygun olarak Avrupa Birliğinin normalleşmesine katkıda
bulunabilir. Türkiye’nin AB’ye üyelik hedefine stratejik çıkarlar, ülkemizin
konumu ve tarihsel istidadı perspektifinden yaklaşmak gerekmektedir. 
Avrupa
Birliğinin kendi bünyesinde yaşadığı sorunları hafiflettikten sonra ilişkilerde
yeniden olumlu bir ivme yakalanması mümkün olabilecektir.
(Mikrofon
otomatik cihaz tarafından kapatıldı) 
BAŞKAN
– Tamamlayalım, buyurun. 
AYDIN
ADNAN SEZGİN (Devamla) – Teşekkür ederim Sayın Başkan.
Bu
arada yapmamız gereken, tam üyelik müzakereleri ilerlemese de demokrasiyi
yeniden inşa etmek, reformlara ve mevzuat uyumuna her alanda daha ileri ve
hızlı bir küresel rekabet gücü anlayışıyla geri dönmektir. 
Avrupa’yı
bir basit al-ver, transaksiyonel ilişki alanı ve iç siyaset malzemesi olarak görmekten
ziyade AB’yle ilişkilerde sahici ve samimi bir irade ortaya koyabilmeliyiz.
Kaldı ki ülkemizin AB standartlarına ulaşması AB’ye üyeliğimiz kadar önemlidir.
Bunu gerçekleştirebildiğimiz takdirde, Türkiye aynı zamanda evrensel değerleri
benimsemiş demokratik bir hukuk devleti olarak hem Avrupa’da hem de İslam
dünyasında bir model, dünyanın en çalkantılı bölgelerinde bir istikrar unsuru
olacaktır. 
(Mikrofon
otomatik cihaz tarafından kapatıldı) 
AYDIN
ADNAN SEZGİN (Devamla) – Tamam, bağlıyorum, otuz saniye…
BAŞKAN
– Kusura bakmayın Sayın Sezgin. 
AYDIN
ADNAN SEZGİN (Devamla) – Selamlamayacak mıyım? 
BAŞKAN
– Ben bir dakika verdim, lütfen. 
AYDIN
ADNAN SEZGİN (Devamla) – Teşekkür ederim. (İYİ PARTİ sıralarından alkışlar)
BAŞKAN
– Bugün böyle olacağını başından beri ifade ettik ve aynı uygulamayı sürdürdük.
Bu, bugüne mahsus bir durum, diğer günlerde bunlara bakarız. 
Değerli
milletvekilleri, söz sırası Milliyetçi Hareket Partisi Grubu adına İzmir
Milletvekili Sayın Tamer Osmanağaoğlu’na aittir. (MHP sıralarından alkışlar)
Süreniz
on dakika Sayın Osmanağaoğlu. 
MHP
GRUBU ADINA TAMER OSMANAĞAOĞLU (İzmir) - Sayın Başkan, değerli milletvekilleri;
2018 Yılı Kesin Hesap Kanunu Teklifi’nin 6’ncı maddesi üzerine Milliyetçi
Hareket Partisi Grubum adına söz almış bulunmaktayım. Bu vesileyle muhterem
heyetinizi selamlıyor, yüce Türk milletine saygılarımı iletiyorum. 
Türk
milleti, Asya steplerinden binlerce yıl önce başlattığı destansı yolculuğunu
kurduğu cihanşümul devletlerle taçlandırmış büyük bir millettir. Bu necip
millet, musibetleri ferasetiyle defetmeyi bilmiş, varlığıyla mazlum ahalinin de
varlığının teminatı olmuştur. Türk milletinin hürriyet sevdası Sivas
Kongresi’nde Büyük Atatürk’ün “Ya istiklal, ya ölüm!” diye haykırışında
kendisini bulmuştur. Millî Mücadele karargâhında demir dağları eriten o kutlu
ses bir asır sonra, üyesi olmaktan gurur duyduğumuz bu Gazi Meclisimizin çatısı
altında yankılanmış, liderimiz Sayın Devlet Bahçeli’nin “Öleceksek adam gibi
ölelim.” çağrısında hayat bulmuştur. 
Sayın
Başkan, değerli milletvekilleri; asırlar öncesinde yakılan hürriyet meşalesi
aynı zamanda bugün de heyecanla yanmakta, Gazi Mustafa Kemal Atatürk’ün
taşıdığı bağımsızlık ruhu ilk günkü canlılığını yaşamaktadır. İlelebet payidar
kalacağına iman ettiğimiz devletimiz bugün de hakkına uzanan müstevli ellere
gereken cevabı vermekte, hainlere haddini bildirmektedir. Ne mutlu ki Fırat
Kalkanı, Zeytin Dalı ve Barış Pınarı Harekâtı’yla kan emici teröristlerin başı
ezilmekte, Doğu Akdeniz’de Türk milletinin hakkını gasbetmeye çalışan, barışa
hasım insanlık düşmanlarının oyunu bozulmaktadır. Kabul etmek gerekir ki,
milletçe Türkiye'nin hedefe koyduğu stratejilere ve politikalara şahitlik
ederken Türk dış politikasının da Türkiye merkezli stratejilerden
beslenmesinin, millî çıkarları öne alan bir tavır sergilemesinin, teröristlere
kaçacak delik aratan, kirli ittifakların oyununu bozan sonuçlara ulaşılmada
etkisi de büyüktür. 
Sayın
Başkan, değerli milletvekilleri; Türkiye'nin ve Kıbrıs Türklüğünün hakkının
gasbedilmeye çalışıldığı bir süreçten geçtiğimiz ortadadır. Özellikle Doğu
Akdeniz’de yaşanan gelişmelerin, Türk milletini ve devletini yok saymaya
yönelik girişimlerin sonucu olduğu da muhakkaktır. Bu sebeple, Türkiye ile
Kuzey Kıbrıs Türk Cumhuriyeti arasında imzalanan Deniz Sınırlarının
Belirlenmesine Dair Mutabakat’ın ardından Türkiye ile Libya arasında da aynı
mutabakat muhtırası imzalanması da büyük önem arz etmektedir. İnanıyor ve
biliyorum ki, imzalanan ve hayata geçirilen mutabakat muhtıraları kadar önem
arz eden diğer bir husus da Dışişleri Komisyonunda kabul edilen Türkiye ile
Libya Arasında Güvenlik ve Askerî İş Birliği Mutabakat Muhtırasının
Onaylanmasına İlişkin Kanun Teklifi’nin yüce Meclisimizde kabul edilecek
olmasıdır. Milliyetçi Hareket Partisi söz konusu adımı olumlu ve gerekli
görmektedir. Geçtiğimiz günlerde Kuzey Kıbrıs Türk Cumhuriyeti ile Türkiye
Cumhuriyeti arasında varılan mutabakatla, Kuzey Kıbrıs’ın Geçitkale
Havalimanı’nın İHA ve SİHA’larımızın kullanımına açılmasının, gaspçıların
hayallerini kâbusa çevirdiği de bir muhakkaktır. Atılan bu adımlar bütün
dünyaya göstermiştir ki, Türkiye ne Akdeniz’den ne Kıbrıs’tan ne de tarihin
kendisine verdiği haklardan asla taviz vermeyecektir. (MHP ve AK PARTİ
sıralarından alkışlar) Bundan sonra da Türkiye, hem kendi haklarını hem Kuzey
Kıbrıs Türk Cumhuriyeti’nin haklarını hem de hakları gasbedilmeye çalışılan
Akdeniz’e kıyıdaş ülkelerin haklarını korumaya artan bir kararlılıkla devam
edecektir. Bu kararlılığın karşısında ellerindeki tüm imkânları âdeta silah
gibi kullanan şer ittifakının adımları da gözden kaçmamaktadır. Bölge
ülkelerinde istikrarsız bir siyasi sistem oluşturma çabasına giren ve
sosyopolitik buhran yaratmaya çalışan ABD ile Fransa ve Almanya’nın başını
çektiği kimlik krizi yaşayan AB, coğrafyamızda yaşanan kargaşayı körüklemekte
âdeta birbirleriyle yarış içine girmektedir. Emperyalist bozguncuların,
kırılgan siyasi yapılara sahip ülkelerdeki riskleri kendi çıkarları için
kullanmaya çalışarak iç siyasete müdahaleye yeltenmesi tehdidin boyutunu artıran
farklı gelişmelerdir. 
Diğer
yandan, ABD Temsilciler Meclisi, aşağılık kompleksiyle hareket eden bir grup
lobicinin yalanlarına bel bağlayarak soykırım yalanına ortak olmuş ve bu
minvaldeki bir tasarıyı kabul ederek hukuken, ahlaken hiçbir dayanağı olmayan
bir kararla Türkiye’yi tehdit etme hadsizliğine düşmüştür. Yine, ABD Dış
İlişkiler Komitesi, kahraman Mehmetçik’imizin destansı mücadeleler sergileyerek
gerçekleştirdiği Barış Pınarı Harekâtı’nı ve Türkiye’nin S-400 satın almasını
gerekçe göstererek ülkemize bazı yaptırımlar uygulanmasını öngören tasarıyı 9
Aralık 2019 tarihinde onaylamış, ABD Senatosu da 17 Aralık 2019 tarihinde bu
tasarıyı kabul etmiştir. Yaşanan bu gelişmelerin aksine, ABD’nin 1987’den bu
yana Güney Kıbrıs Yönetimi’ne uyguladığı silah ambargosunu manidar bir
zamanlamayla kaldırma kararı alması da akıllara soru işareti getirmiştir. 
Bununla
birlikte, ABD’nin Atina Büyükelçisi de boş durmamış, Türkiye’nin Doğu
Akdeniz’deki varlığından ve attığı adımlardan duyduğu rahatsızlığı dile getirmiştir.
Avrupa Birliği ve AB’ye üye 27 ülkenin devlet ve hükûmet başkanları ortak bir
açıklama yapmış ve Türkiye ile Libya Ulusal Mutabakat Hükûmeti arasında
imzalanan mutabakat metnini tanımadıklarını deklare etmişlerdir. Sokakları
ateşe teslim eden, acziyet içerisinde kıvranırken bile Türk düşmanlığından
medet uman Fransa’nın erken öten horozu Macron’un haddini aşan açıklamaları da
kara kaplı defterde yerini almıştır. Son yıllarda kırmızı bültenle aranan
teröristlerin uğrak adresi hâline gelen Avrupa Parlamentosu da Türkiye’nin
Suriye politikasını eleştirerek kaybedenler koalisyonunda yerini almıştır. 
Ne
var ki Milliyetçi Hareket Partisinin kararlı duruşu, yüce Türk milletinin
aklıyla ortaya çıkan Cumhur İttifakı ve milletimizin tasdikiyle hayata geçen
Cumhurbaşkanlığı hükûmet sistemi tüm bu tehditlere karşı âdeta kalkan
oluşturmuştur. Bugün, Türkiye’yi hedef alan kan emici emperyalizmin ve onların
figüranlığına soyunan içimizdeki parazitlerin Cumhurbaşkanlığı hükûmet
sistemine aynı sözlerle, aynı gerekçelerle ve aynı hedef çerçevesinde
saldırması, şer odaklarının ülkemiz karşısında nasıl da ustaca
birleşebildiklerini net olarak bize göstermektedir. Siyasi istikrarı, hızlı ve
yerinde kararlar alınmasını, devlet mekanizmasının en etkili şekilde
kullanılmasını sağlayan bir sistem olan Cumhurbaşkanlığı hükûmet sisteminin ve
bunun mimarı olan Cumhur İttifakı’nın hedef alınması şaşırılacak bir durum
değildir. Cumhurbaşkanlığı hükûmet sistemine geçilmesiyle birlikte siyasi,
ekonomik, askerî ve sosyal baskısını artıran sözde medeni dünyanın geçmişi
şaibeli, bugünü kanlı, geleceği ise karanlık oyun kurucuları, millet aklıyla
vücut bulan Cumhur İttifakı’na ve Cumhurbaşkanlığı hükûmet sisteminin çelikten
duvarlarına çarparak hain emellerine ulaşamayacaktır. Türk milleti, tüm bu
saldırılara rağmen sürdürülen mücadelenin amacına ve haklılığına sonuna kadar
inanmaktadır. Karadeniz kıyılarından Afganistan dağlarına, Suriye’den Doğu
Akdeniz’e kadar sürdürülen mücadelenin sonuna kadar yanındadır. Çünkü Türk
milleti, külli iradenin sahibi tarafından bu toprakların sahibi ve vârisi
kılınmıştır. Çünkü Türk milleti, beklenen şafağın kutlu habercisidir. Çünkü
Türk milleti, karanlığı yaracak hilalin son habercisidir. 
Değerli
milletvekilleri, sözlerime son verirken mavi vatanımız Akdeniz’in bizim için
sadece bir deniz olmadığını haykıran cennetmekân Osman Yüksel Serdengeçti’nin
şu mısralarını sizinle paylaşmak istiyorum.
(Mikrofon
otomatik cihaz tarafından kapatıldı) 
BAŞKAN
– Tamamlayın.
TAMER
OSMANAĞAOĞLU (Devamla) – Teşekkür ederim. 
Akdeniz
Hilalindir; Salibin değil!.. / Ey! Emperyalist, muhteris Avrupa!... / Bu
hakikatin önünde eğil!.. / Biz asırlarca burada gezenlerdeniz! / Batılı değil,
hakkı sezenlerdeniz… / Müsterih ol bizim deniz Akdeniz. / Sen bizdensin, biz…
Sendeniz.”
Bu
duygu ve düşüncelerle 2020 yılı bütçemizin yüce Türk milleti ve devletimiz için
hayırlar getirmesini temenni ediyor, yüce heyetinizi saygıyla selamlıyorum.
(MHP ve AK PARTİ sıralarından alkışlar) 
Teşekkür
ederim. 
BAŞKAN
– Söz sırası, Halkların Demokratik Partisi Grubu adına Mardin Milletvekilimiz
Sayın Pero Dundar’a aittir. (HDP sıralarından alkışlar) 
Süreniz
on dakika.
HDP
GRUBU ADINA PERO DUNDAR (Mardin) – Sayın Başkan, değerli milletvekilleri; 2020
Yılı Merkezi Bütçe Kanun Teklifi’nin 6’ncı maddesi üzerine grubum adına söz
almış bulunmaktayım. 
Konuşmama
başlamadan önce, özellikle Maraş katliamında, cezaevinde yaşamını yitirenleri
ve bugün, ölüm yıl dönümü olan Taybet anayı bir kez daha saygıyla anıyor ve bu
katliamı yapanları nefretle kınadığımı belirtmek istiyorum. Özellikle bu
“Hayata Dönüş Operasyonu” adı verilen operasyonun öyle tanınmadığını herkes
biliyor. Yaşamdan koparılmak istenen, ölüme gönderme operasyonu olduğunu bir
kez daha belirtmek istiyorum buradan.
Değerli
milletvekilleri, cezaevlerinde işlenen bu insanlık suçu vicdanlarda hâlâ
sıcaklığını korurken, bu katliamın emrini verenler, bu suça ortak olanlar,
yöneticiler, bırakın ceza almayı bu dönemin iktidarı tarafında
ödüllendirilmişlerdir. F tipi cezaevlerinin mimarlarından olan ve “Hayata Dönüş
Operasyonu” adını veren, özellikle, o dönemde görevli bulunan Ali Suat
Ertosun’a 2004 yılında AKP Hükûmeti kararıyla Devlet Üstün Hizmet Madalyası
verilmiştir. Şaşırdık mı? Tabii ki hayır. 
Bizler,
insanlığa karşı işlenen katliamların faillerinin yargılanmadığını, bu faillere
beraat verilerek de âdeta minnet borçlarının ödendiğini JİTEM davalarından
biliyoruz. En son, 13 Aralıkta görülen ve beraatla sonuçlanan Ankara JİTEM
davası bunun en somut örneğidir. İktidara geldiğinde faili meçhul cinayetleri aydınlatacağının
sözünü veren Hükûmet, bu sözünü, faillere beraat kararı vererek nasıl yerine
getirdiğini göstermiştir. Nitekim “yüzleşme davaları” diye başladıkları
Kızıltepe, Cizre, Lice ve daha nice davaların zaman aşımına uğrayarak
düşürülmesi de bu Hükûmetin sözüne ne kadar sadık olduğunu bir kez daha
göstermiştir(!) 
Yakınları
faili meçhul cinayetine kurban giden binlerce aile gibi ben de babasını bu
cinayetlerde kaybeden biriyim. Babam, amcam ve bir akrabamız evin önünde
vurulmuştur ve yine, bu failler elini kolunu sallayarak toplum içerisinde
yaşamını devam ettirdiği sürece demokrasi ve hukuk katliamının son
bulmayacağını belirtmek istiyorum. Özellikle, bu katillerin, “Hizbullah yasası”
adıyla seçim sürecinde çoğu serbest bırakılarak şu anda dışarıda, kendi
evlerinde yaşamını sürdürdüğünü belirtmek istiyorum.
Sayın
milletvekilleri, burada, başta “Hayata Dönüş” adı verilerek gerçekleştirilen
“yaşama kastetme” operasyonlarında katledilen 30 tutsak olmak üzere, faili
belli cinayetlere kurban gidenleri saygı ve minnetle anıyorum. İşlenen bu
katliamların faillerinin yargılanıp hak ettikleri cezalara çaptırılması için
adalet arayışımızdan ve hukuk mücadelemizden asla vazgeçmeyeceğimizin sözünü
burada bir kez daha belirtmek istiyoruz. 
Cezaevlerinde
tek tip kıyafet uygulamalarına dönük baskılar, çıplak arama, kelepçeli muayene,
kitap engeli, mektuplar, sansür uygulanması, cezaevi yönetimi tarafından siyasi
tutukluluğa dönük keyfî cezai yaptırımlar, darp ve işkencelere her gün bir
yenisi eklenmektedir. Buna, özellikle kıyafet yasağının da dâhil olduğunu
belirtmek istiyorum. Hâkî renkli, mavi, lacivert renkli kıyafetler cezaevlerine
alınmıyor arkadaşlar; bunun nedenini Sayın Adalet Bakanı biliyor mu bilmiyorum,
onu belirtmek istiyorum: Mavi ve lacivert renk gardiyanların giydiği
kıyafetlerin rengi olduğu belirtilerek yasaklanmıştır; hâkî renk askerî renk
olduğu için yasaklanmıştır. Bununla yetinmeyince bir de kapüşonlu montlar
yasaklanmıştır, bunun nedeni de sorulduğunda “Belki gece firar ederler, o
kapüşonu kafalarına geçirirler, kimse bulamaz.” diye... Böyle bir mantıkla da
kıyafetler cezaevine alınmıyor. 
Nitekim,
cezaevinde çocuklarıyla birlikte kalmak zorunda olan annelerin, ATK raporlarına
rağmen cezaevlerinde tutulan ve burada yaşamını yitirmeye mahkûm edilen hasta
tutsakların maruz kaldığı uygulamalar, bu politikaların devam ettiğinin en açık
göstergesidir. Yirmi beş yıldır cezaevinde olan ve kanserin tüm vücuduna
yayılmasına rağmen hâlâ tutsaklığı devam eden, sağlık hizmetlerinden gerekli
şekilde faydalanmasına müsaade edilmeyen Fatma Özbay, bu uygulamalara maruz
kalan hasta tutsaklardan birisidir. Bir de buna ek olarak, onun ablası da yirmi
yedi yıldır cezaevinde; ablası Şakran’da, kendisi Erzurum Cezaevindedir. Şu
anda tek talebi, ablasının bulunduğu cezaevine sevkinin yapılmasıdır; bunun
reddedilmesinin nedenini de Adalet Bakanına burada sormak istiyorum. Diyorlar
ki: “Disiplin cezası var, onun için sevkini yapamayız.” Acaba cezaevinde nasıl
bir disiplin cezası var, onu da burada belki Adalet Bakanı yanıtlar, biz de
aydınlanmış oluruz.
Özellikle,
Emine Aslan Aydoğan ise yaşamını yitirmeye mahkûm edilen hasta tutsakların
sonuncusudur. Aynı zamanda, cenazesinin Viranşehir’de defnedilmesine dahi izin
verilmeyen, Kızıltepe’de taziyeevine izin verilmeyen bir kayyum anlayışıyla da
karşı karşıya olduğumuzu belirtmek istiyorum. 
Değerli
milletvekilleri, bugün, kendisinden olmayana her türlü zulmü reva gören bir
politikayla ayakta durmaya çalışan iktidar, sadece yaşayana yönelik değil,
yaşamını yitirene dönük de aynı ihlallere imza atmıştır. Gömülme hakkı en
kutsal hakken insanlar cenazelerini yıkamadan gömmek zorunda kalmıştır.
Cenazeye imam gelmesine dahi müsaade edilmeyen bir insanlık suçu işlenmiştir.
Mezarlıklar kolluk güçlerine hedef olmuştur. Bir yandan hasta tutsaklar
cezaevlerinde ölüme mahkûm edilirken diğer yandan hırsızlık, cinayet ve benzeri
suçlardan yargılananlar ise özel aflarla serbest bırakılmaktadır. 
Ben,
bir kez daha buradan yetkililere seslenmek istiyorum: Bir an önce bu yanlış
politikalarınızdan vazgeçin. Cezaevlerinde yaşamını yitiren her hasta tutsağın
vebali boynunuzadır. Hasta tutsaklar arasında hiçbir ayrım gözetmeksizin
onların sesine ses verin; aksi takdirde de insanlık, bu suçu işleyenlere, bu
suça ortak olanlara en ağır hesabı soracaktır. 
Değerli
milletvekilleri, cezaevlerinde siyasi tutsaklara dönük yaşatılan bu
uygulamalar, Hükûmetin toplum üzerindeki baskı ve şiddet politikalarının aynası
görevini görmektedir. Bu anlamda ülke yarı açık cezaevine dönüşmüştür. “İtaat
et, rahat et.” mantığıyla hareket eden iktidar, kendisine oy vermeyen,
muhalefet eden başta Kürt siyasetçiler, gazeteciler, kadın mücadelesi veren
aktivistler olmak üzere herkesi terörist ilan etmiştir. Aziz Oruç, siyasi
iktidara muhalif olduğu için kapatılan Dicle Haber Ajansının ve sitesine
defalarca erişim engeli konulan Mezopotamya Haber Ajansının muhabiridir,
gerçekleri yazdığı için yargılanan ve bu yüzden ülkesini terk etmek zorunda
kalan yüzlerce özgür basın çalışanından sadece biridir ancak bugün tutuklanan
Aziz Oruç, iktidar yanlısı havuz medyası tarafından “Terörist yakalandı”
manşetleriyle de hedef alınmıştır. Aziz Oruç gazetecidir ve derhâl serbest
bırakılmalıdır. 
Âdeta
muhalif bütün sesleri susturmaya yemin etmiş gibi politika yürüten iktidarın en
büyük korkularından biri de özellikle erkek egemen zihniyetine karşı politik
mücadele veren kadınlar ve kadın dernekleri olmuştur. Kadına yönelik şiddet
artarak devam ederken, iktidar bunun önlemini almak yerine, çıkarılan OHAL
KHK’leriyle, kadın mücadelesi veren derneklerin kapılarına kilit vurmuştur, bu
alanda çalışma yürüten kadın aktivistleri terörist ilan etmiştir. Kadın
ölümlerinin, çocuk istismarlarının önüne geçebilmek için sunulan kanun
teklifleri bu Mecliste çoğunluğu elinde bulunduranlar tarafından reddedilmiştir.

Değerli
milletvekilleri, erkek egemen sistemin tezahürü olan siyasi iktidar, kadın
düşmanı politikalarına HDP’li belediyelere atanan kayyumlar eliyle devam
etmektedir. Her defasında “Bizim, Kürt kardeşlerimizle bir sorunumuz yoktur.”
diyen bu iktidar Kürt halkının iradesini tanımayarak, belediyelere kayyum
atayarak, seçilmişleri rehin alarak demokrasi katliamı işlemiştir. Özellikle de
Machiavelli -duyanlar vardır- “İktidar olmak için tüm yolları kullanmak
mübahtır.” diyor; bu iktidar da aynısı yapıyor. Belki bunu, nasıl bir yöntem
kullandığını bilmeyenler araştırıp öğrenebilirler; belki bir sonuç alınabilir. 
Halk
iradesine, eş başkanlığa, eşit temsiliyete tahammül edemedikleri için, seçimle
alamadıklarını kayyum atayıp gasbederek Kürt düşmanı, kadın düşmanı
politikalarındaki ısrarlarını gözler önüne sermişlerdir. Nitekim, 2016 yılında
atanan kayyumların, kadına yönelik şiddetle mücadele merkezlerini,
sığınmaevlerini kapatarak, gizlilik kararı olan dosyaları teşhir ederek
kadınların can güvenliğini tehlikeye atması da bu politikanın temsiliyeti
olarak görülmektedir. 31 Mart yerel seçimleri sonrasındaki kayyum atama
gerekçeleri ise kadın düşmanı politikalara devam edileceğini tescil etmiştir. 
Bakın,
ellerinde somut tek bir delil olmamasından kaynaklı, eş başkanlık gerekçe
gösterilerek belediyelerimize kayyum atanmıştır. Dünyada eşi benzeri görülmemiş
“eş başkanlık” ve “eşit temsiliyet” uygulamaları suç olarak yargılama
dosyalarında yer almıştır. Eş başkanlarımızın seçim çalışmaları, yerel
yönetimlerden sorumlu Eş Genel Başkan Yardımcımız ve bağlı komisyonlarla
yaptıkları görüşmeler suç unsuru yapılmıştır. 
Değerli
milletvekilleri, belediye eş başkanlarımız gizli tanık ifadeleriyle gözaltına
alınıp tutuklanmıştır. Aynı gerekçeyle tutuklanan Kızıltepe Belediye Eş
Başkanımız Nilüfer Elik’in dosyasına 5 gizli tanık ifadesi konulmuştur. 2009
yılından beri âdeta bir meslek olarak icra edilen gizli tanık ifadesi,
akıllara, sevgili Vedat Türkali’nin Yalancı Tanıklar Kahvesi kitabını
getiriyor. Aranızda mutlaka kitabı okuyanlar vardır, okumayanlara bu kitabı
mutlaka okumalarını özellikle öneririm. Rivayet odur ki, kitabın adının olduğu
bu kahve, tarihin bir döneminde gerçekten var olan bir kahvedir. Kahve, adliye
binasının tam karşısındadır. Bu kahveye, şahit arayan insanlar gelir ve
kendilerine yalancı…
(Mikrofon
otomatik cihaz tarafından kapatıldı) 
PERO
DUNDAR (Devamla) – Bir dakika alabilir miyim Başkan?
BAŞKAN
- Tamamlayın, buyurun.
PERO
DUNDAR (Devamla) – Tamam.
Bir
kez daha belirtmek istiyorum: Özellikle de binlerce insanın hayatına mal olan
bu gizli tanıklarla özgürlüğünden mahrum edilen binlerce tutsak var şu anda
cezaevinde. 
Kürtçe
eğitim veren kurumları kapatarak, Kürt sanatçıların konserlerine engel olarak,
anıtları yıkarak Kürt halkının diline, kültürüne ve toplumsal belleğine bir
saldırı mekanizması gibi çalışan kayyumların ve uygulamalarının en somut
yaşandığı illerden biri seçim bölgem olan Mardin’dir. 31 Mart seçimleri
sonrasında seçilen Mardin Belediye Eş Başkanlarımızın ilk işi Belediyeye
müfettiş çağırmak olmuştur. Bunu özellikle de benden önce konuşan arkadaşlar
dile getirdikleri için tekrar etmeyeceğim.
Bugün
Mecliste bütçe görüşmeleri devam ederken dışarıda yine kadınlar katledilmekte,
çocuklar istismara maruz kalmakta, yoksullar 2 kat daha fazla yoksulluk
çekmekte ve yine Kürtler, Kürt siyasetçileri rehin alınmaktadır. Bu anlamda,
günlerdir üzerinde konuşulan bu bütçenin halkın refah ve huzur içinde
yaşamasına dönük bir bütçe olmadığını çok net görmekteyiz. İktidar tarafından
hazırlanan bu bütçenin halkla ve halkın gerçekliğiyle hiçbir ilgisi
bulunmadığını bir kez daha belirtmek istiyorum. Bu bütçenin kadınların,
gençlerin, çocukların geleceğiyle hiçbir ilgisinin olmadığını belirtmek
istiyorum. 
Grubumuz
adına bu bütçeyi de reddediyoruz. (HDP sıralarından alkışlar)
BAŞKAN
– Söz sırası, Cumhuriyet Halk Partisi Grubu adına Tunceli Milletvekilimiz Sayın
Polat Şaroğlu’na aittir. (CHP sıralarından alkışlar)
Süreniz
on dakika Sayın Şaroğlu. 
CHP
GRUBU ADINA POLAT ŞAROĞLU (Tunceli) – Sayın Başkanım, değerli milletvekilleri;
yüce Meclisi saygıyla selamlıyorum.
Öncelikle,
Maraş katliamında yaşamını yitiren canları saygıyla anıyorum. Aradan geçen
bunca zamana rağmen bu katliam aydınlatılmamış ve gerçek failler yargı önüne
çıkarılmamıştır. Bu bağlamda, geçtiğimiz günlerde Meclis Genel Kurulunda sıkça
tartışılan nefret temelli saldırıların üzerinde biraz durmak istiyorum çünkü bu
tür saldırılar ilk olmadığı gibi son da olmayacak gibi görünüyor. Ülkemizde
kişilerin kendilerinden farklı gördükleri kesimlere karşı geliştirdikleri
ötekileştirme, ne yazık ki bazı kanaat önderlerinin nefret söylemiyle cesaret
bularak nefret suçlarına dönüşmektedir. Örneğin son olarak ülke genelinde
çeşitli illerde yaşanan olaylarda Alevi yurttaşların evinin işaretlenmesi ve
duvar yazıları gibi saldırılar bunun en bariz örneğidir. Söz konusu illerde
yaşanan bu olaylara ilişkin yapılan resmî açıklamalar ise olayın ideolojik
boyutunun olmadığı ve çocuklar tarafından yapıldığı gibi hiçbir somut delile
dayanmayan açıklamalardır. Bu konuda Hükûmetin takındığı tutumu, kullandığı
ayrıştırıcı dili ve Alevi toplumunun taleplerini yok sayan politikalarını göz
ardı edemeyiz. Bu yüzden, bu tür saldırılar münferit değil, aksine
sistematiktir. İlkesi “İncinsen de incitme.” olan bir düşüncenin temsilcileri olan
Aleviler, bugün, barışı en çok hak eden insanlar olmasına rağmen, ne yazık ki
inançları ve değerlerinden ötürü hâlâ baskı görmektedir. Alevilere yönelik
gerçekleştirilen menfur saldırılar bunu bir kez daha göstermektedir. 
Değerli
milletvekilleri, Aleviler de diğer yurttaşlar gibi vergisini vermekte,
vatandaşlık görevini yerine getirmektedir fakat Anayasa’nın eşitlik ilkesine ve
taraf olduğumuz uluslararası anlaşmalara aykırı olmasına rağmen cemevlerine
yasal statü tanınmamaktadır. Buna karşın, Diyanete ayrılan bütçe birçok kurumu
geride bırakmakta ve bu bütçenin önemli kısmı da çeşitli dernek ve vakıflara
aktarılmaktadır. Örneğin, Diyanetin dernek, vakıf gibi kurum ve kuruluşlara
sekiz ayda 21 milyon TL harcama yaptığı ve bu kuruluşlara, önümüzdeki üç yıl,
toplamda 125 milyon TL aktarılacağı da öngörülmektedir. Bu rakamların 2016,
2017, 2018 yıllarında da 300 milyon lirayı aştığı bilinmektedir. 
Değerli
milletvekilleri, ülkemizin içinde bulunduğu derin ekonomik kriz yaşamın her
alanında kendini göstermektedir. Ürkütücü boyutlara varan işsizlik ve peş peşe
gelen zamlar halkın yaşamını sürdürmesini engellemekte ve borç batağındaki
çaresiz vatandaşlar intihara sürüklenmektedir. (CHP sıralarından alkışlar)
Elektriğe, suya, gıdaya, tütün ürünlerine ve doğal gaza yapılan peş peşe zamlar
ile sarayın israf ve gösterişe dayalı lüks harcamaları yoksul bir kesime fatura
edilmektedir. Özellikle kış aylarında vatandaşlar nasıl ısınacaklarını kara
kara düşünürken, Enerji Bakanı, döviz kurundaki değişim oranları dikkate alındığında
doğal gazın olması gerekenden yüzde 59 daha ucuz olduğunu ileri sürerek
vatandaşın aklıyla alay etmektedir. Bakanlığın açıkladığı rakamlara göre 2019
yılının ilk dokuz ayında 3 milyon 360 yurttaş hakkında elektrik borcunu
ödemediği gerekçesiyle işlemler yapılmıştır; 710 bin kişi ise doğal gaz borcunu
ödeyememiştir. Memur ve emekliye maaş zammı yüzde 4’ü geçmez iken son birkaç ay
içerisinde sadece elektriğe ve doğal gaza yapılan zamlar toplamda yüzde 30’u
bulmuştur. Küçük ve orta ölçekli pek çok işletmenin de iflas ettiği bu süreçte
uluslararası firmalar yatırımlarını Türkiye’den çekmektedir. 
İstihdamda
yaşanan ciddi kayıplar ve ekonomideki küçülmeyle sefalet endeksi artmış, halk
yoksullaştırılmıştır. Hâlbuki, uzmanlar ciddi bir ekonomik gerileme
yaşanacağını, özellikle seçim öncesi açıklanan “müjde paketleri”nin ekonomiye
er ya da geç olumsuz yansıyacağını belirtmişlerdir.
Vatandaşın
harcadığı her kuruşun en az dörtte 1’i vergiye gitmekte, ülkenin vergi yükü dar
ve sabit gelirlilere çektirilmektedir ancak bu bütçe teklifinde işçiye, memura,
asgari ücretliye, emekliye, kadına, engelliye, EYT’liye, atamayı bekleyen gıda,
ziraat, su ürünleri mühendislerine, eğitim ve bilim emekçilerine yer
verilmemektedir. 
4
kişilik bir ailenin insanca yaşayabilmesi için gerekli en düşük harcama tutarı
aylık 7 bin liraya dayanmış iken Hükûmet, kaşıkla verip kepçeyle almaktadır. 
Değerli
milletvekilleri, ülkedeki işsiz sayısı son bir yılda 820 bin artmıştır.
İşsizlik oranı yüzde 14’le son on beş yılın en yüksek rakamına ulaşmıştır.
Türkiye İstatistik Kurumu verilerine göre işsiz sayısı 4 milyon 600 bine
yükselmiştir. İş gücü istatistiklerinde en çarpıcı rakam ise genç işsiz
sayısındaki artıştır; genç nüfustaki işsizlik oranı 4,5 puanlık artışla yüzde
26’lara ulaşmıştır. 
Döviz
kurlarındaki sert çıkış ve borçlanma maliyetlerinin artışı ekonominin farklı
alanlarına enflasyon, işsizlik ve yoksulluk olarak yansımaktadır. Yeni Ekonomi
Programı’nda işsizlik oranı 12,9 olarak güncellenmesine rağmen, uzmanlara göre
bu hedefe ulaşmak neredeyse imkânsız durumdadır. Aynı şekilde, DİSK’in
araştırma servisi raporunda sigortalı işçi sayısında yaşanan düşüşe dikkat
çekilirken, özellikle kadın işsizliğindeki artışın da altı çizilmektedir. 
Ülkemizde
yükseköğretim mezunu işsiz sayısı 1 milyon 250 bine ulaşmıştır. Bu durum
karşısında çözüm üretmek yerine, işsizlikteki artışın sebebini, istihdam
alanları yaratamadığınıza değil de iş gücüne katılım oranının yükselmiş
olmasına bağlıyorsunuz. Aslında, bir anlamda kendinizi açık ediyorsunuz çünkü
bu tablonun sorumlusu sizlersiniz. (CHP sıralarından alkışlar) Gerçek olan şu
ki, tek adam rejimi krizi daha da derinleştirmiştir.
Değerli
milletvekilleri, Türkiye yönetilemiyor, Türkiye savruluyor. Konu, doğamızı,
suyumuzu ve yaşam alanlarımızı ilgilendiren kurumlar olunca, buna dair de
birkaç cümle söylemek isterim. Hükûmetin ekonomide yarattığı ağır tahribat,
çevre politikalarında da benzer sonuçlar doğurmaktadır. 
Bugüne
değin yapılan baraj, HES, maden ocakları ve bacalarından zehir çıkan termik
santraller ülkemizin ekolojik dengesi üzerinde büyük bir tahribata yol
açmıştır. Bununla birlikte, yapılması planlanan yeni projelerin de doğal yaşam
alanları için bir tehdit oluşturduğu aşikârdır.
Bir
taraftan bunları korumak ve geliştirmekle mükellef kurumlara dev bütçeler
ayırıyorken, diğer taraftan insanlığın ortak mirası olan on iki bin yıllık
Dipsiz Göl’ü kurutuyor, dünyanın en eski yerleşim yerlerinden olan Hasankeyf’i
baraj suları altında bırakıyorsunuz. Kaz Dağları’nda ağaçlara, Munzur
Vadisi’nde dağ keçilerine yaşam hakkı tanımıyorsunuz.
Tüm
bu ekolojik yıkıma karşı tüm canlıların yaşam hakkını savunmayı anayasal bir
görev biliyor ve Munzur özgür aksın istiyoruz.
Değerli
milletvekilleri, 2020 yılı bütçesinin kamu yatırım ve hizmetleri konusunda
ilimiz açısından da karamsar olduğumuzu belirtmek isterim. Daha önce de dile
getirdiğim üzere, Pertek köprüsünün yapılması bölge insanı açısından hayati bir
öneme sahip olup, zaruri bir ihtiyaç hâline gelmiştir. (CHP sıralarından
alkışlar) Bu konuya ilişkin vermiş olduğum soru önergesine gelen yanıtta “Keban
Barajı üzerine yapılması talep edilen Pertek köprüsü 2019 yılı yatırım projesi
kapsamında yer alarak, etüt, fizibilite ve proje çalışmalarının tamamlanmasını
müteakip yatırım programına alınmasıyla birlikte bütçe imkânlarına bağlı olarak
yapım ihalesi yapılabilecektir.” denilmiştir. Önümüzdeki süreçte bu konunun
takipçisi olacağımı da belirtmek isterim.
Bununla
birlikte, Akdeniz ve Güneydoğu Anadolu Bölgesi’ni Doğu Karadeniz’e bağlayan
Tunceli-Pülümür-Erzincan bağlantılı yol projesi bir an önce hayata
geçirilmelidir ancak bu projede henüz bir çivi dahi çakılmamıştır. Komşu
illerle kıyaslandığında, Hükûmet tarafından ilimize yapılan yatırımların ne
kadar zayıf olduğu anlaşılacaktır. 
AK
PARTİ hükûmetlerinin uyguladığı yanlış politikalar sonucu tarım çökme noktasına
gelmiştir. Çiftçi sayısı azalmış, borç ve ithalat artmıştır. Tarımdaki gübre,
tohum, mazot ve elektrik gibi girdi fiyatlarının yükselmesi çiftçiyi üretimden
çekmiştir ve çoğu arazi atıl durumda beklemektedir. Ekonomisi büyük ölçüde
tarım ve hayvancılığa dayanan ilimizdeki üreticiler de bu durumdan nasibini
almıştır. Aynı zamanda, devlet hibe ve teşvikleri ile Avrupa Birliğince
tarımsal kalkınmayı destekleyen hibe programlarından da yararlanamamaktadır.
Öte
yandan, 1990'lı yıllardaki çatışma ortamından en fazla etkilenen kentlerden
biri olan ilimizde, uzun yıllar devam eden terör sorunu ve uygulanan güvenlik
politikalarının yarattığı tahribatın etkisi şimdilerde giderilmektedir. Bu
süreçte yaşanan köy boşaltmaları ve zorunlu göçün toplum üzerindeki olumsuz
etkileri bilinmekte olup şimdilerde köye dönüş yapmayı planlayan bölge halkı,
su, elektrik, altyapı gibi sorunlarla karşılaşmaktadır. Bunlara dönük teşvik
sağlayacak yasal düzenlemelere ihtiyaç vardır.
Değerli
milletvekilleri, sözlerimi tamamlarken Cumhuriyet Halk Partisi Grubu olarak
bütçeye karşı olduğumuzu ve Hükûmet temsilcilerinin görüşlerinin aksine, bu
bütçenin halkın çıkarına değil, halkın sırtına yüklenen bir bütçe olduğunu
ifade eder, Genel Kurulu saygıyla selamlarım. (CHP sıralarından alkışlar) 
BAŞKAN
– Söz sırası, Adalet ve Kalkınma Partisi Grubu adına Malatya Milletvekilimiz
Sayın Hakan Kahtalı’ya aittir. (AK PARTİ sıralarından alkışlar) 
Süreniz
on dakika.
AK
PARTİ GRUBU ADINA HAKAN KAHTALI (Malatya) – Sayın Başkan, değerli
milletvekilleri; 2018 yılı Merkezi Yönetim Kesin Hesap Kanunu Teklifi’nin 6’ncı
maddesi üzerinde grubumuz adına söz almış bulunmaktayım. Genel Kurulu saygıyla
selamlıyorum. 
Öncelikle,
bütçe görüşmeleri esnasında katkı sunan Plan ve Bütçe Komisyonu üyelerimize,
bürokratlarımıza, milletvekillerimize, Bakanlarımıza, başta da Sayın
Cumhurbaşkanımıza şükranlarımı sunuyor, teşekkür ediyorum.
Değerli
arkadaşlar, bütçe görüşmelerinin artık sonuna yaklaştığımız bugünlerde ben de
Malatya’mıza on yedi yıl içerisinde -Türkiye ekonomisinden, Türkiye
bütçesinden- yapmış olduğumuz yatırımlardan bahsetmek istiyorum.
Allah’a
hamdolsun, Malatya’mıza on yedi yıl içerisinde 20 milyar liranın üzerinde bir
yatırım gerçekleştirdik. 9 bin yıllık tarihiyle Hitit, Pers, Roma, Bizans, Arap
ve Osmanlı gibi medeniyetlere stratejik ve ticari bir merkez olan Malatya,
sayısız doğal zenginliğin ve kültürün ev sahibidir; Battal Gazileri, Sadreddin
Konevîleri, Niyazi Mısrîleri, Somuncu Babaları ve Turgut Özal gibi birçok
değerli ismi bünyesinde barındırmıştır.
Malatya’mız
şu anda demografik yapısıyla Alevi-Sünni, Türk-Kürt ayrımı yapmadan örnek bir
yaşam tarzını benimsemiş, huzur içerisinde yaşayan marka şehirlerden biridir.
Malatya’mız
aynı zamanda dünya kayısı başkenti olarak anılan bir kenttir. Coğrafi işaretli
ürünler arasında olan kayısımızın yanı sıra, Yeşilyurt Dalbastı kirazı,
Hekimhan cevizi, Arapgir Köhnü üzümü ve mor reyhanıyla da meşhurdur. Kayısıda
yıllık 100 bin ton civarında üretim yapmakta ve bunun da tamamına yakınını,
büyük bir kısmını ihraç etmekte, 300 milyon dolar gibi de ülkemize bir katma
değer sağlamaktadır Malatya’mız. 
Yine,
kuru kayısımızın yatırım aracı hâline getirilmesi adına, bu yıl temelini atmış
olduğumuz soğuk hava lisanslı depoculuğu Malatya’mıza kazandırmak için de
gayret içerisindeyiz. Allah nasip ederse, önümüzdeki yıl da soğuk hava
depolarımızı çiftçilerimizin hizmetine sunmuş olacağız. 
Yine,
kayısımıza TARSİM aracılığıyla vermiş olduğumuz desteklerde -don poliçelerinin
yüzde 67’si ve diğer poliçelerin de yüzde 50’si olmak üzere- sadece bu yıl 80
milyon gibi sigorta primlerini biz karşılamış olduk devlet olarak.
Hayvancılıkta
Malatya’mıza 2002 yılında sadece 200 bin lira olan desteği, biz 2019 yılında 31
milyon liraya çıkardık ve on yedi yılda 213 milyon lira hayvancılık desteğini
üreticimize vermiş olduk. Allah’a hamdolsun, Malatya’mıza 2003 yılından bugüne
tarım ve hayvancılıkta da büyük yatırımlar yaptık. 2 milyar 275 milyon gibi bir
yatırımla tarım ve hayvancılığı desteklemiş olduk.
Yine
barajlarımızda, göletlerimizde, sulama tesislerimizde 365 bin dekarlık kuru
araziyi suyla buluşturarak 210 milyon liralık bir katma değer ürettik, zirai
gelir artışı elde etmiş olduk. Aynı şekilde, yine, Malatya’mızda kara
yollarında ulaştırma anlamında yapmış olduğumuz çalışmalarla 1993-2002 yılları
arasında sadece 290 milyon lira olan yatırımı, biz 2003 yılından bugüne kadar 5
milyar 700 milyonluk yatırımla bölünmüş yollar, köprüler, viyadükler yaparak,
tüneller açarak ulaşımda Malatya’mızın büyük bir sorununu halletmiş olduk.
Allah nasip ederse, 2022 yılına kadar da bizim için önemli bir yol olan kuzey
çevre yolunu Ulaştırma Bakanlığımızın vereceği destekle inşallah bitirmiş
olacağız. 
Malatyamız
tarımın yanında yine sanayide de çok önemli bir merkez durumunda. 2 tane
organize sanayimizin tamamının şu anda dolu ve yaklaşık 25 bin çalışanı var. Bu
2 organize sanayimizin yanına 3’üncü organize sanayi bölgemizi yapmak için
kamulaştırmasını tamamladık. İnşallah, Sanayi ve Teknoloji Bakanlığımızın
vereceği destekle, bu kamulaştırma bedellerini ödediğimiz takdirde 50 bin
kişiye daha istihdam sağlamış olacağız. 
Malatyamıza
Gençlik ve Spor Bakanlığımız eliyle de büyük yatırımlar yaptık. Malatya’mıza
iki yıl önce açılışını yapmış olduğumuz çok güzel bir stadyum kazandırdık; 110
milyon liraya 27 bin kapasiteli bir stadyumu Malatya’mıza kazandırmış olduk.
Yine Gençlik ve Spor Bakanlığımızın her ilçemize yapmış olduğu çok güzel spor
tesisleri var. Allah’a şükürler olsun, bu anlamda da yeteri miktarda destek
aldığımızı söylemekten çekinmeyeceğim. 
Eğitim
konusunda, gerçekten, okullarımız tamamını, hemen hemen yüzde 90’ını
bitirmişiz; yeniledik, hepsine önemli yatırımlar yaptık. 1,2 milyarlık
yatırımla okullarımızın tamamını yenilemiş olduk. Bu yıl yine Sayın
Cumhurbaşkanımızın vermiş olduğu destekle Malatya’mıza 2’nci devlet
üniversitesini, Malatya Turgut Özal Üniversitesini kazandırmış olduk. 
Malatyamızda
yine önemli bir merkez, İnönü Üniversitemizde Turgut Özal Tıp Merkezimiz var.
Turgut Özal Tıp Merkezimiz şu anda karaciğer naklinde, nakil anlamında dünyada
en önde gelen merkezlerden biri. Yine ilik naklinde, Türkiye'de en çok ilik
naklinin yapılmış olduğu hastanemiz. Bu anlamda kıymetli hocalarıma ve
rektörümüze gerçekten çok teşekkür ediyorum. Yine sağlık alanında yapmış
olduğumuz çalışmalarda, Malatya’mızda 2 tane çok eski hastanemiz vardı,
merkezde, onları TOKİ aracılığıyla dönüştürerek şimdi büyük bir şehir hastanesi
görünümünde bir hastaneyi Malatya’mıza kazandırmış olduk. Yanında, Kadın, Doğum
ve Çocuk Hastanesini ve ilçelerimizdeki hastanelerimizi, aile sağlık
merkezlerimizi ve bunların tıbbi donanım malzemelerini de Malatya’mıza
kazandırmış olduk. Sağlık anlamında yaklaşık 655 milyon liralık bir yatırımı
Malatya’mıza kazandırmış olduk. Malatya’mızın, Allah'a şükürler olsun,
eksiklerinin tamamını hemen hemen gidermiş durumda olmakla beraber, kalan eksik
yatırımlarımızı, yapmamız gereken yatırımlarımızı da Allah nasip ederse bu
dönemde inşallah gerçekleştirmek için gayret içerisinde olacağız.
Ben
gecikmiş olan bu vakitten dolayı sözlerimi burada tamamlamak istiyorum.
2020
yılının Malatya’mıza ve ülkemize daha çok büyüme, daha çok yatırım getireceğine
inanıyorum. 
Bu
duygu ve düşüncelerle bütçe teklifimizin aziz milletimize ve ülkemize; ayrıca,
Türkiye'yi Allah'tan aşağı umudu olarak gören mazlum coğrafyalara hayırlar
getirmesini temenni ediyor, Genel Kurula saygılar sunuyorum. (AK PARTİ
sıralarından alkışlar) 
BAŞKAN
– Değerli milletvekilleri, şimdi şahıslar adına söz taleplerini karşılayacağım.
Şahıslar
adına ilk söz, Elâzığ Milletvekilimiz Sayın Zülfü Demirbağ’a aittir. (AK PARTİ
sıralarından alkışlar; CHP, HDP ve İYİ PARTİ sıralarından gürültüler)
ALİ
KENANOĞLU (İstanbul) – Oo, sen kürsüde konuşur muydun ya!
YASİN
ÖZTÜRK (Denizli) – Oo, AKBİL’ci! 
BAŞKAN
– Süreniz beş dakika Sayın Demirbağ. 
Değerli
arkadaşlar, sessiz olalım. 
ZÜLFÜ
DEMİRBAĞ (Elâzığ) – Sayın Başkan, değerli milletvekilleri; 2018 Mali Yılı
Merkezi Yönetim Kesin Hesap Kanunu Teklifi’nin 6’ncı maddesi üzerinde şahsım
adına söz almış bulunmaktayım. (CHP, HDP ve İYİ PARTİ sıralarından gürültüler)
YASİN
ÖZTÜRK (Denizli) – AKBİL’ci!
AYLİN
CESUR (Isparta) – Toplu geri ödeme. 
BAŞKAN
– Değerli arkadaşlar, sessiz olalım, sükûnetle dinleyelim.
ZÜLFÜ
DEMİRBAĞ (Devamla) – Sizleri ve necip milletimizi saygıyla selamlıyorum. (AK
PARTİ sıralarından alkışlar; CHP, HDP ve İYİ PARTİ sıralarından gürültüler) 
CAVİT
ARI (Antalya) – Biraz bağır, duyulmuyor sesin.
BAŞKAN
– Değerli arkadaşlar…
ZÜLFÜ
DEMİRBAĞ (Devamla) – Konuşmamın başında ABD Senatosunda kabul edilen sözde
Ermeni soykırım yasa tasarısını şiddetle kınıyorum. (AK PARTİ sıralarından
alkışlar; CHP, HDP ve İYİ PARTİ sıralarından gürültüler)
ALİ
MAHİR BAŞARIR (Mersin) – Yüksek sesle konuş, yüksek sesle.
BAŞKAN
– Değerli arkadaşlar, sessiz olalım lütfen.
ZÜLFÜ
DEMİRBAĞ (Devamla) – Hükûmetlerimiz döneminde 27 bin kilometre duble yol,
Marmaray, üçüncü köprü, Avrasya Tüneli… (CHP, HDP ve İYİ PARTİ sıralarından
gürültüler)
LÜTFÜ
TÜRKKAN (Kocaeli) – Toplu AKBİL cevabı.
BAŞKAN
– Değerli arkadaşlar, sükûnetle dinleyelim. Kürsü özgürlüğü herkes içindir. 
ZÜLFÜ
DEMİRBAĞ (Devamla) – …üçüncü havalimanı, hızlı tren hatları, bütün illere
üniversite ve beş yıldızlı şehir hastaneleri gibi hayal edilemeyecek yatırım ve
hizmetlere imza atıldı. (AK PARTİ sıralarından alkışlar; CHP, HDP ve İYİ PARTİ
sıralarından gürültüler)
CAVİT
ARI (Antalya) – Bağır, duyulmuyor.
YASİN
ÖZTÜRK (Denizli) – AKBİL’ci! Nasıl oluyormuş?
BAŞKAN
– Değerli arkadaşlar, kürsü özgürlüğünü savunalım, kürsü özgürlüğünü koruyalım.

ZÜLFÜ
DEMİRBAĞ (Devamla) – İlimiz Elâzığ’da da bölgeye hitap eden beş yıldızlı şehir
hastanesi… (CHP, HDP ve İYİ PARTİ sıralarından gürültüler)
BAŞKAN
– Kürsüde herkes konuşsun değerli arkadaşlarım.
ZÜLFÜ
DEMİRBAĞ (Devamla) – …1 milyon yolcu kapasiteli ve 2 pistli havalimanı,
Kömürhan ve Ağın Köprüleri, batıyı doğuya ve güneydoğuya bağlayan duble
yollarıyla birlikte… (CHP, HDP ve İYİ PARTİ sıralarından gürültüler)
BAŞKAN
– Kürsü özgürlüğünü koruyalım değerli arkadaşlar. Bir şey duyamıyoruz değerli
arkadaşlarım. 
ZÜLFÜ
DEMİRBAĞ (Devamla) – …bu kısıtlı sürede sayamayacağım birçok hizmet yapıldı.
(AK PARTİ sıralarından alkışlar; CHP, HDP ve İYİ PARTİ sıralarından gürültüler)

CAHİT
ÖZKAN (Denizli) – Bravo! 
ZÜLFÜ
DEMİRBAĞ (Devamla) – Bu hususta, Sayın Cumhurbaşkanımız ve son Başbakanımız
Binali Yıldırım’a minnetlerimi arz ediyorum. (AK PARTİ sıralarından alkışlar;
CHP, HDP ve İYİ PARTİ sıralarından gürültüler) 
BAŞKAN
– Değerli arkadaşlarım….
ZÜLFÜ
DEMİRBAĞ (Devamla) – Yapılan bu büyük hizmetlerin yanında özellikle başta İHA
ve SİHA olmak üzere… (CHP, HDP ve İYİ PARTİ sıralarından gürültüler)
BAŞKAN
– Birbirimizi anlayışla karşılayalım değerli arkadaşlar. Kürsü özgürlüğünü
koruyalım. 
Sayın
Demirbağ, Genel Kurula hitap edin. 
ZÜLFÜ
DEMİRBAĞ (Devamla) – …millî silahımızı yapmak suretiyle terörle mücadelede
büyük başarı elde edip İsrail ve Amerika’ya el açmaktan kurtularak ve savunma
sanayisinde son yıllarda önemli adımları gerçekleştirerek…(CHP, HDP ve İYİ
PARTİ sıralarından gürültüler) 
BAŞKAN
– Sayın Aydın, yerinize oturun.
ZÜLFÜ
DEMİRBAĞ (Devamla) – …yerlilik oranı yüzde 20’den 70’e çıkarıldı. (AK PARTİ
sıralarından “Bravo!” sesleri, alkışlar; CHP, HDP ve İYİ PARTİ sıralarından
gürültüler) 
CAVİT
ARI (Antalya) – Bağır biraz, duyulmuyor! Bağır!
ZÜLFÜ
DEMİRBAĞ (Devamla) – Laf atmak güzel, devam edin arkadaşlar… Devam edin
arkadaşlar… (AK PARTİ sıralarından alkışlar) 
CAHİT
ÖZKAN (Denizli) – Bravo! Bravo!
YASİN
ÖZTÜRK (Denizli) – Nasıl oluyormuş?
BAŞKAN
– Değerli arkadaşlar…
ZÜLFÜ
DEMİRBAĞ (Devamla) – Devam edin… Devam edin… (AK PARTİ sıralarından “Bravo!”
sesleri, alkışlar; CHP, HDP ve İYİ PARTİ sıralarından gürültüler)
BAŞKAN
– Değerli arkadaşlar, lütfen…
ZÜLFÜ
DEMİRBAĞ (Devamla) – 1994 belediye seçimleri sonrası Iğdır’da Motan aşireti
lideri, PKK'nın “Aday olma!” tehdidine rağmen aday olan ve 71 yaşında dağa
kaçırılarak şehit edilen Abdulvahap Akar'ın damadı olarak, PKK ve onun siyasi
uzantılarının demokrasi ve insan hakları havarisi kesilmesini, en iyi bilen ve
yaşayan bir milletvekiliyim. (AK PARTİ sıralarından “Bravo!” sesleri, alkışlar;
CHP, HDP ve İYİ PARTİ sıralarından gürültüler)
YASİN
ÖZTÜRK (Denizli) – AKBİL’ci! AKBİL’ci!
BAŞKAN
– Değerli arkadaşlar, sessiz olalım. Değerli arkadaşlar, konuşana söz atmak iyi
bir şey değil. 
ZÜLFÜ
DEMİRBAĞ (Devamla) – Onun içindir ki yüz sekiz gündür eylem yapan Diyarbakır
Annelerini ilk ziyaret eden bir milletvekili olarak Diyarbakır Annelerini ve
ailelerini de saygıyla selamlıyorum. (AK PARTİ sıralarından alkışlar; CHP, HDP
ve İYİ PARTİ sıralarından gürültüler) 
BAŞKAN
– Değerli arkadaşlar… Kürsü dokunulmazlığını koruyalım değerli arkadaşlar.
Kürsü dokunulmazlığı herkese lazımdır değerli arkadaşlar. 
ZÜLFÜ
DEMİRBAĞ (Devamla) – Kırk yıldır ülkemizi
ve milletimizi meşgul eden, bebeğiyle, kızıyla, kadınıyla, genciyle, asker,
polis, köy korucusu ve sivilin şehit edilmesi sonucu toplam 14 bin insanımızı
katleden ve 350 milyar dolar heba edilmesine yol açan ABD'nin proje örgütü PKK
bitme noktasına getirildi. (AK PARTİ sıralarından “Bravo” sesleri, alkışlar;
CHP, HDP ve İYİ PARTİ sıralarından gürültüler) 
YASİN
ÖZTÜRK (Denizli) – AKBİL’ci!
BAŞKAN
– Sessiz olalım arkadaşlar. 
ZÜLFÜ
DEMİRBAĞ (Devamla) - İçeride ve dışarıda yapılan etkili operasyonlarla,
özellikle Fırat Kalkanı, Zeytin Dalı ve son olarak Barış Pınarı Harekâtlarıyla
ABD ve Avrupa başta olmak üzere içeride ve dışarıda birçok mihrakı hayal
kırıklığına uğratarak sınırlarımızın hemen yanını örümcek ağı gibi tünellerle
ören PKK/PYD ve ABD'nin diğer proje örgütü DEAŞ perişan edildi. (AK PARTİ
sıralarından alkışlar; CHP, HDP ve İYİ PARTİ sıralarından gürültüler)
BAŞKAN
– Toparlayın sözlerinizi.
ZÜLFÜ
DEMİRBAĞ (Devamla) - Zira, göğsü iman dolu, şehadet aşkıyla, inancıyla vatan
hainlerinin üzerine giden bir ordu ve askerin karşısında; Amerika'nın,
Avrupa'nın ve İsrail'in beslemesi teröristlerin durması mümkün değildir. (AK PARTİ
sıralarından “Bravo” sesleri, alkışlar; CHP, HDP ve İYİ PARTİ sıralarından
gürültüler) 
CENGİZ
GÖKÇEL (Mersin) – Hiç kimse dinlemiyor.
CAVİT
ARI (Antalya) – Bağır, bağır!
BAŞKAN
– Tamamlayın Sayın Demirbağ. 
ZÜLFÜ
DEMİRBAĞ (Devamla) - Amerika ve Avrupa'nın beslemesi bu örgüt mensupları,
kanalizasyon fareleri gibi âdeta maratonculara taş çıkarırcasına kazdıkları
tünellerden 33 bin tır silahı da bırakarak kaçmak zorunda kaldılar. (AK PARTİ
sıralarından alkışlar; CHP, HDP ve İYİ PARTİ sıralarından gürültüler)
(Mikrofon
otomatik cihaz tarafından kapatıldı). 
BAŞKAN
– Bir dakika daha ekliyorum, buyurun. 
ZÜLFÜ
DEMİRBAĞ (Devamla) - Amerika'nın yüklediği misyon ve rol gereği, İsrail ve
Amerikan emellerine hizmet edecek bir Kürt devleti için operasyonlar öncesinde
211'i 12 ve 14 yaşında, 1.842'si 15-17 yaşlarında 2 bin civarında kız ve
erkekten oluşan gençleri ve çocukları…
BAŞKAN
– Sayın Demirbağ, tamamlayalım, selamlayalım. 
ZÜLFÜ
DEMİRBAĞ (Devamla) -…Duran Kalkan, Murat Karayılan, Cemil Bayık, Bahoz Erdal,
Mazlum Kobani gibi sapık, tacizci, tecavüzcü, uyuşturucu ve silah kaçakçısı insanlık düşmanı baronların hizmetine
sunan bu kanlı örgüt, Kürt kardeşlerimize en büyük ihaneti yapmıştır. (AK PARTİ
sıralarından alkışlar; CHP, HDP ve İYİ PARTİ sıralarından gürültüler) 
(Mikrofon
otomatik cihaz tarafından kapatıldı)
BAŞKAN
– Teşekkürler, sağ olun.
ZÜLFÜ
DEMİRBAĞ (Devamla) – İşgal ettiği topraklarda…
BAŞKAN
- Sayın Demirbağ, süreniz bitti.
ZÜLFÜ
DEMİRBAĞ (Devamla) – Bir dakika…
BAŞKAN
– Verdim ben o süreyi size.
ZÜLFÜ
DEMİRBAĞ (Devamla) – Öyle mi?
BAŞKAN
– Verdim. Teşekkür ederim. (AK PARTİ sıralarından alkışlar; CHP, HDP ve İYİ
PARTİ sıralarından gürültüler) 
AYŞE
ACAR BAŞARAN (Batman) – Güle güle! Güle güle!
YASİN
ÖZTÜRK (Denizli) – Güle güle!
HAYDAR
AKAR (Kocaeli) – Güle güle!
BAŞKAN
- Değerli arkadaşlarım… Değerli arkadaşlarım, sükûneti bir temin edelim lütfen.
Lütfen değerli arkadaşlarım… (Gürültüler)
CAHİT
ÖZKAN (Denizli) – Sayın Başkan…
BAŞKAN
- Değerli arkadaşlarım, sükûneti bir temin edelim lütfen.
Sayın
Özkan, buyurun.
IV.- AÇIKLAMALAR (Devam)
50.- Denizli Milletvekili Cahit Özkan’ın, Elâzığ Milletvekili Zülfü
Demirbağ’ın 130 sıra sayılı 2018 Yılı Kesin Hesap Kanunu Teklifi’nin 6’ncı
maddesi üzerinde şahsı adına yaptığı konuşması sırasında çok fazla
sataşılmasının tahammülsüzlük olduğuna ilişkin açıklaması
CAHİT
ÖZKAN (Denizli) - Sayın Başkan, milletin kürsüsünden nice konuşmalar oldu, her
çeşidini gördük ve hatiplerimiz kürsüdeyken çok sataşanlar oldu. 
ZÜLFÜ
DEMİRBAĞ (Elâzığ) – Tabii canım. Benim de aradığım buydu zaten! (Gürültüler)
BAŞKAN
– Sessiz olun lütfen.
CAHİT
ÖZKAN (Denizli) - Ancak bugün Zülfü Demirbağ Vekilimize yapılan bu hareketi
asla kabul etmediğimizi…
AYLİN
CESUR (Isparta) – Toplu geri ödeme!
CAHİT
ÖZKAN (Denizli) - …bunun bir tahammülsüzlük olduğunu ifade ediyoruz. 
AYLİN
CESUR (Isparta) – Toplu geri ödeme, toplu!
LÜTFÜ
TÜRKKAN (Kocaeli) – Toplu AKBİL bileti aldık, toplu AKBİL!
ALİ
MAHİR BAŞARIR (Mersin) – Kürsü yalnız değil!
CAHİT
ÖZKAN (Denizli) - Ama Sayın Başkan, elbette Zülfü Demirbağ Vekilimize karşı
yapılan bu hareketin benzeri başka gruplara yapılmış olsaydı asla kimse kabul
etmezdi, biz de kabul etmiyoruz. Aslında bu konuşmanın aynen kürsüden tekrar
edilmesi gerekiyor. (AK PARTİ sıralarından “Evet” sesleri, alkışlar) Bu bir
tahammülsüzlüktür. Kabul etmiyoruz. Bundan sonra misliyle karşılık
göreceklerdir. (CHP, HDP ve İYİ PARTİ sıralarından gürültüler)
BAŞKAN
– Değerli arkadaşlarım, bir saniye… Değerli arkadaşlarım, lütfen… Bakın,
değerli arkadaşlarım, bir kere şunda bir anlaşalım: Kürsü özgürlüğü, kürsü
masuniyeti her şeyin üzerinde. Bugün…
CAHİT
ÖZKAN (Denizli) – Bu tarafa da bakar mısınız Sayın Başkan anlatırken, lütfen.
BAŞKAN
– Biliyorum, biliyorum… Hepinize söylüyorum bunları.
CAHİT
ÖZKAN (Denizli) – Hayır, bu tarafta değil, buradan kaynaklanıyor.
BAŞKAN
- Hepinize söylüyorum. Ben bütün Genel Kurulu kastederek söylüyorum. Elbette
burada konuşmaya çıkan bütün konuşmacılarımızın hiçbir etkileşim altında
olmadan konuşmalarını yapması en uygun olanıdır, doğrusu budur. Ben
milletvekillerimizin bu konuda yaşanan bu örnekten olumluya doğru bir ders
çıkarmalarını rica ediyorum. 
CAVİT
ARI (Antalya) – İnşallah ders almıştır.
BAŞKAN
– Yani bu şekilde, hiç kimsenin kimseye sataşmayacağı bir söz düzeni bu Meclis
için mutlaka gereklidir.
Sayın
Demirbağ renkli kişiliğiyle bugün Meclisimizde konuşmak suretiyle aslında bütün
gruplara bir tahammül gösterisinde bulunmuştur yani tahammül ederek
konuşmuştur. Bu da önemli bir tablodur. Sayın Demirbağ konuşmasını
tamamlamıştır. (AK PARTİ, MHP ve İYİ PARTİ sıralarından alkışlar) Bu kolay bir
iş değildir ama bundan sonra lütfen, değerli arkadaşlarım, bu olayın hepimize
yansıtacağı olumlu yönleri paylaşarak bundan sonraki konuşmalarımıza devam
edeceğiz.
CAHİT
ÖZKAN (Denizli) – Mütekabiliyet, misliyle mütekabiliyet.
BAŞKAN
– Sayın Demirbağ konuşmasını büyük bir tahammülle buradan gerçekleştirmiştir.
Kendisine ek süre de verdik. Bu kadar bağırtı içerisinde konuşma yapmak
herkesin harcı da değildir. (AK PARTİ sıralarından alkışlar) 
ZÜLFÜ
DEMİRBAĞ (Elâzığ) – Sağ olun.
BAŞKAN
– Ama Sayın Demirbağ, karşılıklı suçlamaların vereceği dersi hepimizin alması
gerektiğini de düşünüyorum. (CHP sıralarından alkışlar) 
Lütfen,
değerli arkadaşlar, artık gelinen bu tablo Parlamentomuzun renkli bir tablosu
olarak kalmalıdır. Sayın Demirbağ’ın ve diğer bütün milletvekillerimizin
hoşgörüsüne güvenerek Meclisimizin çok renkli, çok yapıcı ve bütüncül yapısına
da iyi bir örnek olduğunu düşünüyorum. Sayın Demirbağ’ı yapmış olduğu ve
tamamlamış olduğu konuşmadan dolayı da kutluyorum. (AK PARTİ sıralarından
alkışlar) 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Söz sırası Adana Milletvekilimiz Sayın İsmail Koncuk’ta. 
Buyurun.
(İYİ PARTİ sıralarından alkışlar) 
Süreniz
beş dakika Sayın Koncuk.
İSMAİL
KONCUK (Adana) – Sayın Başkan, değerli milletvekilleri; yüce heyetinizi saygıyla
selamlıyorum.
Tabii,
bu kadar renkli bir konuşmadan sonra konuşma yapmak biraz zor. Ben bu kadar
renkli bir konuşma yapamayacağım tabii ama birbirimizi saygıyla dinlemek son
derece önemli. Dün Salih Cora kardeşim de burada “Hakikaten bu sataşma iyi
olmuyormuş.” dedi, gayet güzel bir tespit yaptı ama bunu anlamak için bu
kürsüye çıkmayı beklememek lazım. Her yaşta öğreneceğimiz bir şeyler var. 
Sayın
Adalet Bakanımız da buradayken ben Adana Saimbeyli’den bahsedeceğim kısaca.
Sayın Bakanım, adliye teşkilatı Saimbeyli’den alındı yani adalet teşkilatı,
adliye binası kapatıldı. Saimbeyli her geçen yıl nüfusu azalan bir ilçemiz Adana’da;
Torosların başında, bağları, kirazıyla ünlü bir beldemiz ama adliye
teşkilatının kapatılmasından dolayı vatandaşlarımız ve esnafımız Saimbeyli’de
çok zor durumda. Bunun tekrar açılmasının mümkün olup olmadığını Sayın Adalet
Bakanımızdan öğrenmek isterim çünkü adliye teşkilatının kaldırılması ekonomik
ve sosyal olarak Saimbeyli’yi ve Saimbeylileri son derece olumsuz etkiledi.
Elimizde hakîmimiz de var savcımız da var ve Saimbeyli’de adliye binası şu anda
boş duruyor, dolayısıyla tekrar açılması talimatını vermek hiç de zor değil.
Değerli
milletvekilleri, bütçenin sonuna geliyoruz. Çok konuşmalar yapıldı; halkın
bütçesi olduğu iktidar tarafından ifade edildi, hatta Diyarbakır Annelerinin
bütçesi olduğu falan da buradan ifade edildi ama bu bütçenin halkın bütçesi
olmadığını, sıkıntılı bir bütçe olduğunu AK PARTİ’li milletvekilleri de yürütme
de çok iyi biliyor. Bu bütçede işsizliğe çare yok, varsa gösterin. 60 bin
istihdam var, milyonlarca genç işsizi olan bir ülkede 60 bin istihdam
öngörülüyor bütçede. Bunun nasıl bir “halk bütçesi” olarak tanımlanacağı,
“milletin bütçesi” olarak nasıl ifade edileceğini anlamak çok zor. Çiftçiyle
ilgili ben bir şey göremedim bütçede. Üreticilerle ilgili, desteklemelerle
ilgili bir plan göremedim. Memurlarla ilgili bütçede bir müjde göremedim.
İşçilerimizle ilgili bir plan, bir müjde göremedim, asgari ücretliyle ilgili
göremedim. Yani yuvarlak laflarla “halkın bütçesi” demek kolay, neresi halkın
bütçesi? Burada bunu ifade etmek lazım, net olarak söylemek lazım. 
Diyebilmelisiniz
ki “Ben Türkiye’deki hem genel işsizliği hem genç işsizliği şu kadar istihdamla
çözeceğim.” Bunu diyemediğiniz sürece bunun halkın bütçesi, milletin bütçesi
olma ihtimali yok. Hâlâ öğretmen atamasının kaç olacağını açıklayamadınız. Hâlâ
bir rakam veremediniz. Aslında Millî Eğitim Bakanı da bu durumdan çok mustarip,
âdeta utanıyor yani 20 bin rakamını ifade etmeye; 700 bin genç işsiz öğretmen
varken 20 bin rakamını telaffuz etmeye utanıyor. 500 bin iktisadi idari
bilimler fakültesi mezununu ne yapacaksınız? Sağlık Bakanlığı 17 bin atama
yapacağını açıklamıştı, sadece yarısının 8 bin küsurunun atanacağı ilan edildi.
Hâlbuki 400 bin sağlık çalışanı var işsiz. 2 milyon meslek yüksekokulu mezunu
var işsiz, milyonlarca lise mezunu var işsiz, bunları nereye koyacağız? 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Koncuk. 
İSMAİL
KONCUK (Devamla) – Değerli milletvekilleri, genç işsizlik iktidarın korkulu
rüyası olacak, korkulu rüyası. Öyle burada, bu kürsüde çıkıp da “Milletin bütçesidir,
halkın bütçesidir.” filan gibi doğru olmayan, vatandaşın asla ikna olmayacağı
cümlelerle bu bütçeyi savunabilmeniz mümkün değil. Fakat şunu rahatlıkla
söyleyebilirim: Vatandaş bunu görüyor. 
Deyin
ki “500 bin istihdam yaratacağız.” ben de vicdanlı konuşayım burada ama 60
binin neresinde vicdan var? Siz vicdanlı olun, millete karşı siz vicdanlı olun!
Yüzde 27,5’i bulmuş genç işsizlere karşı siz vicdanlı olun. Biz vicdansızlık
yapmıyoruz, milletimizin derdini burada terennüm etmeye çalışıyoruz. 
Yine
de bu duygularla ben bütçenin hayırlı uğurlu olmasını Yüce Allah’tan niyaz
ediyor, saygılar sunuyorum. (İYİ PARTİ sıralarından alkışlar) 
BAŞKAN
– Soru-cevap işlemine başlıyoruz. 
Sayın
Emecan…
EMİNE
GÜLİZAR EMECAN (İstanbul) – Teşekkür ederim. 
Sayın
Bakan, sizin Haznevi tarikatı sözde liderinin Gaziantep’te düzenlemiş olduğu
bir toplantıya katılarak elini öptüğünüz görüntüler sosyal medyaya yansıdı.
Öncelikle bir Adalet Bakanının, bu şekilde bir tarikat şeyhinin toplantısına
katılıp elini öptüğü görüntülerinin olmasını kınadığımı belirtmek istiyorum. Bu
liderle ilişkiniz nedir? Bu tarikata desteğiniz var mıdır? Bunu da bize ve
topluma açıklamak zorundasınız. 
Teşekkür
ediyorum. 
BAŞKAN
– Sayın Yalım…
ÖZKAN
YALIM (Uşak) – Teşekkür ederim Sayın Başkan. 
Sayın
Bakan, Uşak Şeker Fabrikasında ve diğer şeker fabrikalarında işçilerin birçoğu
yirmi yıldır hatta yirmi iki yıldır geçici mevsimlik işçi olarak
çalışmaktadırlar. 5620 sayılı Kanun’dan dolayı kadrolu olma şansları yoktur.
Oysa, geçmişte çok az süreyle bile çalışan taşeron emekçi kardeşlerimiz gibi
mevsimlik emekçilerimiz de kadroya girmek istiyorlar. 
Bu
sebepten, hak eden bu kitlenin hak ettiği kadroyu almaları için, 5620 sayılı
Kanun mağdurlarının kadroya girebilmeleri için gereken düzenlemenin yapılmasını
arz ve talep ediyorum. 
Teşekkür
ederim. 
BAŞKAN
– Sayın Karaca… 
GÜLİZAR
BİÇER KARACA (Denizli) – Sayın Bakan, kadın cinayetleri ve kadınlara yönelik
her türlü şiddette iyi hâl indiriminin uygulanmaması gerektiği ve bunun kabul
edilemeyeceğine dönük düşüncenizi Türkiye Büyük Millet Meclisi çatısı altında
duymak ve kadına yönelik şiddete karşı etkin mücadele vereceğiniz anlamındaki
açıklamalarınız umut verici bir gelişmedir. Bu düşüncenizden aldığımız
referansla, kadına yönelik her türlü şiddet suçunun özel suç kapsamına alınması
ve iyi hâl indiriminin kaldırılması için ikinci yargı paketinde bir düzenleme
yapılması yönünde bir çalışmanız ve mücadeleniz olacak mı?
BAŞKAN
– Sayın Ünal… 
CUMHUR
ÜNAL (Karabük) – Sayın Başkan, değerli milletvekilleri, aziz milletimiz; 2018
Yılı Merkezi Yönetim Kesin Hesap ve 2020 yılı merkezî yönetim bütçesinin
ülkemize, milletimize hayırlı olması temennisiyle emeği geçen herkese teşekkür
ediyorum. 
Sayın
Başkanım, Karabük Üniversitemize kazandırılmak üzere Safranbolu ilçemizde
yapımına başlanan Türker İnanoğlu İletişim Fakültesi binasını yaptıran Türk
sinemasının duayeni, Safranbolulu hemşehrimiz Türker İnanoğlu Bey’e; yine,
Safranbolu Şefik Yılmaz Dizdar Meslek Yüksekokulu binasını yaptıran
Safranbolulu iş adamı Şefik Yılmaz Dizdar Bey’e ve yine 1994 yılında UNESCO
Dünya Miras Kentleri Listesi’ne giren Safranbolu’ya korumacılık anlamında
sonsuz destek veren Sayın Cumhurbaşkanımıza, Karabük ilimize çok sayıda
yatırımlar kazandırılmasında emeği geçen herkese, milletvekillerimize, AK PARTİ
hükûmetlerine ve Sayın Cumhurbaşkanımıza tüm hemşehrilerimiz adına şükranlarımı
sunuyorum. Bu vesileyle, tekrar bütçemizin hayırlara vesile olması temennisiyle
Sayın Başkanım sizleri, değerli milletvekillerimizi saygıyla selamlıyorum. 
BAŞKAN
– Sayın Taşkın… 
ALİ
CUMHUR TAŞKIN (Mersin) – Teşekkür ederim Sayın Başkan. 
Ülkemizde
tarımsal üretimi artırmak, çiftçilerimizi desteklemek amacıyla 2002 yılından bu
yana tarımı ve dolayısıyla çiftçilerimizi destekliyoruz. Bu süreçte, 2002
yılından günümüze kadar mazot, gübre, fındık, çay primi, buğday primi, yem
bitkileri, su ürünleri, buzağı desteği, organik tarım, kırsal kalkınma,
tarımsal sigorta, lisanslı depolarda ürün depolama gibi birçok destek unsurunu
hayata geçirdik. 2020 yılı bütçesinden ise sofralık zeytine ilk defa destek
verilecek olup buğday ve diğer hububat ürünlerine prim desteğinin kilogram
başına 5 kuruştan 10 kuruşa çıkarılması gibi birçok destek unsurunda da artış yapılmıştır.
Bu kapsamda, 2020 yılı bütçesinde tarımsal destekler için ne kadar kaynak
ayrılmıştır?
Teşekkür
ediyorum.
BAŞKAN
– Sayın Erdem.
ORHAN
ERDEM (Konya) - Teşekkür ediyorum. 
Sayın
Bakanım, dün Konya Akşehir’de elim bir trafik kazası sonucu Sait Açıkgöz ve
eşini kaybettik. Allah’tan rahmet diliyorum, aileye sabır diliyorum. Bu konuyu
niye gündeme getiriyorum? Kardeşi Sabit, bir hafta önce hapse alındı, cezaevine
alındı. Sebep: 1992’deki doğal sit alanının daha sonra, yirmi yedi yıl sonra
çiftçilerimizin, bir zulüm şekliyle işgalci gösterilmesi ve sonradan alanın
düzeltilmiş olmasına rağmen yasanın hassasiyeti ve bu konudaki mahkemelerin
mecbur kararları nedeniyle bir yıl sekiz ay aldıkları cezaların ertelenmiş
olmasına rağmen bir başka ceza nedeniyle hapse mahkûm olmaları. Bölgemizde her
an bunu yaşıyoruz. Ceza Kanunu’yla bu konudaki teklifimize yardımcı olacağınızı
biliyorum. Sizin her zaman desteğinizi gördük.
Teşekkür
ediyorum. 
BAŞKAN
– Sayın Kılavuz, son olarak.
OLCAY
KILAVUZ (Mersin) – Teşekkür ediyorum Sayın Başkanım.
Sayın
Bakanım, geçtiğimiz günlerde 227 gazimizin maluliyet aylığı sehven bağlandığı
gerekçesiyle SGK tarafından kesilmiştir. Yüce Türk milletinin şeref ve onur
kaynağı olan gazilerimizin mağduriyeti giderilmeli, maluliyetlerinden dolayı
çalışma ortamında sıkıntı çeken gazilerimizin üç bin altı yüz günde emekli
olabilme hakları verilmelidir. Çok kıymetli gazilerimizin yaşadıkları bu
mağduriyetle ilgili bir çalışma yapmayı düşünüyor musunuz? 
Saygılar
sunuyorum. 
BAŞKAN
– Sayın Komisyon, söz sırası sizde.
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Sayın Başkanım, soruları
cevaplamak üzere sözü Sayın Bakanımıza bırakıyorum.
ADALET
BAKANI ABDULHAMİT GÜL – Sayın Başkan, değerli milletvekilleri; Sayın
Şaroğlu’nun, konuşmasında, Alevilerin sistematik bir saldırıya maruz kaldığı ve
Hükûmetin bu konuda da gerekli çabayı göstermediği yönünde kabul edemeyeceğimiz
açıklamaları oldu. Öncelikle İstanbul’da ve bazı yerlerde gerçekleşen bu
fiilleri asla kabul etmiyoruz, şiddetle kınıyoruz. Bu hususlarla ilgili de
yargı ve kolluk büyük bir titizlikle çalışmalarını sürdürmektedir. Nitekim
İstanbul’da yaşanan hadisede bir vatandaşımızın duvarına yazılan yazıyı bir
başka komşusunun çöp meselesiyle yaptığını… Kendisinin de “Ben de Alevi’yim,
çöp kavgasından dolayı yazdım; pişmanım.” şeklinde beyanı oldu. Dolayısıyla, bu
konuyu bu anlamda -Hükûmet olsun- tüm kamu kurumları büyük bir titizlikle takip
etmektedir ve kime karşı olursa olsun bu tür fiiller asla tasvip edilemez.
Gerek provokatif gerek kişisel bu tür eylemler de bizim kardeşliğimizi,
birliğimizi, beraberliğimizi asla bozamaz; buna asla izin veremeyiz. Nitekim
geleneksel irfan merkezlerimiz, Anadolu’nun kültüründeki cemevleri olsun, diğer
irfan merkezleri olsun, bu konular bizim ortak kültürlerimizdir. Bu kültürümüzü
de hep beraber koruyacağız. Nitekim Sayın Cumhurbaşkanımızın da “Cemevlerine
hukuki statü verilecek.” şeklindeki açıklamaları; hem seçim beyannamemiz hem
açıklamalarımız bu anlamdaki tutumumuzu ortaya koymaktadır. Bizim, Hacı Bektaş
Veli, Yunus Emre ortak değerlerimiz ve bu çerçevede, ne provokasyona asla izin
vereceğiz ne de kardeşliğimizi kimsenin bozmasına asla izin veremeyiz. Bu
konuyu gerek polis gerek kolluk gerek yargı ve Hükûmetimiz büyük bir titizlikle
takip etmektedir.
Sayın
Koncuk’un notunu aldık Saimbeyli’yle ilgili. Elbette uzun zaman önce ihtiyaçtan
dolayı bu karar alınmıştı ancak adliye hizmetlerinin bu tür yerlerde
yapılmasındaki zorluklar sebebiyle SEGBİS ya da diğer sistemlerle adliyeye
entegre olabilmesi, vatandaşlarımızın yine ilçelerinden adliye hizmetlerini
daha etkin bir şekilde alabilmesi gibi yargı reformunda bir düzenlememiz var.
Bu hususu da şimdilik ifade edeyim, yine ayrıntılı bilgi ifade edebilirim. 
Sayın
Emecan’ın, Gaziantep’te Nisan 2015’te Peygamber Efendimiz’in Kutlu Doğum
programında bir sivil toplum kuruluşunun yapmış olduğu bir faaliyete…
Milletvekili dahi değilken seçim çalışmalarında yapmış olduğumuz, Peygamber
Efendimiz’in Kutlu Doğum programına katıldığımız bir programdı. Bizim bu
anlamda, bu çerçevede, Anadolu’nun her insanının, her seçmenimizin bu konudaki
çalışmalarında, bu konuda tüm Anadolu’nun her rengiyle, her deseniyle, bu
ülkenin her vatandaşıyla; düşüncesi, yaşam tarzı, inancı ne olursa olsun
bizlerin ortak değerleriyle hem siyasi hem de insani anlamdaki münasebetlerimiz
ve etkinliklere katılmamız elbette söz konusu olabilir ancak bu, 2015,
hatırladığım kadarıyla seçim öncesinde -7 Haziran öncesiydi- ve milletvekili
dahi değildim galiba, öyle hatırlıyorum, dolayısıyla bunu ifade etmek isterim. 
Yine,
Sayın Emecan’ın cevabı gelen bir sorusu: Tarım ve Orman Bakanlığıyla, iyi
tarımla ilgili birkaç sorusu vardı. İyi tarım, organik tarım faaliyetlerinde
gönüllülük esasıyla desteklenen ve iyi tarımda üreticiyse üç yıl boyunca destek
alabileceği, desteklenen bir iyi tarım uygulaması var. Mazot, gübre, alan bazlı
tarımsal destekler yine verilmekte. Mahdut bütçeyle yeni üretici tarım
alanlarının sisteme girmeleri fırsatı sunulmuştur, gönüllülük esastır ve
sözleşmeyle belirlenmektedir. Tarım Bakanımızın çıkarılan mevzuattan haberdar
olmadığı iddiaları da yine, doğru değildir. Bunu ifade etmek isterim.
Sayın
Kayan’ın yine Kırklareli’nde bir yol -3 kilometrelik yol- talebi vardı.
Ulaştırma Bakanlığından aldığımız bilgi: “Karayolları Genel Müdürlüğü
sorumluluk ağındaki 21 kilometrelik Saray-Kıyıköy yolu -35 kilometre sathi
kaplamalı olarak- trafiğe hizmet vermektedir. Kıyıköy giriş-çıkışındaki kesim
Karayolları Genel Müdürlüğü sorumluluk alanında değil, bu bölgede belediyenin
inşaat çalışmaları devam etmektedir.” şeklinde, o 3 kilometrenin belediye
sorumluluk alanı olduğuyla ilgili bir bilgi geldi. 
TÜRABİ
KAYAN (Kırklareli) – Sayın Bakan, belediyenin sıcak asfalt yapma gücü yok. 
ADALET
BAKANI ABDULHAMİT GÜL – O konuyla ilgili Çevre ve Şehircilik Bakanlığımızla da
Ulaştırma Bakanlığımızla da yine görüşeceğiz ama gelen notu paylaştım: 3
kilometre, 35 kilometre yapılan… Elbette orası da bizim vatandaşımızın yolu.
Notumuzu yine aldık. Gelen bilgiyi ifade ettim. 
Sayın
Sümer Cezayir’de 150 Türk işçisiyle ilgili bir mağduriyeti ifade etmişti.
Dışişleri Bakanlığımızdan gelen notta Cezayir’in Bechar ve Ouargla şehrindeki
askerî hastane projesinde çalışan 150 işçimizin on iki aydır maaş alamadığına
ilişkin husus Cezayir Büyükelçiliğimizce yakından takip edilmektedir, inşaat
firmalarıyla da temas devam etmektedir. Bu bağlamda, 5 Aralık tarihinde de
Cezayir Büyükelçimizle bir toplantı düzenlenmiştir. Bu hususla ilgili uzlaşıya
varılması yönünde bir beklentinin olduğu ve çalışmaların yapıldığı, konuyu hem
inşaat firması yetkilileri hem de işçiler arasında çözümü için yakından takip etmektedir
Dışişleri Bakanlığımız. Yine, bu konudaki takip yakından devam edecektir.
Sayın
Taşkın’ın, 2019 yılı tarımsal destek ödeneğiyle ilgili bir sorusu vardı. 2020
yılı bütçemizde tarımsal destekler için ayırdığımız kaynağı yüzde 36,7 oranında
artırarak 22 milyar liraya çıkardık. 
Sayın
Karaca’nın kadına yönelik şiddetle ilgili, kanun hususunda her türlü bizim de
uygulamada yaklaşımlarla şahit olduğumuz her türlü önerilerimiz de hazır.
(Mikrofon
otomatik cihaz tarafından kapatıldı) 
BAŞKAN
– Tamamlayın.
ADALET
BAKANI ABDULHAMİT GÜL – Bu konuda Parlamentonun yapacağı yasama faaliyetine de
bizler de teknik olarak her türlü desteği vereceğiz.
Saygılar
sunarım.
BAŞKAN
– Peki.
ÖZGÜR
ÖZEL (Manisa) – Sayın Başkan…
BAŞKAN
– Bir saniye Sayın Özel, işlemi tamamlayayım, vereceğim size söz.
Değerli
milletvekilleri, 6’ncı maddeyi oylarınıza sunuyorum: Kabul edenler… Kabul
etmeyenler… 6’ncı madde kabul edilmiştir.
Buyurun
Sayın Özel.
IV.- AÇIKLAMALAR (Devam)
51.- Manisa Milletvekili Özgür Özel’in, Adalet Bakanı Abdulhamit Gül’ün
130 sıra sayılı 2018 Yılı Kesin Hesap Kanunu Teklifi’nin 6’ncı maddesi üzerinde
soru-cevap kısmında yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, Sayın Bakanın o tarihte milletvekili dahi
olmadığını söylemesi bu açıdan iyi. Bütün sosyal medyada, birçok yerde bunlar
yer alıyor ama aynı görüntülerde 23, 24, 25, 26, 27’nci Dönem Gaziantep
Milletvekili Sayın Mehmet Erdoğan, ki kendisi 63 yaşında, kendisinden yaşça çok
küçük olan… Sayın Bakana ben hatırlatayım, bir sivil toplum örgütü falan değil
bunlar. Muhammed Muta El Haznevi, Nakşibendi tarikatının Halidiyye kolundan.
2005’ten beri tarikatın başında ve Suriyeli kendisi, tarikat lideri. Biz bir
milletvekilimizin Suriyeli bir tarikat liderine… Kendi, ilin seçilmiş
milletvekilinin o kadar açık bir el öpmesi… Ki, korkunç bir görüntüdür,
kendinden yaşça çok küçük ve asla bir Adalet Bakanının, bir milletvekilinin
böyle görüntülere yansıması doğru değil. 
(Mikrofon
otomatik cihaz tarafından kapatıldı) 
BAŞKAN
– Tamamlayın, bir dakika veriyorum.
ÖZGÜR
ÖZEL (Manisa) – Sayın Bakan açısından bunun Adalet Bakanı olmadığı bir dönemde…
Milletvekili olmadığını ifade etmesi hiç değilse çok daha kötü bir görüntüyü...
Tarih açısından daha önce, bundan dört yıl önce, milletvekilliğinden önce olmuş
ama Gaziantep’teki sorun, bu tarikatın imar kurallarına aykırı 60 bin
metrekarelik külliyeler, kimsenin durduramadığı ve Gaziantep’teki sosyal
hayata, inanç hayatına doğrudan bu Nakşibendi tarikatı Halidiyye kolunun
Suriyeli liderinin egemen olduğu...
Hâlâ
ders almadık mı, hâlâ almadık mı? Bunlar darbe yapınca mı bunlarla mücadeleye
başlayacağız? Ne istiyorlarsa vermeniz bu açıdan çok tehlikelidir. Bunu da AK
PARTİ’nin dikkatine sunuyorum. 
Teşekkürler.
(CHP sıralarından alkışlar) 
MEHMET
NACİ BOSTANCI (Ankara) – Sayın Başkan, kısa bir söz alabilir miyim?
BAŞKAN
– Buyurun Sayın Bostancı.
52.- Ankara Milletvekili Mehmet Naci Bostancı’nın, dinî tarikatların
ulus devletlerin sınırlarıyla sınırlı olmayıp geniş bir coğrafyada hareket ettiklerine,
tarikatların ve onlarla ilişkili insanların belli ritüelistik tavırlarının
olduğuna ve hukuka aykırı eylemler konusunda herkesin hassas olması gerektiğine
ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler.
Tarikatlar
ve dinî gruplar, çok uzun yıllardan beri, Osmanlı İmparatorluğu’nda, Selçuklu
döneminde toplumsal hayatın bir parçası oldular. Dolayısıyla tarihsel bir arka
planı var bu işin ve muhakkak, inanç dünyasında, sadece İslam dünyasında da
değil, Hristiyan dünyada, başka dinlerde de çeşitli alt kültür grupları, inanç
grupları ortaya çıkabiliyor. Bunlar sosyolojik hayatın birer vakıası. Bunlara
ilişkin kanaatlerimiz farklı olabilir ama bunlar tarihsel bir realite. Bir
hukuk devletinde birbirinden ayrılması gereken husus şudur: Kendi başına dinî
grupların suçluymuş gibi kriminalize edilmesi, suçlu gibi gösterilmesi doğru
değil ama işledikleri hukuka aykırı herhangi bir suç ve eylem varsa hukuk
devletinin görevi onu işleyenlerin yakasına yapışmaktır.
(Mikrofon
otomatik cihaz tarafından kapatıldı) 
BAŞKAN
– Sayın Bostancı, bugün sistemimiz bir artı bir, bir dakika daha ekliyorum.
Buyurun.
MEHMET
NACİ BOSTANCI (Ankara) – Teşekkür ediyorum.
Bu
dinî tarikatlar, ulus devletlerin sınırlarıyla sınırlı değildirler, geniş bir coğrafyada
hareket ederler. Mesela “Nakşi” dediğimiz ekol, Orta Asya kökenlidir,
Buhara’da, Semerkant’ta kökenleri vardır, Anadolu’dan Balkanlara kadar uzanır,
ulus devlet sınırlarıyla ilgili değildir. Burada, tarikatların ve onlarla
ilişkili insanların belli ritüelistik tavırları vardır, o çerçevede bakmak
lazım. Aslolan, hukuka aykırı eylemlerdir ki o konuda hepimizin mutlak suretle
hassas olması gerekir; buna katılırım. 
Teşekkürler.

ÖZGÜR
ÖZEL (Manisa) – Sayın Başkanım…
BAŞKAN
– Buyurun. 
ÖZGÜR
ÖZEL (Manisa) – Türkiye Cumhuriyeti’nin hiçbir milletvekili -hangi partiden
olursa olsun- ulus içi, ulus ötesi, hiçbir tarikat liderinin önünde eğilip de
tribünlerin önünde onun elini öpmez, kendisinden yaşça küçük liderin önünde
eğildiği zaman, milletten aldığı yetkiyi o tarikat liderinin eline dudaklarıyla
verir; bu doğru değildir. (CHP sıralarından alkışlar) 
MEHMET
NACİ BOSTANCI (Ankara) – Sayın Başkan…
BAŞKAN
– Buyurun. 
MEHMET
NACİ BOSTANCI (Ankara) – Bir jestle, bir hareketle milletin iradesini temsil
etmeye ilişkin bir eksiklik çıkarılamaz. 
Teşekkürler.
(AK PARTİ sıralarından alkışlar) 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel Değerlendirme
Raporu, 189 Adet Kamu İdaresine Ait Sayıştay Denetim Raporu, 2018 Yılı Faaliyet
Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, 7’nci maddeye geçiyoruz. 
Soru
sormak isteyen arkadaşlarımız sisteme girebilirler. 
7’nci
maddeyi okutuyorum:
Yürütme
MADDE 7 - (1) Bu Kanun hükümlerini
Cumhurbaşkanı yürütür.
BAŞKAN
– Değerli milletvekilleri, şimdi, son maddeyi görüşüyoruz. 
7’nci
madde üzerinde İYİ PARTİ Grubu adına söz isteyen Kayseri Milletvekilimiz Sayın
Dursun Ataş. (İYİ PARTİ sıralarından alkışlar) 
Süreniz
on dakika. 
İYİ
PARTİ GRUBU ADINA DURSUN ATAŞ (Kayseri) – Teşekkür ederim. 
Sayın
Başkan, değerli milletvekilleri; 2018 Yılı Merkezi Yönetim Kesin Hesap Kanunu
Teklifi’nin 7’nci maddesi üzerine İYİ PARTİ Grubu adına söz almış bulunuyorum.
Ekranları başında bizleri izleyen vatandaşlarımızı ve Genel Kurulu saygıyla
selamlıyorum. 
Değerli
milletvekilleri, 2018 yılı kesinleşen merkezî yönetim bütçesinde, net bütçe gelirleri
önceki yıla göre yüzde 21 artış göstererek 757 milyar 996 milyon, net bütçe
giderleri ise yüzde 23 artışla 830 milyar 809 milyon Türk lirası olarak
gerçekleşmiştir. 2017 yılında 47,4 milyar olan bütçe açığı 2018 yılında yüzde
53 artışla 72,8 milyara ulaşmıştır. Bütçe açığında en dikkat çeken kalem ise
faiz artışı olmuştur. Faize ödenen para 2017 yılında 56,7 milyar iken yüzde 30
artarak 2018 yılında 73,9 milyara ulaşmıştır. 2018 yılı bütçe açığı aslında çok
daha fazladır. Açığı azaltmak için, Hükûmet, imar barışı, bedelli askerlik, üst
üste vergi affı düzenlemeleri yapmıştır. İmar barışından 7,5 milyar, bedelli
askerlikten 9,5 milyar, vergi affından ise 53,3 milyar gelir elde etmiştir. Tüm
bunlara rağmen öngörülen hedefe ulaşılamamıştır. 
Peki,
bu bütçe açığı nasıl oluşmuştur, nerelerde harcanmıştır? Hepimizin defalarca
dile getirdiği gibi, geçiş garantili otobanlara ve köprülere, hasta garantili
hastanelere, yolcu garantili havaalanlarına, yandaş müteahhitlere; batık,
yandaş iş adamlarına; havuz medyası finansmanına, saraya, şatafata, bir de
Suriyelilere harcanmıştır. 
Değerli
milletvekilleri, damat sık sık “Ekonomi iyiye gidiyor.” dese de çarşı pazar ve
vatandaşın durumu tam tersini göstermektedir. Geçim sıkıntısı yüzünden intihar
haberleri yurdun dört köşesinden peş peşe gelmektedir. Vatandaş borç batağında;
haziran 2019’da takipteki kredilerin tutarı 116 milyarı geçmiştir, 12 milyon
500 bin kişi icralık olup kara listeye eklenmiştir, kredi kartı borcu yüzünden
3 milyon kişi takibe düşmüştür. 
Değerli
milletvekilleri, çiftçi ve esnaf kan ağlıyor, çiftçilerin traktörleri icrayla
satılıyor, çiftçi borç yapılandırması bekliyor. Çiftçiyi ve tarımı desteklemek
için kurulan Ziraat Bankası ise futbol kulüplerini kurtarıyor, yandaş iş
adamlarını kurtarıyor, muhalif basına yandaşlarına geçmesi için krediler
veriyor, batık Simit Sarayını satın alıyor, konu esnaf ve çiftçi olunca kılı
bile kıpırdamıyor. Hükûmet, yapılan bu kamu yatırımlarının bütçe açığına sebep
olduğunu söylüyor. Bu kadar bütçe açığı varsa ve sebep de yatırımlarsa biz
yatırımları neden görmüyoruz? Biz, Kayseri’de herhangi bir yatırım göremiyoruz.

Değerli
milletvekilleri, Kayseri ticaretin merkezi, aynı zamanda bir sanayi ve tarım
şehridir; her seçim döneminde bol bol söz verilip gidilir. Sayın Cumhurbaşkanı
son iki yıl içerisinde Kayseri’ye 3 kez ziyarete geldi; 2018 yılında 137 adet,
2019 yılında ise 139 adet projenin açılışını yaptı. Bu projelerin ne olduğunu
şehirde bilen kimse yok. 
İSMAİL
TAMER (Kayseri) - Olur mu ya? 
DURSUN
ATAŞ (Devamla) - Yok. 
Biz
araştırdık; özel sektör yatırımları, hibeli yatırımlar; hayırseverler
tarafından yapılan okullar, camiler; belediyeler tarafından yapılan parklar,
bahçeler var ama devlete ait, istihdam sağlayacak, üretim odaklı tek bir
yatırım yok. Üstelik, sayı çok olsun diye bir yerin birden fazla açılışı
yapılıyor; sadece algı yaratılıyor, gören de “Kayseri kanatlandı, uçuyor.”
sanıyor.
Değerli
milletvekilleri, bir hızlı tren hikâyemiz var ki on yıldır söz ve müjde
vermeyen kimse kalmadı; beklenen tren bir türlü de Kayseri’ye gelmedi.
İSMAİL
TAMER (Kayseri) – Gelecek, gelecek. Hiç merak etme, gelecek.
DURSUN
ATAŞ (Devamla) – Bakın, kimler hangi zamanlarda müjdeler vermiş, sözler vermiş:
2010, dönemin Cumhurbaşkanı Abdullah Gül; 2013, dönemin Başbakan Yardımcısı
Binali Yıldırım; 2013, TOBB Başkanı Rifat Hisarcıklıoğlu -bu niye söz vermiş,
bunu da anlayamadık- 2013, dönemin Enerji ve Tabii Kaynaklar Bakanı Taner
Yıldız; 2014, dönemin iktidar Grup Başkanı Mustafa Elitaş; 2014, dönemin
Başbakanı Ahmet Davutoğlu; 2015, Kayseri Milletvekili Yaşar Karayel -siz
vermemişsiniz Başkanım- 2015, dönemin Kayseri Büyükşehir Belediye Başkanı
Mehmet Özhaseki; 2015, tekrar Kayseri Milletvekili Yaşar Karayel; 2015, tekrar
dönemin Kayseri Büyükşehir Belediye Başkanı Mehmet Özhaseki; yine 2015,
Ulaştırma Bakanı Feridun Bilgin; 2016, Cumhurbaşkanı Sayın Erdoğan; 2018, yine
Çevre ve Şehircilik Bakanımız Mehmet Özhaseki; 2018, Ulaştırma Bakanı Mehmet
Cahit Turhan; 2019, Ulaştırma Bakanı yine Mehmet Cahit Turhan; 2019, Sayın
Cumhurbaşkanı Erdoğan. Söz vermeyen kimse kalmamış. Üç gün önce burada
Ulaştırma Bakanına sordum, hâlâ ihalesi yapılmamış.
İSMAİL
TAMER (Kayseri) – Yapılacak; projeye girdi, yapılacak. 
DURSUN
ATAŞ (Devamla) – Bir de havaalanı terminalimiz var ki bu da tren hikâyesi gibi,
on yıldır proje aşamasında. “İstanbul’da dünyanın en büyük havaalanını yaptık.”
diyerek övünenler Kayseri’nin bir havaalanını, havaalanı terminalini on yıldır
bitiremedi. Uçak biletleri çok pahalı, Kayseri’ye birçok yerden seferler yok ve
Kayseri’den de oralara seferler yok. Ulaşımı zor bir şehir hâline geldi
Kayseri. 
Değerli
milletvekilleri, sanayicinin durumu içler acısı. Kayseri’de 3 organize sanayi,
1 serbest bölge, 16 sanayi sitesi var. AK PARTİ iktidarı ilk yıllarında “141
kere maşallah” diyerek 141 tane fabrika açıyordu. Şimdi gidip bakın, o
fabrikaların yerlerinde yeller esiyor; kimi iflas etti, kimi kapattı, kimi
üzerine “kiralık” yazıyor. Şimdi, Kayseri vekilleri, Belediye Başkanı yani
bizler; kafe, lokanta, çiçekçi, çiğköfte açılışlarına katılırsak mutlu
oluyoruz. Nereden nereye Başkanım? (İYİ PARTİ sıralarından alkışlar)
2019
yılında sigortalı sayısı 251 binden 230 bine düştü. 92 bin Suriyeliye ev
sahipliği yapıyor Kayseri. Kayseri’nin işini aşını Suriyeliler kapmış durumda.
Kayseri bu konuda da mağdur durumda. 
1926
yılında uçak üretimi yapan, Sümerbank Bez Fabrikasının olduğu Kayseri; Hava
İkmal, Anatamir, TAKSAN, ASPİLSAN gibi sanayi altyapısına sahip bir şehirdir.
Yerli otomobil, savunma sanayisi gibi tüm önemli yatırımlara uygun altyapıya
sahip bir şehirdir Kayseri. Ancak yatırım yapan bir Hükûmet yok. Kayseri’nin
gayrisafi yurt içi hasıladaki payı 13’üncü sırada iken kamu yatırımlarındaki
sıralaması 32’nci sıraya gerilemiştir.
Değerli
milletvekilleri, tarımda da durum farklı değil. Kayseri, tarım alanları
büyüklüğünde 6’ncı sırada; tarım kamu yatırımlarında 2008 yılında 5’inci sırada
iken bugün 2019 yılında 20’nci sıraya gerilemiştir. Ekilen arazi oranı her
sezon azalıyor, tarıma dayalı sanayi yok, tarım ve sanayi entegrasyonu yok, ihtisas
bölgesi yok. Sulanabilir alan sadece yüzde 14. Bahçecik, Yamula ve Develi 2’nci
Merhale Barajlarının sulama projeleri on beş yıldır bitirilemedi. Pınarbaşı,
Bünyan, Sarıoğlan, Tomarza, Develi, Ağırnas çiftçisi bu barajlardan su
bekliyor. Büyükbaş hayvancılıkta Türkiye'de 6’ncı sıradayken bugün 17’nci
sıraya gerilemiş. Kırsal kalkınma destekleri yetersiz. IPARD kapsamında 42 il
var, maalesef Kayseri yok. Tatlı su balıkçılığında Pınarbaşı, Bünyan ilçeleri
başta olmak üzere Yahyalı’da elma, Yeşilhisar’da kayısı, Pınarbaşı’nda patates
üreticilerinin soğuk hava depoları yok, pazarlama ve paketleme olanakları yok.
Tomarza ve Develi’de kabak çekirdeği üretiliyor, Toprak Mahsulleri Ofisi
ürünleri almıyor. 
Değerli
milletvekilleri, Kayseri Büyükşehir Belediyesi yirmi altı yıldır AKP’de ve
devamında Belediye borç batağında ve şu anda hizmet üretemiyor. On yedi yılda
AKP Kayseri’den 1 Cumhurbaşkanı, 3 Bakan, birçok milletvekili ve sayısız
bürokrat çıkarmıştır. AKP’nin kurulduğu günden itibaren Kayseri, AKP’ye her seçimde
rekor oylar vermiştir. Buna rağmen “Kayserili işini bilir.” mantığıyla
şehrimize kamu yatırımı yapılmamaktadır. Kayseri’miz devlet desteğinden mahrum
bırakılıyor. Yatırım yapılmadığı gibi, öz değerlerimize de saldırılmaya
başlandı. Elimizde bir pastırmamız vardı, onu da Cumhurbaşkanı beğenmedi. İster
beğensin ister beğenmesin, pastırma deyince akla Kayseri gelir, Kayseri deyince
de akla pastırma gelir.
İSMAİL
TAMER (Kayseri) – Pastırma Kayseri’nin, hiç kimsenin değil.
DURSUN
ATAŞ (Devamla) – Evet, Kayserili işini bilir. 
Değerli
milletvekilleri, Kayseri önümüzdeki ilk seçimlerde AKP’ye öyle bir tokat
vuracak ki sesi tüm Türkiye'de yankılanacak diyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Ataş.
DURSUN
ATAŞ (Devamla) – Her şeye rağmen bütçemizin ülkemize, milletimize hayırlar
getirmesini diliyorum.
Genel
Kurulu saygıyla selamlıyorum. (İYİ PARTİ sıralarından alkışlar) 
İSMAİL
TAMER (Kayseri) – Seni Kayserili olarak alkışlıyorum, dediklerinin hiç birine
katılmıyorum; Kayseri’ye 27 katrilyonluk yatırım var. 
BAŞKAN
– Söz sırası, Milliyetçi Hareket Partisi Grubu adına İstanbul Milletvekilimiz
Sayın Memet Bülent Karataş’a aittir. (MHP sıralarından alkışlar)
Süreniz
on dakika Sayın Karataş. 
MHP
GRUBU ADINA MEMET BÜLENT KARATAŞ (İstanbul) – Sayın Başkan, sayın
milletvekilleri; 2018 Yılı Merkezi Yönetim Kesin Hesap Kanunu Teklifi’nin
maddelerini ayrı ayrı görüşüyor, müzakere ediyoruz. Bu kapsamda, Milliyetçi
Hareket Partisi Grubu adına söz almış bulunuyorum. Yüksek heyetinizi saygıyla
selamlıyorum. 
Adına
bütçe yaptığımız, uğruna insanüstü fedakârlıklardan asla kaçınmayacağımız Türk
milleti, tarihin hiçbir döneminde soykırım, katliam, toplu kıyım faili olmamış,
bundan sonra da olmayacaktır; aksini kim ya da kimler iddia ediyorsa
yalancıdır, riyakârdır hatta Türk düşmanıdır. (MHP sıralarından “Bravo”
sesleri, alkışlar) Aksini kim ya da kimler iddia ediyorsa yalancıdır,
riyakârdır. 
1910’lu
yıllarda Ermeniler Osmanlı İmparatorluğu’nun tebaasıydı. Birinci Dünya Savaşı
sırasında Ermeni çeteleri Anadolu coğrafyasının 23 ayrı noktasında isyan
çıkardılar. Bunlar zuhur ederken Meclisi Mebusan’da tam 33 Ermeni mebus
bulunuyordu. Düşününüz, bir yanda düşmanla savaşıyoruz, cephelere kan ve can
naklediyoruz, diğer yanda Ermeni çetelerinin suikastlarına muhatap kalıyoruz. 
Osmanlı
tebaası, bir grup düşmanla iş birliği yapıyor, sırtımızdan hançer sokuyor. Van,
Erzurum, Adana, Cebelibereket yani Osmaniye’de nice felaketler yaşanmıştır.
Kars’ın Derecik köyünde Türklere ait toplu mezarlar bulunmuştur; anneler
yavrularına sarılıp can vermişler, birlikte toprağa düşmüşlerdir. Hiç kimse
Ermenilere ait bir tek toplu mezar gösteremeyecektir ama Türklere ait toplu
mezarlar hepimizin, “insanım” diyen herkesin yüreklerini titretmektedir. Ermeni
çeteleri -buraya lütfen dikkat edin- 518.301 Türk’ü öldürmüş ve katletmiştir.
Akdamar Kilisesi’nde kadınlarımıza, kızlarımıza tecavüz edilmiştir hatta 50
kadınımız saldırılardan kurtulabilmek için kendilerini Van Gölü'ne atmışlar ve
boğulmuşlardır. Tehcir zorunlu bir tedbir, kaçınılmaz bir tasarruftu çünkü
vahşet, şiddet, cinayet zirve yapmıştı. Soykırım iddialarını bütünüyle
reddediyoruz.
Değerli
milletvekilleri, ABD Temsilciler Meclisi ile Senatoda kabul edilen kararların
tarihen, vicdanen, ahlaken geçersiz ve hükümsüz olduğunu haykırıyoruz. Türk
tarihi ve ecdadımız için tek yanlı, haksız ve temelden yoksun bir mahkûmiyet
ilamı niteliğini taşıyacak her açıklamanın bizim nezdimizde itibar ve
inandırıcılığı olmayacaktır. Türk milleti, içinde barındırdığı unsurlara her
zaman sevgi ve şefkatle yaklaşmış olmasına rağmen, o unsurlardan bazıları Türk
milletine kinlerini her fırsatta kusmuştur. Bu bitmeyen nefret maalesef 1973
yılında tekrarlamış, bu tarihten itibaren özellikle yurt dışındaki
diplomatlarımıza yönelik Ermeni terör örgütü olan ASALA’nın saldırılarıyla
toplam 34 diplomatımız şehit düşmüştür. 
Yine,
yakın tarihte Ermeniler acımasız yüzlerini göstermişler, 1992 yılında
Azerbaycan topraklarını işgal ederek yüzlerce Azerbaycan Türkü'nü
katletmişlerdir.
"Soykırım"
İkinci Dünya Savaşı sonrası dönemde hukuki içerik ve anlam taşıyan bir terim
olarak 1948 Uluslararası Soykırım Sözleşmesi’yle literatüre girmiştir. Ermeni
literatüründe “büyük felaket” Nazilerin yaptığı Musevi katliamı olan
Holokost’un karşılığı, bununla eş değerde, vahşet anlamında kullanılmıştır.
Tarihi,
yaşanmış ve bitmiş hadiseler yekûnu olarak görmek eksik ve mahzurlu bir
bakıştır çünkü tarih sonuçları itibarıyla her zaman etkisini hissettirmekte,
geleceğe ışık tutmaktadır. Dünden ders almamış, sonuç çıkarmamış, dahası
geçmişine yabancı kalmış milletlerin tarih merdivenlerini tırmanmaları,
varlıklarını heyecanla sürdürmeleri, kimliklerini canlı tutmaları olmayacak bir
şeydir. 
Tarih,
her önüne gelenin, baştan savma, keyfî ve ideolojik meşrebine dayalı olarak
eğip bükeceği, zorlama yorumlarla yalancı şahitlik yaptıracağı, omurgası
olmayan bir serüven yığını da değildir. Objektif tarihçilik ve tarih yorumu,
her şeyden önce namuslu olmayı gerektirmektedir. 
Adı
üzerinde, bizim bir “millî tarihimiz” vardır ve sahip olduğumuz tarih şuuru
bizi köklerimize, aslımıza, ecdadımıza bağlamaktadır. Tarihe şaşı bakmak,
katliam izi sürmek, soykırım çetelesi tutmak, arşivlerin tozlu raflarını art
niyetle kurcalamak esas itibarıyla hakikati değiştirmeyecektir çünkü yaşananları
kâğıt üzerinde, ısmarlama, kürsülerde, uydurma kalabalıklar önünde çarpıtmak
mümkünse de esasta ve tarihin asırlara uzayan vicdanında gizleme ve örtbas etme
çabası katiyen tutmayacaktır. Tarih hükmünü vermiş, fermanını yazmış,
iradeiseniyyesini de göstermiştir. İster beğenelim ister beğenmeyelim, ister
katılalım ister katılmayalım, tarihi silmek, tarihsizliğin tuzağına düşmek normal
şartlarda bir toplumun yok oluşu demektir. Milletler mücadelesinde,
medeniyetler boğuşmasında en büyük koz, en büyük güç kaynağı geçmişten bugüne
süzülen millî değerler ve millî cevherlerdir. Tarihsiz insan, tarihsiz toplum,
tarihsiz millet esir olmaya, zaman içinde de öğütülüp insanlık âleminden
sürülmeye mahkûmdur. 
1915’te
zorunluluktan dolayı alınan tehcir kararı bir soykırım olmayıp milletimizin
nefsi müdafaasıdır; meşru ve haklı bir tedbirdir. Arşivler herkese açıktır;
dürüst ve tarafsız bilim insanları 1915’in iç yüzünü görebileceklerdir. Kaldı
ki bugüne kadar yapılan sayısız çalışmanın, yazılan tez ve makalenin ispat ettiği
en yalın gerçek, soykırımın yalan, iftira ve aldatmadan ibaret olduğudur.
1915’teki
saygı duyulması gereken millî duruşu “soykırım” diye yaftalamaya kalkanlar,
önce, o tarihlerde Balkanlardan göçe zorlanan 5 milyonu aşkın evladıfatihanın
derin ızdırap ve kayıpları hakkında konuşmalıdır; yine, o tarihlerde, savaş
şartları içinde, dünyanın değişik yerlerinde yaşanan kitlesel kıyım ve
katliamlarla ilgili bir şeyler söylemelidir. 
Tehcir
esnasında hayatını kaybedenlerin vebalini milletimizin üzerine yıkmaya
çalışanlar, düşmanla dirsek teması kurup döktükleri nehir gibi kanın, Talat
Paşa’nın bedenine sıktıkları kurşunun, Dağlık Karabağ’daki vahşi cinayetlerinin
hesabını vermelidir. (MHP, AK PARTİ ve İYİ PARTİ sıralarından alkışlar) 
Türk
milletinin vereceği hesap yoktur ama alacağı çok fazladır. Sözde soykırım
kararının Parlamentolarda sırasıyla kabulü, peşinden tazminat ve toprak
taleplerini doğuracak, nitekim bir beka meselesi ortaya çıkaracaktır. Herkes
bilmelidir ki Türk milleti buna müsaade etmeyecek, bu oyun mutlaka
bozulacaktır.
ABD,
Avrupa Parlamentosu, diğer sahte dost ve müttefik ülkeler Türk tarihini
lekelemekten uzak durmalıdırlar. Türk milletine hafıza nakli yapma
teşebbüsünden vazgeçmeleri şarttır.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Karataş. 
MEMET
BÜLENT KARATAŞ (Devamla) - Türk milletini suçlu ve soykırımcı gösterme
densizliği dikiş tutmayacaktır. Karabağ’dan Van’a, Çukurova’dan dünyanın
değişik yerlerine kadar, Ermeni silahlı terör örgütlerinin saldırılarında
hayatlarını kaybeden milletimizin asil evlatlarına, kahraman şehitlerimize
Cenab-ı Allah’tan rahmet diliyorum; hepsi rahat uyusun, bedenleri kurban gitse
de bu vatan, bu millet hiçbir melun emele kurban verilmeyecektir. 
Genel
Kurulu saygılarımla selamlıyorum. (MHP ve AK PARTİ sıralarından alkışlar) 
BAŞKAN
– Söz sırası, Halkların Demokratik Partisi Grubu adına İstanbul Milletvekilimiz
Sayın Ali Kenanoğlu’na aittir. (HDP sıralarından alkışlar) 
Süreniz
on dakika. 
HDP
GRUBU ADINA ALİ KENANOĞLU (İstanbul) – Sayın Başkan, sayın milletvekilleri;
Genel Kurulu saygıyla selamlıyorum. 
On
gündür bir bütçe maratonundayız, geceli gündüzlü bütçe üzerinde konuşuyoruz.
Tabii, biz, bu bütçeye olan itirazımızı, bu bütçenin getirdiği çelişkileri ve
gelir dağılımındaki eşitsizliğe karşı olan itirazlarımızı dile getirdik. Biz bu
itirazları bugün dile getirmiyoruz, aslında, baktığınız zaman, bu çelişkilere
yönelik, bu gelir dağılımına yönelik itirazlarımızı Baba İlyaslardan, Bozoklu
Celallerden, Şeyh Bedrettinlerden, Kalender Çelebilerden ve Hubyar Babalardan
bu tarafa sürekli dile getiriyoruz. 
Şimdi,
bundan altı yüz bir yıl önce Şeyh Bedrettin, Serez’in esnaf çarşısında idam
edildi, 18 Aralık 1418’de; yıl dönümündeyiz. Şeyh Bedrettin “Birlikte üretelim,
halkça bölüşelim, yârin yanağından gayrı her yerde ve her şeyde ortak olalım.”
felsefesiyle yola çıkmıştı ve Alevilerin referans kaynaklarından “Buyruk”
kitabında da anlatılan “Rıza Şehri”ni İzmir Karaburun’da oluşturmuştu. Orada
bulunan Sakızlı Rum köylüleriyle, Müslüman topluluklarıyla ve orada yaşayan
diğer etnik ve inançsal gruplarla birlikte üç yıl böyle bir yaşam oluşturdu ve
bu üç yıl boyunca burada her şeyin ortak olduğu, yaşamın birlikte üretildiği ve
birlikte paylaşıldığı, kimsenin kimseden üstün olmadığı, sömürü düzenini
reddeden bir sistem içerisinde yaşadı. Üç yıl bu yaşamdan sonra, orada, kendisi
ve yoldaşları olan Börklüce Mustafa ve Torlak Kemal katledildiler. 
Değerli
arkadaşlar, Şeyh Bedrettin şunu diyordu: “Ay ve güneş herkesin lambasıdır;
hava, herkesin havasıdır; su, herkesin suyudur; öyleyse ekmek neden herkesin
değildir?” Şeyh Bedrettin bu amaçla mücadelesini vermiş ve aslında o sömürü
düzenine o gün itiraz etmişti ve bunun bedeli olarak da çarmıha gerilerek
katledildi. Ben buradan Şeyh Bedrettin ve yoldaşlarını saygıyla anıyorum.
Değerli
arkadaşlar, günümüze gelindiği zaman aslında dava aynı dava, mücadele de aynı
mücadele. Bugün bakıyorsunuz, artık “modern kölelik” dediğimiz bir sistem
oluşturulmuş. Büyük şirketler büyük kârlarını açıklıyorlar, cirolarını
açıklıyorlar; ne kadar büyüdüklerini, ne kadar kâr ettiklerini açıklıyorlar;
hükûmetler de öyle. Burada on gündür bakanlar aslında nasıl büyük işler
yaptıklarını, nasıl büyüdüklerini, nasıl refah, ferah içerisinde bir ülke
oluşturmak için adım attıklarını söylüyorlar. Oysa gerçek o mu? Yaşayan
insanların, o büyük şirketleri, o büyük projeleri gerçekleştiren işçilerin,
emekçilerin ceplerine giren böyle bir şey mi? O refah bire bir onlara yansıyor
mu? Yansımıyor. Dolayısıyla aslında mücadele tarihin bütün süreçlerinde aynı
şekilde gelmiş ve egemenler hep aynı hikâyeleri anlatmaya devam etmişler.
Bakın,
2002 yılında Hükûmeti devraldığınızda, bir bataktan, bir ekonomik krizden
devraldığınızı ifade ediyordunuz ama o zaman bile asgari ücret bugünküne göre çok
daha iyi bir getiriye sahipti yani insanların yaşamındaki karşılığı çok daha
fazlaydı. Hani, bırakın doları euroyu, altın değerinde karşılığına baktığınız
zaman bile o günden bugüne ne kadar bir fark ve erime olduğunu görüyoruz. Son
iki yılda bile altındaki artış yüzde 73, asgari ücretteki ise yüzde 26 oldu.
Dolayısıyla, aslında alım gücünün ne kadar çok düştüğünü de bir asgari ücretli
açısından yaşamın ne anlama geldiğini de buradan görebiliriz. 
Tabii,
TÜRK-İŞ’in açıkladığı rakamlara göre, zaten kasım ayı itibarıyla açlık sınırı
2.102 lira, yoksulluk sınırı da 6.850 lira. Dolayısıyla, bugün tartışılan
zamlar kabul edilmiş olsa bile asgari ücretliler yoksulluk sınırının altında,
açlık sınırına yakın bir sınırda yaşamlarını sürdürüyorlar. Öyleyse, tıpkı Şeyh
Bedrettin döneminde olduğu gibi, bugün de aynı koşullarda, insanlar
ürettikleriyle ortak bir paylaşımı sağlayamıyorlar, bir refahı
oluşturamıyorlar. Yine sömürenler, yine ezenler, yine iktidarı elinde
bulunduranlar ve yine paydan büyük oranda gelir alanlar belli. Dolayısıyla, biz
buna başından beri, tarihî süreçten bu tarafa, günümüzde de bu misyonun
temsilcileri olarak itiraz etmeye devam ediyoruz. 
Hâliyle
bir asgari ücretli, bu açlık sınırının altında yaşadığı ya da açlık sınırı
seviyesinde yaşadığı koşullarda kendisini yönetenlerin nasıl yaşadığına,
onların nasıl bir hayat sürdüğüne de bakıyor. Dolayısıyla burada çok itiraz
edilen, örneğin sarayın giderlerine kulak kabartıyor, milletvekili maaşlarını
sürekli tartışıyor. Niye? Çünkü onun yaşadığı yaşam koşulları çok düşük.
Dolayısıyla, örneğin sarayın harcamaları çok doğal olarak tartışılıyor ve
ilginç örnekler var. Örneğin 2018 yılında -Sayıştay raporlarına da konu olmuş
birçoğu- tek kullanımlık mutfak eşyasına 1,4 milyon, servis ve saklama kapları için
1 milyon, sofra takımı, çatal, bıçak için 1,5 milyon, içecek servis, takımına
264 bin lira gibi, böyle uçuk rakamların harcanmış olması bir asgari ücretli
açısından son derece önemli bir konudur. Dolayısıyla, bunları burada kimi vekil
arkadaşların dile getirmesi sizleri öyle hoplatıp zıplatmasın. 
Tabii,
bir taraftan da vergi yükü altında eziliyor insanlar ve bu vergi yükü mizaha da konu olmuş. Şöyle ki; en çok alkole ve
benzine vergi getiriliyor. Bu mizah dilini kullanan bir vatandaş şöyle diyor
Twitter’da: “Ya, biz bu iktidar sayesinde kimyager olduk. Artık ne ihtiyacımız
varsa evde üretiyoruz; rakıyı evde yapıyoruz, birayı evde yapıyoruz, viskiyi
evde yapıyoruz, şimdi benzin üzerinde çalışıyoruz, yakında onu da yapacağız.”
Şimdi gelinen nokta böyle bir durum. (HDP sıralarından alkışlar) Yani, aslında,
vergileri sürekli artırarak insanları bir şeyden caydıramadığınız gibi,
bunların sonuçları da başka türlü şeylere neden olabiliyor. 
Dolayısıyla
bu bütçe, açlık sınırına yakın bir ücret alan asgari ücretlinin bütçesi değil,
emeklilerin bütçesi değil; bu bütçe, 13,8 oranına yaklaşmış milyonlarca işsizin
iş bulmasını sağlayacak bir bütçe değil; atanamayan öğretmenlere, emeklilikte
yaşa takılanlara çözüm üretecek bir bütçe değil arkadaşlar. Dolayısıyla tarihten
bu tarafa biz bu bütçeye hep “Hayır.” demişiz, hep itiraz etmişiz; aynı şekilde
itiraz etmeye devam ediyoruz. 
Değerli
arkadaşlar, itiraz ettiğim bir bütçede, toplumsal bir kesim adına şerh koymak
istediğim de Diyanet İşleri Başkanlığı bütçesidir. Biz Aleviler cemevlerimizin
tüm giderlerini kendi cebimizden karşılarken, cenazelerimizi kendi
paralarımızla Hakk’a uğurlarken, borçları yüzünden elektriği kesilen ve hizmet
veremeyen cemevlerimiz varken bizim vergilerimizle beslenen, cemevlerinin
ibadethane olamayacağını kırmızı çizgi olarak açıklayan ve 8 bakanlıktan daha
fazla bütçe alan Diyanete hakkımızı helal etmiyor ve bütçesine de Alevi toplumu
olarak şerh koyuyoruz. 
Değerli
arkadaşlar, Maraş katliamının yıl dönümündeyiz. Bundan kırk bir yıl önce meydana
gelen Maraş katliamı, insanlık tarihinin gördüğü en vahşi katliamlardan bir
tanesidir. Maraş katliamı, özetle, bir kadının kocasına “Beni sen öldür,
onların eline bırakma.” diye haykırdığı bir katliamdır. Şimdi, bu katliam şu
şekilde… 
İMRAN
KILIÇ (Kahramanmaraş) - Maraş’ın yakasını bırakın; kaşımayın, kanatmayın. 
BAŞKAN
– Sayın Kılıç, rica ediyorum. 
ALİ
KENANOĞLU (Devamla) – Bir katliamı kaşımak
o katliamla yüzleşmektir.
İMRAN
KILIÇ (Kahramanmaraş) – Başbağlar’dan da bir kere bahsedin, Başbağlar’dan da bahsedin
bir kere.
BAŞKAN
– Sayın Kılıç… Sayın Kılıç, rica ediyorum.
ALİ
KENANOĞLU (Devamla) – Biz şunu söylüyoruz, biz diyoruz ki, eğer Maraşlılar…
Maraş katliamından herkes rahatsızdır, kimsenin Maraş katliamını onayladığını
düşünmüyorum, kimsenin bunu düşündüğünü söylemiyorum.
İMRAN
KILIÇ (Kahramanmaraş) – Başbağlar’ı da bir an.
BAŞKAN
– Sayın Kılıç…
ALİ
KENANOĞLU (Devamla) – Ancak, Maraş katliamıyla yüzleşmek, Maraş katliamındaki
yanlışları ortaya koymak, bunu hep birlikte lanetlemekle ve Maraş’ta bununla
ilgili olarak anma yapmakla ve gelişmiş ülkelerde bu işler nasıl lanetleniyorsa
aynı şekilde lanetlemekle geçer. Biz şunu demiyoruz, biz demiyoruz ki: “Ya, siz
Maraş katliamını onaylıyorsunuz.” Böyle bir şeyden bahsetmiyoruz.
Değerli
arkadaşlar, bir de şu var…
İMRAN
KILIÇ (Kahramanmaraş) – Maraş’ın yakasını bırakın, yazıktır.
BAŞKAN
– Sayın Kılıç, rica ediyorum.
ALİ
KENANOĞLU (Devamla) - Değerli arkadaşlar, şimdi, bu konular, böyle “Gömelim,
susalım, gündeme getirmeyelim, bir daha gün yüzüne çıkarmayalım.” demekle
olmuyor, kapatılmıyor çünkü acılar devam ediyor.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kenanoğlu.
ALİ
KENANOĞLU (Devamla) – Maraş katliamında yaşamını yitirenlerin birçoğunun hâlâ
mezar yerleri belli değil. Yani aileleri gidip mezar başlarında dua dahi edemez
vaziyetteler. Dolayısıyla, Maraş katliamını hafifletmek, o insanların acısını
hafifletmekle bu iş unutulabilir. Ama bunların üstüne kül örterek, o insanların
acısını gidermeden, dindirmeden bunlardan kurtulmak mümkün değildir değerli
arkadaşlar.
Dolayısıyla
bu işlerin böyle olmadığını, tarihin bütün evrelerinden hepimiz biliriz. Bu
işler çözümlendiği sürece, acılar soğutulduğu sürece bu sorumluluktan
kurtulabiliriz. 
Ben
sözlerimi, yine, 19 Aralık 2000’deki cezaevi katliamlarında yaşamını
yitirenleri ve Taybet anayı da katlinin yıl dönümünde saygıyla anarak bitirmek
istiyorum.
Teşekkür
ederim. Saygılar. (HDP sıralarından alkışlar) 
BAŞKAN
– Sayın Akçay, bir söz talebiniz oldu, buyurun.
IV.- AÇIKLAMALAR (Devam)
53.- Manisa Milletvekili Erkan Akçay’ın, İstanbul Milletvekili Ali
Kenanoğlu’nun 130 sıra sayılı 2018 Yılı Kesin Hesap Kanunu Teklifi’nin 7’nci
maddesi üzerinde HDP Grubu adına yaptığı konuşmasındaki bazı ifadelerine
ilişkin açıklaması 
ERKAN
AKÇAY (Manisa) – Teşekkür ederim Sayın Başkan.
Konuşmacı
Şeyh Bedrettin’den bahsetti. Ben aynı zamanda Manisa Milletvekiliyim ve
İzmir’de, o bölgede yaşanan hadiselerdir. Börklüce Mustafa, Torlak Kemal filan
Manisa’dan çıkmadır. Bu hadiseleri biliyoruz, elbette okuduk. Bu konuda epeyce
kaynak da vardır. Fakat ben bütün milletvekillerimize ve bilhassa da sayın
konuşmacıya, en son çıkan yayınlardan, Ahmed Güner Sayar’ın Ötüken
yayınlarından “Şeyh Bedreddin” isimli kitabını salık veriyorum. (MHP
sıralarından alkışlar) Son elli yıllık bir çalışma; son derece ilmî, belgelere
dayalı, objektif ve sağlıklı bilgilere ulaşmak mümkündür. 
(Mikrofon
otomatik cihaz tarafından kapatıldı)
BAŞKAN
– Bir dakika.
ERKAN
AKÇAY (Manisa) – Bir dakikayı doldurdum mu Sayın Başkan?
BAŞKAN
– Doldu, ikinciye başladık.
ERKAN
AKÇAY (Manisa) – Yani onun için hemen kesmek istiyorum.
BAŞKAN
– Yok, ikinciye başladık.
Buyurun.
ERKAN
AKÇAY (Manisa) – Ayrıca, Kahramanmaraş hadiseleri de sürekli gündeme
getiriliyor. Ülkemiz ve milletimiz üzerine kurgulanan en alçakça tuzaklardan ve
provokasyonlardan birisidir. Bunu istismardan, kaşımaktan; insanları
ayrıştırıcı, bölücü birtakım üsluplardan da özenle sakınmamız gerektiğini ifade
ediyor, teşekkür ediyorum.
BAŞKAN
– Peki.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
BAŞKAN
– Değerli milletvekilleri, söz sırası Cumhuriyet Halk Partisi Grubu adına İzmir
Milletvekilimiz Sayın Kani Beko’da. (CHP sıralarından alkışlar) 
Süreniz
on dakika Sayın Beko. 
CHP
GRUBU ADINA KANİ BEKO (İzmir) – Sayın Başkan, değerli milletvekilleri; ben
sonunda söyleyeceğim sözü baştan söylemeyi severim: 1,1 trilyonluk devlet
bütçesi saraya bağlandığından dolayı, Cumhurbaşkanı da bütçeden 14 milyara
yakın aslan payını aldığından dolayı biz bu bütçeye kesinlikle “evet”
demeyeceğiz. 
Nedenlerini
de açıklayayım: Bu bütçede işsizler yok, bu bütçede memurlar yok, bu bütçede
işçiler yok, köylüler yok, çiftçiler yok, emekliler yok, engelli
vatandaşlarımız bu bütçede yok, öğrenciler yok, dullar ve yetimler yok. Bütçe
ayrılmadığı için, bu bütçe halkın değil sarayın bütçesi olduğu için bu bütçeye
“hayır” diyoruz ve kırmızı kart gösteriyoruz. (CHP sıralarından alkışlar)
Sevgili
arkadaşlarım, az önce Şeyh Bedrettin’le ilgili yapılan tartışma içerisinde, ben
de çok naçizane Şeyh Bedrettin’le ilgili kısa düşüncelerimi paylaşmak
istiyorum. Aslında Şeyh Bedrettin bu toprakların insanı. Şeyh Bedreddin aynen
şu ifadeyi kullanır: “Ön yargı yanılgının anasıdır.” Dolayısıyla Şeyh
Bedrettin’in söylediği söz aynen şöyledir: “Gelin, birlikte çalışalım, beraber
üretelim, beraber ürettiklerimizi beraber tüketelim. Yârin yanağından gayrı her
şey her yerde ortak.” 
Sevgili
arkadaşlarım, değerli kardeşlerim; ben öncelikle asgari ücretle ilgili
sözlerimi sizlerle paylaşmak istiyorum. Asgari ücretle 10 milyona yakın işçi
kardeşimiz çalışıyor. 10 milyona yakın işçi kardeşlerimizin ailelerini de
katacak olursanız en az 50 milyona yakın insan var. Bu aileler bizlerden, insan
olmaktan kaynaklanan temel ihtiyaçlarını giderebilecek, hak ettikleri bir maaş
bekliyorlar. Sayın Çalışma Bakanımız burada Uluslararası Çalışma Örgütü’nden
(ILO) söz etti. Ben yedi yıl DİSK Genel Başkanlığı yaptığım dönemlerde ILO’da
görev yaptım. Dolayısıyla ILO der ki: “Asgari ücreti tespit ederken en az 4
kişilik bir aileyi baz alın.” Ama Türkiye’ye geldiğimizde Asgari Ücret Tespit
Komisyonu 1 işçiyi baz alarak hesap yapmaktadır yani siz 10 milyona yakın
asgari ücretli arkadaşımızın sanki hepsi bekârmış gibi hesabı böyle yaparsanız
10 milyona yakın asgari ücretli arkadaşımızı ve kardeşimizi yoksulluğa atmış
olursunuz. 
Bir
başka şey: Asgari ücretliden 30 milyar vergi alıyorsunuz ama işverenlere de 176
milyar vergi muafiyetinde bulunuyorsunuz. “AGİ” dediğimiz asgari geçim
indirimini ben anlamakta güçlük çekiyorum. Asgari ücretin içinde AGİ’nin ne işi
var? AGİ’nin derhâl asgari ücretin içerisinden çıkarılması gerekir diye
düşünüyorum. 
Sevgili
arkadaşlarım, değerli milletvekilleri; Türkiye’de işçiye ayrı, memura ayrı
asgari ücret olmaz. Memurlara 3.340 lira asgari ücret veriyorsunuz -yani ben
“Memurlar çok asgari ücret alıyor.” demiyorum ama- işçilere neden 2.020 lira
veriyorsunuz? Neden burada memur, işçi ayrımı yapıyorsunuz? Burada tek asgari
ücret olması gerekir, işçi ve memur ayrımı kesinlikle yapılmaması gerekir diye
düşünüyorum.
Saray
giderlerine baktığımızda, sarayın bir dakikalık gideri 2.020 TL ama 2.020 TL’yi
alabilmek için asgari ücretli işçi kardeşlerimiz tam bir ay çalışmaktadır.
Türkiye’de Cumhurbaşkanının maaşı asgari ücretli çalışan işçinin tam 30 katı.
Bununla beraber, yine burada Çalışma Bakanımız OECD ülkeleriyle ilgili -siz de
biliyorsunuz- birtakım görüşlerini belirtti. Oysaki Çalışma Bakanının söylediği
gibi değil. OECD verilerine göre, asgari ücretin satın alma gücü açısından Türkiye
OECD ülkeleri içerisinde 18’inci sırada. Asgari ücretle çalışan işçiler doğal
gaza yapılan zamdan dolayı kış aylarında birinci derece yakınlarıyla aynı evi
paylaşıyorlar. Bir asgari ücretli işçi kardeşimiz yarın evlenmeye kalksa
bankadan en az 100 bin lira kredi çekmesi gerekir. Bu 100 bin lirayı
ödeyebilmesi için elli ay yani dört yıl, sadece, evlilik için çekmiş olduğu
krediyi ödemesi gerekir diye düşünüyorum. 
Değerli
milletvekilleri, İzmir’e gittim, İstanbul’a gittim, Ankara’nın varoşlarını
dolaştım. Yapmış olduğum kahve toplantılarında, asgari ücretle çalışan işçi
arkadaşlarıma bir ay içinde nasıl geçindiklerini sordum. Asgari ücretle çalışan
işçilerin hazırlamış olduğu örnek tablo; aylık giderleri: Kira 1.250 TL,
elektrik 125 TL, su 100 TL, doğal gaz 400 TL, ulaşım 200 TL, mutfak 750 TL,
eğitim 400 TL. Sağlık yok. Neden yok? Asgari ücretli çalışan arkadaşlarımızın
hasta olma hakları da yok. Sosyal etkinlik yok, çay-kahve yok. Toplamına
baktığınızda 3.225 TL, asgari ücret 2.020 TL. Kasım 2019 açlık sınırı 2.102 TL,
yoksulluk sınırı ise 6.849 TL olmuştur. Asgari ücret kararını verenlerin adil
ve vicdanlı olmasını bekliyorum. 
Bununla
birlikte, Avrupa’daki asgari ücretle çalışan işçilerin konumuna baktığımızda…
Siz de biliyorsunuz, Cumhurbaşkanımız Hollanda’ya “Ey faşist Hollanda!” dedi,
ben de önce Hollanda’da çalışan asgari ücretli arkadaşlarımın durumuna baktım.
Hollanda’da asgari ücretle çalışan işçilerin oranı yüzde 3, İspanya’da yüzde 1,
Belçika’da yüzde 0, Yunanistan’da yüzde 7,7, Fransa’da yüzde 8,4,
Bulgaristan’da yüzde 8,8, Polonya’da yüzde 11,7, Romanya’da yüzde 15,7,
Slovenya’da yüzde 19,1, Türkiye’de ise yüzde 43 yani ülkenin yarısı asgari
ücretle çalışıyor ve maalesef açlık sınırı altında yaşıyor. 
Sevgili
arkadaşlarım, değerli kardeşlerim; bir de Türkiye’deki iş cinayetlerinden
bahsetmek istiyorum. Siz de biliyorsunuz, Türkiye’de AKP iktidara geldiği
günden bu yana -istatistiklere bakabilirsiniz- 25 bine yakın işçi kardeşimiz
öldü, 25 bine yakın ocak maalesef söndü. 
Onlarla
birlikte, bir de biliyorsunuz ki engelli olan kardeşlerime hiç kimse iş
vermediğinden dolayı, engelli olan kardeşlerimizin de maalesef yuvaları
dağılmış oldu ve dolayısıyla buradan sesleniyorum: 4857 sayılı Yasa’ya göre, 15
yaşın altında, fiziken ve beynen hazır olmayan çocukların çalıştırılması
kanunen yasaktır; Birleşmiş Milletler yasası da böyle, Uluslararası Çalışma
Örgütünün yasası da böyle. O zaman, sizin elinizi tutan mı var, bu çocukların
ölmelerine niye müsaade ediyorsunuz?
HACI
TURAN (Ankara) – Almanya’da asgari ücret ne kadar? 
KANİ
BEKO (Devamla) – Sevgili arkadaşlarım, değerli kardeşlerim; bir başka şey,
meslek hastalıkları hastaneleri. Biz, meslek hastalıkları hastanelerine
baktığımız zaman, 78 ilde meslek hastalıkları hastanelerini göremiyoruz. Her
yıl 1 milyona yakın meslek hastalıklarına yakalanan işçi meslek hastalıkları
hastanelerine başvuruyor. Dünya Sağlık Örgütünün raporlarına göre, Uluslararası
Çalışma Örgütünün raporlarına göre, her yıl 10 bine yakın işçi kardeşimiz
meslek hastalığına yakalandığından dolayı maalesef ölüyorlar. 
İSMAİL
TAMER (Kayseri) – Tüm hastanelerde meslek hastalıklarıyla ilgili doktorlar var.
HACI
TURAN (Ankara) – Almanya’da asgari ücret ne kadar, Almanya’da?
KANİ
BEKO (Devamla) – Bakın şu istatistiklere, işçi cinayetlerinde hâlâ Avrupa’da
1’inciyiz, dünyada da 3’üncüyüz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Beko. 
KANİ
BEKO (Devamla) – Sevgili arkadaşlarım, değerli kardeşlerim; bununla beraber,
Dışişleri Bakanı burada konuşma yaparken dikkatle dinledim. Dışişleri Bakanı bu
kürsüden Amerika’ya meydan okudu. Amerika’ya meydan okudunuz ama TELEKOM’u
Amerikan şirketlerine teslim ettiniz; İsrail’e meydan okudunuz, şeker
fabrikalarını, TEKEL fabrikalarını İsrail’e teslim ettiniz; İngiltere’ye meydan
okudunuz, Sümerbank fabrikalarını İngiliz sermayesine teslim ettiniz;
Yunanlılara buradan meydan okudunuz, SEKA fabrikasını ve limanların yüzde
85’ini Yunan sermayesine teslim ettiniz; İzmir’deki, Aliağa’daki o güzelim
PETKİM’i Azerbaycanlılara teslim ettiniz. Dünyada hiçbir ülkede yaşanmayan bir
ilki ülkemize yaşattınız; Tank Palet Silah Fabrikasını Katar'a sattınız,
ülkemizi perişan ettiniz. (CHP sıralarından alkışlar) 8,5 milyon işsiz
kardeşimiz sokaklarda dolaşırken unutulmasın ki tüm bu fabrikaları satanların göğsünde
vicdan yok, AKP rozeti var. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Selamlayalım.
KANİ
BEKO (Devamla) – Sattıklarınızın yanında bir de yaptığınız İstanbul
Havalimanı’yla ilgili görüşümü paylaşmak istiyorum.
BAŞKAN
– Teşekkür ederiz Sayın Beko, süreniz bitti. 
KANİ
BEKO (Devamla) – Tamamlıyorum.
BAŞKAN
– Süreniz bitti, ek süre de verdim. Selamlayın herkesi. 
KANİ
BEKO (Devamla) – Bitiriyorum, son, bitiriyorum.
BAŞKAN
– Ama buradan duyulmaz zaten, selamlayalım artık. 
KANİ
BEKO (Devamla) – Ben buradan söyleyeyim.
BAŞKAN
– Sayın Beko, teşekkür ederim. 
KANİ
BEKO (Devamla) – Ben bunu bitireceğim.
Ünlü
Mısırlı Mimar Zaha Hadid’in ölmeden önce Çin'de yaptığı havalimanı 12 milyar dolara
mal olmuştur. Çin'deki bu havalimanı İstanbul Havalimanı’ndan daha fazla yolcu
taşımasına rağmen İstanbul'da yapılan üçüncü havalimanı ise 35 milyar dolara
mal olmuştur.
BAŞKAN
– Sayın Beko, rica ediyorum…
Sayın
Beko, teşekkür ediyorum.
Diğer
konuşmacıyı çağıracağım, lütfen Sayın Beko. 
KANİ
BEKO (Devamla) – Üçüncü havalimanı inşaatı sırasında işçilerin haklarını
vermediniz ve işçileri cezaevlerine attınız. 
BAŞKAN
– Sayın Beko, lütfen… Sayın Beko, rica ediyorum…
KANİ
BEKO (Devamla) – 23 milyar dolar farkı işçilere, emekçilere vermek yerine bu
parayı kimlere verdiniz? (CHP sıralarından alkışlar) 
BAŞKAN
– Teşekkür ederim.
Değerli
arkadaşlar, söz sırası…
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
CAHİT
ÖZKAN (Denizli) – Kayıtlara geçsin diye ifade ediyorum. 
Daha
evvel defaatle vermiş olduğum cevabı yeniden veriyorum, grubumuza yönelik
ithamları reddediyorum. 
BAŞKAN
– Teşekkür ederim. 
Adalet
ve Kalkınma Partisi Grubu adına söz, İzmir Milletvekilimiz Sayın Ceyda Bölünmez
Çankırı’ya aittir. (AK PARTİ sıralarından alkışlar) 
Sayın
Çankırı, süreniz on dakika. 
AK
PARTİ GRUBU ADINA CEYDA BÖLÜNMEZ ÇANKIRI (İzmir) – Sayın Başkan, çok değerli
milletvekilleri; 2020 Yılı Merkezi Yönetim Bütçe Kanun Teklifi görüşmeleri
kapsamında 2018 Yılı Merkezi Yönetim Kesin Hesap Kanunu Teklifi’nin 7’nci
maddesi üzerine AK PARTİ Grubumuz adına söz almış bulunmaktayım. Gazi
Meclisimizi ve ekranları başında bizleri izlemekte olan aziz milletimizi
saygıyla selamlıyorum. 
2020
Yılı Merkezi Yönetim Bütçe Kanun Teklifi, daimî büyüme, adaletli paylaşıma
yönelik ekonomik dönüşümün gerçekleştirilmesi ve kamu dengelerinin
iyileştirilmesi amacını taşımaktadır. Bir yandan mali disiplini sürdürürken
diğer yandan da kaynaklarımızı, milletimizin ihtiyaçlarına ve yatırımlarına
yönlendirmeye devam edeceğiz.
Değerli
arkadaşlar, bu bütçe, teröre destek olanların, sınır güvenliğimiz için verilen
mücadeleye “işgal” diyenlerin, eli kalem tutması gereken çocuklarımızın
beyinlerini yıkayıp dağa kaçıranların değil, Diyarbakır’da gece gündüz, yağmur
çamur demeden çocuklarının yolunu gözleyen annelerin, geleceğimizin teminatı
sevgili çocuklarımızın, yarınların müreffeh Türkiyesi’ni inşa edecek olan
vatansever gençlerimizin ve en önemlisi, al bayrağımız, hilal uğruna Gabar’da,
Kato’da, Afrin’de, Cerablus’ta destan yazan kahramanlarımızın bütçesidir. (AK
PARTİ sıralarından “Bravo” sesleri, alkışlar) Bu bütçe, işçilerimizin,
esnaflarımızın, memurlarımızın, çiftçilerimizin, öğretmenlerimizin,
başarılarıyla İstiklal Marşı’mızı dünyaya haykıran sporcularımızın bütçesidir.
(AK PARTİ sıralarından “Bravo” sesleri, alkışlar) Bu bütçe, çevreci
politikalarımızın, “İnsanı yaşat ki devlet yaşasın.” düsturuyla
gerçekleştireceğimiz altyapı ve üstyapı projelerimizin bütçesidir. 
Sayın
Başkan, çok kıymetli milletvekilleri; küreselleşen dünyada geçmişte örneğine az
rastlanır bir göç kriziyle karşı karşıyayız. Bugün dünya genelinde 260 milyona
yakın göçmen, 71 milyonun üzerinde yerlerinden edilmiş insan, 25 milyonu da
aşkın mülteci bulunuyor. Sadece yüksek bir hayat standardı için değil,
hayatlarını idame ettirebilmek için, çocuklarına bir lokma ekmek bulabilmek
için göç etmek zorunda kalıyorlar. 
Bundan
iki gün önce Cumhurbaşkanımız Sayın Recep Tayyip Erdoğan’la Birleşmiş Milletler
ve İsviçre’nin ev sahipliğinde Cenevre’de gerçekleşen, Türkiye’nin de eş
başkanlık yaptığı Küresel Mülteci Forumu’na katılım gösterdik. Sahile vuran
çocuk cesetlerine, varil bombalarından kaçan insanlara, düzensiz göç
hareketlerine, Suriye’de dokuz yıldır yaşanan insanlık dramına dikkat çeken
Sayın Cumhurbaşkanımız, yine, her zaman olduğu gibi dünya mazlumlarının umudu
ve sesi oldu. (AK PARTİ sıralarından alkışlar) Çatışma, şiddet ve zulüm
sebebiyle zorla yerinden edilen kişilerin sayısı küresel çapta rekor düzeylere
ulaşırken Türkiye dünyada en fazla sayıda mülteciye ev sahipliği yapan ülke
olmayı sürdürerek âdeta dünya mazlumlarının sığınağı konumuna gelmiştir.
Ülkemizi bu hususta farklı kılan sadece sayısal nicelik değildir, aynı zamanda
mültecilere sağlanan barınma, eğitim, sağlık, istihdam gibi kamu hizmetleri
kadim misafirperverliğimizin kalitesini göstermektedir. Türkiye’nin mültecileri
bu sosyal hayata dâhil etme politikası genel olarak yenilikçi ve küresel çapta
örnek teşkil edecek bir modeldir. 
MEHMET
RUŞTU TİRYAKİ (Batman) – Türkiye onları mülteci olarak kabul etmiyor,
hiçbirisine mülteci statüsü vermiyor. Keşke verse. 
CEYDA
BÖLÜNMEZ ÇANKIRI (Devamla) – Cenevre’de gerçekleşen Küresel Mülteci Forumu’nda
ülkelerin ve Birleşmiş Milletlerin temsilcileri bu mesele üzerinde
konuşmalarında ülkemize ve liderimize bilhassa teşekkür ettiler. 
Mülteci
meselesi, Türkiye gibi bu insanlara ev sahipliği yapan birkaç ülkenin çabasıyla
önlenmeyecek kadar büyük bir meseledir. Dünyanın mülteci sorunundan kaçması bu
sorunu ortadan kaldırmıyor. Uluslararası dayanışma sağlama konusunda krizi
ortadan kaldırmak için küresel düzeyde birlik ve beraberlik içerisinde hareket
etmemiz gerekmektedir. Nitekim forum katılımcılarının da ortak arzusu, ortak
söylemi bu yöndeydi. 
Sayın
Başkan, değerli milletvekilleri; görüşmelerini gerçekleştirdiğimiz 2020 yılı
bütçesi AK PARTİ hükûmetlerinin aralıksız olarak gerçekleştirdiği 18’inci
bütçedir. Bu, cumhuriyet tarihimizde hiçbir hükûmete nasip olmayan, rekor
niteliğinde bir başarıdır. (AK PARTİ sıralarından alkışlar) 
FEHMİ
ALPAY ÖZALAN (İzmir) – Maşallah, maşallah!
CEYDA
BÖLÜNMEZ ÇANKIRI (Devamla) – Bu başarı, sadece AK PARTİ’nin başarısı değil, bu
partinin asıl kurucuları, istikametinin belirleyicisi olan milletimizin
başarısıdır. (AK PARTİ sıralarından alkışlar) İşte bu nedenle Cumhurbaşkanımız
ve Genel Başkanımız Sayın Recep Tayyip Erdoğan’ın önderliğinde milletimizin
emanetine sahip çıkmak adına çalışmalarımızı sürdürüyoruz. 
Bu
anlayışla, 2020 yılında bütçe görüşmelerinde parti grubumuz adına günün son
konuşmacısı olarak, 2023 vizyonuna katkı sağlayan Cumhurbaşkanı Yardımcımıza,
bakanlarımıza, bakan yardımcılarımıza, bürokratlarımıza, uzmanlarımıza, gece
geç saatlere kadar Meclis çatısı altında teşrikimesai yaptığımız başta Meclis
Başkanımız olmak üzere, Meclis Başkan Vekillerimize, tüm parti gruplarımıza,
danışmanlarımıza, şoförlerimize, kavaslarımıza, Emniyet mensuplarımıza,
stenograflarımıza, teknisyenlerimize ve kulislerde bizlere hizmet eden bütün
arkadaşlarımıza, adını burada zikredemediğim herkese teşekkürü bir borç
biliyorum. (AK PARTİ sıralarından alkışlar) 
Bütçe
görüşmelerini gerçekleştirdiğimiz tüm bakanlık ve kurumlarımıza hayırlı
olmasını diliyor, Genel Kurulu saygıyla selamlıyorum. (AK PARTİ sıralarından
alkışlar) 
BAŞKAN
– Şimdi, şahıslar adına söz taleplerini karşılayacağım.
Şahıslar
adına ilk söz, Malatya Milletvekilimiz Sayın Mehmet Celal Fendoğlu’na aittir.
(MHP ve AK PARTİ sıralarından alkışlar)
Süreniz
beş dakika Sayın Fendoğlu. 
MEHMET
CELAL FENDOĞLU (Malatya) – Sayın Başkan, Gazi Meclisimizin siz saygıdeğer milletvekilleri;
şahsınızda yüce Türk milletinin her ferdini, “Her kim bu insanlık deryasından
bir katre tadacak olursa Yüce Rabb’im ona yeten yolu nasip eder.” diyen Hoca
Ahmet Yesevi’nin “Bir olalım, iri olalım, diri olalım.” diyen Hünkâr Hacı
Bektaş Veli’nin selamıyla selamlıyorum sizleri. “Dünya kerpiç bir yuva, orada
sana da yer var.” sözleriyle bizlerin sadece kendi dünyamıza değil, bütün
insanlığa karşı yükümlü olduğumuzu ifade eden Ulu Abay Ata’nın selamıyla
selamlıyorum sizleri. “Benim işim sevgiyledir.” diyen Yunus Emre’nin “Dava
insanlık davasıdır.” demekle kalmayıp “Çocuğudum anam bana ders verdi /
Çalışmamı okumamı öngördü / Milletine bağlı ol da dur dedi / Vatan sevgisini
giyitti anam.” diyerek yanıp tutuşan Âşık Veysel’in selamıyla selamlıyorum. Hasılı
sizleri ve yüce Türk milletini de saygıyla selamlıyorum. Şu an dünyanın muhtaç
olduğu aklıselim, kalbiselim ve zevkiselimle selamlıyor, Süleyman Çelebi’nin
“Merhaba”sıyla da merhaba diyorum. (MHP sıralarından alkışlar) 
Değerli
milletvekilleri, ilim, izan sahibi olanlar bilir ki tarih boyunca Türk milleti
ve devleti hiçbir zaman rahat yüzü görmemiştir. En vahim fitne, en habis fesat,
en çirkin husumetle imtihan edilen tek millet olmuştur. Yine insaf ve vicdan
sahibi olan herkes bilir ki tarih boyunca en kötü ve en sinsi plan ve projelere
maruz bırakılmak istenilen bir devlet varsa o da Türk devletidir.
Sayın
Başkan, değerli milletvekilleri; bütün şer hesapları, bütün mülevves planları
mazisinden aldığı ders ve edindiği mevzu ile kendisini konumladığı mevzi
sayesinde altüst etmesini bilmiş ve muvaffak olmuş emsalsiz bir millettir Türk
milleti. Yani Mustafa Kemal Atatürk’ün dediği gibi “Mevzubahis vatan ise gerisi
teferruattır.” diyen azim ve kararlılık bu milletin muazzez ilkesidir. Fakat
tarih göstermiştir ki eğer bugün var isek bu ikisiyle varız, varlığımızı
kırmızı çizgimiz olan bu ikisine borçluyuz.
Değerli
milletvekilleri, sizler zannediyor musunuz ki Hazreti Musa suya terk edilince,
Hazreti Yusuf kuyuya atılınca, Hazreti Zekeriya testereyle biçilince, Hazreti
İbrahim ateşe mahkûm edilince iş bitti, her şey sona erdi? Hayır, biten bir şey
yok. Hatalar, kusurlar ve ihmaller tekerrür ettikçe tarih de tekerrür eder.
Bugün ortadan bölünmek istenen Zekeriya, Türk milleti ile Türk devletidir.
Bugün ateşe atılarak yok edilmeye çalışılan İbrahim, Türk milleti ile Türk
devletidir. Bugün sulara bırakılarak yok olması istenilen Musa, Türk milleti
ile Türk devletidir. Bugün kuyuya atılmak istenilen Yusuf, yine Türk milleti
ile Türk devletidir. Şahide ve meşhuda yemin olsun ki bu böyledir, keşke
“Değil.” diyebilseydik. Farkı fark edenlere, fark ettiği farkı da fark
ettirenlere ant olsun, yaşadıklarımız ve bizlere yaşatılmak istenenler işin
böyle olduğunun birer delilidir, keşke “Değil.” diyebilseydik. Evet, haricî ve
dâhilî düşmanlarca batırılmak istenen bir gemi var, bu gemi Türkiye Cumhuriyeti
devletidir. Dalgalı denizde tutunmaya çalışan, yol almaya çalışan gemideki
yolcular ise Türk milletidir. Bu hususta başta yüce Meclisimize, bizleri buraya
gönderen yüce Türk milletinin her ferdine büyük bir sorumluluk düşmektedir.
Sonuç olarak, bu coğrafyadaki varlığımızın teminatı yani vazgeçilmez mevzu ve
mevzimiz vatana, millete ve devlete sahip çıkmak, korumak ve kollamak bizlerin
ebet müddet vazifesidir. 
Son
olarak, 19 Aralık 1978’te şehit edilen Milliyetçi Hareket Partisi Yeşilyurt
İlçe Başkanımız, baba dostum, amcamız Alişan Durhan’ı rahmetle anıyorum. 
2020
yılı bütçemizin belirtilen mevzu ve mevzi için hayırlara vesile olmasını
diliyorum. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Fendoğlu. 
MEHMET
CELAL FENDOĞLU (Devamla) – Sizleri ve yüce Türk milletini, ekran başında bu
saate kadar bizleri izleyen tüm vatandaşlarımızı saygıyla selamlıyorum, cumanız
mübarek olsun, Allah’a emanet olun. Sağ olun.
Saygılarımla.
(MHP ve AK PARTİ sıralarından alkışlar) 
BAŞKAN
– Değerli milletvekilleri, şimdi, şahıslar adına son söz Manisa Milletvekilimiz
Sayın Bekir Başevirgen’e aittir. (CHP sıralarından alkışlar)
Süremiz
beş dakika Sayın Başevirgen. 
BEKİR
BAŞEVİRGEN (Manisa) – Sayın Başkan, değerli milletvekilleri; 2018 Yılı Merkezi
Yönetim Kesin Hesap Kanunu Teklifi’nin 7’nci maddesi üzerine şahsım adına söz
almış bulunuyorum. Genel Kurulu saygıyla selamlıyorum. 
Kesin
hesap kanunu, Parlamentoya bütçeyi kullanma yetkisi verildikten sonra bu
bütçenin ne kadarının nereye kullanıldığını gösteren, bütçeüstü harcamaları ve
nedenlerini sorgulayan, kısacası, vatandaşının parasının hesabını soran,
denetimini yapan ve esas tartışılması gereken kanundur. 
Sayıştay
denetim raporlarına göre, 2018 yılı merkezî yönetim Hükûmet bütçesiyle ilgili
olarak 63 milyar 295 milyon 717 bin 486 lira ödeneküstü harcama tespit edilmiş
ve bu harcamaların onaylanması hususu yüce Meclisin takdirine sunulmuştur.
Sayıştay, yedek ödenek aktarım tutarının kanunla öngörülen yüzde 2’nin
üzerinde, yüzde 7,21 olarak gerçekleştiğini tespit etmiş ve bu durumu da yüce
Meclisin takdirine sunmuştur. Örneğin, Diyanet İşleri Başkanlığı 3,2 milyar,
Emniyet Genel Müdürlüğü 10,2 milyar, Millî Eğitim Bakanlığı 32 milyar, Sağlık
Bakanlığı 9 milyar TL ödeneküstü harcama yapmıştır. Bu kadar büyük bir sapma
bütçe tekniği açısından kabul edilebilir değildir. Cumhuriyet Halk Partisi
Grubu olarak mevzuatı açıkça ihlal eden bu durumun yüce Meclis tarafından
onaylanmaması gerektiğini düşünüyoruz. 
Sayın
milletvekilleri, Cumhurbaşkanlığı hükûmet sisteminin 2’nci bütçesi üzerinde
yaklaşık iki aydır çalışıyoruz. Tek adam sistemine geçtiğimiz son on yedi ayda
bu Meclisten vatandaşın lehine olan tek bir kanun bile çıkarılmadı, çıkarılan
bütün kanunlar vatandaşa ek yükler getirdi. Vatandaşın lehine olan hiçbir
düzenlemeye iktidar milletvekilleri olarak elinizi kaldırmadınız. “Asgari
ücretlinin maaşından vergi kesilmesin.” dedik, “hayır” dediniz. “Sağlıkçı,
polis ve öğretmenin ek göstergesi 3600 olsun dedik, “hayır” dediniz. “Çiftçinin
tarımsal malzemesi ÖTV ve KDV’den muaf olsun.” dedik, kabul etmediniz.
“Elektrik faturasına tüketim dışında bir ücret yansıtılmasın.” dedik, “Olmaz.”
dediniz. “Engelli vatandaşa elektrik ve doğal gaz indirimli olsun.” dedik, ona
da “hayır” dediniz. “Emeklilikte yaşa takılanlara hakları verilsin.” dedik,
“Ülke batar.” dediniz. “50 yaşında emekli olmak devleti yorar.” diyerek
EYT’lilerin haklarını vermeyen Cumhurbaşkanı, 46 yaşında emekli olduğu SSK’den
ve 52 yaşında emekli olduğu Emekli Sandığından maaş alırken devlet hiç
yorulmadı mı? (CHP sıralarından alkışlar) 
Değerli
milletvekilleri, ama büyük bir gönül rahatlığıyla yandaş şirketlerinizin vergi
borçlarını sildiniz. Zar zor geçinen işçiye, emekliye, öğrenciye ve çiftçiye
ise hiç acımadan 21 milyon 39 bin icra takibi başlattınız. Damat bey ardı
ardına ekonomik program açıklamasına rağmen işsizlik tarihî rekor kırdı; işsiz
sayısı 4,5 milyon, geniş tanımlı işsiz sayısı ise 8 milyonu aştı. Son bir yılda
1 milyon vatandaşımız işinden oldu. 8,5 milyon insan aylık 673 TL’yle geçinmeye
çalışıyor. 3,5 milyon kişi, bırakın geçinmeyi, elektrik faturasını bile
ödeyemiyor. İnsanlarımız, çıkışsızlık ve umutsuzluktan toplu intiharları seçti;
neden, biliyor musunuz sayın milletvekilleri? Çünkü vatandaşın, cebinde parası
yok, tenceresi boş, karnı aç. 
Halkımızın
temel ihtiyaçlarına rekor zamlar yapan iktidar şimdi de asgari ücretliye sadaka
gibi vereceği zam oranını belirlemeye çalışıyor; Çalışma Bakanı da bu süreçte
sermayeye göz kırpıyor. Asgari ücret 2.020 TL, yoksulluk sınırı 6.849 TL.
“Asgari ücrette Avrupa’dan daha iyiyiz.” diyen Bakana sormak lazım: Hangi
Avrupa ülkesinde yoksulluk sınırı asgari ücretin 3,5 katı? (CHP sıralarından
alkışlar) 
Değerli
milletvekilleri, bu bütçe, gübre, mazot, ilaç, su ve elektrik borcu hariç 130
milyar TL borcu sırtında taşıyan ve kanunen verilmesi gereken 177 milyar TL
desteği gasbedilen, emeğinin ve alın terinin karşılığını alamayan çiftçinin
bütçesi değildir; bu bütçe, iktidarın üretmek yerine ithalatı seçmesi nedeniyle
34 milyon dönüm tarım arazisi boş bırakılan ve toprağa küserek sistemden çıkan
700 bin çiftçi ile otuz aydır atama bekleyerek açlığa terk edilen ziraat, gıda,
su ürünleri, orman mühendisleri ile veteriner hekimlerin bütçesi değildir; bu
bütçe, kepenk kapatan binlerce esnafın, üretim yapamayan sanayicinin, iş
bulamayan 4,5 milyon işsizin, maaşını yetiremeyen asgari ücretli ile emeklinin
bütçesi değildir.
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
BEKİR
BAŞEVİRGEN (Devamla) - Bu bütçe, yatırım payı yüzde 4,65’e geriletilen Millî
Eğitim Bakanlığının, atanamayan 700 bin öğretmenin, 1 milyonu aşkın eğitim
emekçisi ile iş bekleyen 3 bin engelli öğretmenin bütçesi değildir; bu bütçe,
acile gittiğinde uzman doktor bulamayan vatandaşın, atama bekleyen 18 bin
sağlık personelinin bütçesi değildir. 
Sayın
milletvekilleri, bu bütçe, itibarından tasarruf edemeyen sarayın bütçesidir; bu
bütçe, rantçı bütçesidir; bu bütçe, betona gömülen bir ekonominin bütçesidir;
bu bütçe, faiz bütçesidir; bu bütçe, vergi adaletsizliği bütçesidir; bu bütçe,
vatandaşın sırtından geçinenlerin yani kaşıkla verip kepçeyle alanların
bütçesidir. 
Biz
bu bütçeye sonuna kadar hayır diyoruz, hayır diyoruz, hayır diyoruz. (CHP sıralarından
alkışlar) 
BAŞKAN
– Soru-cevap işlemine başlıyoruz.
Sayın
Köksal…
BURCU
KÖKSAL (Afyonkarahisar) – Teşekkürler Sayın Başkan.
Afyonkarahisar’a
sürgün olarak gönderilen Yargıçlar Sendikası Yönetim Kurulu Üyesi Ali Haydar
Yücesoy, Cumhurbaşkanına hakaret davasında, Adalet Bakanlığının “Yargılama
aşamalarını bildir.” talimatına uymadığı için hakkında soruşturma açıldı. Sayın
Bakan, Bakanlığın kamu davası yargılamalarının aşama ve sonuçları hakkında
bilgi verilmesi yönündeki talimatının yasal sebep ve dayanağını merak ediyoruz.
Bu, yargıya müdahale değildir de nedir?
Ayrıca
seçim bölgem Afyonkarahisar ili İhsaniye ve Sultandağı Adliyeleri kapatıldığı
için vatandaş mağdur oluyor. Bu adliyeleri yeniden açacak mısınız? Ve Sandıklı
Adliyemizde de acilen ağır ceza mahkemesinin açılması gerekiyor. Bu yönde de
vatandaşın büyük bir mağduriyeti var. 
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Cumhurbaşkanlığı
hükûmet sisteminin 2’nci bütçesi olan 2020 yılı bütçe görüşmelerimize, yaklaşık
iki ay önce Plan ve Bütçe Komisyonundaki müzakerelerle başlandı. Bugün
itibarıyla Genel Kurulun 11’inci günündeyiz, 12’nci gününde bütçemizin
görüşmeleri tamamlanacaktır. Bu bütçede en yüksek pay sağlığa ve eğitime
ayrılmıştır. Bu da gösteriyor ki bu bütçe muhalefetin iddialarının aksine
insanımızı önceleyen bir bütçedir. 
Ülkemizin
gelişme ve kalkınmasında önemli bir kilometre taşı olacağına inandığım 2020
yılı bütçesi nedeniyle başta Sayın Cumhurbaşkanımıza, Cumhurbaşkanı
Yardımcımıza, bakanlarımıza, Plan ve Bütçe Komisyonu Başkan ve üyelerine, Genel
Kurul görüşmelerinde katkısı olan tüm milletvekillerimize, bütçenin
hazırlanmasında emeği geçen tüm bürokratlarımıza, özveriyle çalışan Meclis
personelimize, bizi takip eden basın mensuplarına teşekkür eder, bütçenin
ülkemize, milletimize hayırlı ve bereketli olmasını dilerim.
BAŞKAN
– Sayın Başaran…
AYŞE
ACAR BAŞARAN (Batman) – Van Özalp Belediye Eş Başkanımız Dilan Öğrenci, 6
Aralıkta hukuksuz bir biçimde tutuklanmıştı. Kendisi herediter anjioödem
hastasıdır. Bu hastalık, nefes borusu ve ses tellerinde şişmeye neden olan ve
kısa sürede ilaca erişim olmazsa ölümle sonuçlanabilecek bir hastalıktır. On
dört günde 5 defa atak gerçekleşmiştir. Derhâl serbest bırakılması
gerekmektedir. 
Ayrıca
yargının sacayaklarından olan avukatların itibarsızlaştırılması çalışması devam
etmektedir. İlim olan Batman gibi birçok ilde adliye saraylarında kartlı sistem
olduğu için savcı ve hâkimlerin olduğu katlara avukatlar girememektedir. Adalet
Bakanlığı bu itibarsızlaştırma çalışmasına bir müdahalede bulunacak mı?
Teşekkür
ederim.
BAŞKAN
– Sayın Şevkin…
MÜZEYYEN
ŞEVKİN (Adana) – Türkiye'nin iş yükü anlamında 3’üncü bölge idare mahkemesi
olan Adana Bölge İdare Mahkemesinin Konya Bölge İdare Mahkemesine bağlanmasının
gerekçesi nedir? Davaların nakli, dosyaların akıbeti, temyiz hususları
gereğince telafisi olanaksız zararlar doğacağını göz önüne alarak Adana Bölge
İdare Mahkemesinin kaldırılmasına dair kararın iptalini düşünüyor musunuz? 
Adana
merkeze 168 kilometre mesafeli Saimbeyli ilçesindeki adliye binasının “Suç
işlenmiyor.” gerekçesiyle kapatıldığı doğru mudur? 25 köy ve merkezde 3
mahalleye sahip Adana’nın toprak bakımından en büyük ilçesinde vatandaşlarımız
bu konuda cezalandırılıyor mu? 
Ayrıca,
Doğa Kolejiyle ilgili sorunlar günlerdir tarafımıza aktarılıyor. Hükûmetin,
müfettişlerini gönderip olaya el koyarak iş güvencesini sağlamak, öğrenci ve
velilerin mağduriyetini gidermek, eğitim ve öğretimin devamını sağlamakla
ilgili bir girişimi var mıdır?
Teşekkür
ederim.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
1970
yılında Ankara Teknik Öğretmen Okulunda ciğerlerine bisiklet pompasıyla gaz
basıldıktan sonra 3’üncü kattan atılarak şehit edilen Ertuğrul Dursun
Önkuzu’yu, yine, DEV-SOL militanları tarafından şehit edilen Gümrük ve Tekel
Bakanımız rahmetli Gün Sazak’ı, 1994 yılında Tunceli Mazgirt Darıkent köyünde 6
öğretmen arkadaşıyla beraber şehit edilen Tarsus Yeniceli Alevi bir Türk
milliyetçisi olan Buminhan Temizkan’ı ve Ege Üniversitesinde tarih okurken
tarih yazan, PKK’lılar tarafından katledilen Fırat Yılmaz Çakıroğlu’nu
rahmetle, minnetle anıyorum. Şehitler ölmez, vatan bölünmez diyor; bütçenin
hayırlı uğurlu olmasını temenni ediyor, saygılar sunuyorum Sayın Başkan.
BAŞKAN
– Sayın Cesur… 
AYLİN
CESUR (Isparta) – Hukuk devletinin işlemesi o ülkenin vatandaşlarının hukuk
devletine sahip çıkmasıyla mümkün. Yargı bağımsız değilse kuvvetler ayrılığı
sistemi işlemiyor. Yürütme, yasama bağımsız olmalı ki sistem işlesin ancak bu
da yetmiyor demokratik otoritenin etkinliğe de halel getirmemesi önemli;
hâkimlerin değil hukukun hâkimiyeti yani istenen. 
İYİ
PARTİ Grubu olarak TRT’yi ve TRT Kurdî yetkilileri hakkında, Osman Öcalan’ın
TRT Kurdî’ye çıkarılması nedeniyle Ankara Cumhuriyet Başsavcılığına suç
duyurusunda bulunduk ancak “Kamu davasının açılmasını gerektirir yeterli şüphe
oluşturacak suç unsuru yokluğu nedeniyle, Osman Öcalan’ın geçmiş kişiliğinden
ari olmak üzere dava açılmasına gerek olmadığı”na karar verilmiş; oysaki bizim
itirazımız tam da bunaydı yani geçmiş kişiliğineydi. Osman Öcalan, kırmızı
bültenle aranan terör örgütü mensubudur ve devletin vatandaşından vergi kesilen
bir kurumu olan TRT’de propaganda yapmasına izin verilmesi kabul edilemez.
Şimdi,
Sayın Adalet Bakanımıza sormak istiyorum: Kırmızı bültenle aranan bir terör
örgütü mensubunun TRT gibi devletin bir televizyonuna çıkarılması dava
edilemeyen ülkemizde… Bakanı olduğunuz kurumun hâkim ve savcıları özgür ve
bağımsız mıdır?
(Mikrofon
otomatik cihaz tarafından kapatıldı) 
AYLİN
CESUR (Isparta) – Ülkemizde adaletin var olduğuna inanıyor musunuz? 
ALİ
KENANOĞLU (İstanbul) – Zor soru!
BAŞKAN
– Sayın Komisyon, söz sizde. 
PLAN
VE BÜTÇE KOMİSYONU SÖZCÜSÜ İSMAİL GÜNEŞ (Uşak) – Teşekkür ederim Sayın
Başkanım.
Ben
bir konuya açıklık getirmek istiyorum. Daha önceki konuşmacılardan İsmail
Koncuk Sağlık Bakanlığına 17.689 sözleşmeli sağlık personeli atanacağına fakat
8.845 kişi için ilana çıkıldığını, gerisine çıkılmayacağı gibi bir iddiada
bulundu. Aldığımız bilgiye göre, şubat ayında da 8.844 personel alımı için
ilana çıkılacaktır. 
Bir
diğer milletvekilimiz Kani Beko da Cumhurbaşkanlığı bütçesinin 14 milyar
olduğunu söyledi; herhâlde bu bağlı kurumlarla beraber bunu söylemek istedi.
Normalde Cumhurbaşkanlığı bütçemiz, 3 milyar 152 milyon 937 TL’dir diyorum. 
Diğer
soruları cevaplamak üzere de sözü Sayın Bakanımıza bırakıyorum. 
BAŞKAN
– Buyurun Sayın Bakan. 
ADALET
BAKANI ABDULHAMİT GÜL – Sayın Başkanım, değerli milletvekilleri; Sayın
Köksal’ın sorusuyla ilgili, HSK’nin işlemiyle alakalı bu tür teftişleri ve bu
tür incelemeleri HSK Birinci Daire yapmakta. Bu hususla alakalı yazılı olarak
inceleyip çünkü dairenin verdiği bir tasarruf olduğu için, konunun içeriğiyle
ilgili, o konuyla ilgili inceleme yapıp sonrasında sizlere bilgi iletirim.
Kapanan
adliyeler: Bildiğiniz gibi hem hâkim, savcı hem de diğer teknik birtakım
ihtiyaçlar sebebiyle esasen yedi sekiz yıl önce belli standartlar çerçevesinde
kapatılan yerler söz konusu. Bu hususla ilgili konu, hem HSK’nin planlaması hem
de nicelik itibarıyla ve diğer koşullar da tamamlandığında değerlendirilebilir
ancak kapandıktan sonra açılan bir adliye de söz konusu değil. Fakat bu konu
hem hâkim, savcı sayısı itibarıyla hem de diğer teknik tüm donanımlarla
hazırlıklar yapıldığında elbette gündeme gelebilir.
Sayın
Başaran, isimlerini not alamadık ama tutanaklardan takip edeceğiz. Cezaevindeki
tüm hükümlü ve tutukluların koşullarıyla ilgili çalışmalar, insani muameleyle,
devletin uhdesine emanet edildiği bilinciyle ve “İnsanı yaşat ki devlet yaşasın.”
anlayışıyla, nerede olursa olsun, bu konuda sağlık koşulları da dâhil olmak
üzere Sağlık Bakanlığıyla, oradaki hekimler aracılığıyla büyük bir titizlikle
yapılmaktadır. Dolayısıyla, bu konuyla ilgili herhangi bir ihmale hiçbir
şekilde, asla izin verilmemektedir. 
AYŞE
ACAR BAŞARAN (Batman) – Çok tehlikeli bir hastalık Sayın Bakan.
ADALET
BAKANI ABDULHAMİT GÜL - Ancak “Derhâl serbest bırakılmalıdır.” diye bir
talimatın muhatabı biz değiliz. Siz bize talimat da veremezsiniz, biz de hâkim,
savcılara talimat veremeyiz. (AK PARTİ ve MHP sıralarından alkışlar) 
Avukatlarla
ilgili: Avukatlar yargının kurucu unsurudur, savunma kurucu unsurdur. Bu
konuyla alakalı, avukatlarımızla ilgili, elbette yargı iddia, savunma, muhakeme
üçlüsü üzerinde durur ve biz de Bakanlık olarak bu konuda avukatlar ile hâkim,
savcıların bir meslektaş çerçevesinde yargılamayı başarıyla sürdürmeleri, eş
güdüm içerisinde olmalarının önemine inanıyoruz. Bu konuda da her türlü, hem
etik kurallar itibarıyla hem vatandaşlarımıza hem avukatlara hem de kendi
meslektaşlarına yönelik etik kurallara uymaları bizim de ortak beklentimizdir
çünkü vatandaş hâkim, savcıya gittiğinde Türk milleti adına karar veren
Anayasa’daki yetkiyi kullanıyor ama esasen, yetkinin kaynağı millettir, asıl
orasıdır. Bu anlamda, her türlü muamelenin yakışan şekilde olması bizim de
beklentimizdir. Bu konuda gerek etik gerek disipline aykırı her türlü işlemler
HSK tarafından da titizlikle takip edilmektedir. Nitekim önümüzdeki yıl
Akademide düşündüğümüz bir ders de avukatlık hukukudur. Bu konuda hâkim ve
savcı adaylarına avukatlık hukukuyla ilgili bir dersin bu anlamda muhakemeye
katkısı olacağını düşünüyoruz, müfredat konusunda çalışmalarımızı da yapıyoruz.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ADALET
BAKANI ABDULHAMİT GÜL – Özellikle avukat, dosyasını görmeli ki savunmasını
yapsın. Bu konuda elbette talimat verecek değiliz -gizlilik kararı olanlar
vardır yargının kendi alanı içerisinde olan- ancak idare olarak -bizim bu
konudaki yaklaşımımız- kendi münhasır yetkimiz dâhilinde olan tüm hususlarda
avukatların da her türlü süreçte müdahil olması, aktif olması ve katılımcı
olması bizim ortak beklentimizdir. 
Sayın
Şevkin galiba -yanlış almadıysam notu- Adana Bölge İdare Mahkemesiyle ilgili...
Özellikle, yine, HSK tarafından bölge idare mahkemelerine birinci sınıf
hâkimler görevlendirildiği için, hâkim ihtiyacından kaynaklı birinci sınıfla
ilgili şu anda biz o konuda yeterli düzeye geldiğimize inanıyoruz, umut
ediyoruz, çalışmalarımız da var; Adana’ya bölge idare mahkemesini kuracağız.
Adana-Mersin, o bölgeye, Baki Bey’in Milletvekili olduğu Mersin’e de ortak
hizmet etmesini, kendi hinterlandında olmasını arzu ediyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bakan.
ADALET
BAKANI ABDULHAMİT GÜL – Yine, Saimbeyli’yle ilgili Sayın Koncuk da söylemişti.
Bu adliyeler yeni kapatılmış değil yani belki yeni duyuldu ancak az önce de
söylediğim gibi, bu konular da yargı reformunda var. Özellikle adliye kapandığı
için köylerden ilçeye, oradan ile gidip adliye hizmetlerine erişmekte zorlanan
vatandaşlarımızın adliye hizmetlerini kendi ilçesinde de alabileceği -adliye
olmayan yerlerde- çalışmamızı sürdürüyoruz. Ancak bu konuda hizmet vereceğimiz,
adalet hizmetlerini etkin alabileceğine inandığımız her türlü yerde de elbette
bu konuları vatandaşımızın hizmetine sunmayı bir borç biliyoruz.
Ben
de bu duygu ve düşüncelerle Sayın Başkanın Meclisi idaresindeki demokratik
hoşgörüsü ve gerçekten büyük bir yönetim kabiliyetiyle Sayın Başkana ve tüm
siyasi partilere bütçeye, milletin hakkı olan bütçe hakkına her türlü katkıları
için çok teşekkür ediyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
ADALET
BAKANI ABDULHAMİT GÜL - Hükûmetimiz adına burada serdedilen bütün görüşlerden
istifade edeceğimizi burada Genel Kurulun huzurunda ifade ediyorum.
Elbette
iktidar, muhalefet, tüm partiler, ortak iyiyi bulmak adına, ortak çabanın
unsurlarıdır, esasıdır. Demokraside herkes iktidar olsa demokrasi eksik olur.
Muhalefetin de söylediği şeyler bizim önümüzdeki bütçeyi millet adına etkin,
yetkin ve Hakk’ın hukukuna göre, milletin istediği gibi kullanmamıza yol
açacaktır.
AK
PARTİ, MHP başta olmak üzere, bütçemize destek veren tüm milletvekillerimize ve
Genel Kuruldaki tüm siyasi partilere saygılarımı sunuyorum. 
Hayırlı
akşamlar diliyorum. (Alkışlar) 
BAŞKAN
- 7’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Değerli
milletvekilleri, bu şekilde 2018 Yılı Merkezi Yönetim Kesin Hesap Kanunu
Teklifi’nin maddeleri kabul edilmiştir. 
Teklifin
tümü açık oylamaya tabidir. Açık oylama yarınki birleşimde son konuşmalardan
sonra yapılacaktır. 
Değerli
milletvekilleri, bugün 11’inci gün, yarın 12’nci gün ve son konuşmaları
yapacağız ve bütçenin oylaması gerçekleşecek. 
Ben
de bugüne kadar bütçe görüşmelerine katkı sağlayan tüm siyasi parti
gruplarımızı, siyasi parti gruplarımız adına konuşan tüm değerli
milletvekillerimizi, Komisyonumuzu, Sayın Bakanları, değerli bürokratlarımızı,
Meclisimizin tüm personelini, Başkanlık Divanı üyelerimizi, Kanunlar ve
Kararlar Başkanlığındaki değerli arkadaşlarımızı, Meclis Televizyonunu,
velhasıl Meclisimizi çalıştırmak için emeği geçen tüm arkadaşlarımı ayrı ayrı
her biriniz adına kutlamak istiyorum. Hepinize teşekkür ederim. (Alkışlar) 
Şimdi,
son söz, programımıza göre, bütçenin tümü üzerindeki son konuşmaları ve 2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin açık oylamalarını yapmak için 20 Aralık 2019 Cuma günü
saat 14.00’te toplanmak üzere birleşimi kapatıyorum. (Alkışlar) 
Kapanma Saati: 01.06




(x) 129, 130 S.
Sayılı Basmayazılar ve Ödenek Cetvelleri 09/12/2019 tarihli 28’inci Birleşim
Tutanağı’na eklidir.



(x) Bu bölümde hatip tarafından Türkçe
olmayan kelimeler ifade edildi.




