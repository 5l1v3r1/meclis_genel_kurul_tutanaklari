



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

78’inci Birleşim
22 Nisan 2016 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Siirt Milletvekili Kadri Yıldırım’ın,
akademisyenler ve gazeteciler üzerindeki baskı iddialarına ilişkin gündem dışı
konuşması
2.- İzmir Milletvekili Kerem Ali
Sürekli’nin, İzmir’e ilişkin gündem dışı konuşması
3.- Denizli Milletvekili Kazım Arslan’ın,
tarım alanlarının kaybına ilişkin gündem dışı konuşması
V.- AÇIKLAMALAR
1.- İstanbul Milletvekili Didem Engin’in,
gelir testi ve prim ödemelerindeki sorunları çözmek için genel sağlık sigortası
sisteminin Mecliste kapsamlı bir şekilde ele alınması gerektiğine ilişkin açıklaması
2.- Erzurum Milletvekili İbrahim
Aydemir’in, başta Cumhurbaşkanı ve Başbakan olmak üzere Osman Gazi Köprüsü’nde
katkısı olan herkese müteşekkir olduğuna ilişkin açıklaması
3.- Sivas Milletvekili Ali Akyıldız’ın,
6495 sayılı Kanun’a eklenen geçici bir madde nedeniyle tayinleri yapılamayan
çok sayıda memur ve ailelerinin mağdur olduğuna, bu konuda bir düzenleme
yapılması gerektiğine ilişkin açıklaması
4.- İstanbul Milletvekili Sibel Özdemir’in,
bu iktidar döneminde tutarsız, başarısız, belirsiz ve ucu açık bir Avrupa
Birliği üyelik süreci yaşandığına ilişkin açıklaması
5.- Denizli Milletvekili Kazım Arslan’ın,
Denizli-Denizli’nin Kale ilçesinin atık su sorunuyla ilgili bir tedbir alınıp
alınmayacağını ve Muslugüme Mahallesi’nden Muğla yolu bağlantısını sağlayacak
olan köprünün ne zaman yapılacağını öğrenmek istediğine ilişkin açıklaması
6.- Osmaniye Milletvekili Mücahit
Durmuşoğlu’nun, çocukları İnternet’in zararlarından korumak gerektiğine ve
başta çocuklar olmak üzere tüm milletin 23 Nisan Ulusal Egemenlik ve Çocuk
Bayramı’nı kutladığına ilişkin açıklaması
7.- Kahramanmaraş Milletvekili Nursel
Reyhanlıoğlu’nun, Tunceli-Elâzığ kara yolunda askerî araca yapılan saldırı
sonucu şehit olan askerlere Allah’tan rahmet, yaralılara acil şifalar
dilediğine ve bu saldırılarla, güçlü ve gelişen, ileriye giden bir Türkiye’nin
hedef alındığına ilişkin açıklaması
8.- Antalya Milletvekili Mustafa
Akaydın’ın, Türkiye Büyük Millet Meclisinin kuruluşunun 96’ncı yılını ve
Ergenekon davasını bozan Yargıtay 16. Dairesinin hâkimlerini kutladığına
ilişkin açıklaması
9.- Giresun Milletvekili Bülent Yener
Bektaşoğlu’nun, 23 Nisan Ulusal Egemenlik ve Çocuk Bayramı’nı kutladığına ve
Giresun Limanı sahasına yapılan bina inşaatından vazgeçilmesi gerektiğine
ilişkin açıklaması
10.- Adana Milletvekili Elif Doğan
Türkmen’in, Medeni Kanun’da 18 yaşından küçük çocukların evlenmesine izin veren
maddelerin değiştirilmesiyle ilgili bir çalışma yapılmasının düşünülüp düşünülmediğini
öğrenmek istediğine ilişkin açıklaması
11.- Ordu Milletvekili Metin Gündoğdu’nun,
bugün şehit olan askerlere Allah’tan rahmet dilediğine ve Pakistan’ın millî
şairi Muhammed İkbal’in vefatının 78’inci yıl dönümüne ilişkin açıklaması
12.- Ankara Milletvekili Nihat Yeşil’in,
Edremit’teki Karagöz İlköğretim Okulunda yaşanan bir olaya ve İstanbul
Esenyurt’ta 1/2/2016 tarihinde inşatta yük asansörünün yere çakılması sonucu 3
işçinin yaşamını yitirdiği olayla ilgili dava sürecine ilişkin açıklaması
13.- Ankara Milletvekili Şenal Sarıhan’ın,
Yargıtayın Ergenekon davasıyla ilgili kararına ve akademisyenler davasının adil
bir sonuçla bitmesini umduğuna ilişkin açıklaması
14.- İstanbul Milletvekili Hurşit
Yıldırım’ın, Meclisin saygınlığını artıracak, çalışmaları hızlandıracak,
anlamsız tartışmaları önleyecek, modern ve günümüz ihtiyaçlarını karşılayacak
bir iç tüzük hazırlanması gerektiğine ilişkin açıklaması
15.- Kastamonu Milletvekili Murat Demir’in,
İkinci Lig’e çıkan Kastamonuspor’u kutladığına ve Avrupa Kupası’nda İspanya takımıyla
final maçı oynayacak olan Kastamonu Bayan Hentbol Takımı’na başarılar
dilediğine ilişkin açıklaması
16.- Manisa Milletvekili Erkan Akçay’ın,
Tunceli yakınlarında bir askerî araca yapılan bombalı saldırıda şehit olan 3
askere Allah’tan rahmet dilediğine, Yargıtayın Ergenekon davasına ilişkin kararına
ve bazı Hükûmet üyelerinin bu konudaki açıklamalarına ilişkin açıklaması
17.- Diyarbakır Milletvekili İdris
Baluken’in, Halkların Demokratik Partisi olarak Dersim’de yapılan bir saldırıda
yaşamını yitiren ve yaralanan askerlerin ailelerine başsağlığı ve taziye
dileklerini ilettiklerine, Meclisin bir an önce bu ölümleri durduracak rasyonel
bir aklı devreye koyması gerektiğine ve gazeteciler ile akademisyenlerin
şahsında düşünce ve ifade özgürlüğünün yargılanmaya çalışıldığına ilişkin açıklaması
18.- Manisa Milletvekili Özgür Özel’in,
Tunceli’de bir saldırı sonucu şehit olan 3 askere Allah’tan rahmet dilediğine,
Ergenekon davası nedeniyle Adalet ve Kalkınma Partisi ile Cumhurbaşkanından
Türkiye Cumhuriyeti olarak özür beklediklerine ve milletvekillerine verilecek
dizüstü bilgisayarların F klavye olmasına ilişkin açıklaması
19.- Amasya Milletvekili Mehmet Naci
Bostancı’nın, şehit olan 3 askere Allah’tan rahmet dilediğine, devletin halkın
selameti, huzuru ve refahını sağlayacak güçte olduğuna ve Ergenekon davasıyla
ilgili yargı kararına saygı duyduklarına ilişkin açıklaması
20.- Diyarbakır Milletvekili İdris
Baluken’in, AKP Hükûmetinin yıllardır “Sağlıkta Dönüşüm Projesi” adı altında
uygulamaya çalıştığı politikaların geldiği sonuca ilişkin açıklaması
21.- Manisa Milletvekili Özgür Özel’in,
tutuklu bulunan 4 akademisyen hakkında tahliye kararı verilmesine ilişkin
açıklaması
22.- Diyarbakır Milletvekili Çağlar
Demirel’in, tutuklu bulunan 4 akademisyen hakkında tahliye kararı verilmesine
ilişkin açıklaması
23.- Amasya Milletvekili Mehmet Naci
Bostancı’nın, 4 akademisyen hakkında tahliye kararı verilmesinin AK PARTİ’nin
yargı üzerinde tahakküm kurduğu şeklindeki siyasi yaklaşımın ne kadar tutarsız
olduğunu gösteren bir örnek olduğu ilişkin açıklaması
24.- Manisa Milletvekili Özgür Özel’in,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
25.- Adalet Bakanı Bekir Bozdağ’ın, Ankara
Milletvekili Şenal Sarıhan’ın 278 sıra sayılı Kanun Tasarısı’nın 22’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
26.- Adalet Bakanı Bekir Bozdağ’ın, Ankara
Milletvekili Şenal Sarıhan’ın sataşma nedeniyle yaptığı konuşmasındaki bazı
ifadelerine ilişkin açıklaması
27.- Diyarbakır Milletvekili İdris
Baluken’in, Kilis iline yapılan saldırılarda yaşamını yitiren 2 vatandaşa
Allah’tan rahmet, yaralanan 6 vatandaşa acil şifalar dilediğine ve bu konuda
Hükûmetten Genel Kurulu ve kamuoyunu bilgilendirmesini talep ettiklerine
ilişkin açıklaması
28.- Diyarbakır Milletvekili Çağlar
Demirel’in, Diyarbakır’ın Bismil ilçesinde jandarma tabur komutanının devlet
hastanesini arayarak doktorun acilen jandarma karakoluna gelmesi talebinde
bulunması konusunda bilgi almak istediğine ilişkin açıklaması
29.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in 278 sıra sayılı Kanun
Tasarısı’nın 27’nci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
30.- Manisa Milletvekili Erkan Akçay’ın,
Manisa Milletvekili Özgür Özel’in sataşma nedeniyle yaptığı konuşmasındaki bazı
ifadelerine ilişkin açıklaması
31.- Manisa Milletvekili Özgür Özel’in,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
32.- Manisa Milletvekili Erkan Akçay’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
33.- Manisa Milletvekili Özgür Özel’in,
Malatyalıların paralel yapıdan destek alan milletvekilinin kim olduğunu
bildiklerine ilişkin açıklaması
34.- Manisa Milletvekili Erkan Akçay’ın,
Milliyetçi Hareket Partisi olarak tasarıya olumlu oy vereceklerine ve Gazi
Meclisin bugüne kadarki bütün mensuplarını başta Gazi Mustafa Kemal Atatürk
olmak üzere, şükranla, rahmetle andığına, sağ olanlara da uzun ömürler ve
sağlıklar dilediğine ilişkin açıklaması
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak şehit olan 3 askere Allah’tan
rahmet dilediklerine ilişkin konuşması
2.- Oturum Başkanı TBMM Başkan Vekili Ayşe
Nur Bahçekapılı’nın, 23 Nisan Ulusal Egemenlik ve Çocuk Bayramı’nı kutladığına,
Mustafa Kemal Atatürk ve arkadaşlarını saygıyla selamladığına ilişkin konuşması
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Ukrayna Parlamentosu Ulusal Güvenlik ve Savunma Komitesinden bir
heyetin 25-27 Nisan 2016 tarihlerinde ülkemize resmî bir ziyaret gerçekleştirmesinin
Türkiye Büyük Millet Meclisi Başkanlık Divanının 8/4/2016 tarihli 10 sayılı
Kararı’yla uygun bulunduğuna ilişkin tezkeresi (3/671)

2.- Türkiye Büyük Millet Meclisi
Başkanlığının, Arnavutluk Parlamentosu ile Arnavutluk’taki Avrupa Güvenlik ve
İşbirliği Teşkilatı (AGİT) ve Birleşmiş Milletler kadın büroları iş birliğiyle
26-28 Nisan 2016 tarihleri arasında Arnavutluk’un başkenti Tiran’da düzenlenecek
olan Kadın Parlamenterler Yıllık Bölgesel Konferansı’na katılım sağlanmasına
ilişkin tezkeresi (3/672)
3.- Türkiye Büyük Millet Meclisi
Başkanlığının, Ürdün Temsilciler Meclisi ve Ekonomik Kalkınma ve İşbirliği
Örgütü iş birliğinde 4-5 Mayıs 2016 tarihlerinde Ürdün’ün başkenti Amman’da
düzenlenecek olan Parlamentolarda Kadın Küresel Zirvesi’ne (Women in
Parliaments Global Forum) katılım sağlanmasına ilişkin tezkeresi (3/673)
B) Meclis Araştırması Önergeleri
1.- Manisa Milletvekili Erkan Akçay ve 20
milletvekilinin, ülkemizdeki su kaynaklarının tespiti ile etkin idare ve koruma
yöntemlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/172)
2.- Manisa Milletvekili Erkan Akçay ve 21
milletvekilinin, ülkemizdeki tarımsal sulamayla ilgili sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/173)
3.- Manisa Milletvekili Erkan Akçay ve 21
milletvekilinin, Soma Termik Santrali’nin yol açtığı hava kirliliğinden
kaynaklanan sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/174)
VIII.- ÖNERİLER
A) Siyasi Parti Grubu Önerileri
1.- HDP Grubunun, 2/3/2016 tarihinde Grup
Başkan Vekilleri Diyarbakır Milletvekili Çağlar Demirel ve Diyarbakır
Milletvekili İdris Baluken tarafından, basın özgürlüğü ve ifade özgürlüğünü
ihlal eden uygulamalara son verilmesi ve basın özgürlüğünün tesis ile tahkim
edilmesinin yol haritasının belirlenmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 22 Nisan 2016 Cuma günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 
IX.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in,
İstanbul Milletvekili Hurşit Yıldırım’ın HDP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
2.- Manisa Milletvekili Erkan Akçay’ın,
Kars Milletvekili Ayhan Bilgen’in HDP grup önerisi üzerinde yaptığı konuşması
sırasında MHP Grubuna sataşması nedeniyle konuşması
3.- Kars Milletvekili Ayhan Bilgen’in,
İstanbul Milletvekili Hurşit Yıldırım’ın HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle
konuşması
4.- Amasya Milletvekili Mehmet Naci Bostancı’nın,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
5.- Manisa Milletvekili Özgür Özel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
6.- Kars Milletvekili Ayhan Bilgen’in,
İstanbul Milletvekili Haydar Ali Yıldız’ın HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
7.- İzmir Milletvekili Mustafa Ali
Balbay’ın, Bitlis Milletvekili Mizgin Irgat’ın 278 sıra sayılı Kanun
Tasarısı’nın 22’nci maddesiyle ilgili önerge üzerinde yaptığı konuşması
sırasında şahsına sataşması nedeniyle konuşması
8.- Ankara Milletvekili Şenal Sarıhan’ın,
Adalet Bakanı Bekir Bozdağ’ın yaptığı açıklaması sırasında şahsına sataşması
nedeniyle konuşması
9.- Manisa Milletvekili Özgür Özel’in,
Diyarbakır Milletvekili İdris Baluken’in 278 sıra sayılı Kanun Tasarısı’nın
27’nci maddesiyle ilgili önerge üzerinde yaptığı konuşması sırasında Cumhuriyet
Halk Partisine sataşması nedeniyle konuşması
10.- Diyarbakır Milletvekili İdris
Baluken’in, Manisa Milletvekili Özgür Özel’in sataşma nedeniyle yaptığı
konuşması sırasında Halkların Demokratik Partisine, Amasya Milletvekili Mehmet
Naci Bostancı’nın yaptığı açıklaması sırasında şahsına sataşması nedeniyle
konuşması
11.- Manisa Milletvekili Özgür Özel’in,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
12.- Çanakkale Milletvekili Bülent
Turan’ın, Malatya Milletvekili Veli Ağbaba’nın 278 sıra sayılı Kanun
Tasarısı’nın 36’ncı maddesiyle ilgili önerge üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
13.- Malatya Milletvekili Veli Ağbaba’nın,
Çanakkale Milletvekili Bülent Turan’ın sataşma nedeniyle yaptığı konuşması
sırasında şahsına sataşması nedeniyle konuşması
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
2.- Velayet Sorumluluğu ve Çocukların
Korunması Hakkında Tedbirler Yönünden Yetki, Uygulanacak Hukuk, Tanıma, Tenfiz
ve İşbirliğine Dair Sözleşmeye Katılmamızın Uygun Bulunduğuna Dair Kanun
Tasarısı (1/697) ve Dışişleri Komisyonu Raporu (S. Sayısı: 280)
XI.- YAZILI SORULAR VE CEVAPLARI
1.- Antalya Milletvekili Çetin Osman
Budak’ın, Seydişehir Eti Alüminyum A.Ş. ve Oymapınar Barajı hakkındaki yargı
kararlarına ve yapılan işlemlere ilişkin sorusu ve Maliye Bakanı Naci Ağbal’ın
cevabı (7/3338)
2.- Bursa Milletvekili Ceyhun İrgil’in,
Türkiye’nin 2002 yılından itibaren İnsani Gelişme Endeksi’ndeki yerine ilişkin
Başbakandan sorusu ve Kalkınma Bakanı Cevdet Yılmaz’ın cevabı (7/3462)
3.- Diyarbakır Milletvekili Sibel
Yiğitalp’ın, Diyarbakır’da kadın istihdamının artırılmasına yönelik çalışmalara
ilişkin sorusu ve Çalışma ve Sosyal Güvenlik Bakanı Süleyman Soylu’nun cevabı
(7/3516)
4.- Antalya Milletvekili Ahmet Selim
Yurdakul’un, veteriner hekimlerin özlük haklarına ilişkin sorusu ve Çalışma ve
Sosyal Güvenlik Bakanı Süleyman Soylu’nun cevabı (7/3719)
22 Nisan 2016 Cuma 
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara)
----- 0 -----
BAŞKAN – Türkiye
Büyük Millet Meclisinin 78’inci Birleşimini açıyorum.
Görüşmelere
başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, akademisyenler ve gazeteciler üzerindeki baskı iddialarıyla ilgili söz
isteyen Siirt Milletvekili Kadri Yıldırım’a aittir. 
Buyurun Sayın
Yıldırım.
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Siirt Milletvekili Kadri Yıldırım’ın,
akademisyenler ve gazeteciler üzerindeki baskı iddialarına ilişkin gündem dışı
konuşması
KADRİ
YILDIRIM (Siirt) – Teşekkür ederim Sayın Başkan. 
Değerli
milletvekilleri, bugün 22 Nisan Kürt Gazetecilik Günü. Zira, yüz on sekiz yıl
önce bugün, Kürt gazetesinin ilk örneği olan ve adı “Kürdistan” olan, şu anda
huzurunuzda sunmuş olduğum bir gazete çıkarılmıştır, yüz on sekiz yıl önce. Dolayısıyla,
bugün aynı zamanda Kürt Gazeteciliği Günü’dür. Bunu size arz ettikten sonra öbür
konuya da geçerek bu iki konuyu bütünleştirmeye çalışacağım. 
Bilindiği
gibi, aynı zamanda bugün, tutuklu ve tutuksuz yargılanan birtakım
gazetecilerimizin de hesap vermek zorunda bırakıldığı bir gündür ve aynı
zamanda “Biz bu suça ortak olmayacağız.” diyerek bildiriye, malum bildiriye
imza atan akademisyenlerimizden de 4 kişinin tutuklu olduğu bir gündeyiz. Hem
gazetecilerimizin hem de akademisyenlerimizin şu anda duruşmalarının yapıldığı
bir süreci yaşıyoruz. 
Evet,
biraz önce size gösterdiğim gazetenin çıktığı yüz on sekiz yıl önceki baskı
şartları ile bugün uygulanmakta olan baskı şartları arasında değişen hiçbir şey
yoktur. O zaman da gazete, Sultan Abdülhamit’in baskıları yüzünden 1898
yılından 1902 yılına kadar -biraz önce göstermiş olduğum gazete, Kürdistan
gazetesi- üç ülke ve beş şehir değiştirmek zorunda kalmıştır. Bu baskılar darp,
işkence, adamlarına el öptürme, suç uydurup yargıya gerekçe yapma gibi birtakım
baskı unsurlarından oluşmaktadır. Abdülhamit dönemini, bu yönden ikiye ayırmak
lazım: Biri normal, demokrat ve insancıl bir dönemi içeriyor; buna hiç kimsenin
itirazı yok. Bir dönem de Saidi Kürdi’nin, Saidi Nursi’nin ifadesiyle “istibdat
dönemi”dir ve onun sarayı yine Saidi Nursi’nin ifadesiyle “ümmül agavât” yani
ancak ağaların oturacağı bir yer ve Sultan Abdülhamit’in kendisi de “ebûl
agavât” yani ağaların babası. Bunu söyleyen ben değilim, Saidi Nursi’dir.
Dolayısıyla, bu iki dönemi birbirinden ayırmak lazım. Onun için, birinci dönem,
gerçekten ulu hakanlık dönemidir ama maalesef, ikinci dönemde bu normal
dediğimiz koşulları sürdürememiştir. 
ZEYİD
ASLAN (Tokat) – Sonra ne demiş, sonra? Sonraki pişmanlıklarını anlat.
KADRİ
YILDIRIM (Devamla) – Şimdi, birinci sayısında… Niye bu gazete o kadar yer
değiştirmiş, yurt değiştirmiş? Baskılar yüzünden. Şöyle diyor gazetenin
çıkarıcısı Mithat Bedirhan: “Kürdistan gazetesinin ülkeye girmesi onayınız
dâhilinde -bunu Sultan Abdülhamit’e söylüyor- İçişleri Bakanlığı genelgesiyle
yasaklanmıştır. Yasağın kaldırılmasını istirham ederim.” Sonra, bakıyoruz, diyor
ki: “Umulanın tersine, söz konusu yasak kaldırılmamış ve ellerinde gazete
bulunanlar tutuklanmıştır. Benim de İstanbul’a gelmem istenmiş, gelmediğim
takdirde yapay bir suçla Mısır’dan isteneceğim ve zorla getirileceğim
bildirilmiştir. 5 kardeşimi katiller gibi tutuklayıp işkenceye tabi tuttuğunuzu
Avrupa basınından öğrendim. Beni üzen şey, kardeşimin uğradığı bu felaket
değil, adalet beklenen halifelik makamının işlediği bu kanunsuz uygulamanın
bizi Avrupa’ya karşı rezil etmesidir; bu benim yüreğimi kanattı. Allah’a yemin
ederim ki bu baskılar direncimi artırmaktan başka bir şeye hizmet etmez. Bir
söz vardır, der ki: ‘Aslana darbeler indikçe pençesi şiddetlenir.’ O yüzden,
halifelikten adalet beklenir, biz de bu adaletin yerine getirildiğini görünceye
kadar ülkeye hiçbir zaman geri dönmeyeceğiz.” şeklinde bir söylemde bulunmuş. 
(Mikrofon
otomatik cihaz tarafından kapatıldı) 
BAŞKAN
– Sayın Yıldırım, teşekkür ederim. 
KADRİ
YILDIRIM (Devamla) – Dolayısıyla, hangi ülkeye gidilir? Adaletin hâkim olduğu
ülkeye. Böyle bir adaletin bütün ülkemize hâkim olması dileğiyle hepinizi
saygılarımla selamlıyorum. (HDP sıralarından alkışlar)
BAŞKAN
– Teşekkür ederim.
Gündem
dışı ikinci söz, İzmir hakkında söz isteyen İzmir Milletvekili Kerem Ali
Sürekli’ye aittir. 
Buyurun
Sayın Sürekli. (AK PARTİ sıralarından alkışlar)
2.- İzmir Milletvekili Kerem Ali
Sürekli’nin, İzmir’e ilişkin gündem dışı konuşması
KEREM
ALİ SÜREKLİ (İzmir) – Sayın Başkan, değerli milletvekilleri; hepinizi saygıyla
selamlıyorum.
İlk
önce, yarın 23 Nisan; Meclisimizin, Türkiye Büyük Millet Meclisinin 96’ncı
kuruluş yıl dönümü ve Ulu Önder Atatürk bu bayramı çocuklara da armağan etti.
Bütün milletimizin, ülkemizin bayramını kutluyorum, özellikle, çocuklarımızın
bayramını bayramını kutluyorum. Bu vesileyle cumhuriyetimizin kurucusu Mustafa
Kemal Atatürk ve silah arkadaşlarını rahmet ve minnetle anıyorum. (AK PARTİ ve
CHP sıralarından alkışlar)
Yine,
maalesef, bugün Tunceli-Elâzığ kara yolunun 25’inci kilometresinde çıkan
çatışmada, hain tuzak kurulması sonucunda 3 şehidimiz var. 3 şehidimize ve
bugüne kadar bu mücadelede verdiğimiz şehitlerimize Cenab-ı Allah’tan rahmet
diliyorum, ailelerine başsağlığı diliyorum.
Yine,
özellikle şunu vurgulamak istiyorum: Terörle mücadelede başarılı çalışmalar
yoğunlukla devam ediyor, artarak devam ediyor. Bugün de kırsalda güvenlik
güçlerimizin başlattığı başarılı operasyonlar var. Bu terörün sonuna geldik
inşallah. Bu terörü yeneceğiz. Geçen sefer de bu kürsüden haykırdım, bu ülkeyi
böldürtmeyeceğiz, bu ülkeyi böldürtmeyeceğiz inşallah. (AK PARTİ sıralarından
alkışlar)
Konumuz
İzmir. İzmir’de Hükûmetimizin projeleri hızla devam ediyor. Dün de
İzmir-İstanbul otoyolu kapsamında İzmit Körfez Geçişi Köprüsü’nün son tabliyesi
Sayın Cumhurbaşkanımız, Başbakanımız, bakanlarımız tarafından konuldu; hayırlı
uğurlu olsun. Yalova-İstanbul altı dakikaya iniyor. İnşallah, otoban bitince de
İzmir-İstanbul üç buçuk saate inecek. Hizmetler sınırsız devam ediyor. Bir
yandan da İzmir-Ankara yüksek hızlı tren çalışmaları hızlı bir şekilde devam
ediyor. İnşallah, 2019 hedefimiz, bunu da bitireceğiz.
Bu
arada, İzmir Büyükşehir Belediye Başkanı da geldi, burada bazı temaslarda
bulundu Sayın Aziz Kocaoğlu, kendisine de her türlü destek verildi, verilmeye
devam edecek. Biz İzmir için her şeyi yapıyoruz, yapmaya da devam edeceğiz. (AK
PARTİ sıralarından alkışlar) Ancak, biz bunları yaparken yerel idare bazen
gerçekten bizi üzüyor. İşte, Karşıyaka Spor Kulübünün, Göztepe Spor Kulübünün
statları var. Bakın, Allah aşkına, muazzam bir stat. Karşıyaka’ya muazzam bir
stat yapıyoruz, inşallah bu stat bitecek ancak engellemelerle karşı karşıyayız.
Büyükşehir Belediyesinin açtığı dava sonucunda bu proje şu anda durduruldu.
İnşallah hukuk kararını verecek, bu stat yapılacak, Göztepe Stadı yapılacak.
Karşıyakaspor bu stadın yapılmamasından dolayı şu anda düşme hattında, inşallah
düşmez. Düşerse de Karşıyakaspor bir düşer bin çıkar. Taraftarlarını,
yöneticilerini, futbolcularını tebrik ediyorum, her zaman onların yanındayız.
Ancak, bu stat zamanında yapılsaydı bu sıkıntılar yaşanmazdı. Bakın, ne kadar
önemli? Karşıyaka Spor Kulübüne yılda 5 milyon dolar gelir ticari üniteleriyle
gelecekti, ancak yerel yönetim engelledi. İnşallah, bundan sonra biz nasıl
onlara yardımcı oluruz Ankara’da? Bütün projelerine destek veriyoruz. Biz
hizmet için varız. Halka hizmet Hakk’a hizmet anlayışıyla yola çıktık, devam
ediyoruz. 
İstirham
ediyorum yerel yöneticilerden, lütfen bazı saiklerle, yanlış saiklerle hareket
etmeyi bırakın, projelerimize destek verin, engellemeyin, statları yapalım.
Bakın, İZBAN’ı beraber yaptık. Kötü mü ettik? Avrupa’nın en iyi projesi; devlet
ve yerel idarenin, merkezî idare ile yerel idarenin en başarılı projesi. İZBAN
gibi nice projeler yapabiliriz. Seçim zamanı icraatları halk takdir ediyor,
bırakın seçimden önce hep beraber Türkiye için, İzmir için hizmet üretelim,
lütfen.
Ben
son olarak şunu da ifade etmek istiyorum: Bu statlarla ilgili hukuk kararını
verecek ama kararını vermeden yine siz çıkın, bir efelik yapın, şu
mahkemelerinizi geri çekin, deyin ki: “Hukuk kararını verecek ama ben
mahkemeleri geri çekiyorum.” Sayın Aziz Kocaoğlu, son olarak size hitap
ediyorum: Statlarla ilgili mahkemeleri geri çekin, biz nasıl sizinle iş birliği
hâlinde çalışıyoruz, siz de iş birliği hâlinde, İzmir’e, Karşıyaka’ya, Türkiye’ye
hizmet edelim. Bizim amacımız hizmet, başka amacımız olamaz ki.
Bu
düşünce ve duygularla hepinizi saygıyla selamlıyorum. (AK PARTİ sıralarından
alkışlar) 
BAŞKAN
- Teşekkür ederim.
Sayın
milletvekilleri, bir konuşma değişikliği olacak, Sayın Özgür Özel’i bekliyorum.
ÖZGÜR
ÖZEL (Manisa) – İkinci gündem dışı konuşma yapıldı mı?
BAŞKAN
– Yapıldı.
ÖZGÜR
ÖZEL (Manisa) – Denizli Milletvekili Kazım Arslan gündem dışı konuşacak.
BAŞKAN
– Konusu?
ÖZGÜR
ÖZEL (Manisa) – Tarım alanları konusunda konuşacak.
KAZIM
ARSLAN (Denizli) – Tarım alanlarının heba edilmesi noktasında konuşacağım.
BAŞKAN
– Tamam.
Gündem
dışı üçüncü söz Denizli Milletvekili Sayın Kazım Arslan’a aittir, tarım
alanlarının kaybıyla ilgili konuşma yapacaktır. (CHP sıralarından alkışlar)
3.- Denizli Milletvekili Kazım Arslan’ın,
tarım alanlarının kaybına ilişkin gündem dışı konuşması
KAZIM
ARSLAN (Denizli) – Sayın Başkan, değerli milletvekilleri; öncelikle hepinizi
sevgiyle saygıyla selamlıyorum.
Tabii,
ülkemizde tarım alanlarının birçok noktada heba edildiğini, tarım alanlarının
iyi kullanılmadığını, topraklarımızın çok aşırı gübreyle, suni gübrelerle
çoraklaştırıldığını, sulama sisteminin gerçek anlamda iyi bir şekilde
yapılmaması sebebiyle birçok toprağımızın heba edildiğini ve bazı yerlerde de
sanayileşmeye açılmak suretiyle topraklarımızın gerçekten kaybolmasına, heba
edilmesine olanak sağlayan bir yapının ortaya çıktığını görmekteyiz. Onun için,
gerçekten, topraklarımız heba edilmeden tarım ürünlerinin gerçek anlamda iyi
bir şekilde üretilebilmesi, verimli bir şekilde üretilmesi, planlı bir şekilde
bir tarımın yapılması, program dâhilinde tarımımızın gerçekleşmesi ve
çiftçilerimizin de bu alanlarda iyi bir şekilde bilgilendirilmesi suretiyle
tarım alanlarından daha iyi bir şekilde verim elde edilmesine ve tarım
alanlarımızın iyi bir şekilde kullanılmasına olanak sağlayacak bir yapının, bir
çalışmanın olması gerekiyor. Bunun için Türkiye’nin ulusal bir tarım
politikasına ihtiyacı var. Gerçek anlamda nerede, ne şekilde, hangi ürünün
ekiminin yapılacağı konusunda iyi bir çalışmaya ihtiyaç var. Bu program
yapıldığı takdirde, Türkiye’nin değişmeyen bir tarım politikası, hangi hükûmet
gelirse gelsin, aynı politikanın uygulanması suretiyle, aynı programın
uygulanması suretiyle tarım ürünlerinin ekilmesi ve kendi ihtiyacımız olan
tarım ürünlerinin elde edilmesi noktasında Türkiye’nin çalışmasına ihtiyaç var.
Şöyle
bir bakalım: Biliyorsunuz, gerçekten, Türkiye bir tarım ülkesi olmasına rağmen,
birçok ürünümüzü tarım kesiminin üretmesi, çiftçimizin, köylümüzün üretmesi
gerekirken buğdayından tutun, samanından etine kadar birçok ürünü dışarıdan
almak zorunda olduğumuzu görüyoruz ve bunun için de birçok döviz ödüyoruz.
Hâlbuki, biz bu dövizi yurt dışındaki başka ülkelere ödeyeceğimize kendi
çiftçimize, kendi ülkemize, kendi köylümüze, kendi üreticimize verdiğimiz zaman
kendi ihtiyacımızı kendimiz daha iyi bir şekilde karşılayacak ve böylelikle
tarımdaki ithalatı sıfırlamış ve ortadan kaldırmış olacağız. Onun için, gerçek
anlamda ulusal bir tarım politikasının takip edilmesi ve bu politika
çerçevesinde neyi, ne şekilde üretmemiz gerekiyorsa, hangi ürünü elde etmemiz
gerekiyorsa bunların planları yapılmak suretiyle ve köylümüzü, üreticimizi bu
konuda planlamak, onları yönlendirmek, onları bilgilendirmek suretiyle mutlaka
bu çalışmaların en verimli bir şekilde olmasına olanak sağlamalıyız. 
Üniversitelerimizden
binlerce ziraat mühendisi mezun olmuş, değişik alanlarda çalışıyor, bunları
değerlendiremiyoruz. Veterinerlerimiz var, bunları değerlendiremiyoruz. Bu veterinerlerimizi
ve ziraat mühendislerimizi bölge bölge, belirli bir şekilde, onları o alanlarda
görevlendirmek suretiyle nerede, neyin ekileceğini, köylülerimizin,
çiftçilerimizin nasıl yönlendirileceğini, hangi ürünün daha verimli bir şekilde
o topraklarda elde edileceğini özellikle planlamak, programlamak, bu
gençlerimizi çalıştırmak zorundayız. Yoksa, ziraat mühendislerimiz ortada
dolaşıyor, veterinerlerimiz ortada dolaşıyor, değişik işlerde çalışıyor,
üniversitelerimizde bu çocuklarımız için harcadığımız emek ve ailelerimizin
vermiş olduğu gayret boşa gitmiş oluyor. 
Onun
için değerli arkadaşlarım, özellikle çiftçilerimizin ürettiği ürünlerimizi…
Örneğin, Denizli’de elma üreticisi bugün zor durumda, üzüm üreticisi zor
durumda, süt üreticisi zor durumda. İşte bunları belirli bir plan dâhilinde
devlet eliyle almak suretiyle, vatandaşlarımıza, yoksul vatandaşlarımıza
okullarda dağıtmak suretiyle onlara destek olmak zorundayız. 
Hepinize
teşekkür ediyorum, sağ olun. (CHP sıralarından alkışlar) 
BAŞKAN
– Teşekkür ederim Sayın Arslan. 
Sayın
milletvekilleri, şimdi, yerinden sisteme giren sayın milletvekillerine birer
dakika söz vereceğim.
Sayın
Engin…
V.- AÇIKLAMALAR
1.- İstanbul Milletvekili Didem Engin’in,
gelir testi ve prim ödemelerindeki sorunları çözmek için genel sağlık sigortası
sisteminin Mecliste kapsamlı bir şekilde ele alınması gerektiğine ilişkin
açıklaması
DİDEM
ENGİN (İstanbul) – Teşekkürler Sayın Başkan. 
Gençlerimizin
en önemli sorunlarından birisi ne yazık ki işsizlik. Ülkemizde genç işsizliği
yüzde 19,2; yani, her 5 gencimizden 1’i işsiz. Hükûmet ise kaynak yaratmak
amacıyla bu genç işsizleri hedef alarak 2012’den itibaren her ay GSS primleri
toplamaya başlamıştı. Meclisten geçen son torba kanunda bütün uyarılarımıza ve
itirazlarımıza rağmen GSS prim borçlarını silmeyi 25 yaşla sınırlayarak
işsizleri ve ailelerini büyük hayal kırıklığına uğrattı. İşsizlerden talep
edilen bu primler çok yüksek, ödeyemeyenler için faiz işletiliyor, sağlık
hizmetlerinden yararlanamıyorlar, muayene bile olamıyorlar. Hükûmetin
işsizlikle mücadeledeki başarısızlığının faturasını gençlere ödetmesi ne hukuka
ne vicdana sığar. Gelir testi ve prim ödemelerindeki sorunları çözmek için GSS
sisteminin Mecliste kapsamlı bir şekilde ele alınması gerektiğini Hükûmete
tekrar hatırlatmak istiyoruz.
Teşekkürler.
BAŞKAN
– Sayın Aydemir…
2.- Erzurum Milletvekili İbrahim
Aydemir’in, başta Cumhurbaşkanı ve Başbakan olmak üzere Osman Gazi Köprüsü’nde
katkısı olan herkese müteşekkir olduğuna ilişkin açıklaması
İBRAHİM
AYDEMİR (Erzurum) – Teşekkür ediyorum Sayın Başkanım.
Siyaset
bir hizmet aracı; halk için, halka göre ve hak ölçüsünde hizmet üretme sanatı;
toplumun ortak paydalarının oluşturduğu ufuk çizgisine ulaşma hedefi. Ne ki,
koalisyonların hükûmet ettikleri dönemlerde tamamen çözümsüzlüklere dayanan bir
siyaset tarzı geçerli oldu. Girişim temelli tüm yaklaşımlara kapılar kapandı.
Fikir, inanç ve teşebbüs hürriyetlerinin önüne engeller çıkarıldı. Bu yüzden de
toplumun kalkınma dinamikleri ve gelişme frekansları susturuldu. AK PARTİ dönemiyle
birlikte siyasette cari yaklaşım önce insan odağına yöneldi; yani, toplumsal
değerlerde buluşma dönemi, toplumun ritmini ve heyecanını ortak değerlerde
seslendirme vasatı, çözüm odaklı siyaset yani eser siyaseti. Buna son ve somut
örnek Osmangazi Köprüsü, iki yakayı birleştiren muhteşem eser. Başta Sayın
Cumhurbaşkanımız ve Başbakanımız olmak üzere katkısı olan herkese müteşekkiriz.
Bu vesileyle Osman Gazi’nin ruhaniyeti özelinde bütün ecdadımızı rahmetle
anıyor, Genel Kurulu saygıyla selamlıyorum.
BAŞKAN
– Teşekkür ederim. 
Sayın
Akyıldız… 
3.- Sivas Milletvekili Ali Akyıldız’ın,
6495 sayılı Kanun’a eklenen geçici bir madde nedeniyle tayinleri yapılamayan
çok sayıda memur ve ailelerinin mağdur olduğuna, bu konuda bir düzenleme
yapılması gerektiğine ilişkin açıklaması
ALİ
AKYILDIZ (Sivas) – Teşekkür ediyorum Sayın Başkanım. 
2/8/2013
tarihli Resmî Gazete’de yayımlanan 12/7/2013 tarih ve 6495 sayılı Bazı Kanun ve
Kanun Hükmünde Kararnamelerde Değişiklik Yapılmasına Dair Kanun’un 9’uncu
maddesine eklenen geçici 41’inci maddenin (4)’üncü fıkrasında “Bu madde
kapsamında memur kadrolarına atananların beş yıl süreyle başka kamu kurum ve
kuruluşlarına nakli yapılamaz.” hükmüne yer verilmiştir. 
Bu
madde nedeniyle hiçbir mazeret kabul edilmemektedir ve tayin yapılmamaktadır.
Bu nedenle, eşinden, çocuğundan ayrı yaşamak zorunda bırakılan parçalanmış
aileler çok sayıda mevcut ve bu aileler ciddi bir şekilde mağduriyetlerini
belirterek bizden yardım istemektedirler. 
Bu
konuda yeni bir düzenleme yapılarak bu mağduriyetlerin giderilmesi hususunu
belirtiyor, saygılarımı sunuyorum. 
BAŞKAN
– Teşekkür ederim.
Sayın
Özdemir… 
4.- İstanbul Milletvekili Sibel Özdemir’in,
bu iktidar döneminde tutarsız, başarısız, belirsiz ve ucu açık bir Avrupa
Birliği üyelik süreci yaşandığına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkanım. 
Dün
Cumhurbaşkanı yine bir açılış töreninde iç politikada muhalif olduğu bir liste
sıralaması yaparken bu listeye Avrupa Birliği kurumlarından birini de ekleyerek
“yıkım ekibi” olarak nitelemesiyle bu süreçteki duruşunu bir kez daha ortaya
koymaktadır. 
Diğer
yandan, başka bir koldan Başbakan ise vize muafiyeti sağlanamazsa geri kabul
anlaşmasını uygulayamayacağımız noktasında üyelik ilişkilerimizi, mülteci
sorunu ve vize muafiyetine indirgeyen bir duruş sergilemektedir. Avrupa
Birliğiyle üyelik sürecimiz, Cumhurbaşkanının iç politikadaki bireysel hırsı
ile Başbakanın bu süreçten bireysel bir başarı çıkarma hikâyesi ve kendini
ispat noktasındaki duruşu arasında hapsedilmiştir. Hep birlikte bu iktidar
döneminde tutarsız, başarısız, belirsiz ve ucu açık bir Avrupa Birliği üyelik
sürecini izliyoruz. 
Bu
arada, asıl önemli olan, Sayın Avrupa Birliği Bakanının duruşu nedir, kendisi
bu “yıkım ekibi” söylemine katılıyor mu, öğrenmek istiyoruz. 
BAŞKAN
– Sayın Arslan… 
5.- Denizli Milletvekili Kazım Arslan’ın,
Denizli-Denizli’nin Kale ilçesinin atık su sorunuyla ilgili bir tedbir alınıp
alınmayacağını ve Muslugüme Mahallesi’nden Muğla yolu bağlantısını sağlayacak
olan köprünün ne zaman yapılacağını öğrenmek istediğine ilişkin açıklaması
KAZIM
ARSLAN (Denizli) – Sayın Başkan, Denizli Kale Muslugüme Mahallesi’nden Muğla
yolu bağlantısını gerçekleştirecek olan köprüyle ilgili olarak on dört seneden
beri verilen sözler maalesef yerine getirilmemiştir. Bu köprü ne zaman
yapılacaktır, yoksa sözünüzü unuttunuz mu? 
İki:
Kale ilçemizde ormanlı alanlarda aralama çalışması devam etmektedir. bu alanlar
düz kesim olarak tüccarlara verilmiştir. Çevre konusunda çoğu mahallemizde
altyapı çalışmasın adı altında bir miktar atık su borusu da döşenmiştir. Bu
atık su borusunun çoğu, mahallenin yakınına dökülmekte ve tehlike saçmaktadır.
Özlüce Mahallesi’nde atık suyun döküldüğü yer ilkokulun bitişiğindedir.
Köprübaşı Mahallesi’nde bir şirkete ait olan mandıranın atık suyu Akçay
Deresine dökülmektedir. Bununla ilgili bir tedbiriniz var mıdır?
Teşekkür
ederim.
BAŞKAN
– Teşekkür ederim.
Sayın
Durmuşoğlu…
6.- Osmaniye Milletvekili Mücahit
Durmuşoğlu’nun, çocukları İnternet’in zararlarından korumak gerektiğine ve başta
çocuklar olmak üzere tüm milletin 23 Nisan Ulusal Egemenlik ve Çocuk Bayramı’nı
kutladığına ilişkin açıklaması
MÜCAHİT
DURMUŞOĞLU (Osmaniye) – Teşekkür ederim Sayın Başkan.
Son
günlerde gündemde olan ve devletimizin yetkili kurumlarının da üzerinde titizlikle
çalıştığı, çocuklar için oldukça sakıncalı içerikler barındıran on-line
oyunlarla ilgili anne babalara da önemli görüşler düştüğü kanaatindeyim. Akla
ilk gelen şey yasaklar olabilir ama böyle bir tavır hem çocukların yasağa karşı
ilgisini artırabilir hem de anne babaya karşı olumsuz tavırlar sergilenmesine
sebep olabilir. Çocuklarımızı İnternet’teki tehlikelerden korumak için onlarla
iyi iletişim kurup mantıklı ve tatmin edici açıklamalar yapmalıyız. İnternet,
günü kurtarmak için işimize yarıyor olabilir ama aslında günümüzü kurtarırken
fark etmeden geleceğimizi karartıyoruz. Yavrularımızı İnternet’e ya da
televizyona mahkûm etmek yerine onlarla kaliteli zaman geçirmeye gayret
etmeliyiz diye düşünüyorum. korumaya çalışırken çocuklarımızla aramızda sanal
duvarlar örmeyelim, ilgimizi ve sevgimizi hissettirdiğimiz dikkatimizin tamamen
çocuklarımızda olduğu anları çoğaltmak için çaba gösterelim. Anne babayla
birlikte geçirilen vakitlerin keyfinden onları mahrum etmeyelim. 
Bu
vesileyle başta geleceğimizin teminatı çocuklarımız olmak üzere tüm
milletimizin 23 Nisan Ulusal Egemenlik ve Çocuk Bayramı’nı kutluyor, daha nice
bayramlar diliyorum.
BAŞKAN
– Teşekkür ederim.
Sayın
Reyhanlıoğlu…
7.- Kahramanmaraş Milletvekili Nursel
Reyhanlıoğlu’nun, Tunceli-Elâzığ kara yolunda askerî araca yapılan saldırı
sonucu şehit olan askerlere Allah’tan rahmet, yaralılara acil şifalar
dilediğine ve bu saldırılarla, güçlü ve gelişen, ileriye giden bir Türkiye’nin
hedef alındığına ilişkin açıklaması
NURSEL
REYHANLIOĞLU (Kahramanmaraş) – Teşekkür ediyorum Başkanım.
Bugün
saat 10.00 sıralarında Tunceli-Elazığ kara yolunda askerî aracımız hainlerin
saldırısına uğramıştır. Şehitlerimize Allah’tan rahmet yaralılarımıza acil
şifalar, tüm milletimize başsağlığı diliyorum. Türkiye’de kriz ortamı yaratmaya
çalışanlar asla başarılı olamayacaklar. Bu milletin huzuruna kastetmeye
kimsenin hakkı yoktur. sonuna kadar üzerine gidiliyor, gidilecek ve kökleri
kazınacaktır. Bu millet güçlüdür ve bunu başarmaya muktedirdir. Biz bu
saldırılarla güçlü Türkiye’nin durmadan gelişen ve ileriye giden bir
Türkiye’nin hedef alındığını biliyoruz. Bu ülkede güzel şeylerin yapılmasından
rahatsızlık duyanlar var. Ama bilsinler ki biz durmayacağız. Bunun
örneklerinden biri de dün Cumhurbaşkanımızın ve Başbakanımızın katılımlarıyla
tamamlanan Osmangazi Köprüsü’dür. Feribotla bir saat süren Topçular-Yalova
arasını altı dakikaya indirmiştir. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Sayın
Akaydın...
8.- Antalya Milletvekili Mustafa Akaydın’ın,
Türkiye Büyük Millet Meclisinin kuruluşunun 96’ncı yılını ve Ergenekon davasını
bozan Yargıtay 16. Dairesinin hâkimlerini kutladığına ilişkin açıklaması
MUSTAFA
AKAYDIN (Antalya) – Sayın Başkan, değerli milletvekilleri; doksan altı yıl
önce, çatısı altında bulunduğumuz Türkiye Büyük Millet Meclisini kuran Mustafa
Kemal Atatürk’ü ve silah arkadaşlarını saygı, minnet ve gururla anıyorum.
Çocuklarımıza, büyükleri tarafından korunduğu ve sevildiği, tacizsiz bir
gelecek diliyorum. 
İkinci
olarak, “Türkiye’de hâkimler varmış.” dedirten Yargıtay 16. Dairesi hâkimlerini
kutluyorum. Bu davalar başladığında “Türkiye bağırsaklarını temizliyor.”, “Biz
bu işin savcısıyız.” diyen zihniyet sahiplerinin, “Biz gene kandırıldık.”
demeyip erkenden özür dilemelerini bekliyorum ve talep ediyorum. 
Teşekkür
ederim. 
BAŞKAN
– Teşekkür ederim. 
Sayın
Bektaşoğlu…
9.- Giresun Milletvekili Bülent Yener
Bektaşoğlu’nun, 23 Nisan Ulusal Egemenlik ve Çocuk Bayramı’nı kutladığına ve
Giresun Limanı sahasına yapılan bina inşaatından vazgeçilmesi gerektiğine
ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Türk
ulusunun Egemenlik Bayramı’nı gönülden kutluyorum. Bugün kaybettiğimiz
şehitlerimize de Tanrı’dan rahmet diliyorum. 
Giresun
Limanı, İran’ı, doğu ve güneydoğuyu Eğribel üzerinden Karadeniz’e en kısa süre
ve mesafede bağlayan yolun sonundadır. Hem doğu hem de Akdeniz’in Karadeniz’den
deniz yoluyla Avrupa’ya açılan kapısıdır. Stratejik ve ülke ekonomisine katkı
sağlayacak önemli ticaret limanlarından biri olarak kullanılması gereken
Giresun Limanı maalesef halı saha, taş ve kömür deposu olarak, hatta otopark
olarak kullanılmaktadır. Şimdi ise, Giresun Limanı sahasına Gümrük Müdürlüğü
hizmet binası ve fuar kongre merkezi yapılmaktadır. Giresun Limanı’na yeni
binalar yapmanın ve giderek imara açmanın hukuki zemininin hazırlandığı, bu
binanın projesinin de otel olarak revize edildiği iddiaları kamuoyunu oldukça
rahatsız etmektedir. Karadeniz Sahil Yolu kenarına yapılan, kent merkezinin
denizle arasını biraz daha kapatacak, şehrin tarihsel ve çevre dokusuna zarar
verecek, bu sebeple herkesin karşı çıktığı binanın inşaatından vazgeçip bir
başka alana kaydırmak şu aşamada Gümrük ve Ticaret Bakanlığının yapacağı en
önemli hizmet olacaktır. 
Teşekkür
ederim. 
BAŞKAN
– Teşekkür ederim. 
Sayın
Türkmen...
10.- Adana Milletvekili Elif Doğan
Türkmen’in, Medeni Kanun’da 18 yaşından küçük çocukların evlenmesine izin veren
maddelerin değiştirilmesiyle ilgili bir çalışma yapılmasının düşünülüp
düşünülmediğini öğrenmek istediğine ilişkin açıklaması
ELİF
DOĞAN TÜRKMEN (Adana) – Teşekkür ederim Başkanım. 
Başbakanımıza
soruyorum: Türkiye, 1990 yılından bu yana, Birleşmiş Milletler Çocuk Hakları
Sözleşmesi’nin tarafı. Bu sözleşmeye göre, 18 yaşın altındaki bireyler çocuktur.
Uluslararası sözleşmeler, Anayasa’mız gereği, iç hukukun üzerindedir. O hâlde,
Medeni Kanunu’nda 18 yaşındaki küçük çocukların evlenmesine yol açan ilgili
maddelerin değiştirilmesiyle ilgili bir çalışma yapmayı düşünüyor musunuz? 
Teşekkür
ederim.
BAŞKAN
– Teşekkür ederim.
Sayın
Gündoğdu…
11.- Ordu Milletvekili Metin Gündoğdu’nun,
bugün şehit olan askerlere Allah’tan rahmet dilediğine ve Pakistan’ın millî
şairi Muhammed İkbal’in vefatının 78’inci yıl dönümüne ilişkin açıklaması
METİN
GÜNDOĞDU (Ordu) – Teşekkür ederim Sayın Başkanım.
Öncelikle,
bugün şehit olan askerlerimize Allah’tan rahmet diliyorum, mekânları cennet
olsun. 
Pakistan’ın
millî şairi ve bağımsızlık mücadelesinin sembol isimlerinden olan, Türkiye'nin
bağımsızlık mücadelesi verdiği yıllarda Pakistan halkını örgütleyen, zorlu
dönemlerde milletimize destek veren, İslam âlimi, mütefekkir ve şair Muhammed
İkbal’i vefatının 78’inci seneidevresinde rahmetle anıyor, minnet ve
şükranlarımızı iletiyorum.
Yüce
Meclisi saygıyla selamlıyorum.
BAŞKAN
– Teşekkür ederim.
Sayın
Yeşil…
12.- Ankara Milletvekili Nihat Yeşil’in,
Edremit’teki Karagöz İlköğretim Okulunda yaşanan bir olaya ve İstanbul
Esenyurt’ta 1/2/2016 tarihinde inşatta yük asansörünün yere çakılması sonucu 3
işçinin yaşamını yitirdiği olayla ilgili dava sürecine ilişkin açıklaması
NİHAT
YEŞİL (Ankara) – Teşekkür ederim Sayın Başkan.
Geçtiğimiz
günlerde Edremit’teki Karagöz İlköğretim Okulunda eğitim gören öğrencilerin ses
düzeni eşliğinde salavatışerif söyletilerek okula alındığını gösteren görüntüler
İnternet’te paylaşılmıştır. Okullarda Andımız’ın okunmasını yasaklayan Hükûmet,
laik, özgür, eşit, çağdaş bir eğitim sisteminin içini boşaltarak ümmetçi
bireyler yetiştirmeyi amaçlayan böyle bir girişimi onaylıyor mu? Edremit’in
Karagöz İlköğretim Okulunda yaşananlar laik, özgür, eşit, çağdaş millî eğitim
sistemi anlayışına aykırı değil midir? 
İstanbul
Esenyurt’ta 1 Şubat 2016 tarihinde inşatta, yük asansörünün yere çakılması
sonucu 3 işçi yaşamını yitirmiştir. Soruşturmayı yürüten savcının TMMOB’a bağlı
Makine Mühendisleri Odasının raporunu kabul etmediği, bunun yerine bilirkişi
olarak katılan bir tekstil mühendisinin bilgisine başvurduğu ortaya çıkmıştır.
İş cinayetleri konusunda hukuk eliyle gerçekleştirilen buna benzer örtbas
girişimlerini önlemek Hükûmetin sorumluluğu değil midir?
(Mikrofon
otomatik cihaz tarafından kapatıldı)
BAŞKAN
– Teşekkür ederim.
Sayın
Sarıhan…
13.- Ankara Milletvekili Şenal Sarıhan’ın,
Yargıtayın Ergenekon davasıyla ilgili kararına ve akademisyenler davasının adil
bir sonuçla bitmesini umduğuna ilişkin açıklaması
ŞENAL
SARIHAN (Ankara) – Bildiğiniz gibi, dün Yargıtay 275 sanıklı Ergenekon
davasında çok önemli bir karar verdi. Bu kararın sonucunda şu soruları sorma
gereksinimi içindeyim: Bu davanın neden oluşuyla yaşamını yitirmiş olan 18 kişi
acaba adaleti nerede bulabilecekler? Adalet onlar için artık, bir anlam
taşıyacak mı? Bu hataların yeniden yapılmaması dileğimdir. Özellikle, Türkan
Saylan ve Ali Tatar olayları üzerinden düşünürsek adaletsizliğin nelere mal
olabileceğini, en büyük değerlerimizi dahi bir saniye içinde değersiz kılma
girişimine yönelebileceğimizi ve insan olmaktan bizi utandıracağını gösteriyor.
Umarım ki bugün, şu anda başlamış olan Akademisyenler davası daha ilk günden
adil bir sonuçla, yüzümüzü ağartacak bir sonuçla biter, 4 akademisyen tahliye
olur.
BAŞKAN
– Teşekkür ederim Sayın Sarıhan.
Sayın
Yıldırım…
14.- İstanbul Milletvekili Hurşit
Yıldırım’ın, Meclisin saygınlığını artıracak, çalışmaları hızlandıracak,
anlamsız tartışmaları önleyecek, modern ve günümüz ihtiyaçlarını karşılayacak
bir iç tüzük hazırlanması gerektiğine ilişkin açıklaması
HURŞİT
YILDIRIM (İstanbul) – Sayın Başkan, değerli milletvekili arkadaşlarımız;
Meclisin asli görevi yasama faaliyetini yapmaktır, kanunları çıkarmaktır.
Meclis tabii ki bu yasama faaliyetini yaparken mevcut İç Tüzük’ten yararlanıyor
ama şu kısa dönemdeki milletvekilliğim sürecinde gördüm ki bizim önümüzdeki en
büyük engel mevcut İç Tüzük’tür. Mevcut İç Tüzük, bir darbe ürünü olan bu İç
Tüzük muhalefetin gündeme bağlı kalmaması, sırf zaman zaman anlamsız
sataşmalarla âdeta bir kanun çıkarmama üzerine kurulmuş gibi duruyor. Çözmemiz
gereken sorunlar var. Bu sorunların çözümü için ihtiyaç duyulan kanunların
çıkarılması için etkin ve hızlı bir iç tüzüğe ihtiyaç duyduğumuz aşikârdır.
Meclisin saygınlığını artıracak, Meclis çalışmalarını hızlandıracak, anlamsız
tartışmaları önleyecek, modern ve günümüz ihtiyaçlarını karşılayacak bir iç
tüzüğün çıkarılması için elinizden gelen desteği vereceğinizi düşünüyorum. Tüm
arkadaşlarımızdan bu hususta destek bekliyorum.
BAŞKAN
– Teşekkür ederim.
Sayın
Demir…
15.- Kastamonu Milletvekili Murat Demir’in,
İkinci Lig’e çıkan Kastamonuspor’u kutladığına ve Avrupa Kupası’nda İspanya
takımıyla final maçı oynayacak olan Kastamonu Bayan Hentbol Takımı’na başarılar
dilediğine ilişkin açıklaması
MURAT
DEMİR (Kastamonu) – Sayın Başkan, üç yıl üst üste bulunduğu liglerde şampiyon
olarak İkinci Lig’e çıkan Kastamonuspor’umuzu ve bu başarılardan dolayı da
teknik ekibini, Belediye Başkanı ve Başkanımızı canıgönülden kutluyorum ve
başarılarının devamını diliyorum.
Avrupa
Kupası’nda İspanya takımıyla final maçı oynayacak olan Kastamonu Bayan Hentbol
Takımı’mıza da başarılar diliyorum ve saygılar sunuyorum.
BAŞKAN
– Teşekkür ederim.
Sisteme
giren sayın grup başkan vekillerine de söz vereceğim.
Sayın
Akçay, buyurun.
16.- Manisa Milletvekili Erkan Akçay’ın,
Tunceli yakınlarında bir askerî araca yapılan bombalı saldırıda şehit olan 3
askere Allah’tan rahmet dilediğine, Yargıtayın Ergenekon davasına ilişkin kararına
ve bazı Hükûmet üyelerinin bu konudaki açıklamalarına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bu
sabah Tunceli yakınlarında bir askerî araca yapılan bombalı saldırıda 3
askerimiz şehit olmuştur. Şehitlerimize Allah’tan rahmet, kederli yakınlarına
ve aziz milletimize başsağlığı diliyorum ve bu alçak saldırıları lanetliyorum.
Türk milleti birlik ve beraberliğini daha da pekiştirerek bütün ihanetleri
püskürtecektir. Türkiye Büyük Millet Meclisinin kuruluşunun 96’ncı yılında bu
kararlılık daha da artacaktır.
Yargıtay
“Ergenekon” olarak bilinen davaya ilişkin kararını açıklamış ve “Ergenekon”
diye bir örgüt olmadığı hükmüne varmıştır. PKK’lı teröristlerin gizli tanık
olarak dinlendiği, Genelkurmay Başkanının terör örgütü lideri olarak
suçlandığı, adaletin yerle yeksan edildiği, beş yıla yakın süren ve alt
mahkemenin kişisel ve keyfî kararından beş yıl sonra Yargıtayın kararıyla
öğrendik ki “Ergenekon” diye bir örgüt yokmuş. Cezaların mutlaka tamirinin şart
olduğuna ve adaletin bir nebze de olsa bu şekilde tesis edileceğine olan
inancımızı 5 Ağustos 2013 tarihinde Sayın Genel Başkanımız dile getirmişti.
Aradan geçen dokuz yıldan sonra “Adalet gerçekten tecelli etti mi?” sorusu
üzerinde düşünmemiz gerekmektedir. Bu noktada geçmişte söylenen şu sözleri
hatırlatmakta fayda görüyorum: 
15
Temmuz 2008, “Millet adına hakkı aramanın, hakkı savunmanın gayreti içindeyiz.
Eğer bu anlamda savcılık ise, evet, savcısıyım.” Temmuz 2008, “Türkiye iyi bir
noktaya gidiyor. Bu sıkıntılar, sancılar bir taraftan doğum sancısıdır.”
(Mikrofon
otomatik cihaz tarafından kapatıldı) 
BAŞKAN
– Artı bir dakika daha vereyim. Toparlayın lütfen Sayın Akçay.
ERKAN
AKÇAY (Manisa) – “Bir taraftan da bağırsakların temizlenmesidir.” Yine aynı
minvalde, dönemin Adalet Bakanının sözleri ve “Kurda merhamet etmek kuzuya
zulmetmektir.” Bu sözlerin sahipleri, sonradan “kumpas”, “kandırıldık” vesaire
diyerek çark ettiler ve Yargıtay kararından sonra, “Adalet yerini buluyor.”
diyerek tekrar çark ettiler. Dün yine, Başbakan Yardımcısı Sayın Akdoğan
Twitter hesabından “Paralel ihanet şebekesi darbe iddialarıyla ilgili yargı
süreçlerini zehirleyerek akamete uğratmış ve davaları murdar etmiştir.” Yani,
bu açıklamadan çıkardığımız sonuç, dava doğruymuş, paralel işi bozmuş. Birisi
çıkıp “Adalet yerini buldu.” diyor, diğeri “Dava doğruydu.” diyor ve iktidar,
çarkından da çark ediyor, âdeta bir fırdöndüye dönüyor. Sonuç olarak bütün
kamuoyu sürecin bir kumpas olduğuna hüküm getirmişken şu soruyu soralım: 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Bu kumpasın hukuki savcısı firarda, peki ama siyasi savcıları
ne yapıyor? Bunca vebalin gölgesi varken “Kandırıldık!”, “Amma da safmışız!”
demeçleriyle kamuoyunu ikna edemezsiniz, kurtulamazsınız! Aynı yollarda beraber
yürüyüp aynı yağmurda ıslananların aynı kumpasta, beraber sorgulanması gerekir.

Teşekkür
ederim.
BAŞKAN
– Teşekkür ederim. 
Sayın
Baluken…
17.- Diyarbakır Milletvekili İdris
Baluken’in, Halkların Demokratik Partisi olarak Dersim’de yapılan bir saldırıda
yaşamını yitiren ve yaralanan askerlerin ailelerine başsağlığı ve taziye
dileklerini ilettiklerine, Meclisin bir an önce bu ölümleri durduracak rasyonel
bir aklı devreye koyması gerektiğine ve gazeteciler ile akademisyenlerin
şahsında düşünce ve ifade özgürlüğünün yargılanmaya çalışıldığına ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, değerli milletvekilleri; saray iktidarı ve AKP Hükûmetinin müzakere
masasını devirmesi ve sahaya savaş konseptini sürmesiyle beraber her geçen gün
can alıcı, üzüntü haberleri almaya devam ediyoruz. 
Bugün
yine, Dersim’de yapılan bir saldırıda 3 askerin yaşamını yitirdiği, onlarca
askerin yaralandığı haberi hepimizi üzmüştür. Halkların Demokratik Partisi
olarak ailelere, bütün halkımıza başsağlığı dileklerimizi, taziye dileklerimizi
iletmek istiyoruz. 
Bu
savaşın çıkmaz bir yol olduğunu, acıları artırmak dışında hiçbir işe
yaramadığını; ölümler yaşanırken bu Mecliste sadece kınama ve demagoji, hamaset
söylemleriyle zaman kaybedildiğini defalarca söyledik, bugün de yine aynı
noktadayız. Maalesef, sadece polis ve askerlerin yaşamını yitirmesiyle, burada
anılan ölümlerin de çok daha vahim bir boyutta olduğunu hatırlatmak zorundayız.
Sadece son bir hafta içerisinde yaşanan can kayıpları şu anda ne Suriye’de, ne
Irak’ta ne Libya’da ne Yemen’de yani Orta Doğu’nun en kaotik ülkelerinde bile
yaşanmayan can kayıpları tablosuna ulaşmış durumdadır. Dolayısıyla, siyaset
kurumunun üzerine düşen, Meclisin üzerine düşen, bir an önce bu ölümleri
durduracak rasyonel bir aklı devreye koymak ve bu genç fidanların toprağa düşmesinin
önüne geçmektir. Büyük bir akıl tutulmasıyla karşı karşıya Meclis, Parlamento
ve siyasi iktidar. Umarım ki bir an önce bu ölümleri durduracak bir çare, bir
yol bulunur. 
(Mikrofon
otomatik cihaz tarafından kapatıldı) 
BAŞKAN
– Toparlayın lütfen. 
İDRİS
BALUKEN (Diyarbakır) – Diğer taraftan, Türkiye demokrasi tarihi açısından utanç
verici bir günü yaşıyoruz. Erdem Gül ve Can Dündar şahsında Türkiye’de basın
özgürlüğü bir kez daha mahkeme koridorlarında yargılanıyor. Yine Esra Mungan,
Kıvanç Ersoy, Meral Camcı ve Muzaffer Kaya şahsında, düşüncesini ifade eden
akademisyenlerin şahsında da düşünce ve ifade özgürlüğü yargılanmaya
çalışılıyor. Böylesi bir ortamda dün de Cumhurbaşkanı Erdoğan’ın TMMOB’u hedef
gösteren açıklamalar yapması, demokrasi açısından bu ülkenin nereye
savrulduğunun açık bir göstergesidir. 
Fırat’ın
batısında olabildiğince faşizm uygulaması, Fırat’ın doğusunda da ağır bir savaş
süreci var. Bütün bu sorumluluk AKP Hükûmetinin kendisindedir. Buradan kabul
edilemez bulduğumuzu ifade ediyorum. 
Teşekkür
ederim. 
BAŞKAN
– Teşekkür ederim. 
Sayın
Özel…
18.- Manisa Milletvekili Özgür Özel’in,
Tunceli’de bir saldırı sonucu şehit olan 3 askere Allah’tan rahmet dilediğine,
Ergenekon davası nedeniyle Adalet ve Kalkınma Partisi ile Cumhurbaşkanından
Türkiye Cumhuriyeti olarak özür beklediklerine ve milletvekillerine verilecek
dizüstü bilgisayarların F klavye olmasına ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Öncelikle,
bugün Tunceli’de bir saldırı sonucunda hayatını kaybeden ve şehit olan 3
askerimize Allah’tan rahmet, yakınlarına sabır diliyoruz ve bu terör
saldırılarını bir kez daha insanlık suçu olarak nitelendirdiğimizi Cumhuriyet
Halk Partisi olarak ifade etmek istiyoruz. 
Ergenekon
davası sona erdi ve Ergenekon davası sürerken, karar açıklanırken iktidarın
yayın organı gibi işlev gören Yeni Şafak gazetesi “Darbecilere müebbet”
başlığıyla, manşetiyle mutluluğunu Türkiye’yle paylaşmıştı. Yeni Şafak’ın
yönetimi değişmedi, siyasi yönelimi değişmedi, iktidardaki parti değişmedi,
bugünkü manşeti “Öyle bir örgüt yok.” Bu davanın hukuki savcısı firarda, siyasi
savcısı sarayda oturmaktadır şu anda. Adalet ve Kalkınma Partisinden ve
saraydaki davanın siyasi savcısından Türkiye Cumhuriyeti olarak özür
beklemekteyiz. Eğer, Adalet ve Kalkınma Partisi Mecliste, Sayın Cumhurbaşkanı
da sarayda özrünü dile getirmediği takdirde, gelecek haftadan itibaren
Cumhuriyet Halk Partisi olarak “geçmiş zaman olur ki” adı altında tutanak
incelememizi her gün Mecliste sizlerle paylaşacağız: Hangi grup başkan vekili
Ergenekon davası için ne demiş, hangi AKP milletvekili ne demiş, hangi başkan
ne demiş, dönemin Başbakanı ne demiş ve Ergenekon davasındaki mağdurlar kendilerini
anlatmaya çalışırken, Cumhuriyet Halk Partisi bunu dile getirirken AKP Grubu ne
yapmış, o gruptaki asker kökenli milletvekilleri kürsüye sırtını nasıl dönerek
oturmuşlar. Bu özrü bekliyoruz.
İkinci
bir husus: Sayın Başkan, milletvekillerine Bilgi İşlem Başkanlığı tarafından
bir yazı ulaştırıldı. Daha önce de böyle bir yazı gelmişti, milletvekillerinin
çalışmaları için milletvekillerine dizüstü bilgisayar verileceği yazısı. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ÖZGÜR
ÖZEL (Manisa) – Şimdi, gelen yazının konusu, F klavye dizüstü bilgisayar alımı.
Milletvekillerinin tamamına yakını yıllardır Q klavye kullanıyorlar. Bu
bilgisayara ihtiyaç duyan olur olmaz, ayrı bir tartışma. Ama, bu F klavye işini
eğer ki Meclis Başkanlığı, işte, birileri “Millî klavye F klavyedir.” diyor
diye yapacaksa bunun yeri burası değil, bunun yeri okullarda bilgisayar
derslerinden itibaren… Eğer doğru olan F klavyenin kullanımıysa bu konuda bir
stratejiniz olur. Ama, 550 milletvekili üzerinden bir firmanın elindeki
satamadığı yüksek fiyatlı F klavye bilgisayarları temin edip de
milletvekillerine bunları dağıtmak için yazı yollamak doğru bir şey değil. Bu,
saçma bir davranıştır, gülünç bir davranıştır. Meclisin aklıyla,
milletvekilleriyle alay eden bu anlayışı da kınıyoruz. (CHP sıralarından
alkışlar) 
BAŞKAN
– Teşekkür ederim.
Sayın
Bostancı…
19.- Amasya Milletvekili Mehmet Naci
Bostancı’nın, şehit olan 3 askere Allah’tan rahmet dilediğine, devletin halkın
selameti, huzuru ve refahını sağlayacak güçte olduğuna ve Ergenekon davasıyla
ilgili yargı kararına saygı duyduklarına ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum.
Öncelikle,
bugün şehit olan 3 askerimize Allah'tan rahmet diliyorum, yaralılarımıza şifa
diliyorum. Biz, bu ülkede hiçbir burnun kanamasını istemeyiz, hiç kimsenin
hayatını kaybetmesini istemeyiz. Bunu ahlaki bir ödevimiz olarak görürüz,
sadece bizim ödevimiz değil, herkesin ödevi olarak görürüz. Ama maalesef,
bölgedeki gelişmeler, Suriye’deki iç çatışma Türkiye'ye de terörün dalgalarını
taşıdı. Buradan kendisine görev çıkartan, imkân ve fırsat doğduğunu düşünen PKK
terör örgütü fiilî olarak bir teşebbüste bulundu ve kaybetti. İnşallah,
Türkiye'de tekrar barışın ve selametin bütünüyle yerleşeceği, egemen olacağı
günler gelecektir. Devlet, kamu otoritesi halkın selameti için, huzuru ve
refahı için bunu sağlayacak güçtedir, bu muhakkak gerçekleşecektir.
Öte
yandan, Ergenekon davası Yargıtayda neticelenmiştir, böyle bir suç örgütünün
olmadığına ilişkin karar vardır. Sabah akşam Parlamentoda “Yargı iktidarın
elinde ve iktidar bu Ergenekon davasında taraf.” diye değerlendirme yapanlar,
yargının bu kararı karşısında herhâlde bu iddialarını bir kez daha düşünmeli ve
kendi çelişkileri üzerine bir öz eleştiri yapmalıdırlar. Türkiye'de hukuk,
belki kimi aksamalar yaşamakta, kimi zaman problemler ve üzerine spekülasyonlar
doğmakta ama nihai olarak kamu vicdanını tatmin edecek bir güzergâhta
ilerlemektedir; bunu sevindirici bulmak gerekir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Bostancı.
MEHMET
NACİ BOSTANCI (Amasya) – Türkiye'nin yakın tarihi 1960’tan beri bir darbeler
tarihidir. He rhâlde, siyaseti ne olursa olsun, hangi partiden olursa olsun, bu
reel ve nesnel gerçekliği herkes takdir edecektir. 1960’ta darbe olmuş, 1971’de
12 Mart muhtırası olmuş, ondan önce Madanoğlu cuntası kurulmuş, 1980’de darbe
olmuş, daha sonra 28 Şubat postmodern darbesi olmuş. Böyle bir tarihsel arka
planın olduğu bir ülkede bu tür girişimler, teşebbüsler, bunlara ilişkin
tartışmalar, spekülasyonlar ve zaman zaman bunların bir şekilde mahkemeye
intikali ve bunun etrafında siyasi tartışmaların yaşanmasını olağan görmek
gerekir ama neticede kararı verecek olan hukuktur ve biz, AK PARTİ olarak hukukun
vermiş olduğu karara mutlak surette saygılıyız. Dolayısıyla, burada geçmişte şu
söylendi, bu söylendi, Türkiye’nin adli sistemine ve hukuki yargılamalara
ilişkin insanların, partilerin, politika sahiplerinin işlerine geldiğinde
hukukun arkasında saf tutup, işlerine gelmediğinde “iktidarın yargısı” diye…
(Mikrofon
otomatik cihaz tarafından kapatıldı)
ERKAN
AKÇAY (Manisa) – Aynen iktidarın yaptığı gibi.
ÖZGÜR
ÖZEL (Manisa) – Sayın Bostancı özür için son bir dakikayı kullanacak herhâlde!
Biz özrü bekliyoruz AKP Grubundan.
BAŞKAN
– Tamamlayın lütfen Sayın Bostancı. 
MEHMET
NACİ BOSTANCI (Amasya) - …eleştiri getirmeleri esasen bu diskurun, bu retoriğin
ne kadar tutarsız olduğunu ortaya koyar. 
ERKAN
AKÇAY (Manisa) – Tutarsızlık iktidarda, fırdöndü oldu!
MEHMET
NACİ BOSTANCI (Amasya) – Yargının kararı kamu vicdanını tatmin edecek
mahiyettedir, biz de saygıyla karşılarız. 
Teşekkürler.
BAŞKAN
– Teşekkür ederim.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak şehit olan 3 askere Allah’tan
rahmet dilediklerine ilişkin konuşması
BAŞKAN
– Biz de Divan olarak şehitlerimize Allah’tan rahmet diliyoruz, yakınlarına da
sabır ve başsağlığı dileklerimizi sunuyoruz. 
Sayın
milletvekilleri, gündeme geçiyorum.
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi bulunmaktadır, okutup
bilginize sunacağım. 
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Ukrayna Parlamentosu Ulusal Güvenlik ve Savunma Komitesinden bir
heyetin 25-27 Nisan 2016 tarihlerinde ülkemize resmî bir ziyaret
gerçekleştirmesinin Türkiye Büyük Millet Meclisi Başkanlık Divanının 8/4/2016
tarihli 10 sayılı Kararı’yla uygun bulunduğuna ilişkin tezkeresi (3/671)
Sayı:
83924060-120.03/21530
Türkiye Büyük Millet Meclisi Genel Kuruluna
Ukrayna
Parlamentosu Ulusal Güvenlik ve Savunma Komitesinden bir heyetin 25-27 Nisan
2016 tarihlerinde ülkemize resmî bir ziyaret gerçekleştirmesi, Türkiye Büyük
Millet Meclisi Başkanlık Divanının 08/04/2016 tarihli ve 10 sayılı Kararıyla
uygun bulunmuştur.
Söz
konusu heyetin ülkemizi ziyareti, 28/3/1990 tarihli ve 3620 sayılı Türkiye
Büyük Millet Meclisi Dış İlişkilerinin Düzenlenmesi Hakkında Kanun’un 7’nci
maddesi gereğince Genel Kurulun bilgilerine sunulur.
   İsmail
Kahraman
  Türkiye
Büyük Millet Meclisi
 Başkanı
BAŞKAN
– Bilgilerinize sunulmuştur. 
Meclis
araştırması açılmasına ilişkin üç önerge vardır, ayrı ayrı okutuyorum:
B) Meclis Araştırması Önergeleri
1.- Manisa Milletvekili Erkan Akçay ve 20
milletvekilinin, ülkemizdeki su kaynaklarının tespiti ile etkin idare ve koruma
yöntemlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/172)
Türkiye Büyük Millet Meclisi Başkanlığına
Türkiye
iddia edildiği gibi su açısından zengin bir ülke değildir. Bu durum ise su
konusunda daha bir hassas olmayı, su kaynaklarını daha bir özenle kullanmayı
gerektirmektedir. Ülkemizdeki su kaynaklarının tespiti ile etkin idare ve
koruma yöntemlerinin araştırılarak alınması gereken önlemlerin belirlenmesi
için Anayasa'nın 98, Türkiye Büyük Millet Meclisi İçtüzüğü'nün 104 ve 105’inci
maddeleri gereği Meclis araştırması açılmasını arz ederim. 05.12.2011
1) Erkan Akçay (Manisa)
2) Ekmeleddin Mehmet İhsanoğlu  (İstanbul)
3) Ahmet Kenan Tanrıkulu  (İzmir)
4) Emin Haluk Ayhan  (Denizli)
5) Mevlüt Karakaya  (Adana)
6) Mehmet Erdoğan  (Muğla)
7) Muharrem Varlı  (Adana)
8) Ümit Özdağ  (Gaziantep)
9) Şefkat Çetin  (Ankara)
10) Kadir Koçdemir  (Bursa)
11) Zihni Açba  (Sakarya)
12) Edip Semih Yalçın  (İstanbul)
13) Ahmet Selim Yurdakul  (Antalya)
14) Mehmet Parsak  (Afyonkarahisar)
15) Ruhi Ersoy  (Osmaniye)
16) Deniz Depboylu  (Aydın)
17) Arzu Erdem  (İstanbul)
18) Mustafa Kalaycı  (Konya)
19) İsmail Faruk Aksu  (İstanbul)
20) Atila Kaya  (İstanbul)
21) Yusuf Halaçoğlu  (Kayseri)
Gerekçe:
21’inci
yüzyılın dünyada su üzerinden küresel politika ve stratejilerin artacağı bir
yüzyıl olması kaçınılmazdır. Bu da hidropolitik çalışma ve değerlendirmelerin
önemini arttırmaktadır. Dünya su miktarı 1,4 milyar kilometreküptür, bunun
yüzde 25'i tatlı sudur. Bu kadar az olan tatlı su kaynaklarının yüzde 90'ının
kutuplarda ve yer altında olması suyun önemini daha da artırmaktadır. Dünyada
kişi başına su tüketimi yılda ortalama 800 metreküp civarında iken 1,4 milyar
insan yeterli içme suyundan yoksundur. 2,6 milyar insan arıtma tesislerinden
geçirilmemiş su kullanmaktadır. Her yıl 7 milyona yakın insan dizanteri,
kolera, ishal gibi temiz suya ulaşamamaktan kaynaklanan hastalıklardan yaşamını
yitirmekte, her otuz saniyede 1 çocuk temiz içme suyundan yoksun olduğu için
ölmektedir. 2025 yılında dünya nüfusunun tahminen üçte 2’si temiz ve içilebilir
sudan mahrum kalacaktır.
Ülkemiz
su kaynakları, su toplama ve boşaltma alanları 25 büyük havzaya ayrılmıştır.
Kullanılabilir bu su potansiyelimizin 53 milyar metreküpü -yüzde 28,5'i- Dicle
ve Fırat havzalarında yer almaktadır. Dolayısıyla, ülkemizin birçok bölgesi su
kaynakları açısından yetersizlik göstermektedir.
Kullanılabilir
toplam su potansiyelimiz 112 milyar metreküp, yıllık su tüketimimiz 44 milyar
metreküptür. Uluslararası standartlara göre su sıkıntısıyla karşı karşıya olan
ülkeler, yıllık kişi başına düşen su miktarı 1.000 metreküp ile 2.000 metreküp
arasında olan ülkeler olarak tanımlanmaktadır. Ülkemizde kişi başına düşen
kullanılabilir su miktarı 1.519 metreküptür. 2030 yılına kadar nüfusumuzun 100
milyona ulaşacağı tahmin edilmektedir. Bu durumda, kişi başına kullanılabilir
su miktarımız 1.120 metreküpe düşecek ve Türkiye suyu kıt ülkeler sınıfında yer
alacaktır. Ayrıca, 2025'te Türkiye'de yağışların yüzde 25 azalması
beklenmektedir. Bu karamsar ve kötü tablonun ortadan kalkmasının yolu;
devletlerin su yatırımlarına ağırlık vermesi, mevcut suların en iyi biçimde
kullanılması, içme ve kullanma suyunun çoğaltılması, sağlıklı koşullarda
taşınmasını sağlamasından geçmektedir.
Ülkemizdeki
kullanılabilir suyun yüzde 12'si sanayide, yüzde 15'i içme suyu olarak
kullanılırken, yüzde 73'ü tarımsal sulamada kullanılmaktadır. Ülkemizde
tarımsal sulamanın yaklaşık yüzde 17'si basınçlı (yağmurlama, damlama)
sulamadır. Klasik sulama yerine basınçlı sulama yöntemi kullanılması yüzde
20-30'luk su tasarrufu anlamına gelmektedir. Gerek su kaynaklarımızın limitleri
dışında kullanımı gerek iklim değişikliklerinin etkileri su kaynaklarında
azalmaya yol açmaktadır. Küresel ısınma sonucu akarsu havzalarında yıllık
akımlarda meydana gelecek azalma sonucunda tarımsal su gereksinimi artacak ve
bu azalma, tarımsal üretim üzerinde olumsuz etki yapacaktır. Kurak ve yarı
kurak alanların genişlemesine ek olarak yıllık ortalama sıcaklığın artması,
çölleşmeyi, tuzlanmayı ve erozyonu artıracaktır. Mevsimlik kar ve kar örtüsünün
kapladığı alan azalacak, karla örtülü dönem kısalacaktır. Kar erimesinden
kaynaklanan akış zamanı ve hacmindeki değişiklik, su kaynakları üzerinde
olumsuz etki yapacaktır.
Ülkemizin
su kaynakları yönetimi politikası taleplere rasyonel bir şekilde yanıt
verememektedir. Ülkemizde su yönetiminden sorumlu 14 farklı kurum
bulunmaktadır. Su yönetimi, bu çok başlı, çok parçalı ve koordinasyon eksikliği
içerindeki yapısından bir an önce uzaklaştırılarak tek şemsiye altında
toplanmalıdır. Suyun rasyonel ve etkili kullanımını sağlamak için AB Su Çerçeve
Direktifi’ne uyumlu ancak Türkiye'nin çıkarlarının göz ardı edilmediği bir su
yasası çıkarılmalıdır.
Ülkemizin
su kaynakları, hızlı nüfus artışı ve endüstriyel gelişim, artan tarımsal üretim
ve kirlilik unsurlarının baskıları altındadır. Bugün çoğu ülkede olduğu gibi
Türkiye'de de yaşanan su sorunlarının temelinde yönetim, politika ve yatırım
eksiklikleri yatmaktadır. Susuz bir geleceğin olmayacağı göz önünde
bulundurularak gerekli politika değişikliğine gidilmelidir. 
2.- Manisa Milletvekili Erkan Akçay ve 21
milletvekilinin, ülkemizdeki tarımsal sulamayla ilgili sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/173)
Türkiye Büyük Millet Meclisi Başkanlığına
Ülkemizdeki
tarımsal sulama sorunlarının araştırılarak tespiti, yapılacak yasal
düzenlemeler de dâhil olmak üzere alınacak önlemlerin tespiti için Anayasa'nın
98, Türkiye Büyük Millet Meclisi İçtüzüğü'nün 104 ve 105’inci maddeleri gereği
Meclis araştırması açılmasını arz ederim.
1)
Erkan Akçay  (Manisa)
2)
Ekmeleddin Mehmet İhsanoğlu  (İstanbul)
3)
Ahmet Kenan Tanrıkulu  (İzmir)
4)
Emin Haluk Ayhan  (Denizli)
5)
Mevlüt Karakaya  (Adana)
6)
Mehmet Erdoğan  (Muğla)
7)
Yusuf Halaçoğlu  (Kayseri)
8)
İsmail Ok  (Balıkesir)
9)
Ümit Özdağ  (Gaziantep)
10)
Kadir Koçdemir  (Bursa)
11)
Şefkat Çetin  (Ankara)
12)
Zihni Açba  (Sakarya)
13)
Deniz Depboylu  (Aydın)
14)
Ahmet Selim Yurdakul  (Antalya)
15)
Mehmet Parsak  (Afyonkarahisar)
16)
Arzu Erdem  (İstanbul)
17)
Muharrem Varlı  (Adana)
18)
Ruhi Ersoy  (Osmaniye)
19)
Mustafa Kalaycı  (Konya)
20)
Edip Semih Yalçın  (İstanbul)
21)
Atila Kaya  (İstanbul)
22)
İsmail Faruk Aksu  (İstanbul)
Gerekçe:
Yüksek
verim ve kaliteli ürün için sulama en önemli etken olup doğru ve yeterli
sulamayla verimin 2,5 kat artırılması mümkündür. Özellikle, son yıllarda
kuraklığın artması nedeniyle tarımsal sulama son derece önem kazanmıştır.
İçinde bulunduğumuz yüzyılda ve dünya genelinde tarımsal arazi alanı artırmak
yerine, birim alanda daha fazla ürün alma düşüncesi gittikçe yerleşmeye
başlamıştır. Birim alanda daha fazla ürün elde etmek için tarımsal sulamayı
yaygınlaştırmak ve bu amaçla su kaynaklarının geliştirilmesi ve rasyonel
kullanımı büyük önem arz etmektedir. Su kaynaklarımızın limitleri dışında
kullanımı ve iklim değişikliklerinin etkileri sonucu su kaynaklarımız
azalmakta, tarımsal su gereksinimimiz artmaktadır.
Türkiye'de
işlenen tarım arazileri 21,4 milyon hektar olup her yıl 5 milyon hektarı su
kıtlığından dolayı nadasa bırakılmaktadır. Ekili ve dikili alanların 8,5 milyon
hektarı sulanabilir özellikte olup ancak 5,4 milyon hektarı sulamaya
açılmıştır. Başka bir deyişle, Türkiye'deki toplam ekili ve dikili alanların
yüzde 25'inde sulu tarım yapılmaktadır. Ülkemizdeki sulanan 5,4 milyon
hektarlık tarım arazisinin 4 milyon hektarı su verimliliği yüzde 25-35 olan
salma sulamayla, 900 bin hektarı su verimliliği yüzde 75-85 olan yağmurlama
sulama yöntemiyle, 424 bin hektarı da su verimliliği yüzde 90-98 olan damlama
sulama yöntemiyle sulanmaktadır. Damlama sulama yönteminin kullanılması
sulamada tasarrufu sağlayacaktır.
DSİ
Genel Müdürlüğünün yatırım bütçesinin bakanlık bütçesine ve GSYH'ye oranları
yıllardır artmadığı için sulama yatırımları bir türlü bitirilememektedir.
Toplam sulamaya açılacak alanların yüzde 52'sini içeren GAP'taki sulama
yatırımları ödenek yetersizliği yüzünden çok yavaş ilerlemektedir. Ülkemizin en
büyük ikinci sulama projesi olan Konya Ovası Sulama Projesi’nde durum aynıdır.
Suyun rasyonel ve etkili kullanımını sağlamak için su yasasına ihtiyaç vardır.
DSİ
sulamalarında uzun yıllar ortalaması olarak sulama oranı yüzde 65'tir. Teknik
açıdan yüzde 50-60 olması gereken sulama randımanı yüzde 45 düzeyindedir. Bu
durum, sulamaya açılan alanların yaklaşık yarısı, su olduğu hâlde sudan
istifade edemiyor anlamına gelmektedir. Türkiye genelinde toplam sulama
oranının değişimine baktığımızda, son on yılda sulama oranlarının
geliştirilemediği ve sulama randımanının çok sınırlı bir şekilde arttığı
görülmektedir.
Sulama
yatırımlarının atıl kalmasındaki en büyük sebeplerden biri de sulama
alanlarının ve sulamaya açılacak alanlarda arazinin parçalı olmasıdır.
Ülkemizde toplulaştırma yapılabilecek arazi miktarı 14 milyon hektar iken 1960
yılından beri toplulaştırması yapılan arazi miktarı 1,5 milyon hektardır. Sulamaya
açılan alanlarda, bilinçsizce yapılan sulamalardan dolayı taban su seviyesi
artmış, dolayısıyla çoraklaşma en büyük sorun olarak karşımıza çıkmaktadır.
Nüfus artışıyla beraber artan gıda talebi, küresel ısınma
gibi tehditlerle birleşince ülke nüfusunun gıda güvencesinin sağlanması için
tarımsal faaliyetlerde verimliliği artırarak ekonomik kalkınmayı sağlamak ve
devam ettirmek toprak ve su kaynaklarının sürdürülebilir yönetimine bağlıdır.
Bu kaynakların yönetiminde sürdürülebilirliği sağlamak için etkin sulama
yatırımlarının artırılması, sulamaya açılan arazilerde ve yeni açılacak
alanlarda etkin sulama sistemlerinin kurulması, yüzey ve yer altı sularının en
uygun şekilde depolanması, toprak ve su kaynaklarının israfının önlenmesi ve
üreticiler ile kamuoyunun bu konulardaki farkındalığının artırılması, tarım
arazilerinin amaç dışı kullanımına izin verilmemesi, erozyonun ve çoraklaşmanın
önüne geçecek önlemlerin alınması gerekmektedir.
Sahip
olduğumuz arazilerin ve su kaynaklarının özelliklerine ve seçilecek bitki
desenine uygun modern sulama sistem ve yönetiminin seçilmesi, projelenmesi ve
tekniğine uygun olarak kullanılması, doğal kaynaklarımızın en iyi şeklide bir
sonraki nesillere aktarılmasını ve sürdürülebilir bir tarımsal üretimin
yapılmasını sağlayacaktır.
3.- Manisa Milletvekili Erkan Akçay ve 21
milletvekilinin, Soma Termik Santrali’nin yol açtığı hava kirliliğinden
kaynaklanan sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/174)
Türkiye Büyük Millet Meclisi
Başkanlığına
Soma
Termik Santrali’nde kükürt arıtma tesisi bulunmaması ve maden ocaklarından
atılan atıkların yanmasından kaynaklanan hava kirliliğinin önlenmesi, hava
kirliliğinden kaynaklanan sorunların çözülmesi ve kullanım süresi dolan ancak
faal durumda olan Soma Termik Santrali A ünitesinden kaynaklanabilecek bir
facianın önlenmesi amacıyla, yasal düzenlemeler de dâhil olmak üzere,
Anayasa’nın 98'inci, Türkiye Büyük Millet Meclisi İçtüzüğü’nün 104 ve 105’inci
maddeleri gereğince Meclis araştırması açılmasını arz ederiz.
1) Erkan Akçay  (Manisa)
2) Ahmet Kenan
Tanrıkulu  (İzmir)
3) Ekmeleddin
Mehmet İhsanoğlu  (İstanbul)
4 Emin Haluk
Ayhan  (Denizli)
5) İsmail Ok  (Balıkesir)
6) Mevlüt
Karakaya  (Adana)
7) Mehmet
Erdoğan  (Muğla)
8) Muharrem
Varlı  (Adana)
9) Ümit Özdağ  (Gaziantep)
10) Yusuf
Halaçoğlu  (Kayseri)
11) Şefkat Çetin
 (Ankara)
12) Kadir
Koçdemir  (Bursa)
13) Zihni Açba  (Sakarya)
14) Deniz
Depboylu  (Aydın)
15) Ahmet Selim
Yurdakul  (Antalya)
16) Mehmet
Parsak  (Afyonkarahisar)
17) Edip Semih
Yalçın  (İstanbul)
18) Arzu Erdem  (İstanbul)
19) Ruhi Ersoy  (Osmaniye)
20) Mustafa
Kalaycı  (Konya)
21) İsmail Faruk
Aksu  (İstanbul)
22) Atila Kaya  (İstanbul)
Gerekçe:
Dünya
Sağlık Örgütünün Eylül 2013 Raporu’na göre, hava kirliliği sigaradan sonra
akciğer kanserini tetikleyen en önemli etkendir. Dünya Sağlık Örgütüne bağlı
olarak çalışan Uluslararası Kanser Araştırmaları Kurumu (IARC), kansere yol
açan maddeler bakımından hava kirliliğini, tütün dumanı, UV radyasyonu ve
plütonyumla aynı kategoride sınıflandırmaktadır. lARC'a göre, hava
kirliliğinden dolayı dünya çapında her yıl 223 bin kişi hayatını
kaybetmektedir.
Soma
Termik Santrali’nde yakılan kömür, baca gazı filtresi olmadığı için havayı kirletmektedir.
Soma Termik Santrali baca gazına (1-6) kükürt filtresi takılmasına yönelik
proje 1996 yılında Kamu Yatırım Programı’na alınmış ancak bugüne kadar projeye
başlanmamıştır. Ayrıca, Soma'daki kömür ocaklarından atılan atıkların
yanmasından oluşan gazlar da hava kirliğine yol açmaktadır. Bu kirli hava
Manisa kent merkezine, hatta İzmir'in Aliağa ilçesine kadar yayılmaktadır.
Soma'da
hava kirliliği oranı ve kanser, bronşit ve astım hastası sayısı dünya
standartlarının çok üstündedir. Soma'da yeni doğan çocukların büyük bölümü
astım ve bronşit hastasıdır. 105 bin nüfuslu Soma'da 2013 yılında sadece Soma
Devlet Hastanesinde 650 bin poliklinik, 150 bin acil servis muayenesi
yapılmıştır.
Çevre
ve Şehircilik Bakanlığı Çevre Yönetimi Genel Müdürlüğünün Aralık 2014 Hava
Kalitesi Bülteni’ne göre, Soma 209 ug/m³ kükürtdioksit ortalamasıyla hava
kirliliği bakımından 152 istasyon arasında 3'üncü sıradadır; Manisa ise 6 ug/m³
kükürtdioksit ortalamasıyla 127'nci sıradadır. Ocak 2015'te Soma 2.017
kükürtdioksit ortalamasıyla 2'nci sırada iken Manisa 8 kükürtdioksit
ortalamasıyla 104’üncü sıradadır. Mart 2015'te Soma 128 kükürtdioksit
ortalamasıyla 3'üncü iken 129'uncu sıradadır. 
Çevre
ve Şehircilik Bakanı İdris Güllüce, Soma'daki hava kirliliğiyle ilgili olarak
soru önergeme 3 Mart 2014 tarihinde verdiği cevapta “Özelleştirme İdaresi
Başkanlığımızdan Bakanlığımıza iletilen 28/12/2011 tarih ve 7498 sayılı Yazı’da
Soma Termik Santrali (A) ve (B) santrallerinden oluşmaktadır. (A) santrali
kullanım ömrünü doldurmuştur, ancak faal durumdadır. Soma (A) santralinin
faaliyetini sürdürmesine karar verildiği takdirde ünitelerin elektrofiltre
rehabilitasyonlarının yapılması gerekmektedir. Soma (B) santralinin hiçbir
ünitesinde baca gazı kükürt arıtma tesisi bulunmamaktadır. Enerji ve Tabii
Kaynaklar Bakanlığı tarafından Çevre ve Şehircilik Bakanlığına yazılan yazıda,
Soma Termik Santrali baca gazı kükürt arıtma tesisi yapımı ile 3’üncü ve 4’üncü
ünitelerin elektrofiltre rehabilitasyonu için ihale ve sözleşme aşamaları
tamamlanmıştır. Ancak Kalkınma Bakanlığı, “Baca gazı kükürt arıtma tesisi için
EÜAŞ Yatırım Programı’nda Soma Termik Santrali için ödenek ayrılmasına izin
vermemiştir." şeklinde cevaplandırmıştır.
Soma
Termik Santrali’nden kaynaklanan hava kirliğini TBMM Genel Kurulunda, 2009
yılından itibaren Plan ve Bütçe Komisyonunda, Enerji ve Tabii Kaynaklar, Çevre
ve Orman Bakanlığı, Orman ve Su işleri ve Çevre ve Şehircilik Bakanlıklarının
bütçelerinde gündeme getirmemize, bu konuyla ilgili olarak, ilki 13/10/2009
tarihinde Enerji ve Tabii Kaynaklar Bakanına 5 adet olmak üzere, Çevre ve
Şehircilik Bakanlarına soru önergesi vermemize rağmen hiçbir ilerleme
kaydedilememiştir.
Soma'daki
hava kirliliği, insan sağlığı üzerinde çok ciddi sorunlar yaratmaktadır.
Ayrıca, kullanım süresi dolan, ancak hâlâ faal kullanılan Soma Termik Santrali
(A) ünitesinin yeni bir faciaya yol açması kaçınılmazdır.
Soma
Termik Santrali’nde kükürt arıtma tesisi bulunmaması ve maden ocaklarından
atılan atıkların yanmasından kaynaklanan hava kirliliğinin önlenmesi, hava
kirliliğinden kaynaklanan sorunların çözülmesi ve kullanım süresi dolan, ancak
faal durumda olan Soma Termik Santrali (A) ünitesinden kaynaklanabilecek bir
facianın önlenmesi amacıyla Meclis araştırması açılmalıdır.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır. 
Türkiye
Büyük Millet Meclisi Başkanlığının iki tezkeresi daha vardır, ayrı ayrı okutup
oylarınıza sunacağım.
A) Tezkereler (Devam)
2.- Türkiye Büyük Millet Meclisi
Başkanlığının, Arnavutluk Parlamentosu ile Arnavutluk’taki Avrupa Güvenlik ve
İşbirliği Teşkilatı (AGİT) ve Birleşmiş Milletler kadın büroları iş birliğiyle
26-28 Nisan 2016 tarihleri arasında Arnavutluk’un başkenti Tiran’da
düzenlenecek olan Kadın Parlamenterler Yıllık Bölgesel Konferansı’na katılım
sağlanmasına ilişkin tezkeresi (3/672)
Türkiye Büyük Millet Meclisi Genel Kuruluna
Arnavutluk
Parlamentosu ile Arnavutluk’taki Avrupa Güvenlik ve İşbirliği Teşkilatı (AGİT)
ve Birleşmiş Milletler kadın büroları iş birliğiyle 26-28 Nisan 2016 tarihleri
arasında Arnavutluk’un başkenti Tiran’da Kadın Parlamenterler Yıllık Bölgesel
Konferansı düzenlenecektir. 
Söz
konusu konferansa katılım sağlanması hususu 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun’un 9’uncu maddesi uyarınca Genel Kurulun tasviplerine sunulur.
İsmail Kahraman
Türkiye
Büyük Millet Meclisi
Başkanı
BAŞKAN
– Tezkereyi oylarınıza sunuyorum.
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on beş dakika ara veriyorum.
Kapanma Saati: 15.03
İKİNCİ OTURUM
Açılma Saati: 15.20
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin İkinci
Oturumunu açıyorum.
Türkiye Büyük
Millet Meclisi Başkanlığının tezkere oylamasında karar yeter sayısı
bulunamamıştı. Şimdi tezkereyi tekrar oylarınıza sunacağım ve karar yeter
sayısı arayacağım.
Kabul edenler…
Kabul etmeyenler… Kabul edilmiştir, karar yeter sayısı vardır. 
Şimdi diğer tezkereyi
okutuyorum:
3.- Türkiye Büyük Millet Meclisi
Başkanlığının, Ürdün Temsilciler Meclisi ve Ekonomik Kalkınma ve İşbirliği
Örgütü iş birliğinde 4-5 Mayıs 2016 tarihlerinde Ürdün’ün başkenti Amman’da
düzenlenecek olan Parlamentolarda Kadın Küresel Zirvesi’ne (Women in
Parliaments Global Forum) katılım sağlanmasına ilişkin tezkeresi (3/673)
Türkiye Büyük Millet Meclisi Genel Kuruluna
Ürdün
Temsilciler Meclisi ve Ekonomik Kalkınma ve İşbirliği Örgütü iş birliğinde 4-5
Mayıs 2016 tarihlerinde Ürdün'ün başkenti Amman'da Parlamentolarda Kadın
Küresel Zirvesi (Women in Parliaments Global Forum) düzenlenecektir. Söz konusu
konferansa katılım sağlanması hususu, 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun'un 9'uncu
maddesi uyarınca Genel Kurulun tasviplerine sunulur.
 İsmail
Kahraman 
 Türkiye
Büyük Millet Meclisi
 Başkanı
BAŞKAN – Kabul
edenler… Kabul etmeyenler… Kabul edilmiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, 2/3/2016 tarihinde Grup
Başkan Vekilleri Diyarbakır Milletvekili Çağlar Demirel ve Diyarbakır
Milletvekili İdris Baluken tarafından, basın özgürlüğü ve ifade özgürlüğünü
ihlal eden uygulamalara son verilmesi ve basın özgürlüğünün tesis ile tahkim
edilmesinin yol haritasının belirlenmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 22 Nisan 2016 Cuma günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 
Türkiye Büyük Millet Meclisi Başkanlığına 
Danışma Kurulunun
22/04/2016 Cuma günü (Bugün) yaptığı toplantısında toplanamadığından grubumuzun
aşağıdaki önerisinin İç Tüzük’ün 19’uncu maddesi gereğince Genel Kurulun
onayına sunulmasını saygılarımla arz ederim.
 İdris
Baluken
 Diyarbakır
 Grup
Başkan Vekili
Öneri:
2 Mart 2016
tarihinde Diyarbakır Milletvekili Grup Başkan Vekili Çağlar Demirel ve
Diyarbakır Milletvekili Grup Başkan Vekili İdris Baluken tarafından (1286 sıra
numaralı) "Basın özgürlüğü ve ifade özgürlüğünü ihlal eden uygulamalara
son verilmesi ve basın özgürlüğünün tesis ile tahkim edilmesinin yol
haritasının belirlenmesi amacıyla" Türkiye Büyük Millet Meclisine verilmiş
olan Meclis araştırma önergesinin Genel Kurulun bilgisine sunulmak üzere
bekleyen diğer önergelerin önüne alınarak 22/4/2016 Cuma günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN -
Halkların Demokratik Partisi grup önerisinin lehinde ilk konuşmacı Kars
Milletvekili Sayın Ayhan Bilgen olacak.
Buyurun Sayın
Bilgen. (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; basın özgürlüğüne
geçmeden, aslında bu Meclisin pozisyonuyla ilgili biraz önce gündeme gelen
bilgisayarlarla ilgili…
BAŞKAN
– Sayın Bilgen, yeniden başlatacağım sürenizi.
Sayın
milletvekilleri, salonda bir uğultu var, konuşmacıyı duyamıyorum.
Buyurun
Sayın Bilgen, yeniden başlattım sürenizi.
AYHAN
BİLGEN (Devamla) – Biraz önce gündeme gelen bilgisayar ve F klavyeyle ilgili
ben de küçücük bir hatırlatmada bulunmak istiyorum. Daha önce benzer bir yazı
Anayasa’yla ilgili geldi. Bu Meclisin yeni bir anayasa yapacağı ifade ediliyor,
Meclis Başkanı tarafından milletvekillerine gönderilen yazıda, altında da diyor
ki: “Bu vesileyle birer tane de bilgisayar hediye edeceğiz size.” Yani anayasa yapım
yöntemiyle milletvekili iradesi arasındaki bağlantıyı da bu ortaya koyuyor. Ben
otuz yıllık gazeteciyim ve Q klavye kullanıyorum. Dün gelen yazıda “Biz F
klavye aldık.” diyor ya da “Alacağız.” diyor. “İstemiyorsanız cevap verin.”
diyor. Şimdi, hangi klavyeyle yazıp yazamayacağımıza dair kararda bile
milletvekili iradesi bir şey ifade etmiyorsa bırakın grupları, partileri falan
bu Meclisin ne kadar demokratik işlediği konusunda öyle suçu Tüzük’e falan
atarak işin içinden çıkamayız.
Evet,
darbe döneminin Anayasa’sı, İç Tüzük’ü var, İç Tüzük’te ciddi sorunlar var ama
şimdi 2 tane klavye var. “İki klavyeden hangisini tercih edersiniz?” diye
sormak varken, bunun yerine “Biz F klavye alacağız, ister alın ister almayın.”
diyen bir tarzla galiba Parlamentonun kendi iç işleyişini demokratikleştirmesi
için sadece İç Tüzük değişikliği de yetmez.
Değerli
milletvekilleri, bir araştırma yapılması ihtiyacı hissederek bir öneri
getiriyoruz. Türkiye cezaevlerinde 32 gazeteci var, çoğu tutuklu, hükümlü de
var. Siz diyorsunuz ki: “Bunlar gazetecilik yaptıkları için tutuklu değiller.
Başka işlerle ilgili oldukları için, işte terör örgütü, darbe yapmaya kalkmak
gibi gerekçelerle tutuklular.” Biz de diyoruz ki: “Bunlar gazeteci.” 
Şimdi,
azıcık makul, mantıklı bir ortamda yapılması gereken nedir? Bir komisyon
kurulsun, bir araştırma yapılsın, bunların gazeteci olmadıkları ispatlansın
çünkü komisyondaki temsil oranı da, malum, iktidar partisi lehinde olacaktır.
Türkiyeli diplomatlar, Türkiyeli siyasetçiler uluslararası bir arenaya
gittiğinde, Cumhurbaşkanı Amerika Birleşik Devletleri’ne gittiğinde önüne ha
bire bu gazeteciler konusu konulmasın, bu konu bir netliğe kavuşsun çünkü eğer
tutuklu, hükümlü gazeteci yoksa, Türkiye'nin itibarını sarsacak, Türkiye'yi zor
duruma düşürecek bu söz, bu şey ikide bir gündeme gelmesin ama böyle olmayacak.
Biraz sonra, siz, bu konunun araştırılmaması gerektiği yönünde oy
kullanacaksınız ve bu konu yine, belki bir süre sonra gündeme gelmek üzere
bugün Meclisin, Genel Kurulun gündeminden çıkmış olacak. 
Thomas
Jefferson’un güzel bir sözü var, diyor ki: “Bir ülkede eğer Hükûmet halktan
korkuyorsa orada özgürlük vardır ama halk Hükûmetten korkuyorsa orada tiranlık
vardır.” 
Uzun
yıllar Türkiye'de gazeteciler farklı kanunlardan dolayı, hükûmetlerin kendi
lehlerine çıkardıkları farklı kanunlardan dolayı çok büyük zorluklar yaşadılar.
Bu kanunlardan birisi de -dikkatinizi çekmek isterim sayın milletvekilleri-
Atatürk’ü Koruma Kanunu’dur. Atatürk’ü Koruma Kanunu’ndan dolayı yüzlerce
gazeteci yargılanmıştır bu ülkede. Tabii “Atatürk’ü Koruma Kanunu kimin
zamanında çıkmıştır?” diye sorsam galiba hemen hızlıca verilecek cevap “CHP”
biçimindedir ama öyle değil; bu kanun 1951’de çıkmış yani Menderes tarafından,
Demokrat Parti tarafından çıkarılmış. Çıkarılış biçimi de ilginç, bir inatlaşma
uğruna çıkıyor yani CHP’yle girdiği restleşmede, İnönü’ye karşı, Menderes
kendince Atatürk’ü Koruma Kanunu çıkararak elini güçlendirmeye çalışıyor ve
bunun bedelini, tam altmış beş yıl boyunca bu ülkede onlarca gazeteci yargılanarak,
mahkeme önlerinde, karakol önlerinde mesai yaparak ödemek zorunda kalıyorlar. 
Şimdi,
Atatürk’ü Koruma Kanunu’yla ilgili mağduriyetlerin sayısı ile sadece son birkaç
ay içerisinde Cumhurbaşkanına hakaretle ilgili yargılanan gazeteci sayısını
kıyasladığınızda, birkaç ay içerisinde ortaya çıkan rakam, Atatürk’ü Koruma
Kanunu dolayısıyla altmış beş yılda yargılananların sayısına neredeyse ulaşmış
durumda. Yani, 1951’den 2016’ya geldiğinizde aslında değişen bir şey yok. 
Sadece
Özgür Gündem gazetesiyle ilgili, 2016 içerisinde yani şu üç-üç buçuk ay
içerisinde 99 soruşturma yaşanmış. Bunların 51’iyle ilgili dava açılmış ve bu
kısa süre içerisinde gazete 355 bin lira para cezasına çarptırılmış. Tabii,
kendimizi överek temize çıkmak kolay değil, bu somut bir durum ama
gazetecilerle ilgili, basınla ilgili tehlike, tehdit sadece muhalif
gazetecilere yönelik baskıdan ibaret değil, tersi de var. Yani, besleme
gazeteler, tetikçilik yapan kimi gazeteciler de iktidara yaranmak için ilginç
rollere soyunuyorlar. Bunun çok örneği var ama çok yakın tarihli bir gazete
manşeti var, onu dikkatlerinize sunmak isterim çünkü böyle gazetecilerin
aslında iktidarlara da faydası olmadığını hatırlatmak açısından bu ilginç bir
örnek. 
Karaman’daki
davayla ilgili, biliyorsunuz, bir gazete manşet yaptı, dedi ki: “Devrimci
gelenekten pedofili.” Şimdi, pedofiliyle ilgili bir haber yapmak
isteyebilirsiniz. Zaten şahıs ortada. Şimdi, Karaman’da, beş yüz sekiz yıla
çarptırılan bu şahıs valinin yanında, millî eğitim müdürünün yanında, Ensar
Vakfının yanında on yıllardır fotoğraf çektirirken devrimci gelenekten geldiği
için mi bu pozları verdi, bu görevlere getirildi, bunu hepimiz biliyoruz ama
gazete, manşetine bu haberi yansıtırken böyle aktarmayı tercih ediyor. Ama, bu
mesele sadece bir gazeteyle, bir gazeteciyle ilgili değil.
Her
devrin gazetecileri vardır; 28 Şubat döneminde de Refahyol temsilcilerine
hakaret eden, o dönemin iktidarlarına, muktedirlerine iltifatta bulunarak
kendisine yer edinen kimi gazeteciler, şimdi, biliyorsunuz, yine iktidarın en
üst mercilerinde duruyorlar, en üst noktalarda danışmanlık yapıyorlar. Yani
onlar açısından değişen bir şey yok aslında. Onlar yine güçlüden yanalar, onlar
yine muhaliflerin ezilmesi, sindirilmesi gerektiğini savunuyorlar. Dolayısıyla,
burada onların yerini tartışmaktan çok, galiba, biz kendi durduğumuz yeri
tartışmak zorundayız.
Değerli milletvekilleri, Meclisin 96’ncı yılı yarın
itibarıyla kutlanacak ama aslında, 1876’yı esas alırsanız yani ilk Osmanlı
Mebusan Meclisini -1877’de göreve başlamıştır- esas alırsanız, 140’ıncı yılına
giriyoruz kesintilerle birlikte.
Ama bu Meclisin, gündemini oluştururken ülkenin,
bölgenin karşı karşıya bulunduğu sorunlar karşısında adaletle davranması,
basiretle ve hakkaniyetle davranması, Meclisin itibarının, saygınlığının en
önemli vesilelerinden birisidir. 
Şimdi, çevremizde elbette önemli gelişmeler yaşanıyor.
Mesela Karabağ’la ilgili, yaşanan tabloyla ilgili, bu Mecliste kürsüye çıkan
birçok milletvekili duygularını paylaştılar. Elbette ki Karabağ’da -ister Azeri
ister Ermeni- biz çatışma olmasın, kimse ölmesin isteriz. Şimdi, Karabağ’la
ilgili iki devlet var, birisi Azerbaycan, birisi Ermenistan ama bu Meclis,
nedense, Kırım Tatar Millî Meclisinin fiilen fesholmuş olmasını gündemine alma
ihtiyacı duymuyor. Bir ülke bitti, artık “Kırım Tatar Özerk Bölgesi” diye bir
bölge kalmadı, meclisi de birkaç gün önce tümüyle fesholdu. 
Şimdi, Karabağ konusunun bir muhatabı var, Azerbaycan
ama Kırım Tatar Millî Meclisinin fiilen ortadan kalkmasını hiç dert edinmeyen
bir Parlamentonun, dönüp, işte başka, çok iddialı, çok büyük sözlerden söz
etmesinin, bahsetmesinin bir anlamı, bir kıymeti, bir değeri olabilir mi? Yani
sadece, tabii bu mesele, coğrafyayla ilgili duyarlılık, hakkaniyetle ilgili
değil, ne yazık ki tarihî hafızayla ilgili de ciddi sorunlar yaşanıyor.
Dün burada, işte, Ermeni milletvekilleriyle ilgili bir
tartışma yaşandı ve bu Mecliste, değerli milletvekilleri, özellikle dikkatinize
sunmak istiyorum, çok rahatlıkla Enver, Cemal Paşalar kürsüden savunulabiliyor.
Ben, hayret ediyorum; Enver, Cemal Paşalarla ilgili… Tarih meselesini elbette
ki bilim adamlarına havale edelim, eyvallah ama çocuklarımıza doğru tarihi
öğretmek gibi bir siyasi sorumluluğumuz yok mu bizim, ders kitaplarıyla ilgili
ya da başka konularla ilgili? Enver, Cemal Paşalar, biz yanlış bilmiyorsak,
okuduğumuz tarih yanlış değilse, 1913’te Babıaliyi basan, Harbiye Nazırını
infaz eden, Başbakanı görevden alan kişiler değil mi? Bu Mecliste açıkça bir
darbe savunusu yapılabilir mi? Bu Parlamento darbe savunusunu normalleştirirse,
olağanlaştırırsa, sırf Ermenilere karşı yaptıklarından dolayı bu olağan
görülürse gazetecileri, akademisyenleri, muhalefete reva görülenleri konuşmaya
zaten çok da değer, çok da anlam kalmıyor.
Herkesi
saygıyla selamlıyorum. (HDP
sıralarından alkışlar)
BAŞKAN – Teşekkür ederim Sayın Bilgen.
Halkların Demokratik Partisi grup önerisinin aleyhinde
ilk konuşmacı İstanbul Milletvekili Sayın Hurşit Yıldırım. (AK PARTİ
sıralarından alkışlar)
HURŞİT YILDIRIM (İstanbul) – Sayın Başkan, değerli
milletvekilleri; hepinizi saygıyla selamlıyorum.
Dünya
bir terör çağı yaşıyor. Terör, bir gün 11 Eylülde, bir gün Washington’da, bir
gün Pentagon’da, bir gün Paris’te, bir gün Pakistan’da, bir gün de Türkiye’de
oluyor. Tabii, ülkemiz de bu terör çağında önemli bir yerde olmasından dolayı
bu terör çağını yaşıyor. Her gün yeni şehitlerimiz geliyor, bugün de
şehitlerimiz geldi. Biz, şehitlerimizin sadece isimleri değil… Bizim
şehitlerimiz aynı zamanda Malazgirt’in şehitleridir, bizim şehitlerimiz aynı zamanda
Çanakkale’nin şehitleridir, Dumlupınar’ın şehitleridir, Kıbrıs’ın şehitleridir,
güneydoğunun şehitleridir. Bizim şehitlerimiz, Akif’in dediği gibi,
Peygamberimiz’in aguşunu açmış onları beklediği şehitlerdir. Bizim şehitlerimiz
Muhammed’dir, Mustafa’dır, Mehmet’tir; bizim şehitlerimiz Kara Fatmalardır,
Ayşelerdir, Nene Hatunlardır. Mahşere dek haykırıyoruz: Şehitler ölmez, vatan
bölünmez!
Arkadaşlar,
Türkiye’de basın kadar özgür bir kurum yoktur. Sabah erken kalkan, bu ülkenin
seçilmiş Cumhurbaşkanına, AK PARTİ kadrolarına ağza alınmayacak bir şekilde her
gün ama her gün hakaret etmektedir. Basın özgürlüğü demek sınırsız hak demek
değildir. Nasıl ki herhangi bir meslek grubunun suç işleme özgürlüğü yoksa, bir
marangozun, bir avukatın, bir doktor grubunun suç işleme özgürlüğü yoksa,
basının da suç işleme özgürlüğü bulunamaz. Devletin ve milletin bekası ve
vatandaşımızın can ve mal güvenliği her şeyden ama her şeyden önce gelir. 
Muhalefet
zaman zaman terör olaylarında gerekli istihbaratın alınmadığını söylüyorlar.
Oysaki bir istihbarat kuruluşu olan Millî İstihbarat Teşkilatının bir
faaliyetini açığa çıkaranlar aynı beyanı niçin vermemektedirler? 
Arkadaşlar,
yürütülmekte olan bu dava, sıradan bir dava değildir. Burada bir tavuk
hırsızlığı yoktur. Bu, casusluk iddiasıyla ilgili bir davadır. Ortada silah
varsa ve sürekli insanlar ölüyorsa, terörün sebebi olan ideolojik hareketler ve
onun yarattığı terörü destekleyenlerin beyan ve iddiaları basın
özgürlüğü olarak adlandırılamaz. Mesele, can güvenliği ve insan canını
ilgilendiren bir terör eylemiyse, salt güvenlik ve devletin geleceğiyse basın
özgürlüğünden söz edilemez. Basın özgürlüğü olmadığını iddia edenlerin şunu da
bilmeleri gerekir ki Anayasa Mahkemesine bireysel başvuru hakkını açan,
muhalefetin “hayır” oylarına rağmen, AK PARTİ’dir. Tutuklu yargılamalara
“istisna” diyerek uzun tutukluluk sürelerini kısaltan AK PARTİ’dir. Anayasa
Mahkemesinin vermiş olduğu karar, hak ihlali var mıdır, yok mudur esasındaki
bir karardır; yoksa beraat veya mahkûmiyet yönündeki bir karar değildir.
Sayın
milletvekilleri, Anayasa’mızın 138’inci maddesine göre adil yargılamayı
etkilemek suç iken, bazı milletvekillerinin Erdem Gül davasında mahkeme
kararını vermeden önce gerek bu kürsüde gerek basında gerekse farklı yerlerde
zaman zaman bu konularda beyan verdiğini hepiniz biliyorsunuz. Bazı
milletvekili arkadaşlarımızın bu davada bırakın mahkemeyi etkilemesini, duruşma
salonlarına girecek kadar, duruşma salonlarında mahkemeyi etkileyecek kadar
yargılamayı etkilemesini hepiniz biliyorsunuz. Hemen hemen herkes Erdem Gül ve
Can Dündar davasında konuşuyor, konuştu da. Sayın Cumhurbaşkanımız ise, halkın
seçtiği Cumhurbaşkanı ise Anayasa Mahkemesi kararını verdikten sonra bir
beyanda bulunda yani karar infaz olduktan sonra bir beyanda bulundu. Mahkemeyi
etkileyenler, mahkeme kararına etki edenlerin bunu görmezden gelmesini de
anlayamıyoruz. 
Arkadaşlar,
basın özgürlüğüyle ilgili… 3713 sayılı Terörle Mücadele Kanunu’nun 7’nci
maddesinde terör örgütü propagandası yapmak eyleminin suç olarak düzenlendiği
aşikârdır. Can Dündar ve Erdem Gül gazetecilik faaliyeti kapsamında değil,
casusluk faaliyeti kapsamında tutuklanmışlardır. Batılı ülkelerde bu tür
tedbirler alındığında hukukun üstünlüğü olarak yorumlanmaktadır. Örnek vermek
gerekirse, 2010 yılında bir ABD askerinin sızdırdığı belgeleri kurucusu olduğu
WikiLeaks’te yayınlayan Julian Assange’ın tutuklanmasına karar verildi, hepiniz
biliyorsunuz. Şu anda kendisi Ekvador Konsolosluğundan kafasını dışarı
çıkaramıyor. Söz konusu, terörist faaliyetlerle mücadele olunca önceliği
özgürlük olarak yorumlayan sadece ABD değil, aynı zamanda Fransa‘da Charlie
Hebdo saldırısında, Paris saldırısında, yakın zamandaki Belçika saldırılarında
OHAL ilanına karar verildi. 
Arkadaşlar,
mesele ne basın özgürlüğüdür ne de tutuklu gazetecilerdir, mesele AK PARTİ’nin
ve Recep Tayyip Erdoğan’ın temsil ettiği hareketin başarılı olmasının
engellenmesi çabasıdır, mesele eski alışkanlıklarla eski Türkiye’nin özlemidir.
Artık fantastik cümlelerle muhalefet yapma zamanı geçmiştir; şimdi geçerli olan
reel politiktir ve reel politiğin başında da AK PARTİ ve kadroları var diyorum.
Hepinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür ederim.
ÖZGÜR ÖZEL (Manisa) – Sayın Başkan…
ÇAĞLAR DEMİREL (Diyarbakır) – Sayın Başkan…
ERKAN AKÇAY (Manisa) – Sayın Başkan…
BAŞKAN – Birdenbire, başımı kaldırınca 3 tane grup
başkan vekilini gördüm.
ERKAN AKÇAY (Manisa) – Önce Sayın Özel “Sayın Başkan…”
dedi.
Buyurun.
BAŞKAN – Sayın Özel, sizi dinleyeyim önce.
ÖZGÜR ÖZEL (Manisa) – Sayın Başkan, sayın hatip
konuşması sırasında Cumhuriyet Halk Partili milletvekillerinin Erdem Gül ve Can
Dündar duruşmasında duruşma salonunda olmasının yargıyı etkileme çabası
olduğunu ifade etmiştir. Bu konuda grubumuz adına cevap hakkı kullanmak
istiyorum.
BAŞKAN – Buyurun. (CHP sıralarından alkışlar)
İki dakika süre veriyorum.
IX.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in,
İstanbul Milletvekili Hurşit Yıldırım’ın HDP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
ÖZGÜR ÖZEL (Manisa) – Sayın Başkan, değerli
milletvekilleri; aslında, bugün, burada, Halkların Demokratik Partisinin
verdiği bir grup önerisini görüşüyoruz. İktidar partisinin bu konuda çıkıp hem
önerge metnine hem Türkiye’de siyasilerin hem gazetecilerin hem bilim
insanlarının iktidar partisine yönelik yaptığı eleştirilere karşı somut bir
şeyler söylemesi gerekir ama burada kürsüye çıkan arkadaşımız kendisine verilen
on dakikalık süreyi kullanmak bir yana, konuşmasının önemli bir kısmında
Cumhurbaşkanının -ki tarafsız bir makamda bulunması gereken Cumhurbaşkanının-
savunmasına girişmiş, AKP’nin ülkede yarattığı ve her geçen gün biraz daha
ilerleyen despotik, baskıcı, basın özgürlüğünü askıya alan, kişisel hak ve
özgürlükleri daraltan ve her geçen gün biraz daha faşizme evrilen bir yönetim
anlayışının böyle olmadığını söyleyemeyecek durumda olduğu için başka polemik
alanları açmaya çalışmıştır. Kendi açtığı polemik alanında, aslında, hemen
yanında oturan grup başkan vekilleri, Erdem Gül ile Can Dündar serbest
bırakıldıkları gün Meclisteki olumlu atmosfere katılmış, “Doğrusu budur.”
demiştir ama maalesef ülkede -daha önce de söyledim- “İki kere iki beş eder.”
derse hemen dönüp de “Cumhurbaşkanımız kerrat cetvelindeki tarihî hatayı
değiştirecek.” diyebilecek kadar kendi düşüncelerini saraya emanet etmiş bir
siyasi anlayış iktidarda olduğu için arkadaşımız çıkmış burada Cumhurbaşkanının
karardan sonra açıklama yaptığını… Cumhurbaşkanının açıklamasını alın, okuyun,
diyor ki: “Ben Anayasa Mahkemesi kararını tanımıyorum, alt mahkeme de kararında
direnmeliydi.” Olabilecek itirazlar, yeni tutuklama talepleri konusunda yön
gösteriyor. 
Ayrıca
da şunu bilin: Milletvekilleri duruşma izler. Bu, mahkemeye etki etmek amacıyla
değil, adaletin tecellisine şahitlik etmek amacıyladır ama Karaman’daki
duruşmayı izleyen milletvekilleriniz olduğunu da unutmayın, tutarlılık sorunu
yaşamayın. 
BAŞKAN
– Teşekkür ederim Sayın Özel. 
MEHMET
NACİ BOSTANCI (Amasya) – Sayın Başkan… 
ERKAN
AKÇAY (Manisa) – Sayın Başkan… 
ÇAĞLAR
DEMİREL (Diyarbakır) – Sayın Başkan… 
BAŞKAN
– Hepinize söz vereceğim. 
Sayın
Bostancı… 
ERKAN
AKÇAY (Manisa) – Sayın Başkan, daha evvel istedik biz. 
MEHMET
NACİ BOSTANCI (Amasya) – Erkan Bey daha önce istemişti ama… 
ÇAĞLAR
DEMİREL (Diyarbakır) – Evet, biz daha önce istemiştik ama. 
BAŞKAN
– Peki, tamam. 
Direkt
sizin grubu suçlayıcı konuştuğu için, o bölümü bitirdikten sonra sizlere
gelirim diye düşünmüştüm. O yüzden, öyle yaptım. 
Peki,
sizi dinleyelim Sayın Akçay. 
MEHMET
NACİ BOSTANCI (Amasya) – Ben, durumumu ifade edeyim isterseniz, sonra Erkan
Beye söz verin efendim, uygun bulursanız. 
Sayın
konuşmacı, kürsüde yapmış olduğu konuşmada “Despotik, baskıcı, faşizme evrilen,
basın özgürlüğünü askıya alan, kendi görüşlerini saraya emanet etmiş olan
siyasi heyet” diye grubumuza yönelik, kendisinin de baş sallamasından
anlaşılabileceği gibi açık sataşmada bulunmuştur. 
ÖZGÜR
ÖZEL (Manisa) – Doğru da. 
MEHMET
NACİ BOSTANCI (Amasya) – Bu çerçevede, 69’a göre söz talep ettim. 
BAŞKAN
– Tamam. 
Sayın
Akçay’ı dinleyeyim, sonra sizin işleminizi yaparım Sayın Bostancı. 
Buyurun
Sayın Akçay. 
ERKAN
AKÇAY (Manisa) – Sayın Başkan, biraz önce HDP adına konuşan sayın konuşmacı
dünkü HDP grup önerisiyle ilgili olarak yapılan tartışmalara atfen, bu kürsüde,
Mecliste “Enver ve Cemal Paşa gibi darbecilerin savunuculuğu yapıldı.”
şeklinde… O konularla ilgili biz bir değerlendirme yaptığımız için bunu bir
sataşma olarak kabul ediyorum ve sataşmadan söz istiyorum. 
BAŞKAN
– Buyurun Sayın Akçay, iki dakika… 
2.- Manisa Milletvekili Erkan Akçay’ın,
Kars Milletvekili Ayhan Bilgen’in HDP grup önerisi üzerinde yaptığı konuşması
sırasında MHP Grubuna sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Dün
burada yapılan tartışmaların bütün tutanakları burada, tekrar
değerlendirebiliriz. 
Değerli
arkadaşlar, bir konuyu değerlendirirken veya eleştirirken iki hususu, iki
yöntemi gözden ırak tutmamamız gerekir. Birincisi, o konunun sebep-sonuç
ilişkisini iyi kurmamız gerekir. Bir de konuyu bağlamından koparmamak gerekir.
Dünkü tartışmalarda kesinlikle darbelerle ilgili hiçbir değerlendirme
yapılmamıştır ve darbenin özne alındığı da bir grup önerisi değildir. 1915
yılında Osmanlı Meclis-i Mebusan’ında görev yapan 33 Ermeni kökenli
milletvekilinin bazılarının çeşitli sebeplerle öldürülmesi, hayatını
kaybetmesi, mezarlarının yerinin bulunmamasına ilişkindir. Dolayısıyla orada
bazı milletvekili olup gece silahlı gündüz külahlı, Pastırmacıyan gibi,
Rusya’ya iltica edip daha sonra 50 bin kişilik çetesiyle Anadolu’da yüz
binlerce insanı katleden Pastırmacıyan gibi bir kişinin kutsanmasını âdeta,
fakat Enver, Talat, Cemal Paşa gibi insanların da lanetlenmeye çalışılmasını
vicdanımız asla kabul etmez. Sebep-sonuç ilişkisi ve konu bağlamını
değerlendirdiğimizde, Osmanlı Dönemi’ndeki birtakım o darbeleri, darbe
teşebbüslerini ayrıca değerlendiririz. Bugün o güne bakarak karşı da çıkarız ve
bu, darbelerin, darbecilerin savunulması değildir. Fakat onlar da –kabul etmek
gerekir ki- günahıyla sevabıyla…
(Mikrofon
otomatik cihaz tarafından kapatıldı)
ERKAN
AKÇAY (Devamla) - …tarihe mal olmuş şahsiyetlerdir ve bir vatan savunması da
yapmışlardır.
BAŞKAN
– Teşekkür ederim Sayın Akçay.
ERKAN
AKÇAY (Devamla) – Talat Paşa’yı da Cemal Paşa’yı da… Ki Cemal Paşa o göç
ettirilen, yerleri değiştirilen Ermeni kafilelerine saldıran çetecilere…
BAŞKAN
– Sayın Akçay, teşekkür ederim.
ERKAN
AKÇAY (Devamla) – Cümlemi tamamlıyorum.
BAŞKAN
– Lütfen…
ÇAĞLAR
DEMİREL (Diyarbakır) – Sayın Başkan…
ERKAN
AKÇAY (Devamla) – …çetelere karşı mücadele etmiştir. Cemal Paşa, Ermenilere
saldıran çeteleri tenkil etmiştir, onları cezalandırmıştır fakat kendisi
Hınçak-Taşnak örgütleri tarafından Tiflis’te şehit edilmiştir, Talat Paşa
Berlin’de şehit edilmiştir; bu şehitleri de rahmetle anıyorum.
Hepinize
saygılar sunuyorum.
BAŞKAN
– Teşekkür ederim.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – AKP’li hatip konuşmasında “Can Dündar ve Erdem Gül’ün
davasını takip eden milletvekilleri” derken yani grubumuzu da kastederek çünkü
bizim milletvekillerimiz de davayı takip etti…
BAŞKAN
– Buyurun.
ÇAĞLAR
DEMİREL (Diyarbakır) – Ve sadece onunla değil, bugün de takip ettik ve
akademisyenleri de şu anda milletvekillerimiz orada, takip ediyor;
düşüncesinden dolayı yargılanan her mahkemeyi takip eder; bu, oradaki mahkemeyi
etkilemek anlamına gelmez. Bu konuda grubumuza bir sataşma var, söz hakkı
istiyoruz.
BAŞKAN
– Buyurun, iki dakika.
ÇAĞLAR
DEMİREL (Diyarbakır) – Ayhan Bey konuşacak.
BAŞKAN
– Buyurun Sayın Bilgen.
3.- Kars Milletvekili Ayhan Bilgen’in,
İstanbul Milletvekili Hurşit Yıldırım’ın HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle konuşması
AYHAN
BİLGEN (Kars) – Değerli milletvekilleri, yani burada “Basına yönelik baskı var
mı yok mu, araştırılsın.” diyoruz sadece ama milletvekillerinin duruşma
izlemesini bile yani aslında yapmaları gerekeni bile kınayan bir dille
Parlamentoyu itham eden bir pozisyona girerseniz milletvekilinin denetim
görevini nerede, nasıl yapacağıyla ilgili yeni bir düzenleme yapmanız
gerekiyor. 
Geçmişte,
bu ülkede insan hakları komisyonları karakollara gitti; şimdi, karakollara
gittiği zaman polislerin görevlerini yapmasını zorlaştıran bir pozisyon mu
takınmış oluyorlar? Böyle bir şey olabilir mi? Yani bu, aslında suçluluk
psikolojisidir; bu, aslında yargıya güvenmediğinizi, “Yargı, dışarıdan bir
milletvekili izlemeye geldiği zaman etkilenir ve kararı ona göre verir.”
demenin bir dışa yansımasıdır, başka bir anlamı yoktur ama basın karnemizle
ilgili bakın, yani Türkiye’deki basın örgütlerini falan geçtik, “Sınır
Tanımayan Gazeteciler” diye dünyanın neredeyse tek, en saygın, en ciddi
kuruluşlarından biri, mesela son raporunda Fransa’daki basın özgürlüğü
alanındaki gerilemeyi de raporuna yansıtmış, Polonya’yı da yansıtmış yani böyle
Türkiye düşmanı falan, Türkiye’de darbe yapma hevesiyle falan kurulmuş bir
örgüt değil; en eski, dünyadaki en saygın örgütlerden biri. Türkiye’nin sırası
149’daydı geçen yıl, şimdi 151’e düştü. 180 ülkeyi izliyor; Türkiye Uganda,
Tanzanya ve Kenya’nın gerisinde, Rusya bize yakın pozisyonda duruyor.
Dolayısıyla, yani bu tabloyu, bu fotoğrafı değiştirmeye ne yazık ki gücümüz
yetmez, bu gerçekle yüzleşmemiz gerekiyor. 
Ben,
bir parti için “Darbecileri savundular.” falan demedim; çok net biçimde,
Ermenilerle ilgili yaklaşımlarından dolayı onların örnek verilmemesi
gerektiğini söyledim, hâlâ aynı yerdeyim. Osmanlıyı savaşa sokan, Alman
sevdasıyla; Kurtuluş Savaşı’na karşı çıkan, Kurtuluş Savaşı’nı yürütenlere
mektuplar göndererek tehdit edenleri, ben bu Parlamentonun savunmaması
gerektiğini düşünüyorum.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim. 
Sayın
Bostancı…
MEHMET
NACİ BOSTANCI (Amasya) – Gerekçemi söylemiştim efendim. 
BAŞKAN
– Özür dilerim. Bir an konuştunuz zannettim.
Buyurun
Sayın Bostancı. (AK PARTİ sıralarından alkışlar)
4.- Amasya Milletvekili Mehmet Naci
Bostancı’nın, Manisa Milletvekili Özgür Özel’in sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Özgür Bey’i
dinlerken, CHP’nin klasik bir şarkısının nakarat bölümünü dinliyormuş hissine
kapıldım; “despotik”, “baskıcı”, “faşizme evrilen.” Bu sözler dağarcıkta bir
mühimmat olarak duruyor ve yeri geldiğinde dolaşıma sokuluyor. 
Peki,
bunların karşılığı nedir diye bakıldığında, Özgür Bey muhakkak bilecektir,
faşizmin iki mühim örneği vardır: Almanya ve İtalya. Buralar geç kalmış dünya
sömürgecilik atlasından pay almak isteyen ülkelerin içine girdikleri rejimin
adıdır; Türkiye'nin öyle bir pozisyonu yok her şeyden önce, işin esasına
bakarsanız. Ama Özgür Bey zannediyorum, biraz da böyle rencide edici bir kavram
olarak faşizmi kullanmak istiyor, ona da Türkiye'nin durumu uymaz. “Despotik”,
“baskıcı” ve “faşizm” kavramlarını düşündüğünüzde şöyle bir rejim olması icap
eder: Başta birisi var, herkes ona itaat ediyor, ne seçim var ne başka bir şey
var, herkes tam bir itaat içerisinde, düzen sürüyor. Öyle mi? Değil.
ÖZGÜR
ÖZEL (Manisa) – Parti içinde öylesiniz Allah’a şükür!
MEHMET
NACİ BOSTANCI (Devamla) – Türkiye'de kaç kere seçimler oldu. İktidarlar seçimle
geliyor ve yine, halk, seçimle o iktidarları geri çağırabiliyor arkadaşlar.
Herkes eşit şartlarda seçime giriyor; defalarca yapılan seçimlerde, seçimlerin
neticesine bakarak dağarcıktaki mühimmattan birtakım kavramları dolaşıma sokmak
bence iyi bir fikir değil, çok da işe yarayan bir yaklaşım değil.
Erdem Gül ve Can Dündar davasında, onlar serbest
bırakıldığında şunu söyledik: Casus olmalarını temenni eder miyiz? Tabii ki
etmeyiz. 
İki:
Davalarının serbest bırakılarak görülmesini mahkeme takdir ettiyse bundan da
memnuniyet duyarız. Söylediğimiz budur. 
Dolayısıyla,
hukuk bir karar vermiş biz de o çerçevede görüşümüzü beyan etmişiz.
Söylediklerimiz, meramımız bundan ibarettir.
Teşekkürler.
(AK PARTİ sıralarından alkışlar)
BAŞKAN
– Teşekkür ederim Sayın Bostancı.
Sayın
Özel…
ÖZGÜR
ÖZEL (Manisa) – Sayın Bostancı benim kendilerine sataştığımı iddia ettiği -ki
haklılık yönü de vardır, ağır bir eleştiriydi, sataşma sınırlarını aşmış
olabilir- konuşmasında hem “dağarcıktaki hazır mühimmattan kullanma” ifadesiyle
benim aslında yapmış olduğum eleştirinin bir ön yargıya dayalı olduğunu ve
kendilerini eleştirmek yerine dağarcıkta bulunan hazır bir mühimmatı
kullandığımı yani tezlerimizin doğru olmadığını, onları da standart bir şekilde
eleştirdiğimizi iddia etti. Bu açık bir sataşma, buna cevap vermek istiyorum. 
MEHMET
NACİ BOSTANCI (Amasya) – Bu şerh çok yorum götürür efendim.
ÖZGÜR
ÖZEL (Manisa) – Ayrıca, Can Dündar ve Erdem Gül’ün kararıyla ilgili de benim
kullandığım ifadeleri çarpıtarak bana atfetti. 
BAŞKAN
– Buyurun Sayın Özel.
ÖZGÜR
ÖZEL (Manisa) – Teşekkür ederim.
BAŞKAN
– Yeni bir sataşmaya neden olmayalım lütfen.
5.- Manisa Milletvekili Özgür Özel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
ÖZGÜR
ÖZEL (Manisa) – Sayın Başkan, yeni bir sataşma niyetinde değilim ama bir kez
şunu konuşalım: AKP’nin durumu ortada. Benim söylediklerim, verilmiş olan
önergenin içinde basın özgürlüğüyle ilgili, kişisel hak ve özgürlüklerle ilgili
eleştirilere cevap vermeyen hatibinize yönelikti. 
Casusluk
meselesine gelince; bunu, biraz önceki hatibin geçen dönem olmadığı düşünülerek
açıkça anlatmam lazım. Bir benzer dava -onun da şimdi kumpas olduğunu
düşünüyorsunuz ve onda da paralelleri suçluyorsunuz- askerî casusluk davası vardı.
Bu ülkenin asker kişilerinin kişisel namuslarına fuhuş, mesleki namuslarına
casus lekesi sürülüyordu. O davayı 12 Eylül 2012’den itibaren adım adım takip
ettik. Burada o dava hakkında tam 17 kez kürsü almışım -tutanaklardan okuruz-
ve anlatıyorum; Balıkesir’in Dursunlu’sundaki bir sivil memurun -Deniz
Kuvvetlerinde- Facebook’undan almış sizin paraleller, vermiş sizin havuza. O
zaman hep beraber, 12 gazetede birden resmi var; bir tane kadın, bir tane
yüzbaşı. Köyde, mesele casusluk ve fuhuş olduğu için, kendi köyünde kızı,
burada çalışan memuru çok yanlış anladılar. Babası köyü terk etti, kadın
bileklerini kesti, üç ay hastanede yattı, bir ayı yoğun bakımda. Biz o meseleyi
burada anlatmaya çalışırken, ben buradan bağırırken “Facebook’tan fotoğraf almışlar,
bilmem ne olmuş. Kumpastır, şudur, budur.” diye, Yalçın Akdoğan oradan
bağırıyordu. Ben özel hayatın gizliliği diyordum, o oradan bağırıyordu
“Allah’ın bildiğini kuldan mı saklayacaksın?” diye. Ben diyordum masumiyet
karinesi, o diyordu “Ateş olmayan yerden duman çıkmaz.” 12 gazeteniz birden onu
atıyordu, bugün başka bir şey çıktı ortaya.
Ben
o davayı da izliyordum, bu davayı da izliyordum. Siz o gün de kördünüz, ne
denirse inanıyordunuz; bugün de körsünüz, ne söylenirse inanıyorsunuz. 
Saygılar
sunuyorum. (CHP sıralarından alkışlar)
BAŞKAN
– Teşekkür ederim.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 2/3/2016 tarihinde Grup
Başkan Vekilleri Diyarbakır Milletvekili Çağlar Demirel ve Diyarbakır
Milletvekili İdris Baluken tarafından, basın özgürlüğü ve ifade özgürlüğünü
ihlal eden uygulamalara son verilmesi ve basın özgürlüğünün tesis ile tahkim
edilmesinin yol haritasının belirlenmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 22 Nisan 2016 Cuma günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam) 
BAŞKAN
– Halkların Demokratik Partisi grup önerisinin lehinde son konuşmacı, İstanbul
Milletvekili Sayın Mehmet Bekaroğlu olacak.
Buyurun
Sayın Bekaroğlu. (CHP sıralarından alkışlar)
MEHMET
BEKAROĞLU (İstanbul) – Sayın Başkan, değerli milletvekilleri; bugünün en önemli
tartışması “ef” klavye. Pardon, “ef” klavye denmez, “fe” klavye. Çünkü, yerli
ve millî. Yerli ve millî olduğu için, arkadaşlar, buna uymak durumundayız.
Yerli
ve millîlik konusunda bir önerim daha var. Bu, despotizm, faşizm, otoriterizm,
Sayın Grup Başkan Vekilim, çok yerli ve millî değil, “firavunluk” demek lazım.
Yerli ve millî olan bu. (CHP sıralarından alkışlar)
Değerli
milletvekilleri, yasaklardan gelen, yasakların içinden gelen, parti
kapatmalardan gelen bir heyetin yasaklara sarılmasını gerçekten böyle ibretle
izliyorum. Aynı şekilde, yüzde 50 oyla gelen bir heyetin, muhalefetin ve
muhalif olan herkesin konuşmasından korkmasını da gerçekten hayretle ve ibretle
izliyorum.
Değerli
milletvekilleri, 2016 yılında Türkiye’de gazetecilerin tutuklu olması,
akademisyenlerin düşüncelerini ifade ettiklerinden dolayı hapiste olması,
bunlar anlaşılır şeyler değil. Gazetelerin kapatılması, gazetelere el
konulması, televizyonlara el konulması, düşünce ve ifade özgürlüğünün
araçlarının yok edilmesi, ortadan kaldırılması, susturulması, bunlar anlaşılır
şeyler değil. 
HDP’nin
vermiş olduğu önergede bir televizyondan, İMC televizyonundan söz ediliyor. Bir
savcı çıkıyor, RTÜK’e, bir yere yazı yazıyor ve o yazıya -mahkeme yok,
yargılanma yok, karar yok- istinaden bu televizyonun Türkiye’de yayın yapması
ya da yayınını yayması engelleniyor. Bunlar kabul edilebilir şeyler değil. 
20
tutuklu gazeteci var, “Onlar tutuklu; gazeteci mi, değil mi diye tartışıyoruz.”
diyorsunuz, “Bunlar gazetecilik faaliyetlerinden dolayı değil, başka şeyden
dolayı yargılanıyorlar.” diyorsunuz; bunlar inandırıcı değil.
Değerli
milletvekilleri, değerli arkadaşlarım; düşünce ve ifade özgürlüğü yoksa bir
ülkede hiçbir şey yoktur, hiçbir güzellik yoktur; şiir yoktur, sanat yoktur,
mimari, din, ortak iyiyi keşfetmek, bulmak yoktur, mümkün değil böyle bir şey;
AR-GE yapılamaz, bilim yapılamaz, hiçbir şey olmaz. Onun için, düşünce ve ifade
özgürlüğü esastır. Düşünce ve ifade özgürlüğü yoksa demokrasiden söz
edemezsiniz, hiçbir şeyden söz edemezsiniz, “İyi şeyler yapıyoruz.”
diyemezsiniz değerli arkadaşlar, siyaset yapamazsınız. O nedenle anayasalar,
bizim Anayasa’mız ve dünyanın birçok demokratik ülkesinin anayasaları siyaset
yapanlara, mecliste, milletvekillerine -dokunulmazlık konusunda- siyaset yapma
konusunda, yasama konusunda mutlak dokunulmazlık getirmiştir. Şimdi, bu gelen
anayasa teklifiyle, anayasa değişikliği teklifiyle aslında bu konuda da ciddi
bir problem ve tartışma ortaya çıkarıyorsunuz durup dururken.
Değerli
arkadaşlarım, maalesef ağzını açana “terör, terör yandaşı” damgası vuruluyor ve
susturuluyor. Bu yeni bir şey değil bu ülkede. Geçmişte de -hani, “eski
Türkiye” diyorsunuz ya- eski Türkiye’de de özgürlüklerle ilgili, demokrasiyle
ilgili, haklarla ilgili gelen talepler sürekli olarak “Zor zamanlardan
geçiyoruz, ülke tehdit altında; bölünme tehdidi var, irtica tehdidi var, şu
var, bu var.” diye engelleniyordu. Şimdi kızıyorsunuz “Sizin onlardan hiçbir
farkınız yok.” dediğimiz zaman. Aynı şeylerdi. Bu kürsüde milletvekilleri
çıkardı, hak ve özgürlük taleplerinde bulunurlardı. Dönemin iktidar sahipleri
de çıkarlardı “Evet, haklısınız, doğru, siyasi partiler kapatılmamalı, siyasi
partilerin kapatıldığı bir ülkede demokrasi olmaz ama ne yapalım ki bölünme
tehlikesi var, ne yapalım ki memleket zor günlerden geçiyor.” diye
engellenirdi. Siz de aynı şeyleri yapıyorsunuz maalesef. Oysaki bütün bu
problemlerin altında, o zaman tehdit gibi gösterilen problemlerin altında,
temelde düşünce ve ifade özgürlüğünün tam olarak var olmaması, demokrasinin
eksik olması vardı. O gün böyle davranıldığı için, siz dâhil birçok insan bu
ülkede bedel ödedi ve ödemeye devam ediyor. Bu bedel ödeme bazı yerlerde çok
ağır oldu, canlar gitti, binlerce insan gitti, 40 bin insan öldü -çok kesin
şeyler bilmiyoruz- 1984’te başlayan bu terör, bu çatışma sebebiyle 40 bin insan
öldü ve temelde, bunların altında, esasen, düşünce ve ifade özgürlüğü eksikliği
vardı, demokrasi eksikliği vardı. 
Evet,
gazeteciler, akademisyenler, düşüncesini ifade edenler tutuklanıyor
-tutuklanıyor diyoruz, yargılanıyor ayrı bir şey, o da başka bir şey- tutuksuz
bir şekilde yargılanıyor. Kaçamazlar, delilleri karartamazlar. Âdeta intikam
alır gibi davranılıyor. Bunlar kabul edilebilir şeyler değil, elbette bunları
araştıralım. Niçin bunlar oluyor, bunların olmaması için ne tedbirler alıyoruz?
Önergeyi HDP’nin vermesi, AKP’nin vermesi, CHP’nin vermesi, MHP’nin vermesi
fark etmez ki. Bunları, gelin, burada tartışalım, söylenen şey budur. 
Bakın,
değerli arkadaşlarım, gerçekten yargıyla ilgili çok ciddi endişeler var. Sadece
bu Balyoz, Ergenekon, askerî casusluk davasına bakın, beş sene evvel, on sene
evvel verilen kararlara bakın. Bunlar nasıl karşılandı, iktidar partisi bunları
nasıl değerlendirdi, iktidar yandaşı gazeteler, gazete köşe yazarları,
televizyon yorumcuları bunlar için ne dediler? Gazetelerinizden birine bakın, o
beş sene, altı sene ya da üç sene evvelki manşetine bakın: “18 kişi darbeden
müebbet hapis aldı.” Bugün de bakıyorsunuz: “Kumpas ortaya çıktı.” Değerli
arkadaşlarım, beş sene geçti, üç sene geçti aradan. 
NURETTİN
YAŞAR (Malatya) – Peki, aslında ne oldu Sayın Bekaroğlu?
MEHMET
BEKAROĞLU (Devamla) – Bakın, yargıyla ilgili çok ciddi bir problem var. Bu,
tuzun koktuğu yerdir. Yargıyla ilgili bu kadar güvensizliğin bulunduğu bir
ülkede hiçbir şey yapılamaz ve esasen düşünce ve ifade ve özgürlüğünden de söz
edemeyiz. Bırakın yargıdaki problemleri, yargının verdiği kararları idare
uygulamıyor değerli arkadaşlarım, istediği gibi uyguluyor. 
Bakın,
basınla ilgili bir davadan size söz edeyim, SEKA Balıkesir. SEKA Balıkesir bir
basın patronuna veriliyor. İsmini anmıyorum burada. Mahkeme, yerel mahkeme,
idare mahkemesi, ona itiraz eden bölge idare mahkemesi, Danıştay, her taraftan
geçiyor ve iptal ediliyor bu. Ama her seferinde idare dolanarak dolanarak,
başka kararlar vererek burayı, bu milletin yerini bu basın patronuna veriyor,
veriyor değerli arkadaşlarım. Yani yargıda problem olduğu gibi, yargı
kararlarını uygulama konusunda da problem var; geçmişte de böyleydi. “Yeni
Türkiye” diyorsunuz, yok yeni Türkiye falan arkadaşlar. Siz eski Türkiye'nin
bütün araçlarına sarıldınız. Siz eskiden mağdurdunuz, şimdi mağdur ediyorsunuz
değerli arkadaşlarım, bunu görün. Ergenekon davası bunun en açık örneğidir.
NURETTİN
YAŞAR (Malatya) – Ergenekon’da ne oldu Sayın Bekaroğlu?
MEHMET
BEKAROĞLU (Devamla) – Hukuk devleti olmaktan giderek çıkıyoruz, hukuk devleti
olmaktan. Hukuk devleti olmaktan giderek çıkıyoruz. 
“Darbe”
diyoruz, kızıyorsunuz. “Darbe var.” diyoruz, kızıyorsunuz ama fiilen
hukuksuzluk var, hukuk uygulanmıyor, hukukun dışına çıkılıyor, böyle bir yönetime
doğru biz yuvarlanıyoruz değerli arkadaşlarım. 
Size
son bir şey söyleyeyim ve fazla uzatmayayım. Bakın, tüm dinler insanlar için.
İyilik arayan herkesin ortak bir arayışı var: Özgürlük arayışıdır.
Peygamber’imiz de, Peygamber Efendimiz de aslında özgürlük arayışı için
gönderildi. O, insanlara şöyle bir din, şöyle bir yaşam tarzı dayatmak için
filan gelmedi. İnsanlara din, yaşam tarzı, düşünce dayatanların yanlışlıklarını
ortadan kaldırıp her şeyin ayan beyan olmasını, açık olmasını sağlamak için geldi,
-dindar bir ekibiz ya- onun için geldi, kimseye din filan dayatmadı. Sonunda
dedi ki: “Benim dinim bana, sizinki size.” Ama ne dedi? “Fitne” dedi.
“İnsanların düşünce özgürlüğü önündeki, ifade özgürlüğü önündeki engelleri
kaldıralım. Gerçeğin, hakikatin örtülmesini ortadan kaldıralım.” dedi ki
insanlar kendi akıllarıyla gerçeği görebilsinler. İnsanın yeryüzüne gelişi
imtihan değil mi değerli arkadaşlar?
Peki,
size ne oluyor? Siz neden korkuyorsunuz, neden çekiniyorsunuz? Niye böyle bir
taraftan büyük bir özgüven varken diğer taraftan bir korku? Nedir bu korku?
Karaman’da bir olay oldu, faili yakalandı, yargılanacak filan. Siz niye bu
kadar paniğe kapıldınız arkadaşlar? Sizinle ilgili değil ki, her tarafta
olabilir. 
HASAN
TURAN (İstanbul) – Paniğe kapılmadık.
MEHMET
BEKAROĞLU (Devamla) – Her tarafta bu tip kişilik bozuklukları olabilir. Size ne
oldu? Niye gazeteler… “Ha, ne iyi, sevindik ya, devrimci gelenekten geliyormuş
bu adam.” Arkadaşlar, yanlış, böyle bir şey yapmanız için hiçbir sebep yok ama
eski alışkanlıklardan fark edemiyorsunuz ve Türkiye’yi, hepimizi bir karanlığa
doğru yuvarlıyorsunuz.
HASAN
TURAN (İstanbul) – Durduğun yere göre konuş!
MEHMET
BEKAROĞLU (Devamla) - Şimdi, yüzde 50 almak, yüzde 49 almak, bunlar önemli
şeyler değil. Firavun yönetimler geçmişte de, günümüzde de yüzde 90’larla,
95’lerle seçilebilmişlerdi. Karne, önemli olan, seçildikten sonra özellikle
sizin gibi düşünmeyenlere nasıl davranıyorsunuz?
MEHMET
AKİF YILMAZ (Kocaeli) – Karneyi millet veriyor, millet!
(Mikrofon
otomatik cihaz tarafından kapatıldı) 
MEHMET
BEKAROĞLU (Devamla) – Sizin gibi düşünmeyenlerin düşüncelerini ifade etmelerini
hoş karşılayabiliyor musunuz? Önemli olan budur. 
Teşekkür
ederim. (CHP sıralarından alkışlar)
BAŞKAN
– Halkların Demokratik Partisi grup önerisinin aleyhinde son konuşmacı İstanbul
Milletvekili Haydar Ali Yıldız olacak.
Buyurun
Sayın Yıldız. (AK PARTİ sıralarından alkışlar)
HAYDAR
ALİ YILDIZ (İstanbul) – Sayın Başkan, değerli milletvekilleri; HDP grup
önerisinin aleyhinde söz almış bulunuyorum. Bu vesileyle Genel Kurulu, yüce
milletimizi saygıyla selamlıyorum.
Bugün
yine şehitlerimiz var, anaların yüreğine ateş düşmüştür. Evlatlar bu millete
emanet yetimler olarak kalmıştır, hanımlar dul kalmıştır. Rabb’im sabırlar
ihsan eylesin, başka acılar göstermesin inşallah.
Dün
itibarıyla Orhangazi’ye bağlanan Osmangazi Köprümüzün son tabliyesi
Cumhurbaşkanımız tarafından, Başbakanımız tarafından konuldu. Tarihe köprüler
kurduk, medeniyet köprülerimizi her tarafa taşıyoruz, gönüllere köprüler
kuruyoruz.
Yarın 23 Nisan, millî iradenin tecelligâhı olan bu
Meclisin açıldığı gün. Rabb’im, milletin değerlerinin temsil edildiği, millî
değerlerimizin temsil edildiği, yerli değerlerimizin temsil edildiği bu Meclisi
payidar kılsın.
Bizler “Size bir haber ulaştırıldığında onu iyice
araştırın.” ayetine muhatap olmuş bir medeniyetin, inancın mensuplarıyız.
Merhum Cemil Meriç diyor ki: “Kelimeleri tarif etmeden bir tartışmaya girmek
daima kısır kalmaya mahkûmdur.” O bakımdan, özgürlük nedir? Hürriyet nedir?
Hakikat nedir? Doğru nedir? Bunların iyice araştırılması gerekiyor. 
Türkiye Cumhuriyeti, ne denirse densin bir hukuk
devletidir. Basın hürriyeti de Anayasa’mızda teminat altına alınmıştır.
Anayasa’mızın 26’ncı maddesi: “Herkes, düşünce ve kanaatlerini söz, yazı, resim
veya başka yollarla tek başına veya toplu olarak açıklama ve yayma hakkına
sahiptir.” Elbette ki bu hürriyetlerin kullanılması, millî güvenlik, kamu
düzeni, kamu güvenliği, cumhuriyetin temel nitelikleri ve devletin ülkesi ve
milletiyle bölünmez bütünlüğünün korunması, suçların önlenmesi, suçluların
cezalandırılması, devlet sırrı olarak usulünce belirtilmiş bilgilerin
açıklanmaması, başkalarının şöhret veya haklarının ve aile hayatlarının yahut
kanunun öngördüğü meslek sırlarının korunması amaçlarıyla sınırlanabildiğini
Anayasa’mız ifade etmektedir. Aynı şekilde, basın hürriyetini düzenleyen
28’inci maddede de devletin iç ve dış güvenliğini, ülkesi ve milletiyle
bölünmez bütünlüğünü tehdit eden veya suç işlemeye ya da ayaklanma veya isyana
teşvik eder nitelikte olan veya devlete ait gizli bilgilere ilişkin bulunan her
türlü haber veya yazıyı yazanlar veya bastıranlar veya aynı amaçla, basanlar,
başkasına verenler konusunda da bununla ilgili cezalandırmanın ve bu basın ve
medya örgütlerine yargı kararıyla gerekli müdahalenin yapılacağı yine
Anayasa’mızda ve yine aynı şekilde ceza kanunlarımızda belirtilmiştir.
Dolayısıyla, bir meselenin basın özgürlüğü kapsamında nasıl sınırlanacağı
Anayasa’mızda açık bir şekilde, bir taraftan basın özgürlüğü teminat altına alınmış,
diğer taraftan millî güvenlik, kamu düzeni gibi sebeplerle de bu özgürlüğün
kısıtlanabileceği ifade edilmiştir. 
Osmanlıdan itibaren, 1831 yılından itibaren, Takvim-i
Vakayi gazetesinden itibaren bu topraklarda her dilde, her görüşü yansıtan
gazeteler, dergiler ve kitaplar özgür bir şekilde yayınlanmaktadır. Türkiye,
dünyanın bu anlamda demokratik ülkelerinde uygulanan standartların en üst
seviyesinde bir basın özgürlüğüne ve fikir hürriyetine sahiptir. 
Bu arada, AK PARTİ’nin bugüne kadar basın özgürlüğü,
düşünce hürriyeti konusunda yapmış olduğu düzenlemeler herkesin malumudur fakat
Türkiye’de basın özgürlüğünün olmadığını burada beyan edenler ve dışarıda bunu
beyan edenler, elbette ki bu millete, bu milletin yerli ve millî değerlerine,
AK PARTİ’ye ve bu millete düşmanlık ediyorlar. Milletin ve devletin sırlarını
ifşa ederek Türkiye’yi uluslararası arenada yalnız bırakmak, suçlamak hangi
millî ve onurlu bir düşünce adamının veya aydının ifadesi olabilir? 
Şimdi, basın özgürlüğü konusunda yine Cemil Meriç diyor
ki: “Tanzimat’tan itibaren aydının bu topraklardaki vasfı aldanmak ve
aldatmak.” Dolayısıyla, bir kara propagandayı her gün “Türkiye’de basın
özgürlüğü yoktur.” diye servis etmenin de iyi niyetle bağdaşmadığını ifade
etmek istiyoruz. Hiç kimse Avrupa’da veya dünyanın demokratik bir ülkesinde
devlet başkanı aleyhine tahkir edici, tezyif edici bir beyanda bulunamazken, bu
anlamda hürriyetin olmadığı iddia edilen Türkiye’de her gün Cumhurbaşkanımız
aleyhinde olumsuz yayınlar, hakaret içeren yayınlar pekâlâ yapılabilmekte.
Dolayısıyla, bu ülkede özgür bir basından, özgür bir medyadan kolaylıkla söz
edebiliriz. 
Bu millet basın tarihimizi çok iyi biliyor, medya
tarihini iyi biliyor. Bu sırada oturan bizler, milletvekilleri ve bu millet
“411 el kaosa kalktı” manşetlerini, o gazeteleri çok iyi hatırlıyor. Gazete
kupürleriyle parti kapatma davası açıldığı günleri elbette ki biliyoruz.
Yargıya, hükûmete ve yasama organına basın yoluyla nasıl baskı yapıldığını
hepimiz biliyoruz. Yine aynı şekilde, basın yoluyla hükûmetlerin nasıl el
değiştirildiğini, hükûmetlerin nasıl düşürüldüğünü biliyoruz. 
Başkalarının
bilgileriyle bilgili olabilirsiniz ama ancak kendi aklınızla akıllı
olabilirsiniz. Biz kendi yolumuzu kendi fenerimizle aydınlatacağız, büyük ve
yeni Türkiye’ye inşallah milletimizle birlikte yürüyeceğiz. Kirli projelere,
kirli proje tiplere kalemini satanlara, vicdanını satanlara, yüreğini satanlara
tarihte bu topraklarda nasıl muamele yapıldıysa bundan sonra da aynı muamele
yapılacak. Artık kendi duruşumuzu, kendi sözümüzü, kendi yolumuzu,
hayallerimizi yeniden keşfediyoruz. Bu milletin duruşuna karşı çıkanlarla
mücadelemiz devam edecek, mücadelemiz bu milletin sözüne karşı çıkanlarla devam
edecek, büyük Türkiye yürüyüşümüze karşı çıkanlarla mücadelemiz devam edecek.
Hayallerimizi engellemeye kalkanlara, ülke düşmanlarına, tarih düşmanlarına,
millet düşmanlarına karşı mücadelemiz dün olduğu gibi bundan sonra da devam
edecek. 
Önümüzde
yeni bir anayasayı yine milletimizle beraber -bu toprağın değerlerini taşıyan,
bu milletin değerlerini taşıyan- başkanlık sistemini de havi olacak bir
şekilde, yeniden medeniyetimizi idrak, inşa ve ihya sürecini hep birlikte
inşallah idrak ederek, yaşayarak, dün olduğu gibi yeni köprüler kurmak
suretiyle hep birlikte yaşayacağız diyor, sizleri sevgiyle saygıyla
selamlıyorum. Sağ olun, var olun. (AK PARTİ sıralarından alkışlar)
BAŞKAN
– Teşekkür ederim. 
ÇAĞLAR
DEMİREL (Diyarbakır) – Sayın Başkan, hatip konuşmasında bizim vermiş olduğumuz
bu önergenin kara propaganda yaparak basın özgürlüğünü yok etmeyi amaçladığını
ifade etti. Grubumuza yönelik bir sataşma söz konusu. O yüzden söz istiyoruz. 
BAŞKAN
– Buyurun. 
ÇAĞLAR
DEMİREL (Diyarbakır) – Ayhan Bilgen konuşacak.
BAŞKAN
– Grup adına Sayın Ayhan Bilgen…
Buyurun
Sayın Bilgen. 
IX.- SATAŞMALARA İLİŞKİN KONUŞMALAR (Devam)

6.- Kars Milletvekili Ayhan Bilgen’in,
İstanbul Milletvekili Haydar Ali Yıldız’ın HDP grup önerisi üzerinde yaptığı
konuşması sırasında HDP Grubuna sataşması nedeniyle konuşması
AYHAN
BİLGEN (Kars) – Değerli milletvekilleri, konuşmanın içeriğini, Cemil Meriç’in
sözünün bugünkü tabloyla kıyasını falan doğrusu ben anlayamadım. Cemil Meriç’in
bütün eserlerini okudum ama onun aydınlarla ilgili eleştirisi tam da
iktidarlara yandaşlık yapan -tırnak içerisinde- aydınlarla ilgilidir, muhalif
aydınlarla ilgili değildir, bedel ödeyen aydınlarla ilgilidir; yoksa
iktidarlara yakın duranlara zaten aydın denmez, onu kimse aydın kabul etmez.
Ama bu tarih düşmanlığı konusu biraz ilginç, bu bence önemli. 
Bakın,
Bakara Suresi’nde…
MUSTAFA
KÖSE (Antalya) – İktidarına bağlı, iktidarına!
AYHAN
BİLGEN (Devamla) – İktidara göre değişmez. Aydın…
BAŞKAN
– Karşılıklı konuşmayalım lütfen Sayın Bilgen. 
AYHAN
BİLGEN (Devamla) – Bakın, size Ebül Vefa’nın bir sözünü hatırlatayım. Padişah
davet ediyor, “Gelsin.” diyor, Ebül Vefa diyor ki: “İktidara yakın olan,
iktidarın ayağına giden âlim, âlim değildir ama âlimlerin ayağına giden idareci
de saygın bir idarecidir.” Kurduğunuz ilişki ters bir ilişki, çapraz bir
ilişki. 
Bakın,
Nasuhi Güngör’ün -hiç başka bir yere gitmeyelim isterseniz- şu anda TRT’deki
hesapları incelemeye alınmış durumda. Niye? Dünkü konuşmasından dolayı. Yani,
düne kadar iktidarın lehindeyken bugün küçücük bir eleştiri yaptığı zaman,
gazetesinden… Bırakın muhalifleri, bırakın diğerlerini… Dolayısıyla, burada
tarih konusuna bakış, aydına bakış, gazeteciye bakış, bütün bu konuları yeniden
gözden geçirseniz iyi olur. 
Bakara
Suresi’nde deniliyor ki: “Onların kazandıkları kendilerine sizinki sizedir.”
Yani sizden öncekilerin yaptıklarından da siz sorumlu olmayacaksınız ama
geçmişten ibret alın. Bu “Geçmişte karanlık ilişkilere girenlere ne yapıldıysa
aynısını yaparız.” utanç verici bir cümledir. Geçmişte ne yapıldı? Abdülhamid
zindana attı. Cumhuriyet Dönemi’nde infazlar var gazetecilere yönelik,
akademisyenlere yönelik. Dolayısıyla, bu geçmişteki yanlışlardan ders çıkarıp,
onunla tehdit etmek yerine…
HALİS
DALKILIÇ (İstanbul) – Gazeteci değil, ihanet edenlerden bahsetti.
AYHAN
BİLGEN (Devamla) –…buradan ders çıkarıp “Bir daha bunlar olmayacak.” deseydiniz
daha iyi bir açıklama olurdu galiba.
Herkesi
saygıyla selamlıyorum. (HDP sıralarından alkışlar)
ÖZGÜR
ÖZEL (Manisa) – Sayın Başkan, biraz önce konuşan hatip, grubumuzu açıkça
kastederek “millet düşmanı politikalar üretenler” diye grubumuza sataşmada
bulundu. Cevap vereceğiz.
BAŞKAN
– Somut bir sataşma yapmadı yalnız. 
ÖZGÜR
ÖZEL (Manisa) – Gayet somut efendim.
MEHMET
NACİ BOSTANCI (Amasya) – Hiç öyle bir iddia yok, hiç öyle bir iddia yok.
Türkiye aleyhine olan lobileri kastetti.
ÖZGÜR
ÖZEL (Manisa) – Sayın Başkan, “lobi” falan demedi, “siyasi parti” dedi. 
MEHMET
NACİ BOSTANCI (Amasya) – Özgür Bey, hiç alakası yok.
BAŞKAN
– Sayın Özel, konuşmayı çok iyi dinledim. Grubunuza yönelik herhangi bir somut
iddia… 
ÖZGÜR
ÖZEL (Manisa) – Hatip “CHP’yi kastetmedim.” derse sorun yok. 
BAŞKAN
– …algı yaratabilecek herhangi bir iddiada bulunmadı.
ÖZGÜR
ÖZEL (Manisa) – Hayır, hatip söylesin, “Kastetmedim.” desin, ben oturayım. 
BAŞKAN
– Buyurun.
Yerinizden
bir açıklama alalım sizden.
Nedir
buradaki kastınız? 
ÖZGÜR
ÖZEL (Manisa) – Hayır, CHP’yi kastedip kastetmediğini söylesin.
BAŞKAN
– Cumhuriyet Halk Partisini somut olarak kasteden bir cümle sarf ettiniz mi?
MEHMET
NACİ BOSTANCI (Amasya) – Türkiye düşmanı olarak CHP’den bahsettin mi kardeşim?
HAYDAR
ALİ YILDIZ (İstanbul) – Sayın Başkan, konuşmamda herhangi bir siyasi partiyi ve
CHP’yi zikretmediğimi ifade etmek istiyorum.
ÖZGÜR
ÖZEL (Manisa) – Hayır, kastedip kastetmediğini soruyoruz, zikretmediğini
biliyoruz.
BAŞKAN
– Tamam, kastetmemiş, zikretmemiş.
ÖZGÜR
ÖZEL (Manisa) – Hayır, “Zikretmedim.” diyor, o ayrı bir şey. Sayın Başkan,
zikretmediğini ben de biliyorum, kastedip kastetmediğini söylesin.
RAMAZAN
CAN (Kırıkkale) – Tutanaklar gelsin, bakın.
BAŞKAN
– Böyle bir kastınız var mıydı?
HAYDAR
ALİ YILDIZ (İstanbul) – Böyle bir kastımız yoktur efendim.
BAŞKAN
– Teşekkür ederim.
ÖZGÜR
ÖZEL (Manisa) – Peki, efendim, tamam.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 2/3/2016 tarihinde Grup
Başkan Vekilleri Diyarbakır Milletvekili Çağlar Demirel ve Diyarbakır
Milletvekili İdris Baluken tarafından, basın özgürlüğü ve ifade özgürlüğünü
ihlal eden uygulamalara son verilmesi ve basın özgürlüğünün tesis ile tahkim
edilmesinin yol haritasının belirlenmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 22 Nisan 2016 Cuma günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam) 
BAŞKAN
– Halkların Demokratik Partisi grup önerisini oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz. 
BAŞKAN
– Yoklama talebi var. 
Sayın
Özel, Sayın Yılmaz, Sayın Yeşil, Sayın Aslan, Sayın Karabıyık, Sayın Altıok,
Sayın Türkmen, Sayın Akaydın, Sayın Sarıhan, Sayın Bektaşoğlu, Sayın Özdemir,
Sayın Aldan, Sayın Üstündağ, Sayın Bayraktutan, Sayın Köse, Sayın Gökdağ, Sayın
Balbay, Sayın Engin, Sayın Akyıldız, Sayın Turpcu.
İki
dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 2/3/2016 tarihinde Grup
Başkan Vekilleri Diyarbakır Milletvekili Çağlar Demirel ve Diyarbakır
Milletvekili İdris Baluken tarafından, basın özgürlüğü ve ifade özgürlüğünü
ihlal eden uygulamalara son verilmesi ve basın özgürlüğünün tesis ile tahkim
edilmesinin yol haritasının belirlenmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 22 Nisan 2016 Cuma günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam) 
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Grup önerisi kabul edilmemiştir.
Alınan
karar gereğince gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz. 
1’inci
sırada yer alan, Cezaî Konularda Uluslararası Adlî İşbirliği Kanunu Tasarısı ve
Adalet Komisyonu Raporu’nun görüşmelerine kaldığımız yerden devam edeceğiz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278) (x)
BAŞKAN
– Komisyon? Burada. 
Hükûmet?
Burada. 
Dünkü
birleşimde, İç Tüzük’ün 91’inci maddesine göre temel kanun olarak görüşülen 278
sıra sayılı Kanun Tasarısı’nın birinci bölümünde yer alan 16’ncı maddenin
ikinci önergesi olan Balıkesir Milletvekili Mehmet Tüm ve arkadaşlarının
önergesinin oylama işleminde kalınmıştı.
Önergeyi
hatırlatmak için tekrar okutup oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İş Birliği Kanunu
Tasarısı’nın 16’ncı maddesinin (1)’inci fıkrasının aşağıdaki şekilde
değiştirilmesini arz ve teklif ederiz.
“(1)
Ağır ceza mahkemesi iade sürecinin her aşamasında iadesi talep edilen kişi
hakkında Ceza Muhakemesi Kanunu hükümleri uyarınca koruma tedbirleri
uygulanır.”
Mehmet Tüm (Balıkesir) ve arkadaşları
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 16’ncı maddesinin (4)’üncü fıkrasındaki “infaz süresini”
ibaresinin “infazına ilişkin süreyi” şeklinde değiştirilmesini arz ve teklif
ederiz.
Deniz Depboylu (Aydın) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN
– Hükûmet?
KALKINMA
BAKANI CEVDET YILMAZ (Bingöl) – Katılmıyoruz Sayın Başkan.
BAŞKAN
– Önerge üzerinde Aydın Milletvekili Sayın Deniz Depboylu konuşacak.
Buyurun
Sayın Depboylu. (MHP sıralarından alkışlar) 
DENİZ
DEPBOYLU (Aydın) – Teşekkür ederim Sayın Başkan.
Değerli
milletvekilleri, Cezaî Konularda Uluslararası Adli İşbirliği Kanunu
Tasarısı’nın 16’ncı maddesi üzerine Milliyetçi Hareket Partisi Grubu adına söz
almış bulunmaktayım. Her birinizi saygıyla selamlıyorum.
Değerli
milletvekilleri, görüştüğümüz kanun tasarısı temel olarak adli yardımlaşma,
suçluların iadesi, soruşturma ve kovuşturmanın devri, infazın devri ve
hükümlülerin nakli konularını kapsamaktadır. Ancak hepimizin de bildiği gibi
tasarı Avrupa Birliği uyum sürecindeki vize muafiyeti kapsamındadır fakat şu
anda bile vize muafiyetinin uygulanıp uygulanmayacağı muallaktır. Suç ve
suçlularla hukuki çerçevede mücadele etmek için ülkemiz 10’ndan fazla ülkeyle
sözleşme; ABD, Fas, Mısır, Kuzey Kıbrıs Türk Cumhuriyeti ve Tunus başta olmak
üzere pek çok ülkeyle cezai konularda ikili adli iş birliği anlaşması
imzalamıştır. Huzurunuzda söz konusu suçlardan bahsetmek istiyorum. Bunlar
yolsuzluk, terör, rüşvet, kara para aklama, uyuşturucu ve kaçakçılık gibi
sınıraşan örgütlü suçlar ve daha fazlasıdır. 
Ulusal
ve uluslararası rüşveti, kaçakçılığı, kara para aklamayı sona erdirmek belki
mümkün olmayacaktır ancak bu konuda atılacak her adım bizim için önemlidir.
Suçlar ve suçlularla mücadele etme hususunda kararlı ve istikrarlı olmak
gerekmektedir.
Adli
iş birliği uluslararası hukuk bağlamında büyük önem taşımaktadır. Uluslararası
hukuk sisteminde yapılan her bir mevzuat değişikliği ülkemizin faydasına diye
düşünmekteyiz ancak önemli olan, yapılan bu değişikliklerin ülkemizin
menfaatine sonuçlanabilecek şekilde uygulanmasıdır.
Bu
tasarıyla, sözleşmelerin iç hukukta uygulanması ve iç hukukumuzdaki mevcut
düzenlemeler de dikkate alınarak dağınık mevzuat hükümlerinin derli toplu hâle
getirilmesi amaçlanmaktadır ve getirilen tasarı hükümleri ile bahsedilen
sözleşmenin çelişmemesi gerekmektedir. Aksi takdirde hukuken olumsuz durumlar
ortaya çıkabilecektir. Tasarıda sözleşmelerle çelişen hükümler bulunmaktadır ve
bu çelişkiler komisyonda giderilmediğinden Genel Kurulda giderilmesi de
gerekmektedir. Yapılacak her bir düzenlemenin ülkemizin ve aziz Türk
milletimizin menfaatine olup olmadığını gözden geçirmek ilk hedefimiz olmalıdır
fakat maalesef, bu düzenleme kendi ihtiyaçlarımız doğrultusunda değil, Avrupa
Birliğinin dayatması sonucunda ortaya çıkmıştır.
Milliyetçi
Hareket Partisi olarak, tasarıyı ülkelerin suçlular için birer sığınma yeri
olmasının önüne geçilmesi açısından olumlu bulmamızla birlikte, tasarıyla
ilgili itiraz ve çekincelerimiz de mevcuttur. Tasarı, 200 maddeyken, birçok
husus atlanarak, sıkıştırılarak, karşılaşılabilecek sorunlar göz ardı edilerek
38 madde hâlinde Genel Kurula getirilmiştir.
Son
günlerde terör örgütünün hain saldırılarına maruz kalmaktayız. Ülkemizin uzun
yıllardan beri terörle mücadelesi dikkate alındığında bu alanda uluslararası iş
birliğinin önemi de ortaya çıkmaktadır. Bugün de maalesef teröre şehitler
verdik, her birine Allah’tan rahmet diliyorum, yakınlarına ve aziz Türk
milletine de başsağlığı diliyorum. 
Ancak,
tasarının bütünlüğüne bakıldığında, diğer ülkelerde barındırılan terör örgütü
militanlarının ülkemize iadesi ile bölücülerin ülkelerde yuvalanmasının önüne
geçilebilecek bir ilave mekanizma görülmemektedir. Aksine, kişi yararına durum
nedeniyle avantajlı olan yerde kalmasının bir hak hâline getirilmesi söz
konusudur. Tasarıda bu gibi durumlara sebep olacak hükümleri düzenlemek, millî
birlik ve beraberliğimiz için terörle mücadele eden asker ve polisimize,
şehitlerimize ve gazilerimize karşı vatan borcumuzdur. Yani, vize muafiyeti
kapsamında ve Avrupa’nın zorlamasıyla değil, ülkesini ve milletini sevenlerin,
onların vekilleri olarak burada yer alan bizlerin samimi bir tavırla bu
tasarıyı gözden geçirmemiz gerektiğine inanmaktayız. Milliyetçi Hareket Partisi
olarak bizler, ülkemizin ve aziz Türk milletinin yararına olan her türlü
çalışmanın destekçisi olduk, bundan sonra da olmaya devam edeceğiz. 
Milletimizin
hakkı olan refah ve mutluluğun, vatan ve milletin bölünmez bütünlüğünün bizim
için esas olduğunu belirtir, yüce heyetinizi saygıyla selamlarım. 
BAŞKAN
– Teşekkür ederim Sayın Depboylu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
17’nci
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 17’nci maddesinin (3)’üncü fıkrasındaki "iade evrakı"
ibaresinden sonra gelmek üzere "ilgili mahkeme tarafından" ibaresinin
eklenmesini arz ve teklif ederiz.

 İsmail Faruk Aksu Erhan Usta Kadir
Koçdemir
 İstanbul Samsun Bursa

 Baki Şimşek Kamil
Aydın Ahmet Selim Yurdakul
 Mersin Erzurum Antalya
BAŞKAN
– Sayın milletvekilleri, şimdi okutacağım iki önerge aynı mahiyette olduğundan
birlikte işleme alacağım. 
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın 17’nci maddesinin (2)’nci ve (3)’üncü fıkraları arasına
aşağıdaki fıkranın eklenmesini, diğer fıkraların bu fıkradan sonra
sıralanmasını arz ve teklif ederiz 
 Cemal Okan Yüksel Musa
Çam Lale Karabıyık
 Eskişehir İzmir Bursa
 Kazım Arslan Mehmet
Gökdağ Selina Doğan
 Denizli Gaziantep İstanbul
 Tahsin Tarhan
 Kocaeli
Aynı
mahiyetteki diğer önergenin imza sahipleri: 
 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mehmet Ali Aslan Ayhan
Bilgen Mahmut Celadet Gaydalı
 Batman Kars Bitlis
BAŞKAN
– Aynı mahiyetteki önergelere Komisyon katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN
– Hükûmet?
KALKINMA
BAKANI CEVDET YILMAZ (Bingöl) – Katılmıyoruz Sayın Başkan.
BAŞKAN
– Önergeler üzerinde ilk konuşmacı Kars Milletvekili Sayın Ayhan Bilgen olacak.
Buyurun
Sayın Bilgen. (HDP sıralarından alkışlar) 
AYHAN
BİLGEN (Kars) – Sayın Başkan, değerli milletvekilleri; biraz önce bir hatip de
ifade etti, 200 maddeyi 38 maddeye indirdiğinizde bunun yasa yapımı yöntemi
açısından ileride doğuracağı krizler, sıkıntılar malum ama önemli değil, bugünü
kurtaralım, sonra da o krizi yaşadığımızda yeniden onun çaresine bakarız;
herhâlde böyle bakılıyor, böyle yaklaşılıyor. Ama bence bu işlerle ilgili
toptan bir çözüm bulmamız lazım. Hani o meşhur ifade var ya “Padişaha kelle
yetiştirmek.” ya da “Paşaya kelle yetiştirmek.” tam şu anda Meclisin çalışma
yöntemi buna benziyor, Avrupa Birliğine kanun yetiştirmeye çalışıyoruz. Yani 5
Mayısa kadar ifade edilen sayıda kanunu geçirmek için bu Meclisin yirmi dört
saat çalışması yetmez, kırk sekiz saat çalışması lazım, belki şu anki hesapla
bu iş kurtulur. Ama başka bir formül var, bakın, şöyle yapmak mümkün olabilir:
Bir geçici Anayasa maddesi, Avrupa Birliğinin bizden şimdiye kadar talep
ettiği, serbest dolaşım için şimdiye kadar söyledikleri, ileride muhtemelen
talep edeceklerini toptan bir açık çek biçiminde burada oylayalım, Anayasa’ya
geçici madde ekleyerek bu sorunu kökten çözelim. Başka türlü yetişme ihtimali
gözükmüyor. Tabii bu öneri biraz garip geldi size ama dokunulmazlıklarla ilgili
İç Tüzük açık, Anayasa açık, bir geçici maddeyle dokunulmazlık sorunu çözmeye
çalışan bir iktidarın, bir iktidar grubunun acaba bu Avrupa Birliğinin
talepleriyle ilgili bizi niye bu kadar yoruyor olduğunu sorgulamamız, kendi
kendimize en azından bunu yüksek sesle dile getirmemiz gerekmiyor mu? 
Çok
açık bir tabloyla karşı karşıyayız yani “Bir an önce bu maddeler geçsin ve bu
maddeler dolayısıyla işte Avrupa Birliğiyle pazarlıkta elimiz güçlensin.”
Maddelerde, evet, son derece olumlu düzenlemeler de var yani burada mahkemenin
karar vermesi, kişinin kendi talebinin dikkate alınması son derece iyi ama son
onay Adalet Bakanlığına ait yani nihai mahkeme doğruyu göremeyebilir, kişinin
talebi doğru olmayabilir, Adalet Bakanı doğruyu bilir ve son kararı o verecek. 
Şimdi,
yargının üzerinde idareye böyle bir inisiyatif verdiğiniz andan itibaren
aslında her şey tartışmalı hâle gelir. Nasıl HSYK’nın pozisyonu uluslararası
arenada kabul görmüyorsa, Bakanın başkanı olduğu bir heyetin yargının aynı
zamanda idari amiri olması nasıl yargı bağımsızlığı açısından Türkiye’yi uluslararası
arenada zor duruma sokuyorsa bugün geçirdiğimiz, geçirmeye çalıştığımız kanunda
da aslında aynı yanlış tekraren gündeme getiriliyor.
Ama
şimdi Adalet Bakanının ve Türkiye’deki yargının durumuyla ilgili, konumuyla
ilgili şu saatlerde çok sıcak bir gelişme yaşanıyor, Çağlayan’da akademisyenler
yargılanıyorlar. Bu akademisyenler söylediklerinden dolayı yargılanmıyor
değerli milletvekilleri, söylemediklerinden dolayı yargılanıyorlar çünkü bugüne
kadar grubunuzdan hiç kimse “Bu akademisyenlerin şu sözleri suç içeriyor, şu
sözleri şiddet çağrısı yapıyor.” demedi. “Niye şunları da eleştirmediniz?.”
diyorsunuz.
Şimdi,
insanlar söylemediğinden dolayı bir ülkede yargılanabiliyorsa ve daha vahimi bu
akademisyenler tutuklu yargılanırken onlarla ilgili “Kanlarıyla duş almak
istiyorum.” diyen şahıs hâlâ dışarıdaysa, tutuklu değilse o ülkede Adalet
Bakanının pozisyonu, yargının pozisyonu elbette ki tartışma konusu olacaktır
ama aslında o akademisyenler, değerli milletvekilleri, sadece kendilerini
savunmuyorlar, o akademisyenler Türkiye’nin özgürlüğünü savunuyorlar, barışı
savunuyorlar, akademiyi savunuyorlar, bu ülkede farklı düşünenin tutuklanıp
tutuklanmayacağını, farklı düşünenin üniversiteden atılıp atılmayacağını,
farklı düşünenin sözleşmesinin feshedilip edilmeyeceğini aslında test ederek
bir yüzleşmeye bizi tabi tutuyorlar. Eğer oradan çıkan karara rağmen,
Cumhurbaşkanı doğrudan doğruya akademisyenleri hedef alan, akademisyenlere
yönelik nefret söylemini devam ettiren yaklaşımını hâlâ sürdürürse, bırakın
artık yasama organının pozisyonunu yargının pozisyonunun da nasıl okunması
gerektiğini galiba bütün dünya takdir edecektir.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim.
Aynı
mahiyetteki önergeler üzerinde diğer konuşmacı, Denizli Milletvekili Sayın
Kazım Arslan olacak.
Buyurun
Sayın Arslan. (CHP sıralarından alkışlar)
KAZIM
ARSLAN (Denizli) – Sayın Başkan, değeli milletvekilleri; öncelikle hepinizi
sevgiyle saygıyla selamlıyorum.
Cezaî
Konularda Uluslararası Adlî İşbirliği Kanunu Tasarısı’nın 17’nci maddesinde
vermiş olduğumuz değişiklik önergesiyle ilgili söz almış bulunmaktayım. Tabii,
burada bu görüşmeler yapılırken Adalet Bakanının hazır bulunması ve bizim
düşüncelerimizden de faydalanması gerekirken maalesef Adalet Bakanı değil
Kalkınma Bakanımız burada, keşke Adalet Bakanımız burada olmuş olsaydı.
Değerli
arkadaşlarım, öncelikle, 23 Nisan Ulusal Egemenlik ve Çocuk Bayramı’nı yarın
kutlayacağız. Hepimize kutlu olsun. Bu bayramı bize armağan eden Ulu Önder
Mustafa Kemal Atatürk’ü sevgiyle, saygıyla, minnetle anıyorum ve bu Meclisi
kuran büyük Atamızın önünde saygıyla eğiliyorum.
Değerli
arkadaşlarım, bu arada güneydoğuda şehit olan 3 askerimize, şehit olması
sebebiyle, Allah’tan rahmet diliyorum, yaralı olanlara da acil şifalar
diliyorum.
Değerli
arkadaşlarım, yargının bağımsız olmadığı, baskı ve talimatlarla görevini
yaptığı, kararlar verdiği bir dönemde bu kanun tasarısını görüşmekteyiz. Tabii,
bazı hâkim ve savcılar, -gerçekten kendilerine güvendikleri için, yürekli ve
cesaretli hareket ettikleri için- bazı hukuki, kanuni, vicdani kararlar vermiş
olmakla birlikte, birçok hâkim ve savcının baskı altında, gerçekten kayıran ve
siyasi tarafı tutan ve birçok olayın üzerini örtmeye çalışan kararlar verdiğine
hepimiz şahit olmaktayız. Uyum süreci çerçevesinde görüştüğümüz bu tasarıdan
önce, yargının hem tarafsız olması hem bağımsız olması, özgürce hem vicdanına
hem de kanunlara göre karar vermesi asıldır. İşte, hepimiz bunun için
çalışmalıyız, buna gayret etmeliyiz. Türkiye’de gerçek anlamda adil bir
yargılamanın olduğu güvencesini ve Türkiye’de hukuk devleti ilkesinin de
yerleştiğini hepimiz göstermeliyiz ve ayrıca, Türkiye’nin güvenini uluslararası
düzeyde de açıkça ortaya koymalıyız. Çünkü hukuk devleti olmanın sadece Türkiye
için değil, dünya ülkeleri için de bizim için de bir prestij olduğunu söylemek
istiyorum. Onun için, hukuk herkese lazım, adalet herkese lazım. Bugün ihtiyaç
duyanlar yarın duymayabilir, bugün ihtiyaç duymayanlar da yarın adil bir
yargılama kararıyla maalesef karşı karşıya kalabilir. Onun için hepimiz hukuk
devleti ilkesi çerçevesinde birlikte olmalıyız. 
Biliyorsunuz,
17 ve 25 Aralık soruşturmaları yapıldıktan sonra savcılar ve hâkimler
değiştirilmek suretiyle üzeri kapatıldı, takipsizlik kararı verildi ve sanki
ortada hiçbir suç yokmuşçasına dosyalar kapatıldı. Ama bu işin asli
faillerinden olan Rıza Sarraf Amerika’ya gitti, tutuklandı, yetmiş beş yıl
kendisi için ceza isteniyor. Demek ki, burada da birlikte çalıştıkları,
birlikte oldukları insanların da suçlu olduklarının açıkça ortada olduğu
görülmektedir. 
Bunun
dışında, Deniz Feneri davası vardı. Yine Deniz Feneri davasında da Almanya’da
görülen davanın sonucunda bu davanın asli suçlularının Türkiye'de olduğu
söylendi ama sonuçta davalar açıldı, savcı ve hâkim değiştirilmek suretiyle o
davanın sonucunda beraat ettirildi. O davayı açan ve o davayı gören hâkim
hakkında da takibat yapılmaya başlandı hatta haklarında dava açıldı. 
Değerli
arkadaşlarım, böyle bir hukuk sistemi içinde, böyle bir yargı sistemi içinde
gerçekten doğruları ve gerçekleri bulamayız, haksızlıkların önüne geçemeyiz.
Onun için hepinizi adaletli olmaya, hukuk devleti ilkesi çerçevesinde
birleşmeye davet ediyorum.
Hepinizi
saygıyla, sevgiyle tekrar selamlıyorum, sağ olun. (CHP sıralarından alkışlar) 
BAŞKAN
– Teşekkür ederim.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 17’nci maddesinin (3)’üncü fıkrasındaki "iade evrakı"
ibaresinden sonra gelmek üzere "ilgili mahkeme tarafından" ibaresinin
eklenmesini arz ve teklif ederiz. 
Kamil Aydın (Erzurum) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN
– Hükûmet?
KALKINMA
BAKANI CEVDET YILMAZ (Bingöl) – Katılmıyoruz Sayın Başkanım.
BAŞKAN
– Önerge üzerinde Antalya Milletvekili Ahmet Selim Yurdakul konuşacak.
Buyurun
Sayın Yurdakul. (MHP sıralarından alkışlar) 
AHMET SELİM YURDAKUL (Antalya) – Sayın Başkan, sayın
milletvekilleri, saygıdeğer vatandaşlar; bugün, Cezaî Konularda Uluslararası
Adlî İşbirliği Kanunu Tasarısı’nı görüşüyoruz. Uluslararası iş birlikleri,
diplomatik, ekonomik, sosyal ve kültürel ilişkiler dünyaya entegrasyonun
olmazsa olmazıdır. Uluslararası entegrasyon neden önemlidir? Çünkü yasa dışı
ticaretin olabildiğince kısıtlanması için imkân sağlar. Uluslararası
yaptırımların ivedilikle hayata geçebilmesi için uygun mekanizmaların
kurulmasını mümkün kılar. Kara para ve kaynağı belirsiz para akışının
engellenmesini sağlayan iş birliklerin oluşmasını kolaylaştırır. Bizim gibi
vergi mekanizması adil olmayan, hakkaniyetli bir vergi mevzuatını kasten veya
bilmeyerek hayata geçirmeyen ülkelerde hükûmete yakın bazı iş adamlarının kayıt
dışı ekonomik çarkın yardımıyla zengin olduğu ülkelerde uluslararası
entegrasyon bir kat daha önemlidir. Bazı ülkelerin vergi mevzuatı, bazı
ilişkiler neticesinde bazı vergi imtiyazlarının oluşmasını mümkün kılabilir
ancak gelişmiş ülkelerin kara parayla mücadele sistemi kendileriyle ticaret
yapacak ülkeleri sıkı bir denetime almaktadır. Ülkemizi âdeta başıboş bir Orta
Doğu ülkesinden ayıran yegâne konu, bizim hukuk ve ekonomi meselelerinde
yüzümüzü daha cumhuriyetin kuruluşundan itibaren Batı’ya dönmüş olmamızdandır.
Son yıllarda ülkemizi Orta Doğu’ya döndürmeye çalışan Hükûmeti bu vesileyle
tekrar uyarmak istiyorum. 
Mali suçlarda ülke olarak ya beyaz tarafta olursunuz ya
da siyah tarafta olursunuz. Bunun aksi durumlarda AKP Hükûmeti gibi gri alanda
kalmak isterseniz ülkemizi uluslararası yaptırımlardan kurtulmak isteyen yasa
dışı ticaret ilişkilerinin ortasında bırakırsınız. Nitekim, iki arsızın
ülkemizde dağıttığı rüşvetler ve yürüttükleri kirli ilişkilerin neticesini
yabancı mahkemelerden öğrenmek için bekleyen bir ülkeye dönüşmüş durumdayız
maalesef. 
Filmlerde bir sahne vardır, suçlu tüm gücüyle ülkesini
terk etmeye çalışarak sınıra doğru yolculuk eder. Ulaşmaya çalıştığı ülke,
politikacıların rüşvet yediği ve bu nedenle kolay kolay suçlu iade etmeyen bir
ülkedir. Bu olaylar filmlerde izlense de gerçeklerden hiç de uzak değildir.
Kanunsuz işler yapanların uluslararası entegrasyondan uzak duran bu ülkeleri
tercih ettiğini hepimiz biliyoruz. 
Ülkemizde
zengin ve sözde etkili bir iş adamı olarak tanınan kişilerin başka ülkelerde
uluslararası mali suçlardan yargılanıyor olması başlı başına bir utanç kaynağı
olmakla birlikte, yine ülkemizin makûs talihinin bir parçası olarak bizleri
üzmektedir. Ülkemizde siyasetçilere 8,5 milyar dolar rüşvet dağıttığını ifade
eden ve idamla yargılanan bir mahkûmun haberini hepimiz okuduk. Bu kişinin
ABD’de tutuklu yargılanan ortağını hepimiz biliyoruz. Üstelik havuz medyasının
bu kişiyi Türk milletinin karşısına çıkarıp aklama operasyonu yürütmesi de daha
dün gibi maalesef aklımızda. 
Eğer
AKP Hükûmeti gelişmiş ülkelerle iş birliği yapmak istiyorsa şu iki kavramı her
adımda hatırlamak zorundadır; birincisi hukuk, ikincisi şeffaflık. Ben bir
vatandaş olarak uluslararası suç örgütlerinin rüşvet yardımıyla yasa dışı
değerli maden ve para ticareti yürüttükleri bir ülkede yaşamak istemiyorum.
Benim ülkem tertemiz ve tam bağımsız olmalıdır. Türk milletini yönetmek
isteyenlerin de uluslararası kirli mekanizmalara çark olmaması en büyük
arzumdur. Kalkınan ve üreten bir ekonomi ancak lekesiz bir ticari atmosferde
mümkün olabilir. Adil bir vergi mevzuatı hiç şüphesizdir ki temiz bir ticari
atmosferde olmazsa olmazdır. Ben bir vatandaş olarak hakka ve hakkaniyete
dayanan bir vergi rejimini talep ediyorum. Böylece uluslararası adli iş birliği
mekanizması daha işlevsel bir hâle gelecektir. 
Beni
dikkatle dinlediğiniz için hepinize sevgi ve saygılarımı sunuyorum. (MHP
sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
18’inci
maddede…
İDRİS
BALUKEN (Diyarbakır) – Sayın Başkan, İç Tüzük 60’a göre bir söz talebim olacak.
Buyurun
Sayın Baluken.
V.- AÇIKLAMALAR (Devam)
20.- Diyarbakır Milletvekili İdris
Baluken’in, AKP Hükûmetinin yıllardır “Sağlıkta Dönüşüm Projesi” adı altında
uygulamaya çalıştığı politikaların geldiği sonuca ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, AKP Hükûmetinin yıllardır “Sağlıkta Dönüşüm Projesi” adı altında
uygulamaya çalıştığı politikaların geldiği sonuçla ilgili söz istedim.
Tam
beş saattir, Bingöl Devlet Hastanesinde yatan bir tüberküloz hastası için yoğun
bakım yatağı ayarlamaya çalışıyoruz. AKP’nin uyguladığı politikalar
neticesinde, Türkiye’de şu anda herhangi bir tüberküloz hastası yoğun bakıma
ihtiyaç gösterecek bir rahatsızlıkla karşı karşıya kalırsa yatacağı herhangi
bir hastane bulamıyor. Geçen yıldan beri defalarca bu tarz sorunları Sağlık
Bakanlığına iletmemize rağmen, tüberküloz hastalarının özel olarak tedavi
görebileceği yoğun bakım ünitesi ihtiyacının bir an önce karşılanması
gerektiğini ifade etmemize rağmen, bugüne kadar hiçbir gelişme yaşanmamış. 
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha…
İDRİS
BALUKEN (Diyarbakır) – Yani, özel ultraviyole ışınlarıyla negatif aspirasyon
sistemlerinin oluşturulduğu izolasyon odaları olmadığı için, herhangi bir
tüberküloz hastası yoğun bakımlık bir rahatsızlık geçirdiği zaman ölüme terk
ediliyor. Bugün de tam beş saattir 45 yaşındaki genç bir hasta için yoğun
bakımda tedavi olanaklarını zorluyoruz ama İstanbul dâhil olmak üzere,
Türkiye’deki referans bütün hastaneleri aramamıza rağmen, hastaya yer
açılamıyor, “Hastanın takip edileceği yoğun bakım ünitesi yok.” deniyor. Bu, şu
anlama geliyor: Bu 45 yaşındaki hasta, AKP Hükûmetinin sağlık politikalarının
neticesinde âdeta ölüme terk ediliyor. Bunu kabul etmek mümkün değil. Sağlık
Bakanlığının bir an önce tüberküloz hastalarının özel olarak takip
edilebileceği yoğun bakım ünitelerini oluşturması gerekiyor. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – En son bu sorunu tekrar burada gündeme getirdiğimizde,
yoğun bakıma ihtiyacı olan bir tüberküloz hastasını kaybetmiştik; aradan bir
yıl geçti hâlâ aynı sorunla karşı karşıyayız. 
Teşekkür
ediyorum bu olanağı sağladığınız için. 
BAŞKAN
– Teşekkür ederim. 
Geçmiş
olsun. Elimizden bir şey gelirse bizim de yapmaya hazır olduğumuzu bilmenizi
isterim bu konuyla ilgili olarak. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN
– Evet, 18’inci maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 18’inci maddesinin (1)’inci fıkrasındaki “kabul etmemesi”
ibaresinin “istememesi” olarak değiştirilmesini arz ve teklif ederiz. 
 İsmail Faruk Aksu Erhan
Usta Kadir Koçdemir
 İstanbul Samsun Bursa
 Baki Şimşek Kamil
Aydın Mevlüt Karakaya
 Mersin Erzurum Adana
BAŞKAN
– Sayın milletvekilleri, şimdi okutacağım iki önerge aynı mahiyette olduğundan
birlikte işleme alacağım. 
Türkiye Büyük Millet Meclisi
Başkanlığına
278
sıra sayılı Cezai Konularda Uluslararası Adli İşbirliği Kanunu Tasarısı'nın
18’inci maddesinin birinci fıkrasındaki “milletlerarası andlaşma"
ibaresinin “uluslararası andlaşma" olarak değiştirilmesini arz ve teklif
ederiz.
Cemal Okan Yüksel  Musa
Çam Lale Karabıyık
 Eskişehir İzmir Bursa
Tahsin Tarhan  Selina
Doğan  Mehmet Gökdağ 
 Kocaeli  İstanbul Gaziantep
 Erkan Aydın Mustafa
Ali Balbay 
 Bursa İzmir

Aynı
mahiyetteki diğer önergenin imza sahipleri:
İdris Baluken  Mahmut
Toğrul Mehmet Emin Adıyaman 
 Diyarbakır Gaziantep Iğdır
 Mahmut Celadet Gaydalı Mehmet
Ali Aslan
 Bitlis  Batman

BAŞKAN
– Aynı mahiyetteki önergelere Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz. 
BAŞKAN
– Hükûmet? 
KALKINMA
BAKANI CEVDET YILMAZ (Bingöl) – Katılmıyoruz Sayın Başkan. 
BAŞKAN
– Önergeler üzerinde ilk önce Bitlis Milletvekili Sayın Mahmut Celadet Gaydalı
konuşacak. 
Buyurun
Sayın Gaydalı. (HDP sıralarından alkışlar) 
MAHMUT
CELADET GAYDALI (Bitlis) – Sayın Başkan, değerli milletvekilleri; Halkların
Demokratik Partisi ve grubum adına 278 sıra sayılı Kanun Tasarısı’nın 18’inci
maddesi üzerine söz almış bulunmaktayım. Herkesi saygıyla selamlarım. 
Değerli
milletvekilleri, bugün Avrupa Birliği vize serbestliği için ardı ardına
geçirilmeye çalışılan tüm bu yasaların, eğer güçlü bir demokrasi kültürü
oluşturulamazsa sonuç vermeyeceği ortadadır. Peki demokrasi nedir? İki bin beş
yüz yıldan bu yana sıklıkla kullanılan demokrasi kavramının kökü Antik
Yunancaya dayanmakta; “demos” “halk” anlamına gelmekte, “kratos” ise “iktidar”
anlamına gelmektedir yani demokrasi terim olarak “halkın iktidarı” demektir. 
Tabii
ki her demokrasi rejimi bir devlet biçimi içerir fakat her devlet demokrasiyi
içermez. Bir ülkede gazeteciler gazetecilik yaptığı için yargılanıyorsa, bir
ülkede siyasetçiler siyaset yaptıkları için tutuklanıyorsa, merkezî makamlar
yargı üzerinde bir baskı aracı olarak tutuluyorsa demokrasiden bahsetmek mümkün
değildir.
Özellikle,
modern demokrasilerde siyasi yapı ve işleyiş yasama, yürütme ve yargı erkleri
arasında kurulan dengelerle şekillenir. Fakat, bu dengeyi sağlamakla yükümlü
olan iktidar “Yasama bizde, yargı bizde, yürütme bizde.” diyerek temel
dengeleri dahi gözetmediğini açık bir şekilde dile getirmiştir. Demokrasinin
değer ve anlayışlarından uzaklaşan bir yöntemle karşı karşıyayız ve bu
anlayışın AB yolunda sonuç vermeyeceği de apaçık ortadadır. İngiltere zaten
bunun ilk adımını attı. David Cameron “Schengen bölgesinde değiliz, ayrıca
Türklere vize serbestisi teklifinde bulunan kararı Schengen bölgesi aldı. Biz
böyle bir karar almadık, almayacağız da. Ancak, vizenin ülkelere yerleşip
çalışmadan çok, ziyaret hakkı veren bir vize olduğunu hatırlayalım. Schengen
ülkelerini vizelerle ziyaret eden Türklerin Britanya’ya gelme ya da otomatik
olarak ülkeye girme hakları yok. Bunu net bir şekilde anlamak çok önemli.”
ifadesini kullandı. Bu da Avrupa'nın bakış açısını az çok ortaya seren bir
ifadedir. 
Bugün
Türkiye'de birçok uluslararası platformda basına yönelik baskılar,
antidemokratik uygulamalar, sokağa çıkma yasaklarının olduğu illerde
yaşananlar, sivil ölümler, hak ihlalleri, tutuklu siyasetçi ve gazeteciler gibi
birçok konuda sorulara maruz kalıyoruz. Bu sorulardan “Ülkemizi ve Hükûmetimizi
yıpratmaya çalışıyorlar. Propaganda amaçlı, algı yönetme amaçlı.” diyerek sıyrılamazsınız.
Ne yazık ki bunlar Türkiye'nin gerçekleri. Fakat, hâlâ güvenlikçi politikaları
önceleyen bir iktidar yapısı bulunmakta. Güvenliği önceleyen her çözüm
anlayışı, bugünün Türkiyesi’nde net bir biçimde görüldüğü üzere merkezîleşmeyi,
kutuplaşmayı, baskı ve şiddeti doğurmaktan başka hiçbir şeye hizmet etmemiştir.
Oysa gereken, insanı ve toplumu önceleyen bir politika üretmektir. Daha fazla
demokrasi, daha fazla özgürlük beraberinde güvenli bir yaşamı da getirecektir.
İhtiyacımız olan tek şey adil, demokratik ve eşit bir yaşamı inşa etmek için
hep birlikte çalışmaktır. Bunun için öncelikli olarak Kürt sorununda barışı
sağlayacak çözüm ve müzakere yoluna gidilmesi, barışçıl bir dış politikanın
hayata geçirilmesi gerekmektedir. Demokratik, çoğulcu, katılımcı, yetkilerin
merkezden yerele aktarılmasını esas alan yeni bir anayasa bu Meclisten geçmek
zorundadır. Bunu yaptığımız zaman kapalı kapıların kendiliğinden açılacağına,
güçlü ve kalıcı bir geleceği hep birlikte inşa edebileceğimize tüm yüreğimle inanıyorum.
Böyle bir anayasa temennimiz değil, ihtiyacımızdır. Aksi takdirde uluslararası
tüm alanlarda benzer eleştirel soruları duymaya devam edeceksiniz ve tek
sorumlu olarak da kendiniz dışında herkesi göreceksiniz. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Gaydalı.
Diğer
konuşmacı, İzmir Milletvekili Sayın Mustafa Ali Balbay.
Buyurun
Sayın Balbay. (CHP sıralarından alkışlar)
MUSTAFA
ALİ BALBAY (İzmir) – Sayın Başkan, sayın milletvekilleri; Avrupa Birliğine uyum
yasaları çerçevesinde şu anda bir yasayı görüşmekteyiz yani özü, hukukun
evrensel değerlerinin bir anlamda Türkiye'de de geçerli olması. 
Önceki
gün bu kürsüden yaptığım konuşmada Ergenekon davasını sizlere anımsatmış ve
“Gelin, hukukun evrensel ilkelerini Türkiye'de de her alanda uygulayalım.”
demiştim. Dava sonuçlandı ve Sayın Bostancı’nın da altını çizdiği gibi
Yargıtay, hukukun gerekleri çerçevesinde bu davayı bugün birkaç gazetenin, daha
doğrusu tüm gazetelerin neredeyse altını çizdiği gibi lime lime etti. 
Sayın
milletvekilleri, bu davada uygulanan yasaların tümünü siz çıkardınız. Bugün
“Bizim bu davayla ilgili hiçbir sorumluluğumuz yok, paralel yaptı.”
diyemezsiniz, dememelisiniz. Derseniz yarın da bugün yaşanmakta olan
hukuksuzluklarla ilgili benzer bir değerlendirme yapmak durumunda kalırsınız.
Pek çok örnek verebilirim ama sayın milletvekilleri, sadece bu Meclisin
çıkardığı, 2007 yılında Adalet ve Kalkınma Partisinin çıkardığı gizli tanık
yasasından bir örnek vermek istiyorum. Dünyanın her ülkesinde tanık koruma
yasası var ama bu yasa, tanığı ifade verdikten sonra koruyor, önce değil çünkü
sanık kendisi hakkında kimin konuştuğunu bilme hakkına sahip. Biz bilmiyorduk
sayın milletvekilleri. Bir cam bölmenin arkasından tanımadığımız bir kişi konuşuyordu.
Bir sahne anlatacağım size. Hepimiz duruşma salonunda pür dikkat gizli tanığı
dinliyoruz. O bizi görüyor kamera aracılığıyla, biz onu görmüyoruz. Hepimiz
üzerinde gezerken her sanık üzerine bir silah doğrultulmuş gibi hissediyordu
çünkü “Aha bunu gördüm, şunu yapıyordu.” diyebilir gizli tanık ve “İşte şu
kişiyi gördüm.” dedi. “Nerede gördün?” dediler. “Falanca mafya üyesinin evinde
gördüm.” dedi. “Ne zaman gördün?” dediler. “İki yıl önce gördüm.” dedi.
“Tarihten emin misin?” “Evet, evet, iki yıl önce oradaydı.” dedi. Gizli tanık
çıktı arkadaşlar. “Sayın mahkeme heyeti beni tutuklu yargıladığınız için
teşekkür ederim, dört yıldır tutukluyum.” dedim. Böyle bir davaydı arkadaşlar. 
Ben,
bu mahkemelerde üç bin saat hâkim karşısında kaldım. Bu hukuksuzluklar
karşısında, inanır mısınız, cezaevindeki hücremi özlüyordum, “Bitse de
hücremize gitsek.” diyordum. Bu yargılamalarda 7 kişi öldü ama inanın, onlarca
kişi akli melekelerini yitirdi sayın milletvekillerim. Bir sanık benim yakın
koğuşumda kalıyordu. Arada bir “tak tak” üst kattan bir şekilde kâğıt atarak…
Cezaevinde haberleşme yöntemleri vardır: Soğanın ortasına kâğıt koyarsın karşı
koğuşa atarsın, pile sararsın en çok… Dedi ki: “Ben Amerikan Başkanıyla
görüştüm, davayı bitirecek.” Sonra birkaç benzer şey olunca cezaevi yönetimine
ilettim ve onu ayrıca tedaviye gönderdiler. Yani bu davalar için “ama şuydu,
ama buydu” demeyin sayın milletvekilleri. 
Bu
davalarda, bakın, toplam dosya ne kadar biliyor musunuz? 120 milyon sayfa. Kim
buradan hukuk üretebilir? Bütün dosyaları bir araya tıktılar. 120 milyon sayfa
ve 150 gizli tanık dinlendi. Gizli tanıkların yüzde 90’ının -inanın-
cezaevinden çıkma şansı yok, orada gizli tanıklık yaparsa çıkabilir ve birçoğu
katil çıktı ve biri şu anda Bulgaristan’da kaçak. Ben kendi adıma özür
beklemiyorum. Gelin, bu davanın yanlış olduğunu siz de söyleyin bundan
sonrakiler için. 
Bugün
İstanbul’da Can Dündar, Erdem Gül davası ve akademisyenler davası sürüyor.
Hepiniz canhıraş “Dava doğru.” diyorsunuz. İnanın, biraz ayrıntılarına
baktığınızda belki önümüzdeki yıl “Çok farklıymış.” diye düşüneceksiniz. 
Hukuk
gerçekten herkese lazım ve Bacon’ın bir sözü var, diyor ki: “İşkencelerin en
kötüsü hukuk eliyle yapılandır.” Ve biz iddianameleri zaman zaman işkence gibi
dinledik sayın milletvekilleri. 
Bu
anlamda, ben, bu yaptığımız yasaların -Avrupa Birliğine uyum yasaları ama-
gerçekten Türkiye'nin hukuka uyum yasaları olmasını diliyorum.
Biz
halktan ve hukuktan hiç umudumuzu kesmedik. 
(Mikrofon
otomatik cihaz tarafından kapatıldı) 
MUSTAFA
ALİ BALBAY (Devamla) – Araştırmalar yapın… Siz kamuoyuna güvenen, daha doğrusu
millî iradeye, halkın değerlerine önem veren insanlarsınız. 
BAŞKAN
– Teşekkür ediyorum Sayın Balbay.
MUSTAFA
ALİ BALBAY (Devamla) – Son dönemde Ergenekon davalarına inanç yüzde 10’a kadar
inmişti. Biz o davalarda özellikle 13 Aralık 2012’de Silivri’ye gelen 100 bini
aşkın insanı hâlâ yüreğimizde hissediyoruz. Onlara bu kürsüden ayrıca teşekkür
ediyorum. Ama lütfen, unutmayın, hukuk herkese lazım olabilir ve bugünkü hukuksuzluklara
da önümüzdeki yıl, öbür yıl kimi kişileri de kaybettikten sonra “Yanlış olmuş.”
demek durumunda kalmayın diyorum.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Balbay.
ÖZGÜR
ÖZEL (Manisa) – Karar yeter sayısı istiyorum Sayın Başkan.
BAŞKAN
– Aynı mahiyetteki önergeleri oylarınıza sunacağım ve karar yeter sayısı
arayacağım: Kabul edenler… Kabul etmeyenler…
Elektronik
cihazla yapalım.
İki
dakika süre veriyorum.
(Elektronik
cihazla oylama yapıldı)
BAŞKAN
– Karar yeter sayısı vardır, aynı mahiyetteki önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 18’inci maddesinin (1)’inci fıkrasındaki “kabul etmemesi”
ibaresinin “istememesi” olarak değiştirilmesini arz ve teklif ederiz. 
Mevlüt
Karakaya (Adana) ve arkadaşları
BAŞKAN
– Komisyon önergeye katılıyor mu? 
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN –
Hükûmet?
KALKINMA BAKANI
CEVDET YILMAZ (Bingöl) – Katılmıyoruz Sayın Başkan.
BAŞKAN – Önerge
üzerinde Adana Milletvekili Sayın Mevlüt Karakaya konuşacak.
Buyurun Sayın
Karakaya. (MHP sıralarından alkışlar) 
MEVLÜT KARAKAYA
(Adana) – Sayın Başkan, değerli milletvekilleri; hepinizi saygıyla
selamlıyorum. Uluslararası Adli İşbirliği Kanunu Tasarısı’nın 18’inci
maddesiyle ilgili grubumuz adına söz aldım.
Adalet Bakanlığı
tarafından hazırlanmış olan bu tasarı üzerinde konuşma yapmadan önce, Adalet
Bakanlığı eliyle yapılmış olan, seçim çevrem Adana ve özellikle bu bölgedeki
illerle ilgili bir konuyu gündeme getirmek istiyorum.
Değerli
milletvekilleri, tabii, adalet önemli. Biraz önce buradan, bu kürsüden
söylendi, iki gündür söyleniyor, Yargıtayın son aldığı karar Türkiye'nin
adaletle ilgili ne hâlde olduğunun çok açık ve bariz bir örneği. 
Adalet,
Allahutaala’nın çok önem verdiği bir esas. Adaletin ikame edilmesi gereken en
şümullü olan alan da yönetimdir. Dolayısıyla, bu gerçekten hareket ettiğimizde,
her alanda adalete ihtiyacımız olduğunu ifade etmek istiyorum. 
Seçim
bölgemle ilgili yapılmış olan adaletsizlikler nelerdi? Birincisi, bölge idare
mahkemesinin kapatılarak Konya’ya bağlanmasıydı. İkincisi ise, bölge adalet
mahkemesinin Gaziantep’e bağlanmış olmasıdır. 
Aslında,
bu 2 sorun güncel bir konu. Ocak ayında, özellikle bölge idare mahkemesinin
kapatılarak Konya’ya bağlanmasıyla ilgili olarak bir soru önergesi vermiştim.
Her zaman olduğu gibi, milletvekilleri olarak denetim görevimizi soru
önergeleriyle, maalesef, yerine getiremiyoruz çünkü cevap verilmiyor. Ben de bu
vesileyle, buradan, milletin kürsüsünden sözlü olarak tekrar dile getirmek
istedim ve bu önergede, Adana Bölge İdare Mahkemesinin kapatılmasında hangi
kamu yararının sağlandığını, gözetildiğini sormuştum. Yine, Başbakanın
memleketi Konya’da bölge idare mahkemesinin kurulmasının ya da oluşmasının
Adana’da bir bölge idare mahkemesi oluşmasına engel olup olmadığını sormuştum.
Yine, Türkiye’nin tüm coğrafi bölgelerinde en az bir tane bölge idare mahkemesi
açılırken neden Akdeniz Bölgesi’nin tek bir bölge idare mahkemesinin
kapatıldığını sormuştum. Maalesef cevap alamadım. Sadece Adana değil; Osmaniye,
Mersin, Hatay ve Kahramanmaraş da dâhil tüm Doğu Akdeniz’de yaklaşık 7 milyon
insanı doğrudan ilgilendiren ve etkileyen bu karardan vazgeçilmesi gerektiğini
ifade etmek istiyorum. 
Tabii
biz bu kararın şokunu yaşarken, arkasından bu sefer de Adana Bölge Adliye
Mahkemesinin Gaziantep’e bağlandığını öğrendik. Bu konuda Sayın Adalet Bakanına
yönelttiğimiz yazılı soru önergesi de maalesef cevaplandırılmadı. 
Sayın Bakan, değerli milletvekilleri; kanun çok açık ve
net. 2576 sayılı bölge idare mahkemeleriyle ilgili Kanun’da “Bölge idare
mahkemeleri, idare mahkemeleri ve vergi mahkemeleri bölgelerin coğrafi
durumları ve iş hacimleri dikkate alınarak Adalet Bakanlığınca kurulur ve yargı
çevreleri tespit olunur.” diyor. Adana’nın iş yüküne baktığınızda 3’üncü sırada
yer aldığını görüyorsunuz. Niğde ve Gaziantep’i de bu bölgeye aldığınızda 10
milyon insanın yaşadığı bölgenin tam ortasında yer aldığını görüyorsunuz. Buna
rağmen Adana’daki bölge idare mahkemesi batıda Konya’ya bağlanıyor, bölge
adliye mahkemesi de doğuda Antep’e bağlanıyor. 
Allah aşkına, bu nasıl bir adalet? Adalet dağıtan
sistemin başındaki kurum böyle bir adaletsizliği nasıl yapar? Bu bizim
aklımıza, özellikle bu bölgede; Mersin, Adana, Osmaniye; Milliyetçi Hareket
Partisinin yerel yönetimlerinin olduğu, Hatay, Cumhuriyet Halk Partisi… Yani
muhalefette olan yerel yönetimlerin olduğu bölgelere bir cezalandırma mı, zulüm
müdür diye soruyorum.
Hepinizi tekrar saygıyla selamlıyorum. (MHP
sıralarından alkışlar) 
BAŞKAN – Teşekkür ederim.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
19’uncu maddede üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 19’uncu maddesinin (1)’inci fıkrasının sonundaki
"bağlıdır" ibaresinin "bağlı olarak gerçekleştirilecektir"
şeklinde değiştirilmesini arz ve teklif ederiz.
 İsmail Faruk Aksu Erhan
Usta Kadir Koçdemir
 İstanbul Samsun Bursa
 Baki Şimşek Kamil
Aydın Seyfettin Yılmaz
 Mersin Erzurum Adana
 
 Mehmet Günal
 Antalya
BAŞKAN
– Sayın milletvekilleri, şimdi okutacağım iki önerge aynı mahiyettedir,
birlikte işleme alacağım.
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı'nın
19’uncu maddesinin (1)’inci fıkrasının aşağıdaki şekilde değiştirilmesini arz
ve teklif ederiz.
 Cemal Okan Yüksel Musa
Çam Lale Karabıyık
 Eskişehir İzmir Bursa
 Tahsin Tarhan Selina
Doğan Mehmet Gökdağ
 Kocaeli İstanbul Gaziantep

 Zeynep Altıok 
 İzmir
"(1)
Ağır ceza mahkemesince iade talebinin kabul edilebilir olduğuna karar verilmesi
halinde, bu kararın yerine getirilmesi, Dışişleri ve İçişleri Bakanlıklarının
görüşü alınarak Adalet Bakanı'nın teklifi ve Bakanlar Kurulu'nun onayına
bağlıdır."
Aynı
mahiyetteki diğer önergenin imza sahipleri:
 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mahmut Celadat Gaydalı Mehmet
Ali Aslan
 Bitlis Batman
BAŞKAN
– Aynı mahiyetteki önergelere Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN
– Hükûmet?
KALKINMA
BAKANI CEVDET YILMAZ (Bingöl) – Katılmıyoruz Sayın Başkan.
BAŞKAN
– Önergeler üzerinde öncelikle Batman Milletvekili Mehmet Ali Aslan konuşacak.
Buyurun
Sayın Aslan. (HDP sıralarından alkışlar)
MEHMET
ALİ ASLAN (Batman) – Sayın Başkan, Sayın Divan ve Genel Kurulu saygıyla
selamlıyorum.
Tabii,
daha önemli bir konuya değinmem gerekiyor çünkü bir haftadır Mardin’den,
Urfa’dan, Diyarbakır’dan ve Batman’dan sivil toplum kuruluşu temsilcileri
bölgede özellikle çiftçilik yapılan alanlardaki elektrik kesintisiyle ilgili
gelip mağduriyetlerini dile getiriyorlar, bu konuda bir şeyler yapmamızı
istiyorlar. Bununla ilgili bir bilgilendirme yapıp bu konuda acilen bir adım atılmasını
talep edeceğiz. 
Bölgede
100 binin üzerinde bir çiftçi sayısı var, bununla beraber geçinen yaklaşık 800
bini, 1 milyonu bulan bir aile yapıları var ve bu bir haftadır “Yeni sayaç
takın.” diye çiftçiler uyarılıyor. Zaten eski sayaçları var, zaten sayaç
kullanıyorlar şu anda. Kendileri süre, mühlet istedikleri hâlde bu süre
tanınmadan elektrikleri kesildi. Bir haftadır elektrikler kesik ve bir hafta
daha sürerse o bütün hububatın hepsi kuruyacak, telef olacak. Bu da yaklaşık
3-3,5 milyon tonu bulmaktadır. Bunun kuruması demek 3,5 milyon ton hububatı
dışarıdan ithal etmek demektir ve yine, aynı şekilde 3,5 milyon ton hububat
dışarıya ihraç edilmeyecek demektir. Bu anlamda, Türkiye’nin ekonomik olarak da
büyük bir kaybı olacaktır. 
Buna
dikkat çekmekle beraber, özellikle şuna da değinelim, DEDAŞ diyor ki: “Bunlar
borçludur.” Oysaki geçen sene fazlasıyla bu borçlar kapatılmıştır. Nasıl
kapatıldı? Hükûmet, çiftçiye verilecek destek primlerini kalkıp DEDAŞ’ın
hesabına yatırdı. Dolayısıyla, şu anda çiftçilerin çoğu aslında alacaklı
durumdadır. Bir kısım borçlular olabilir ama bir kısım borçlular için kalkıp
bütün bölgedeki çiftçiyi zarara uğratacak şekilde elektrik kesintilerinin
yapılması doğru değildir. Tabii, elektrik kesintisiyle beraber sular kesiliyor ve
ekinler kuruyor.
Zaten
bölgede gerek Suriye gerek Irak kapısı şu anda kapalı olduğundan, ticaret
yapılmadığından ve ne yerli ne yabancı turizm kalmadığından şu andaki tek geçim
kaynağı çiftçilik. Bu da bu şekilde yok ediliyor ve insanlar büyük bir mağduriyet
altındadır. Geçen yıl da Ramazan ayında bu kesintiler olmuştu. Ramazan ayında
insanlar iftarda soğuk su içemiyordu. Bu yıl da buna benzer bir durum
yaşanmaktadır. Yani ekinlerin ne suçu var? Bunun bir de vicdani ve imani bir
sorumluluğu var. Oradaki bitkiler, oradaki yeşillik; bizim inancımıza göre
bütün yeşillikler, ağaçlar, bitkiler, hayvanlar, mevcudat Allah’ı zikrediyor.
Onları kurumaya terk etmek de ayrıca vicdani bir vebal gerektirecek. Bunu da
nazarınıza sunmak istiyorum.
Bununla
beraber, şu anda köylülerin de elektriği kesiliyor. Yani sadece çiftçilik
yapan, bunu meslek hâline getirenlerin değil, maalesef bölgedeki köylülerin de
elektriği kesilmektedir. Bölgede zaten bir kuraklık var, bu suyun
verilmemesiyle beraber bu kuraklık da artmış olacaktır. Bir an önce bununla
ilgili gerekli yaptırımların yapılması lazım. 
Hukukla
ilgili, adaletle ilgili maddeydi, onu da sunayım: Geçen hafta Derik mahkemesine
başvuruyor Derikliler elektriğin verilmesi için ve Derik mahkemesi, bu konuda
elektrik akımının faal olarak açılması için karar alıyor, buna rağmen bu karar
uygulanmıyor ve elektrik kesintisi hâlâ sürüyor yani artık vicdani, imani
vebali bir tarafa bıraktık, hukuki anlamda bir karar alınıyor ve bu hukuki
karara da, yargı kararına da maalesef elektrik şirketleri uymuyor, gereğini
ilgili bakanlara arz ediyoruz.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Aslan.
Aynı
mahiyetteki önergeler üzerinde diğer konuşmacı İzmir Milletvekili Sayın Zeynep
Altıok olacak.
Buyurun
Sayın Altıok. (CHP sıralarından alkışlar)
ZEYNEP
ALTIOK (İzmir) – Sayın Başkan, değerli vekiller; sizlere bir haberim var:
“Ergenekon” diye bir örgüt yokmuş. Oysa ne faydalı bir çuvaldı;
sevmediklerinizi, fikrine katılmadıklarınızı, karşıt görüşte bulduklarınızın
tamamını o çuvala bir bir atıveriyordunuz. Milyonlarca sayfa gizli tanık
iftirası üzerinden düzenlenmiş, “iddianame” bile denilemeyecek deli
saçmalıklarıyla yaratılmış bir düzmece davanın aslında boşu boşuna zaman
tüketmek, boşu boşuna insanların hayatlarını çalmak için ortaya atıldığı
aşikâr. 
Uğur
Mumcu cinayetinden Sivas katliamına kadar neleri koymak istemediniz ki o
çuvalın içine. Oysa gerçek failler bulunsun diye, tüm partilere eşit mesafede
duran, öldürülmüş aydınların evlatlarının bir araya gelerek kurmuş oldukları
Toplumsal Bellek Platformu “Araştırma komisyonları kurulsun, faili meçhul
siyasi cinayetler aydınlatılsın.” dediğinde, o komisyonları bu Mecliste bulunan
tüm partilerin “evet” oylarına rağmen, salt AKP oylarıyla reddedenler de
sizlerdiniz. 
Şimdilerde,
devletin en tepesindeki saray sakini başta olmak üzere, hepiniz “Aldatıldık.”
diyorsunuz. 
SAİT
YÜCE (Isparta) – Saray sakini değil, onun adı “Sayın Cumhurbaşkanı.” 
MURAT GÖKTÜRK (Nevşehir) – “Saray sakini” deme! 
AYŞE SULA KÖSEOĞLU (Trabzon) – “Darbe girişimleri yok.”
mu diyorsunuz?
ZEYNEP ALTIOK (Devamla) – Evet, madem Ergenekon yokmuş,
yeni davalar yaratmak gerekliymiş, değil mi?
AYŞE SULA KÖSEOĞLU (Trabzon) – Yani, mahkeme daha karar
vermedi, kesinleşmedi.
ZEYNEP ALTIOK (Devamla) – Yarın da kalkacaksınız
“Meğerse gazeteciler casus değilmiş.” diyeceksiniz.
AYŞE SULA KÖSEOĞLU (Trabzon) – Halkın iradesiyle
seçilmiş olanlara saygı göstermeyi öğreneceksiniz önce.
ZEYNEP ALTIOK (Devamla) – Yarın da kalkacaksınız
“Meğerse akademisyenler terörist değilmiş.” diyeceksiniz, “Meğerse onlar bilim
üreten onurlu insanlarmış.” diyeceksiniz, “Biz aldatıldık.” diyeceksiniz.
RAVZA KAVAKCI KAN (İstanbul) – Siz önce Sayın
Cumhurbaşkanına muntazam bir şekilde hitap etmeyi öğrenin.
ZEYNEP ALTIOK (Devamla) – “Deli saçması ifadelere
inanarak aldatıldık ama delillere inanarak gerçekleri yazan gazetecilerin
haberlerine inanmadık.” diyeceksiniz. 
RAVZA KAVAKCI KAN (İstanbul) – Bu ülkenin
vatandaşlarının Cumhurbaşkanı kendisi, önce onu öğrenin. 
ZEYNEP ALTIOK (Devamla) – Hatırlar mısınız, bir
zamanlar katliamlar üzerinden siyaset yaparken “Literatürde varsa özür
dileriz.” diyen bir Başbakan vardı. Ben yine haber veriyorum arkadaşlar, evet,
literatürde var, buyursunlar özür dilesinler, bugün özür günüdür. (CHP sıralarından
alkışlar) Buyursunlar özür dilesinler. Yetmez ama evet, devamının da olması
gereklidir. Çünkü özür yetmez, çünkü hayatlarını çaldığınız insanların,
intihara mecbur ettiğiniz…
AYŞE SULA KÖSEOĞLU (Trabzon) – Yargı süreci
sonuçlanmadı henüz.
ZEYNEP ALTIOK (Devamla) – …intihar etmek zorunda
bıraktığınız, tecritlerde işkence ettiğiniz gazetecilerin…
RAVZA KAVAKCI KAN (İstanbul) – İsterseniz fazla geçmişe
girmeyelim, sonra sıkıntı doğabilir. Fazla geçmişe girmeyelim isterseniz.
ZEYNEP ALTIOK (Devamla) – …salt babasını ziyarete gitti
diye terörist muamelesi yaparak elbisesini delik deşik ettiğiniz küçücük
çocukların, ailelerin vebali üzerinizde, onlardan da özür dilemek zorundasınız.
RAVZA KAVAKCI KAN (İstanbul) – “Vebal” önemli bir
kelime.
ZEYNEP ALTIOK (Devamla) – Yıllarca hayatını çaldığınız
herkesten özür dilemek zorundasınız. 
AYŞE SULA KÖSEOĞLU (Trabzon) – Ya bizden çalınan
hayatlar? Nerede?
ZEYNEP ALTIOK (Devamla) – Evet, sizden çalınan
hayatlar, değil mi?
AYŞE SULA KÖSEOĞLU (Trabzon) – Evet, empati yapmayı
bilmeli. 
ZEYNEP ALTIOK (Devamla) – Doğru söylüyorsunuz. Ben de o
yüzden özür yetmez diyorum. Başkalarından çalınan hayatların özrünü
dilemeyenler kendilerine özür beklemeyi hak etmiyorlar diyorum. (CHP
sıralarından alkışlar)
AYŞE SULA KÖSEOĞLU (Trabzon) – Empati yapma
yeteneğinin…
ZEYNEP ALTIOK (Devamla) – Evet, bugün ülkemizde adalet
“çözüm süreci” gibi buzdolabında değil, topyekûn derin dondurucuda arkadaşlar.
Artık adalet adliyelerde değil, saray güdümlü adalet saraylarında katlediliyor.
NURSEL REYHANLIOĞLU (Kahramanmaraş) – Saray kadar
başınıza taş düşsün.
ZEYNEP ALTIOK (Devamla) – İşte, bugün iki tane dava
görülüyor Çağlayan Adliyesinde, ikisi de yarın “Aldatıldık.” diyeceğiniz
davalardan biridir. 
Onca yolsuzluk varken, onca haksızlık, onca şiddet
varken “Sadece bize dokunulmasın ama biz herkese dokunalım.” diyorsunuz, yeni
çuvallara atacak yeni kurbanlar arıyorsunuz. Âdeta, bir cadı avı gibi, yepyeni
kurbanlara ihtiyaç duyuyorsunuz. 
AYŞE SULA KÖSEOĞLU (Trabzon) – Biz hiç öyle bakmadık,
hayata hiç öyle bakmadık. 
ZEYNEP ALTIOK (Devamla) – Ensar Vakıflarında dokunulan
çocukların adaleti yerine, âdeta bir cadı avında, yeni kurbanlar peşindesiniz. 
İnsanlık suçlarında zaman aşımını kutsayarak katillere
müjdeleyen dönemin Başbakanına sesleniyorum: Evet, literatürde özür de var,
yargılanma da var. Kendisi özürle başlasın, hayırlıdır, hepinize hayırlı olsun.
(CHP sıralarından alkışlar, AK PARTİ sıralarından gürültüler)
BAŞKAN – Teşekkür ederim.
Aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 278 sıra sayılı Cezaî Konularda
Uluslararası Adlî İşbirliği Kanunu Tasarısı’nın 19’uncu maddesinin (1)’inci
fıkrasının sonundaki “bağlıdır” ibaresinin “bağlı olarak gerçekleştirilecektir”
şeklinde değiştirilmesini arz ve teklif ederiz.
Mehmet Günal (Antalya) ve
arkadaşları
BAŞKAN – Komisyon önergeye katılıyor mu?
ADALET BAKANI SÖZCÜSÜ SABRİ ÖZTÜRK (Giresun) –
Katılmıyoruz.
BAŞKAN – Hükûmet?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN - Önerge üzerinde Antalya Milletvekili Sayın
Mehmet Günal konuşacak.
Buyurun Sayın Günal. (MHP sıralarından alkışlar)
MEHMET GÜNAL (Antalya) – Sayın Başkan, değerli
milletvekilleri; sizleri ve yüce Türk milletini saygıyla selamlıyorum. Bu
vesileyle, bu yüce Mecliste olmamızı sağlayan, başta Gazi Mustafa Kemal Atatürk
olmak üzere tüm vatan şehitlerimizi, yakın zamanda kaybettiğimiz şehitlerimizi
rahmetle, minnetle anıyor, yarın kutlayacak olduğumuz Millî Egemenlik ve Çocuk
Bayramı’mızı da şimdiden kutluyor, milletimize hayırlı olsun diyorum.
Ama bir taraftan da bir hukuk üzerinde kanun
görüşüyoruz. Uluslararası işbirliği, adli iş birliği güzel ama maalesef bizdeki
hukuk anlayışını da bu arada gözden geçirmek lazım. 
Kanunun
gerekçesinde güzel söylemiş, işte “İş birliği yapacağız, iade yapacağız.” ama
ben merak ediyorum, bu kanun, buna dayanak olan uluslararası anlaşmalar gereği,
yurt dışında bulunan, Türkiye’den kaçmış, teröre bulaşmış veya burada da
bültenlerle aranan kişilerin iadesini sağlamaya da yarayacak mı, pek bir şey
bulamadım. Bilmiyorum, Sayın Bakan da benim gibi iktisatçı olduğu için, belki
bürokratlar biliyordur. Bu konularda yeni düzenleme var mı? Bunun aceleyle
gelmesinin mantığını da anlayamadım çünkü kanun geldiği zaman, biliyorsunuz,
Reza Zarrab’ın ya da bizdeki adıyla Rıza Sarraf’ın tutuklanması olayı vardı.
Gerekçeye baktım, maddenin gerekçesinde “İade talebinin kabul edilebilir
olduğuna dair karar kesinleştikten sonra bu karara istinaden yabancı devletin
iade talebinin yerine getirilip getirilmemesi konusundaki takdir yetkisi
düzenlenmektedir.” diyor. Bu takdir yetkisiyle ilgili olarak da değerli
arkadaşlar, “mahkemenin iade talebinin reddedilmesi” ibaresinden anlaşılması
gereken şeyi söylemiş: “Mahkemenin iade talebinin reddine dair verdiği karar
ile mahkemenin iade talebinin kabul edilebilir olduğuna dair kararı üzerine
Başbakanın bu kararı yerine getirmeme kararının anlaşılması gerekir.” diyor. Yani,
geçenlerde bir arkadaşınız söyledi, “Oğlan da bizim, kız da bizim; yasama da
bizim, yürütme de, yargı da bizim.” dedi ama ya, şimdi, hâkim karar verdikten
sonra, mahkeme karar verdikten sonra hiç olmazsa mahkemeye başka bir şey
yapalım yani bunu böyle yapmak yerine başka bir formül bulun. Mahkeme karar
veriyor “İadesi uygundur.” diye, ilgili Dışişleri Bakanı bir görüş bildiriyor,
Adalet Bakanı da görüş bildiriyor ama hâlâ Başbakan “Yok, iade etmeyelim.”
diyebiliyor. E, o zaman…
YILMAZ
TUNÇ (Bartın) – Olabilir ya, ülke politikası.
MEHMET
GÜNAL (Devamla) - Hayır yani bu iade ülke meselesi de mahkemeye mi
güvenmiyoruz, Adalet Bakanına mı güvenmiyoruz? 
YILMAZ
TUNÇ (Bartın) – Mahkemenin kararı hukuki olabilir ama ülke yararına
olmayabilir. 
MEHMET
GÜNAL (Devamla) - Arkasından gelirse, mahkemenin kararı, mahkeme bunu neye göre
değerlendirecek? Eldeki delillere göre de değerlendirecek. Sayın Başbakanın
hassasiyeti neyse iade etmeme de mahkemenin de o hassasiyetinin olması lazım.
Ne diyor? “Yüce Türk milleti adına gereği düşünüldü.” dediği zaman mahkeme bunu
demiyor. 
O
zaman ben anlamadım. Tabii, anlamadım derken biraz da hakikaten medyada yer
alan bu soruşturmayla ilgili örnek vereyim. Geçenlerde bu soruşturma
komisyonuyla ilgili arkadaşlarımızın verdiği önergede konuşurken de
bahsetmiştim, yarım kaldı. Diyelim ki şu anda Rıza Sarraf’ın şoförü “Ben
konuşurum.” diyor. Bu davada Amerika’dan istediler, adam da Amerikan vatandaşı,
başka bir suç ortağı var -örnek söylüyorum- bu maddeden faydalanarak “Şimdi
vermiyoruz.” dediğimiz zaman, eğer mahkeme de verilmesine karar verirse,
Amerika Birleşik Devletleri’nin Adalet Bakanlığı ve mahkemesi sağlam deliller
sunduysa “Ben bunu vermiyorum.” mu diyecek? Mahkeme bakacak zaten. Bu davayla
ilişkisi varsa, bir şeyi varsa bunların verilmesi lazım. Ben yetkinin bu
şekliyle Sayın Başbakana aktarılmasını, bilmiyorum… Yani bu konudaki uzman
arkadaşlar, Adalet Bakanlığından arkadaşlar bilgi verebilir ama bunların
dayandığı zaten uluslararası sözleşmeler var biliyorsunuz, suçluların iadesiyle
ilgili ikili anlaşmalarımız var, ülke ülke yapıyoruz ama yetkinin alınıp bu
şekliyle Sayın Başbakana verilmesinin tam mantığını ben anlayabilmiş değilim. 
Mahkemelere
güveniyorsak onların verdiği kararlara da uymamız gerekiyor ama sizin sıkça
yaptığınız gibi, “Ben tanımıyorum, ben uymuyorum.” diye en başta Sayın
Cumhurbaşkanı söylediğine göre ya da “Yargı da bizim, yasama da bizim, yürütme
de bizim.” dediğinize göre, o zaman yine yeni bir keyfiyetin önü açılıyor
demektir. 
Her
şeye rağmen, hukukun zaman zaman kanun eliyle burada katledildiğini görmemize
rağmen, yine de 23 Nisan sebebiyle “Egemenlik kayıtsız şartsız milletindir.”
diyor, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Günal.
ÖZGÜR
ÖZEL (Manisa) – Karar yeter sayısı…
BAŞKAN
– Önergeyi oylarınıza sunacağım ve karar yeter sayısı arayacağım: Kabul
edenler... Kabul etmeyenler... 
Kâtip
üyeler arasında bir anlaşmazlık var, elektronik cihazla yapalım. 
İki
dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
– Karar yeter sayısı vardır, önerge kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Umumi
arzu üzerine on dakika ara verelim.
Kapanma Saati: 17.31
ÜÇÜNCÜ OTURUM
Açılma Saati: 17.48
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mustafa AÇIKGÖZ (Nevşehir), Ali Haydar HAKVERDİ (Ankara)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Üçüncü
Oturumunu açıyorum.
20’nci madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
278 sıra sayılı
Cezaî Konularda Uluslararası Adlî İşbirliği Kanunu Tasarısı'nın 20’nci
maddesinin (2)’nci fıkrasında yer alan "otuz gün sonra" ibaresinin
"bir ay sonra" olarak değiştirilmesini arz ve teklif ederiz.

 Cemal Okan Yüksel Musa
Çam Lale Karabıyık
 Eskişehir İzmir Bursa
 Tahsin Tarhan Selina
Doğan Mehmet Gökdağ
 Kocaeli İstanbul Gaziantep
 Sibel Özdemir
 İstanbul
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı'nın 20’nci maddesinin (5)’inci fıkrasındaki "zorunlu olduğu
takdirde" ibaresinin "zorunlu bulunması hâlinde" şeklinde
değiştirilmesini arz ve teklif ederiz.

 İsmail Faruk Aksu Erhan
Usta Kadir Koçdemir
 İstanbul Samsun Bursa
 Baki Şimşek Kamil
Aydın Erkan Haberal
 Mersin Erzurum Ankara
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı'nın 20’nci maddesinin (6)’ncı fıkrasının aşağıdaki şekilde
değiştirilmesini arz ve teklif ederiz.
“(6) İyiniyetli
üçüncü kişilere ait eşyanın yabancı devlete teslim talepleri yerine
getirilmez.”

 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mahmut Celadet Gaydalı Mehmet
Ali Aslan
 Bitlis  Batman
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN –
Hükûmet?
ADALET BAKANI
BEKİR BOZDAĞ (Yozgat) - Katılmıyoruz Başkan.
BAŞKAN – Önerge
üzerinde Diyarbakır Milletvekili Sayın İdris Baluken konuşacak.
Buyurun Sayın
Baluken. (HDP sıralarından alkışlar)
İDRİS BALUKEN
(Diyarbakır) – Teşekkür ederim.
Sayın Başkan,
değerli milletvekilleri; hepinizi saygıyla selamlıyorum. 
Yine, AB uyumu
ve vize muafiyetini doğrudan ilgilendiren bir yasa tasarısı görüşüyoruz. Ancak,
biz, defalarca şunu ifade ettik: Kendi ülkemizde insan hakları, hukuk devleti,
demokrasi ve iç barışla ilgili temel meseleleri
çözemediğimiz müddetçe buraya istediğiniz kadar size verilmiş olan ev
ödevleriyle ilgili teknik yasal düzenlemeleri getirin, bu amaca ulaşmak mümkün
değil çünkü bu ülkede hâlâ insan yaşamına bir değer biçilmiyor, önem
verilmiyor. 
Bölgede
yaşananlarla ilgili düşüncelerimizi bu kürsüden sürekli dile getiriyoruz ama
özellikle, bakın, farklı bir konudan konuşma yapmayı düşünüyordum ama az önce
beni ziyarete gelen Antep’ten bir ailenin ızdırabını, defalarca burada ifade
etmemize rağmen, insan yaşamına verdiğiniz değeri göstermesi açısından yine
ifade edeceğim. 
Uzun
süredir, bir yılı aşkın bir süredir PKK’nin elinde bulunan, alıkonan 20’ye
yakın asker ve polis var. Bu insanların aileleri perişan, kimi oğlu için, kimi
eşi için, kimi torunu için defalarca Ankara’ya gelip, seslerini duyurmaya
çalıştı. “Aylardır, bir yılı aşkın bir süredir biz çocuğumuzdan haber
alamıyoruz, Hükûmet yetkililerine, devlet yetkililerine görüşmek için
gittiğimizde kapılar yüzümüze kapatılıyor.” diyorlar ve HDP dâhil olmak üzere
diğer siyasi partilere gelip “Bu konuda bir çözüm bulmanızı istiyoruz.”
diyorlar. 
Bakın,
biz, sırf bunun için buraya bir araştırma önergesi getirip, bu meseleye
siyasetüstü, insan yaşamı üzerinden bir yaklaşım gösterelim dedik yani Mecliste
resmî mi olur, gayriresmî mi olur, bir komisyon kurulsun, bütün siyasi
partilerden milletvekilleri dâhil olsunlar, belli bir çalışma yürütsünler ve
bunu uygulamaya koysunlar, bu asker ve polisleri nasıl alıp ailelerine
ulaştırabilirizin bir arayışı içerisinde olsunlar dedik. Maalesef, hem araştırma
önergemizi reddettiniz hem de bu konuda bugüne kadar kılınızı kıpırdatmadınız. 
Bakın,
İsrail devletinin bir askeri için o dönem ara buluculuk yaptınız. Hamas ile
İsrail arasındaki görüşmelerde Türkiye’deki yetkililer, AKP’li yetkililer ara
buluculuk yaptı, bir tek İsrail askeri için bin Filistinli tutsak serbest
bırakıldı. Bu tarz süreçleri işlettiniz ama mesele bu toprakların kendi
evlatlarına gelince maalesef suspussunuz, kılınızı kıpırdatmıyorsunuz. Çünkü
sizin için o asker ve polisler ancak yaşamını yitirince üzerinden siyaset
yapılması açısından, hamaset söylemleri açısından âdeta bir siyasi malzeme
olarak değerlendiriliyor. O yüzden seçim meydanlarında elinizi tabut üstüne
koyup oradan birtakım milliyetçi duyguları ayağa kaldıracak çalışmalar yürütüyorsunuz,
yani bunun ötesine geçen hiçbir şey yok. Daha önceki yıllarda Dağlıca’da
yaşamını yitirmediği için askerler parti yetkilileriniz çıkıp “Keşke
ölselerdi.” demişti. Yani alıkonan askerlerin sağ alınmasıyla ilgili yükümlülük
altında olanlar “Keşke o durum olmasaydı da ölselerdi.” açıklamaları
yapmışlardı. Yani buna hakkınız yok, bunu söyleyeyim size. Size, getirdiğiniz
zorunlu askerlikten dolayı sağ salim bir şekilde eğer o çocuklar teslim
edilmişse, emanet edilmişse ve bir yıldır onlardan haber yoksa buraya çıkıp
bunun açıklamasını yapmak zorundasınız. Hangi çalışmayı yaptınız? Bugüne kadar
niye bu çocuklardan hâlâ haber yok? O aileler niye böyle perişan? Bunu hepiniz
burada ifade etmek zorundasınız.
Bakın,
hep klasik olarak hani diyorsunuz ya: “Cenazeden beslendiniz, kandan, savaştan
beslendiniz.” İşte, en açık örneği, kim cenazeden, kandan, savaştan besleniyor,
ortada. Sağ olan askerlerin getirilmesi için kılını kıpırdatmayan bir anlayış
savaştan beslenen anlayıştır. Yani 7 Haziran ve 1 Kasım seçim sonuçlarını
gözünüzün önüne getirin, 7 Haziranda barış ortamı vardı, HDP yüzde 13 oy aldı,
siz yüzde 40 oy aldınız. Ama 7 Hazirandan sonra savaşı başlattınız, oluk oluk
kan aktı, her gün cenazeler geldi, HDP yüzde 2 puan düşüşe geçti, siz yüzde 9,5
puan artış gösterdiniz. Yani bu nedenle de, işte, savaştan, kandan, kaos
ortamından beslendiğiniz için de insan yaşamına maalesef değer vermemeye devam
ediyorsunuz. Özellikle bu sorunla ilgili ricamdır, siyasetüstü yaklaşın, bir an
önce bu çocukların ailelerine ulaşması için tüm partiler elini taşın altına
koysun diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Baluken.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 20’nci maddesinin (5)’inci fıkrasındaki “zorunlu olduğu takdirde”
ibaresinin “zorunlu bulunması hâlinde” şeklinde değiştirilmesini arz ve teklif
ederiz.
Erkan Haberal (Ankara) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Ankara Milletvekili Sayın Erkan Haberal konuşacak.
Buyurun
Sayın Haberal. (MHP sıralarından alkışlar) 
ERKAN
HABERAL (Ankara) – Teşekkür ederim Sayın Başkan.
Sayın
milletvekilleri, bilindiği gibi, ülke olarak sıcak gelişmelerin hiç eksik
olmadığı Avrasya coğrafyasının en kritik bölgelerinin birinde yaşıyoruz. Sadece
farklı kültür ve medeniyetlerin buluştuğu değil, aynı zamanda, ekonomik
gelişmenin can damarlarında dolaşan temel elementi oluşturan enerji
kaynaklarının da doğal geçiş yollarının kesiştiği bir noktada bulunuyoruz. Bu,
tarihî ve coğrafi vasfımız Türkiye’mizin başlı başına bir kilit konum kazanması
için yeterli olmaktadır. Ülkemizin yeryüzünde ender rastlanan ayrıcalıklı konumu,
tabii olarak, hem millî imkân ve avantajlarımızı hem de millî görev ve
sorumluluklarımızı birlikte artıran bir sonucu beraberinde getirmektedir.
Türkiye,
uluslararası alandaki hem ikili hem de çok taraflı siyasi ve ekonomik
ilişkilerinde bu tarihî mirasların ve temel tercihlerin gereklerini yerine
getirmeye çalışmıştır. Türkiye, 1980’li yıllardan günümüze değin maruz kaldığı
yaygın ve vahşi terör eylemlerine rağmen uluslararası sorumluluklarına bağlı
kalmayı tercih etmiştir. Bunun karşılığında, özellikle Avrupalı devletlerden
yakın destek ve anlayış yerine, daha çok, eleştiri ve anlayışsızlık görmüştür.
Ülkemizin terörle etkin ve kararlı mücadele için yaptığı çağrılara çoğu zaman
olumsuz cevap verilmiş, uyarıları ve önerileri göz ardı edilmiştir. Terör tehdidine
sürekli dikkat çeken bir ülke olarak dile getirdiği şikâyetlere kulaklarını
tıkamışlardır. 
11
Eylül, terörizmde milat olmuş, Amerika Birleşik Devletleri’ne yönelen büyük
terörist saldırılar ve daha sonra, günümüzde de devam eden çeşitli Avrupa başkentlerinde
gerçekleştirilen saldırılar sonrasındaki yaşanan gelişmeler, bu açıdan da
önemli sonuçlar ortaya çıkartmış, Avrupa Birliği uyum yasalarına, kanunlara, iş
birliği anlaşmalarına temel dayanak oluşturmuştur. Her şeyden önce, terörün
nerede, ne zaman, kimi nasıl vuracağı belli olmayan kör ve vahşi bir yöntem
olduğu bir kez daha anlaşılmıştır. 
İkinci
olarak, terörizme karşı ortak, etkin ve kararlı bir mücadelenin yürütülmesinin
zorunlu olduğu görülmüştür. 
Üçüncü
olarak, terörizmle uluslararası mücadelede müşterek kavram ve yöntemlerin
tespit edilmesinin gerekliliği ve bu alandaki çifte standartların yanlışlığı
ispat edilmiştir.
Dördüncü
olarak, giderek büyüyen küresel adaletsizliklerin ve eşitsizliklerin
uluslararası terörizmi besleyen bir zemin yarattığı ortaya çıkmıştır. 
Son
olarak, özellikle Avrupa Birliği üyesi ülkelerin her türlü terörizmi ciddiye
almaları gerektiği bir kez daha anlaşılmıştır. 
Bugün,
birçok terörist örgütünün bazı batı Avrupa şehirlerini mesken tuttuğu açık bir
gerçek olarak gözler önüne serilmiştir ama bütün bunlara rağmen, karşımızda,
Türk milleti ve devletinin her türlü değerine ve zenginliğine saldıran bölücü
ve yıkıcı terör örgütlerini mücadele kapsamı içine almakta zorluk çeken,
gelişip serpilmelerinde rol oynadıkları terör canavarının gölgesinden endişe
eden bir Avrupa yönetimi bulunmaktadır. Maalesef, PKK ve DHKP-C gibi kanlı
eylemlerin sahipleri olan terör örgütleri konusunda hâlâ karar vermekte
zorlanmaktadırlar. Türkiye'nin, tabii olarak böyle bir anlayışı ve yaklaşımı
kabul etmesi de mümkün değildir. 
Bugün,
başta Avrupa Birliği yönetimi olmak üzere, Batı dünyası terörizmle mücadelede
büyük bir tutarlılık ve samimiyet sınavından geçmektedir. Bu sınav, aynı
zamanda Türkiye'yi ne kadar dost ve müttefik olarak algıladıklarının da bir
göstergesidir. 
Böyle
bir çerçevede, uluslararası terörizm ile onu besleyen kaynak ve sorunlarla da
çok yönlü mücadele etmek ve müşterek politikalar geliştirmek gerekmektedir.
Uluslararası terörizme karşı yürütülmesi gereken mücadele, uluslararası hukuk
ve insan hakları gibi temel değerlere bağlı olarak sürdürüldüğünde de daha
etkili ve netice alıcı olacaktır. Bu mücadelenin başarılı olabilmesi için başta
Avrupa Birliği, milletlerin eşitliği ve iş birliği temel ilkesine saygılı olmak
zorundadır. İkiyüzlü ve ilkesiz tutumlarını sürdürerek Türkiye’yle alay
geçmekten vazgeçmeli, önce samimiyet sınavında “Ben samimiyim.” diyerek bütün
ne varsa ortaya koymalıdır. 
Aslında,
bir hikâye vardır, yeni doğmuş tavşan ile yılanın hikâyesi.
(Mikrofon
otomatik cihaz tarafından kapatıldı) 
ERKAN
HABERAL (Devamla) – İkinci bölümde anlatayım Sayın Başkan.
Teşekkür
ederim. (MHP sıralarından alkışlar)
BAŞKAN
– Bir dahaki sefere anlatırsınız hikâyenizi.
Teşekkür
ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
278 sıra sayılı
Cezaî Konularda Uluslararası Adlî İşbirliği Kanunu Tasarısı'nın 20’nci
maddesinin (2)’nci fıkrasında yer alan "otuz gün sonra" ibaresinin
"bir ay sonra" olarak değiştirilmesini arz ve teklif ederiz.
Cemal Okan Yüksel (Eskişehir) ve arkadaşları
BAŞKAN
– Okunan önergeye Komisyon katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde İstanbul Milletvekili Sayın Sibel Özdemir konuşacak.
Buyurun
Sayın Özdemir. (CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; görüşülmekte olan 278 sıra sayılı Kanun Tasarısı’nın
20’nci maddesi üzerinde Cumhuriyet Halk Partisi Grubu adına söz almış bulunuyor
ve yüce heyetinizi saygıyla selamlıyorum.
Dün
Millî Eğitim Bakanı hakkında vermiş olduğumuz gensoru üzerinde ve eğitim
sistemimizle ilgili sorunları konuştuğumuz anda iktidar partisi sıralarında
sadece 3-5 milletvekili vardı. Bu duyarsızlığı gösteren bir paylaşımda
bulundum. Bunun üzerine, İktidar Partisi Grup Başkan Vekili Sayın Turan şöyle
bir cevap vermiş: “Uzun ve sıkıcı konuşmaları neden dinlesinler ki? Kanun
geçmesin diye bir haftada beş gensoru…”
Değerli
milletvekilleri, yasama organı olan bu yüce Meclisin ve ana muhalefet
partisinin asli görevi Hükûmeti, yürütmeyi, iktidarı sorgulamak ve
denetlemektir. Ama daha önemlisi, değerli milletvekilleri, özellikle iktidar
partisine mensup milletvekillerimiz, bu yüce Mecliste hiçbir kanun
çocuklarımızın geleceği, korunması ve istismarının konuşulmasından ve
iktidarınız dönemince içini boşalttığınız eğitim sistemini tartışmak ve
sorgulamaktan daha önemli olamaz. İşte sizin bu cevabınız, çocuklara, eğitime
bakışınızı ve zihniyetinizi bir kez daha ortaya koymuştur.
Çocukları
ülkemizin geleceği olarak gören Büyük Önder Mustafa Kemal Atatürk onlara
duyduğu güven ve sevginin ifadesi olarak millî bayramımız olan 23 Nisanları
çocuklara armağan etmiştir. Meclisimizin açılışının 100’üncü yıldönümüne 4 yıl
kala, 96’ncı yıldönümünde, eğitim alanında ve çocuklarımıza sağlıklı ve umut
dolu bir gelecek sunma konusunda tablo hiç de parlak değildir. 
Dün
Sayın Bakanın kendisini ve Bakanlığı savunmak için ortaya koymuş olduğu
rakamlar, vasat bir eğitim sistemimiz olduğu gerçeğini ve nitelikli eğitim
alamayan çocuklarımızın varlığını örtememiştir. Sayın Bakan konuşmasında
Türkiye’nin OECD tarafından yapılan PISA uygulamasında sürekli olarak aşama
kaydeden birkaç ülkeden biri olduğunu söyledi. İlk kez 2003 yılında
katıldığımız PISA testinde 65 ülke arasında 45’inci sırada olmamız bir başarı
mıdır? Matematik alanında ise 2003 yılında 40 ülke arasında 35’inci sırada iken
son verilere göre ise 65 ülke arasından 45’inci sıradayız. Değerli
milletvekilleri, uluslararası sıralamalarda yükselmek bu mudur?
Bakın
değerli milletvekilleri, sizinle bazı rakamlar paylaşmaya devam ediyorum.
Eğitim sistemimiz son yıllarda laik, bilimsel ve cinsiyet eşitliğini temel alan
çağdaş eğitim ilkelerinden uzaklaştırılmış, yanlış eğitim politikaları
nedeniyle eğitim sistemimiz giderek tam bir kaosa dönüşmüştür. Bakanlık,
iktidara her koşulda biat edecek dindar nesiller yetiştirme ve
haremlik-selamlık uygulamasıyla toplumsal cinsiyet ayrımcılığını okullar
üzerinden tekrar tekrar gündeme getirmektedir.
Millî
Eğitim Bakanlığı verilerine göre, erken evlilik ve nişanlılık nedeniyle
eğitimini sürdüremeyenlerin yüzde 97,4’ünü kız öğrencilerimiz oluşturmaktadır.
15-19 yaş arası genç kızların 1’inci sıradaki ölüm nedeni hamilelik ve
doğumların yol açtığı sorunlardır. 2013 döneminde uygulamaya konulan eğitim
sistemiyle birlikte 5 yaş okullaşma oranı yüzde 67’den yüzde 53,8’e
gerilemiştir. Yine OECD raporuna göre Türkiye okuryazarlıkta dünyada 102’nci ve
ilköğretimde okullaşma oranında ise 103’üncü sıradadır. Yine aynı rapora göre
18 yaş altı tarım işçisi olarak çalışan çocukların yüzde 50’si okullarını terk
etmiş, yüzde 57’si okula düzenli gidememektedir. Ve yine aynı raporda
Türkiye’de yaklaşık 181 bin çocuk gelin bulunduğu tahmin edilmektedir. 
Değerli
milletvekilleri, oysaki çocuk gelecektir; çocuk umuttur; çocuk değişimdir;
çocuk yenileşmedir. Her çocuk başlı başına bir bayramdır. Bu anlayışla, dünyada
ilk kez ülkemizde resmiyet kazanarak Çocuk Bayramı olarak kutladığımız 23
Nisanlarımızla, haklı olarak, övünüyoruz. Tüm çocuklarımızı çağdaş ve modern
dünyaya hazırlayabileceğimiz nitelikli bir eğitim sistemiyle özgür bireyler
olarak yetiştirebildiğimiz ve en önemlisi tüm çocuklarımızı koruyabildiğimiz
gerçek bir Çocuk Bayramı’nı ve iktidarın ısrarla yok saymaya çalıştığı ulusal
bayramlarımızı biz Cumhuriyet Halk Partisi iktidarında büyük bir coşkuyla kutlayacağız.

Değerli
milletvekilleri, bu düşüncelerimle, demokrasimizin temel kurumu ve
bağımsızlığımızın güvencesi Türkiye Büyük Millet Meclisinin 96’ncı kuruluş yıl
dönümünü kutluyor, tüm çocuklarımızı sevgiyle kucaklıyorum. 
Saygılarımı
sunuyorum. (CHP sıralarından alkışlar)
BAŞKAN
- Teşekkür ederim. 
BÜLENT
TURAN (Çanakkale) - Cevap hakkım var ama vermiyorum Sayın Başkanım.
Hanımefendi’ye saygılar sunuyorum. 
BAŞKAN
- Önergeyi oylarınıza sunuyorum…
ÖZGÜR
ÖZEL (Manisa) - Söz talebi…
BAŞKAN
- Bir oylama yapayım.
ÖZGÜR
ÖZEL (Manisa) - Söz talebimiz var.
BAŞKAN
- Söz talebinde mi bulundunuz?
ÖZGÜR
ÖZEL (Manisa) - Evet efendim.
BAŞKAN
- Tamam, buyurun. 
V.- AÇIKLAMALAR (Devam)
21.- Manisa Milletvekili Özgür Özel’in,
tutuklu bulunan 4 akademisyen hakkında tahliye kararı verilmesine ilişkin
açıklaması
ÖZGÜR
ÖZEL (Manisa) - Sayın Başkan, teşekkür ederim.
Az
önce, tutuklu bulunan 4 akademisyenin tahliyesine karar verdi mahkeme. Bu,
gerçekten, beklediğimiz, Türkiye'nin içinde bulunduğu bu büyük ayıptan kurtaran
bir karar. 
Maalesef,
on dört yıllık AKP iktidarı boyunca “Seninle aynı fikirde değilim ancak senin
fikirlerini özgürce söylemen için hayatımı bile verebilirim.” diyen Voltaire’in
iki yüz elli yıl önce söylediklerinin gerisine düştük. Türkiye’yi düşünceyi
açıklama, en aykırı düşünce de olsa ifade edilebilme ve bundan dolayı sorumlu
olmamayı gerektiren evrensel düşünce özgürlüğü değerlerinde çağın iki yüz elli
yıl gerisine götüren AKP’ye karşı neyse ki geçtiğimiz günlerde Ankara’da, bugün
de İstanbul’da hâkimler varmış. 
Teşekkür
ederim. (CHP sıralarından alkışlar) 
BÜLENT
TURAN (Çanakkale) – Ya, aynı hâkim, tutuklayan hâkim bıraktı Özgür Bey, aynı
hâkimler karar verdi. 
BAŞKAN
– Sayın Demirel…
22.- Diyarbakır Milletvekili Çağlar
Demirel’in, tutuklu bulunan 4 akademisyen hakkında tahliye kararı verilmesine
ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan. 
Değerli
milletvekilleri, evet, bugün akademisyenlerin serbest bırakılması, bizim için,
Türkiye tarihi açısından önemli bir durum. Bunu görmek gerekiyor.
Akademisyenlerin “Bu suça ortak olmayacağız.” ya da barış talepleri
doğrultusunda düşüncelerini ifade ettikleri için bugün Türkiye’de gözaltına
alınmalarının, tutuklanmalarının, aslında, bugün tam da bu gündem maddesiyle
uluslararası sözleşmeler ya da Avrupa Birliği uyum yasalarının tartışıldığı bir
süreçte olması gerçekten ayıp denecek bir durumdu. Ama, bugün
gazetecilerin, akademisyenlerin serbest bırakılması, tutuksuz yargılanması
bizler için umut verici bir sürecin başladığını gösteriyor. Ama, şu anda
düşüncelerinden dolayı siyasetçilerimiz, gazetecilerimiz ve avukatların hâlâ
cezaevinde olduğunu bir kez daha ifade etmek istiyorum. Bu sürecin, düşüncesini
ifade edenlerin ya da bir propaganda olarak ifade ettiğini dile getirenlerin,
gerçekten, yargı önünde aslında düşüncelerini ifade ederken bu sürecin bir
düşünce özgürlüğü olduğunu ve siyaset yapma önündeki engellerin ortadan
kaldırılması gerektiğini ifade ederek tekrar 4 akademisyen Esra Mungan, Kıvanç
Ersoy, Muzaffer Kaya ve Meral Camcı’ya geçmiş olsun diyorum. 
Teşekkür
ediyorum. 
BAŞKAN
– Buyurun Sayın Bostancı…
23.- Amasya Milletvekili Mehmet Naci
Bostancı’nın, 4 akademisyen hakkında tahliye kararı verilmesinin AK PARTİ’nin
yargı üzerinde tahakküm kurduğu şeklindeki siyasi yaklaşımın ne kadar tutarsız
olduğunu gösteren bir örnek olduğu ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
4
akademisyen önce tutuklandı, bir süre sonra bırakıldılar. Tutuklandıklarında
çok siyasi spekülasyon yapıldı “AK PARTİ iktidarı bunları tutuklattı,
tutuklattırdı.” diye. Şimdi de bırakıldılar. AK PARTİ iktidarı yerinde duruyor.
Buradan ses veriyorlar “saray” diye. Saray dediğiniz yerdeki adam da yerinde
duruyor. Mahkemeler de yerinde duruyor. 
ÖZGÜR
ÖZEL (Manisa) – Müebbet mi olacak? Yatacağı kadar yattılar zaten, bir imzaya üç
ay yattı insanlar. 
MEHMET
NACİ BOSTANCI (Amasya) - Peki ne değişti? Dün tutuklandılar, bugün
bırakıldılar. Şunu söylemek istiyorum: Eğer AK PARTİ iktidarının bu konulara
ilişkin iddia edildiği gibi, speküle edildiği gibi bir tavrı olsaydı o insanlar
hâlâ içeride olurlardı yahut da istikrarlı bir şekilde belli bir durum olurdu. 
ÖZGÜR
ÖZEL (Manisa) – Müebbet mi yatacaklar bir imza için? 
MEHMET
NACİ BOSTANCI (Amasya) - Hayır. 
ÖZGÜR
ÖZEL (Manisa) – Voltaire’e ne diyorsunuz?
MEHMET
NACİ BOSTANCI (Amasya) - Mahkemeler tutuklamış ve neticede serbest
bırakmışlardır. Tamamen yargıya ait bir iştir. Ben sadece bu konu çerçevesinde
AK PARTİ’ye yönelik onun “Yargı üzerinde tahakküm kuruyorlar, onlar tutuklattırıyorlar.”
şeklindeki siyasi yaklaşımın ne kadar tutarsız olduğunu gösteren bir örnek
olduğunun altını çiziyorum.
Saygılarımla.
(AK PARTİ sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan, yerimden de olabilir, kürsüden de olabilir.
BAŞKAN
– Lütfen yerinizden açıklama yapın Sayın Özel.
ÖZGÜR
ÖZEL (Manisa) – Tamam.
BÜLENT
TURAN (Çanakkale) – Yaptı zaten, o yüzden açıklama yaptı Sayın Başkan.
BAŞKAN
– Sayın grup başkan vekilleri konuşuyor, birisi konuştuğu zaman bir diğeri mutlaka
konuşacak diye bir kaide yok. 
RAMAZAN
CAN (Kırıkkale) – Böyle bir usul de yok zaten, yeni icat edildi bu usul, bu
döneme has oldu.
BÜLENT
TURAN (Çanakkale) – Sayın Başkan, her gelen bu konuda açıklamasını yaptı.
RAMAZAN
CAN (Kırıkkale) – Yani grup başkan vekili olmak milletvekilinden ayrıcalıklı
bir konumda olmak değil ki Başkanım. 
BAŞKAN
– Öyle oldu maalesef. 
RAMAZAN
CAN (Kırıkkale) – Böyle bir şey yok İç Tüzük’te, göstersinler. (AK PARTİ
sıralarından alkışlar) Her gelen geliyor, iki saat üç saat sonra geliyor,
sisteme giriyor, “Bana bir söz ver.” Böyle bir şey yok.
BÜLENT
TURAN (Çanakkale) – Bravo Ramazan Bey.
BAŞKAN
– Bir grup başkan vekili daha konuşmaya başlamadan öbür grup başkan vekili
sisteme girmeye başlıyor belki bir şey söyler diye.
RAMAZAN
CAN (Kırıkkale) – Ama “bir grup başkan vekili” diye diye bu yol oldu Başkanım,
yol oldu, yol. Yolsuzluk yol oldu. 
BAŞKAN
– Buyurun Sayın Özel sizi dinliyorum. 
BÜLENT
TURAN (Çanakkale) – Hayır, sonra biz de mi konuşalım Başkanım bir daha?
ÖZGÜR
ÖZEL (Manisa) – Ramazan Bey, sisteme nazar değdirdi efendim muhalefeti
susturmak…
BAŞKAN
– Sizin sesinizden biz dinleriz. İsterseniz gür sesinizle...
ÖZGÜR
ÖZEL (Manisa) – Olur ama bu sefer…
MEHMET
NACİ BOSTANCI (Amasya) - Zabıtlara geçsin Özgür Bey.
24.- Manisa Milletvekili Özgür Özel’in,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Teşekkür ederim. 
Sayın
Başkan, bir kez şöyle bir şey var: Kürsüde bir eski grup başkan vekili, yanında
kendi partisinden 2 grup başkan vekili, Ramazan Can Bey grup başkan vekillerine
ayar veriyor, bu da nasıl bir şey anlamadım.
BAŞKAN
– Hiç öyle bir şey yapmıyor, düşüncesini söyledi, öyle bir şey yapmadı. 
BÜLENT
TURAN (Çanakkale) – Ayar vermiyor, İç Tüzük’e davet ediyor Sayın Başkan.
BAŞKAN
– Yapmadı, öyle bir şey yapmadı.
ÖZGÜR
ÖZEL (Manisa) – Efendim, şunu söyleyelim, Cumhuriyet Halk Partisi olarak şunu
ifade ediyoruz: Başta Cumhurbaşkanı Recep Tayyip Erdoğan, Adalet ve Kalkınma
Partisi Grubu o akademisyenleri hedef gösterip veya gazeteciler için “Onu öyle
bırakmam.” dedikten sonra tutuklanırsa, bu akademisyenleri hedef gösterip
onlara “Bunun hesabını verecekler.” derse tutuklandıklarında bu eleştirileri
alırsınız. Bir imzanın cezası müebbet olacak değil tabii, şimdi serbest
bırakılmalarında da kendinize bir paye çıkarıyorsunuz.
MEHMET
NACİ BOSTANCI (Amasya) – Paye çıkarmıyoruz.
ÖZGÜR
ÖZEL (Manisa) - Eğer 2016’da bir ülkede akademisyenler, hangi görüşü açıklıyor
olurlarsa olsunlar tutuklanmayla sonuçlanıyorsa iktidarın a-yı-bı-dır! Bu
kadar.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
21’inci
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 21’inci maddesinin (1)’inci fıkrasındaki “verilen kişinin”
ibaresinin “verilenlerin” şeklinde değiştirilmesini arz ve teklif ederiz.

 İsmail Faruk Aksu Erhan
Usta Kadir Koçdemir
 İstanbul Samsun Bursa
 Erkan Haberal Kamil
Aydın Baki Şimşek
 Ankara Erzurum Mersin
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
21’inci maddesinin (3)’üncü fıkrasında yer alan “yedi günü geçmemek üzere”
ibaresinin “beş günü geçmemek üzere” olarak değiştirilmesini arz ve teklif
ederiz.

 Cemal Okan Yüksel Musa
Çam Lale Karabıyık
 Eskişehir İzmir Bursa
 Mehmet Gökdağ Selina
Doğan Tahsin Tarhan
 Gaziantep İstanbul Kocaeli
 Elif Doğan Türkmen
 Adana
Türkiye Büyük Millet Meclisi
Başkanlığına
Görüşülmekte olan 278 sıra sayılı Cezaî Konularda
Uluslararası Adlî İşbirliği Kanunu Tasarısı’nın 21’inci maddesinin (3)’üncü fıkrasının
aşağıdaki şekilde değiştirilmesini arz ve teklif ederiz. 
(3)
Transit geçişin yirmidört saatten fazla sürmesi ve bu nedenle kişinin
hürriyetinin kısıtlanması ihtiyacının ortaya çıkması durumunda, sulh ceza
hâkimince transit geçişin sağlanması amacıyla üç günü geçmemek üzere geçici
tutuklama kararı verilebilir.

 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mehmet Ali Aslan Mahmut
Celadet Gaydalı
 Batman Bitlis
BAŞKAN – Okunan
son önergeye Komisyon katılıyor mu?
ADALET KOMİSYONU
SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan.
BAŞKAN –
Hükûmet?
ADALET BAKANI
BEKİR BOZDAĞ (Yozgat) - Katılmıyoruz.
BAŞKAN – Önerge
üzerinde Iğdır Milletvekili Sayın Mehmet Emin Adıyaman konuşacak.
Buyurun Sayın
Adıyaman. (HDP sıralarından alkışlar)
MEHMET EMİN
ADIYAMAN (Iğdır) – Sayın Başkan, değerli milletvekilleri; hepinizi saygıyla
selamlıyorum.
Az önce, Grup
Başkan Vekilimiz İdris Baluken, PKK’nin elindeki polis ve askerlerin durumuna
ilişkin açıklamalarda bulundu. Doğrusu, AKP iktidarı, sadece PKK elinde bulunan
asker ve polisleri aslında feda etmiyor ya da boş vermiş değil. Ben, başka bir
askerin durumunu aslında gündeme getirmek istiyorum. Bakın, 1 Eylül 2015
tarihinde Kilis’in Ardıçlı köyü yakınlarında Şehit Mehmet Hudut Karakolunda
görevli sınırın sıfır noktasında bekleyen askerlerin üzerine Suriye’den açılan
ateş sonucu Yusuf Beylem isimli bir asker yaşamını yitiriyor. Yine, aynı olayda
Iğdır’ın Aralık ilçesine bağlı Aşağı Aratan köyünden er Sefer Taş ise
yaralanıyor ve sınırı geçen IŞİD teröristleri bu yaralı askeri yanlarına alarak
Suriye’ye götürüyorlar. Şimdi, o günden bu güne yani 1 Eylül 2015 tarihinden bu
tarafa bu yaralı Iğdırlı asker Sefer Taş IŞİD teröristlerinin elinde. Şimdi, bu
konuya ilişkin Millî Savunma Bakanlığına bir soru önergesi verdik: “Bu asker
sağ mıdır? Sağsa buna ilişkin Bakanlığın bir girişimi var mıdır ya da Millî
İstihbarat Teşkilatının bir girişimi var mıdır, bir çabası var mıdır?”
Maalesef, bu soru önergemize bir cevap verilmedi. Yine -askerin ailesiyle
yaptığımız görüşmelerde- gerek Millî Savunma Bakanlığı gerekse Genelkurmay
düzeyinde aileye çocuklarına ilişkin bugüne kadar bir bilgi verilmiş değil.
Devlet yetkilileri aileye çocuklarının sağ olup olmadığına, bu konuda bir
girişimlerinin olup olmadığına dair bir bilgi
vermezken Rus haber ajansı Sputnik’te askerle ilgili detaylı bilgiler çıkıyor.
Sputnik haber portalına göre de IŞİD’in, kaçırdığı asker Sefer Taş’ın serbest
bırakılması için, MİT’le yapılan görüşmelerde, 200 üyesinin serbest bırakılması
karşılığında Sefer Taş’ı serbest bırakacağını söylüyor. Böyle bir iddia Sputnik
haber ajansında yer aldı. Buna ilişkin de soru sorduk, yine Millî Savunma
Bakanlığından soru önergemize bir cevap yok. 
Şimdi, yine yakın tarihte ZER News haber ajansında
askere ilişkin başka bir haber çıktı. Kaçırılan askerin Rakka’da bir cezaevinde
olduğu ve yakın zamanda IŞİD teröristlerinin kontrol ettikleri bir dergi olan Konstantiniyye
adlı dergide resimlerinin yayınlanacağı şeklinde bir iddia, bir haber dolaştı. 
Şimdi,
değerli arkadaşlar, az önce grup başkan vekilimiz izah etti. Bu PKK’nin elinde
bulunan asker ve polislere ilişkin partimizin bütün çabalarına, bütün
önergelerine rağmen bu askerlerin kurtarılmasına ilişkin maalesef bu Meclisten
bir komisyon, bir çaba çıkmadı ama öte taraftan IŞİD’in elinde olan bu askerin
akıbetine ilişkin de bir gelişme, bir çaba yok. Oysa bu askerin ailesi, babası,
zorunlu askerlik kapsamında sağ salim çocuğunu devlete teslim etmiştir ve
sınırda nöbet tutarken yanında bir arkadaşı IŞİD teröristlerince şehit
düşürülürken kendisi de yaralı olduğu hâlde esir alınmış. Aradan sekiz ayı
aşkın bir süre geçti, bu asker hâlâ yaşıyor mu, sağ mı, gerçekten bu haber
sitelerinde çıkan haberler doğru mudur? En azından bu alanda kamuoyuna açıklama
yapılmasa dahi askerin ailesine ilgililerin bir bilgi aktarması vicdani bir
görevdir. 
Buradan
bir kez daha Millî Savunma Bakanlığına çağrıda bulunuyorum: Askerin akıbetine
ilişkin lütfen kamuoyuna ve ailesine bir açıklamada bulunun diyorum, Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
21’inci maddesinin (3)’üncü fıkrasında yer alan “yedi günü geçmemek üzere”
ibaresinin “beş günü geçmemek üzere” olarak değiştirilmesini arz ve teklif
ederiz.
Mehmet Gökdağ (Gaziantep)
ve arkadaşları 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan. 
BAŞKAN
– Önerge üzerinde Adana Milletvekili Sayın Elif Doğan Türkmen konuşacak. 
Buyurun
Sayın Doğan Türkmen. (CHP sıralarından alkışlar)
ELİF
DOĞAN TÜRKMEN (Adana) – Teşekkür ediyorum Başkanım.
Değerli
milletvekilleri, yarın 23 Nisan, çocuklarımıza armağan edilen bir bayram ama bu
ülkenin gençleri de var. 18 Nisanda Sayın Başbakanımıza şu konuda bir soru
önergesi verdim: LYS sınavına girme konusunda başvuru süresini geçiren
gençlerimizle ilgili ÖSYM’nin süre uzatımı yapıp yapmayacağı hususunda. Henüz
bu konuda bir cevap alamadım ama ÖSYM Başkanıyla telefonla görüştüm, bana şunu
söyledi: “Biz bu işe kurumsal bakıyoruz.” 2012’de bir süre uzatımı yaptığını
söylediğimde de “Evet, o zaman oldu ama artık yapmayacağız.” dedi. Ben de
kurumsallaşmaya önem verdiğimi ama bu ülkede yüzlerce, binlerce gencin çoğunun
ana babasının belki de ekmeğinden, aşından keserek o çocukları üniversite
kazansın diye ciddi bir emek sarf ettiklerini ve bu çocukların bir yıl yaşamdan
geri kalacaklarını ve aileler açısından da büyük problem olacağını dile
getirdim ve telefonu kapattım ama bugün gördüm ki ÖSYM bazı doğu ve güneydoğu
illerinde LYS’ye başvuru süresini uzatmış ve 3 Mayısa kadar başvuru
yapabilecekler. 
Şimdi,
burada sormak istiyorum. Öncelikle, LYS’yle ilgili doğu ve güneydoğuda sürenin
uzatılmasını olumlu buluyorum ve bu konuda da ÖSYM Başkanımıza burada teşekkür
etmek istiyorum ama Türkiye’de sadece doğu ve güneydoğudaki gençlerimize
tanınan bu ayrıcalık, Akdeniz Bölgesi’nde, İç Anadolu Bölgesi’nde, Karadeniz
Bölgesi’nde, Ege’de ve Trakya bölgesinde yaşayan, ÖSYM’ye başvuramayan
gençlerimiz için niçin tanınmıyor? Ülkemizdeki gençlerimizi yaşadıkları, ikamet
ettikleri bölgelere göre ayrı ayrı mı değerlendirmek durumundayız? 
Buradan
Sayın Başbakana ve Sayın ÖSYM Başkanına seslenmek istiyorum: Doğu ve güneydoğu
için yapmış olduğunuz LYS’ye başvuru süresini lütfen diğer bölgelerimizi de
şamil olacak şekilde uzatınız. Aksi takdirde, süresini kaçıran diğer bölgelerde
yaşayan gençlerimiz şunu düşünecekler: “Biz bu ülkenin zenci evlatları mıyız?”
Bu düşünceyi bir an önce gençlerimizin zihninden silmemiz lazım. Bu nedenle,
size, tarafıma gönderilen bazı mesajları okumak istiyorum, bugün geldi. “Neden
LYS başvuruları sadece doğu için açılıyor? Bizim için neden böyle bir şans
tanınmıyor? Biz bu ülkenin geleceği değil miyiz?” Başka bir mesaj: “Aldığınız
karara çok sevindik, lakin sevincimiz sadece doğuda. Lütfen tüm Türkiye için…”
Yine, bir mesaj daha okuyacağım: “Sadece doğuda değil, biz de istiyoruz.” Ek
süre için gençlerinize sahip çıkın. Yarın 23 Nisan. Bugünün çocukları yarının gençleri.
Bir kez daha seslenmek istiyorum. Hepimiz anne ve babayız, empati yapmak
durumundayız. Sayın Başbakan, doğu dışında diğer bölgelerde yaşayan LYS’ye
başvuru süresini kaçıran gençlerimiz için de bu süreyi uzatınız, aksi takdirde
bu gençlerimizin veballeri üzerinize olacaktır.
Teşekkür
ederim. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 21’inci maddesinin (1)’inci fıkrasındaki “verilen kişinin”
ibaresinin “verilenlerin” şeklinde değiştirilmesini arz ve teklif ederiz.
Erkan Haberal (Ankara) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Sayın Başkan.
BAŞKAN
– Önerge üzerinde Ankara Milletvekili Sayın Erkan Haberal konuşacak.
Buyurunuz
Sayın Haberal. (MHP sıralarından alkışlar)
Yarım
bırakmıştınız, hikâyeniz de vardı.
ERKAN
HABERAL (Ankara) – Teşekkür ederim Sayın Başkan.
Yarım
bırakmıştım, o zaman fıkramla başlayayım.
“Avrupa
Birliği, samimiyet…” dedik, “samimiyet sınavı” dedik, Avrupa Birliğinin ne
olduğunu anlatalım: Yeni doğmuş bir tavşanın ve yılanın bir hikâyesi var. Henüz
gözleri açılmamışken tavşan ve yılan karşılaşırlar, kim olduklarını tanımak
için de birbirlerine dokunurlar. Yılan, tavşana dokunur “Sıcak kürkün var,
bıyıkların var, uzun kulakların var sen tavşan olmalısın.” der. Yılana
pençeleriyle dokunan tavşan da “Kaygansın, yerde sürünüyorsun, çatallı bir
dilin var, omurgan yok sen Avrupa Birliği olmalısın.” der. Siz bunu her şeye
uyarlayabilirsiniz. Avrupa Birliği, Milliyetçi Hareket Partisinin gözünde
budur, daha önce de böyleydi, bugün de aynıdır.
Değerli
milletvekilleri, terörün dini, milliyeti, yöresi ve ülkesi yoktur. Terörist
eylemler utanç verici, aşağıların da aşağısı bir saldırganlık örneğidir. İnsan
hayat ve varlık haklarına yönelik eylemler bir katliamdır, insanlık suçu ve
ayıbıdır. Siyasi mücadele ve araçları şiddet ve şiddet vasıtalarından tamamen
farklı mahiyet taşımaktadır. Bu bakımdan terör bir siyasi faaliyet değil
meşruiyeti olmayan, ahlaki değer taşımayan rezil bir yöntemdir. Terörist ise
insanlık düşmanı canilerin kolektif adıdır. Ama ne zaman? Avrupa Birliğine
dokunduğu zaman. Dolayısıyla terör örgütlerinin boyutlarıyla eylem alanlarının
biçimlerinin niteliği terörizm gerçeğini değiştirmeyecektir. Terörü
uluslararası siyasetin bir aracı olarak görmek, terörü uluslararası hâle
getirmek ve cinayetleri yaygınlaştırmak anlamını taşımaktadır. Terör dünya
çapında bir tehdit ve insan hayatına yönelmiş yok etme eylemi olduğu için
teröre karşı uluslararası müeyyidesi olan bir siyasi, hukuki ve pratik eylem
zemini oluşturmaya ihtiyaç vardır. Terörü destekleyen ülkelere karşı
uluslararası toplum yaptırımlar uygulamalı, terör suçlularını insanlık suçlusu
ilan edip bireysel suçların dışında bütün insanlığa karşı işlendiği için bu
eylemlerden dolayı da ayrıca yargılanmalıdır. 
Avrupa
Birliğinin bu alandaki lekeli ve utanç verici sicilinin satır başları vardır.
Kopenhag Kriterleri ve Avrupa normları adı altında PKK terör örgütünün siyasi
taleplerinin sözcülüğünü ve Türkiye nezdindeki takipçiliğini yapan Avrupa
Birliği üyeleri kırmızı bültenle aranan PKK yönetici ve militanlarına kucak
açmıştır. Bunlara kendi topraklarında rahatça faaliyet göstermeleri için resmî
himayeleri altına almışlardır. El Kaide ve benzeri yabancı terör örgütlerine,
militanlarına karşı göz açtırmayan sert tedbirlerini tereddütsüzce uygulayan,
finans kaynaklarını kesen, örgütlenmelerini ve faaliyetlerini çökerten Avrupa
Birliği ülkeleri her ne hikmetse aynı kararlılığı PKK konusunda göstermemiştir,
PYD konusunda göstermemiştir, sadece göstermelik olarak birkaç tane militanın
iadesiyle yetinmişlerdir. PKK ve Türkiye orijinli diğer terör örgütlerinin
yönetici kadrosu uzun yıllardır Avrupa Birliği ülkelerinde resmî koruma altında
barınmakta, bunların yayın organları, Kopenhag Kriterlerinin ve AB normlarının
sağladığı özgürlük ortamında açıkça terör propagandası yapmaktadırlar. Sadece,
Belçika temyiz mahkemesinin DHKP-C örgütü ve Sabancı suikastı sanıkları hakkında
verdiği utanç verici karar bile Avrupa’nın çirkin yüzünü gösteren bir ibret
vesikası olmuştur. Ülkeleri, ülkemizi kan gölüne çeviren her türlü eylemi yapan
bütün teröristlerin neden olduğu eylemler kendi başlarına geldiği zaman
terörist muamelesi yapmıştırlar. Bugün bunun için de müsaadenizle aslında bir
latife yapayım. Bu konuyu en iyi canlandıran siyasi latife bir sarhoş adam
benzetmesi bence; Avrupa Birliğinin terörle mücadelesi için bence önemli bir
şey, denk geliyor birbirine.
Sayın
Başkanım, otuz saniyem dünden var.
BAŞKAN
– Efendim, anlamadım?
ERKAN HABERAL (Devamla) – Otuz saniye alacağım var
dünden, onu hatırlattım. 
BAŞKAN – Ben hiç hatırlamıyorum öyle bir şey.
ERKAN HABERAL (Devamla) – Bir sarhoşun sokak lambası
direğine sarılmasına benziyor Avrupa Birliğinin...
(Mikrofon otomatik cihaz tarafından kapatıldı) 
KAMİL AYDIN (Erzurum) – Efendim, bir fıkra anlatıyor.
BAŞKAN – Sayın Haberal, başka bir sefere. Hep fıkra
anlatırken böyle süreniz bitiyor, başka sefere kalıyor. Onu da başka bir
maddeye bırakalım. 
ERKAN
HABERAL (Devamla) – Efendim, böyle öğrettiler. Sayın Başkanım, böyle
öğrettiler, “Sona ayır.” diye.
BAŞKAN
– Teşekkür ederim Sayın Haberal.
ERKAN
HABERAL (Devamla) – Efendim, bu konuyu en iyi canlandıran bir latife dedim,
sarhoş adam benzetmesi. Avrupa Birliğinin terörle mücadele için adli iş birliği
içine girmesi, bir sarhoşun sokak lambası direğine sarılmasına benziyor;
aydınlanmak için değil ama ayakta durmak için. Avrupa Birliği de ayakta durmak
için Türkiye’ye sarılmıştır.
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Haberal.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
22’nci
maddede üç adet önerge vardır, okutuyorum: 
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı'nın
22’nci maddesinin (2)’nci fıkrasında yer alan "en az dört ay"
ibaresinin "en az üç ay" olarak değiştirilmesini arz ve teklif
ederiz.

 Cemal Okan Yüksel Musa
Çam Lale Karabıyık
 Eskişehir İzmir Bursa

 Tahsin Tarhan Selina
Doğan Mehmet Gökdağ
 Kocaeli İstanbul Gaziantep

 Şenal
Sarıhan
 Ankara
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı'nın 22’nci maddesinin (1)’inci fıkrasının başına "Ülkemizde
işlenmiş bir suç sebebiyle" ibaresinin eklenmesini arz ve teklif ederiz.

 İsmail Faruk Aksu Mustafa
Kalaycı Kamil Aydın
 İstanbul Konya Erzurum

 Zihni Açba Emin
Haluk Ayhan Fahrettin Oğuz Tor
 Sakarya Denizli Kahramanmaraş
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı'nın 22’nci maddesinin (3)’üncü fıkrasının (c) bendinin madde metninden
çıkartılmasını arz ve teklif ederiz.

 İdris Baluken Mahmut Toğrul Mehmet
Emin Adıyaman
 Diyarbakır Gaziantep Iğdır

 Mahmut Celadet Gaydalı Mehmet
Ali Aslan Mizgin Irgat
 Bitlis  Batman Bitlis

BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde Bitlis Milletvekili Sayın Mizgin Irgat konuşacak. 
Buyurun
Sayın Irgat. (HDP sıralarından alkışlar) 
MİZGİN
IRGAT (Bitlis) – Sayın Başkan, değerli üyeler; hepinizi saygıyla selamlıyorum.
Tasarının 22’nci maddesi üzerine grubum adına söz almış bulunmaktayım. 
Tasarının
22’nci maddesi bir istisnayı içermekte. Bizlerin her tasarı için dile
getirdiğimiz gibi, istisnalar aslında söz konusu yasaların en sorunlu alanıdır
çünkü istisnalarla neyin kastedildiği, neyin amaçlandığı, neyin hedeflendiği
çok iyi anlaşılamamaktadır; dolayısıyla, buradaki millî güvenliğin ve
uluslararası ilişkilerin zarar görmesi ihtimali çok net değildir. Burada ne
kastedilmektedir? Burada dolayısıyla siyasete yargıya müdahale etme yetkisi
sunulduğu çok açıktır. Buradaki istisnayı da diğer istisnalarda dile
getirdiğimiz gibi tehlikeli ve müdahaleyi açıkça anlatan bir madde olarak kabul
ediyoruz. 
Bugün,
bundan yaklaşık yüz on sekiz yıl önce Kahire’de kurulmak zorunda kalan
Kürdistan isimli gazetenin kuruluşunu ve o günden bugüne gerçekleri karanlıkta
bırakmayan, gazetecilik hayatında kendi gerçekliğini ve doğruları söyleme adına
hayatını kaybeden, bedel ödeyen herkesi saygıyla anıyorum. Ape Musaları, Ferhat
Tepeleri, Gurbettelli Ersözleri buradan anmak istiyorum çünkü hayatları
pahasına, cezaevleri pahasına “Gerçekler karanlıkta kalmasın.” diye mücadele
eden bu insanları anmadan geçemeyeceğim. 
Tabii,
Kürdistan gazetesinden sonra Türkiye’de de gazetecilik tarihi bir sürü karanlık
dosyayla ve baskıyla bugüne kadar devam etmektedir. Sabah saatlerinde bu
konudaki önergemiz reddedildi ama biz bu gerçeklerin açığa çıkması gerektiğini
çok iyi biliyoruz. Kapatılan 6 gazete, bombalanan gazete binaları, hayatını
kaybeden gazeteciler Metin Göktepeleri, Ferhat Tepeleri halkımız unutmadı.
Dolayısıyla tüm baskılara rağmen, tüm gözaltılara rağmen mesleğini sürdürmüş
olan tüm gazetecileri de buradan anmak istiyorum. 
Bugün,
adaletle ilgili bir tasarıyı tartışıyoruz. Sabahtan beri konuşmaları dinledim,
evet, bugün Yargıtay tarihî bir karara imza attı, Ergenekon’la ilgili kararını
açıkladı. Söz konusu dosyada yapılan işlemlerin tamamını yani usulden ve
esastan bozdu. Dosyaların, soruşturma aşamasından tutalım yargılama aşamasına
kadar bir dizi hukuka aykırılıklarla yapıldığını dile getirerek söz konusu
delillerin hukuka aykırı şekilde toplatıldığını ve dolayısıyla aslında bir
örgütün olmadığını dile getirdi. Bu kararı öven sayın konuşmacılar bütün
bunları dile getirirken aynı tarihte, aynı mahkemelerde aynı hâkim ve
savcıların yürütmüş olduğu KCK dosyalarını ise eleştirmeden konuşmalarını
bitirdiler. Oysaki bu Ergenekon dosyalarının hukuksuzluğunu yaşayan, yaşatan ve
bunun mağduru olan yüzlerce insan KCK adı altında cezaevlerinde ailelerinden
kopartıldı ve çok sıkıntılı bir süreç yaşadı. Yani burada kürsüde anlattığınız
her şeyi -evet, Sayın Balbay tam karşımda- o acıların tamamını birlikte yaşadık
aslında. Bakırköy’de, Silivri’de, Türkiye’nin birçok yerinde KCK adı altında
siyaset yapan siyasetçiler, avukatlık yapan avukatlar, gazetecilik yapan gazeteciler
gözaltına alınıp tutuklandı ve hâlâ davaları devam etmekte ve en kötüsü burada
yargının herkes için eşit uygulanması gerekirken, ayrımcı kararlarla davalar
devam ederken Yargıtay KCK’yi “terör örgütü” olarak ilan ederek yargıya
müdahale etmiş ve şu anda haksız, hukuksuz bir şekilde sürdürülen davalarda
yüzlerce yıla varan cezalar verilmiş durumda. 
Dolayısıyla,
biz, aynı eleştirilerin KCK dosyaları için de yapılması gerektiğini
düşünüyoruz. O dönemin iktidarı, o dönemin savcıları, hâkimleri bugün adalet
arayışında kendilerinin haksızlığa uğradığını dile getirmekte. Biz biliyoruz ki
bugün aynı operasyonları sürdürenlerin, aynı tutuklama, gözaltı furyalarıyla
siyaseti baskı altına almak isteyenlerin de yarın aynı yargıyla karşı karşıya
kalacağını düşünüyoruz.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Irgat. 
MİZGİN
IRGAT (Devamla) - Bu temelde özgürlüklere ve temel hak ve insan haklarına
saygının bu Meclisin bir kuralı olması gerektiğini düşünüyorum. 
Saygılarımı
sunuyorum. (HDP sıralarından alkışlar)
BAŞKAN
– Teşekkür ederim.
Önergeyi…

MUSTAFA
ALİ BALBAY (İzmir) – Sayın Başkan… 
BAŞKAN
– Buyurun Sayın Balbay. 
MUSTAFA
ALİ BALBAY (İzmir) – Sayın konuşmacı benden de söz ederek bir değerlendirme
yaptı. İzninizle…
ÖZGÜR
ÖZEL (Manisa) – Evet, evet, KCK’dan bahsetti.
BAŞKAN
- Ne dedi sataşma konusunda? 
MUSTAFA
ALİ BALBAY (İzmir) – “Sayın Balbay tam karşımda duruyor, konuşmasında bazı
bizim davalara değinmedi.” dedi, KCK davasına... 
BAŞKAN
– Bu bir sataşma değil yalnız Sayın Balbay. 
MUSTAFA
ALİ BALBAY (İzmir) – Ama… 
BAŞKAN
– Yerinizden bir dakika söz vereyim bir açıklama yapın. 
MUSTAFA
ALİ BALBAY (İzmir) – İki dakika sadece izin verirseniz… 
BAŞKAN
– Ama bir sataşma değil bu Sayın Balbay, lütfen. 
ÖZGÜR
ÖZEL (Manisa) – Sayın Başkan, “Sataşma değil.” diye değerlendiremeyiz.
RAMAZAN
CAN (Kırıkkale) – “Sataşma” diye değerlendiremeyiz, doğru! 
ÖZGÜR
ÖZEL (Manisa) – Şöyle bakalım: Sayın Balbay…
BAŞKAN
– Evet, bunun değerlendirme yetkisi bende, lütfen Sayın Özgür Özel.
ÖZGÜR
ÖZEL (Manisa) – Sayın Başkan, ama benim de böyle bir görevim var takdir
edersiniz. 
Şimdi,
sayın konuşmacı, konuşmasında eğer dikkatle dinlenirse şunu söylüyor: “Sayın
Balbay kendi uğradığı mağduriyetleri söylüyor ama bir başka davayı görmezden
geliyor.” diyor. 
MUSTAFA
ALİ BALBAY (İzmir) – Benim çok hassas olduğum bir konuda.
ÖZGÜR
ÖZEL (Manisa) – Bu en hassas olduğu konuda. Bir de biz Sayın Balbay’a bu kürsüde
yaklaşık bir üç yıl borçluyuz efendim, onu da takdir ederseniz.
BAŞKAN
– Peki. İki dakika. (CHP sıralarından alkışlar)
Son
cümle önemliydi. 
Buyurun.

IX.- SATAŞMALARA İLİŞKİN KONUŞMALAR (Devam)

7.- İzmir Milletvekili Mustafa Ali
Balbay’ın, Bitlis Milletvekili Mizgin Irgat’ın 278 sıra sayılı Kanun
Tasarısı’nın 22’nci maddesiyle ilgili önerge üzerinde yaptığı konuşması
sırasında şahsına sataşması nedeniyle konuşması
MUSTAFA
ALİ BALBAY (İzmir) – Sayın Başkan, sayın üyeler; hepinizi tekrar saygıyla
selamlıyorum. Ben 9 Aralık 2013’te Sincan Cezaevinden çıktığımda kapıda “Ben
cezaevinden kin ve nefret üreterek değil gelecek üreterek çıktım. Herkes için
hukuk istiyorum ve bu kapıları açın.” demiştim, hâlâ da o düşüncedeyim. Biraz
önce beş dakikalık konuşma süresinde de hepinize hitaben hukuksuzlukları dile
getirdim ve kimi Adalet ve Kalkınma Partisinden milletvekilleri de “Şurada
haklısın ama şu yanı yok mu?” diye ama özünde hak verdiler. Sayın HDP’li üye
arkadaşımızın değerlendirmesi için de şunu söyleyeceğim: Ben hapisten çıktıktan
sonra ilk gittiğim davalardan biri KCK davasıydı; Sayın Demirtaş da oradaydı.
Ben o davadaki hukuksuzluklara da karşı çıktım. Gerçekten o davanın
iddianamesini de okudum. İddianamede önce “Özgürlükler var.” denmiş sayın
AKP’li milletvekilleri ve “Örgütlenebilirsiniz, dernek kurabilirsiniz.” denmiş.
Pek çok insan da buna dayanarak başvurmuşlar, dernekler kurmuşlar, hatta
faaliyetlerde bulunmuşlar, sonra onlar terör faaliyeti sayılmış. Gerçekten
katmerli bir hukuksuzluktur. Ben onlara da yeri geldikçe değindim. Bana ayrılan
sürede değinmem de gerekebilirdi, onun da altını çiziyorum. 
Son
olarak şunu vurgulamak isterim sayın milletvekilleri: Ergenekon davası
-gerçekten altını çiziyorum- bir darbe davası değildi. Eğer darbeler
araştırılacaksa ben de varım. Son sözüm de şudur: En kötü meclis bile kapalı
bir meclisten iyidir. Bu değerlendirmemin de altını çiziyorum. Bu konuda,
önümüzdeki günlerde Ergenekon davasında gerçekten bütün hukuksuzluklara hayır
diyelim diyorum. 4 akademisyenin serbest bırakılmasını sevinçle karşılıyor, en
azından özgürlük her şeyden iyidir diyorum. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Balbay. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 22’nci maddesinin (1)’inci fıkrasının başına “Ülkemizde işlenmiş
bir suç sebebiyle” ibaresinin eklenmesini arz ve teklif ederiz. 
İsmail Faruk Aksu (İstanbul)
ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan. 
BAŞKAN
– Önerge üzerinde İstanbul Milletvekili Sayın İsmail Faruk Aksu konuşacak.
Buyurun
Sayın Aksu. (MHP sıralarından alkışlar)
İSMAİL
FARUK AKSU (İstanbul) – Sayın Başkan, sayın milletvekilleri; 278 sıra sayılı
Cezaî Konularda Uluslararası Adlî İşbirliği Kanunu Tasarısı’nın 22’nci
maddesi hakkında Milliyetçi Hareket Partisi Grubu adına söz aldım. 
Konuşmama
başlarken, millî irademizi doksan altı yıl evvel tüm dünyaya ilan etmiş olan
Gazi Mustafa Kemal Atatürk ve kurucu Meclis üyelerimiz başta olmak üzere,
bugünlere gelmemize vesile olan ecdadımızı saygı, minnet ve rahmetle yâd
ediyor, bugün aynı ruhu samimiyet ve bağlılıkla yaşatan değerli
milletvekillerini saygıyla selamlıyorum. Geleceğimizin teminatı olan
çocuklarımızın ve milletimizin 23 Nisan Millî Egemenlik ve Çocuk Bayramı’nı
kutluyorum. 
Türkiye Büyük Millet Meclisi, Türk milletine duyulan
sevgi ve saygının eşsiz bir tezahürü, millî iradeye sadakatin, millî egemenliğe
bağlılığın ve meşruiyete verilen önemin bir kanıtıdır. Milletimiz kendi
geleceğine bizzat kendisinin yön vereceğini 23 Nisan 1920’de göstermiştir. Gazi
Mustafa Kemal Atatürk’ün sözleriyle, “Büyük Millet Meclisi bizi yaşatmamak
isteyenlere karşı yaşamak hakkımızı müdafaa etmek üzere toplanmıştır.” 23 Nisan
1920, asırlarca vatan topraklarının istilasını hedefleyen, Türksüz Anadolu
özlemiyle yanıp tutuşan sömürgeci güçlere karşı bir mesaj ve tutarlı bir
duruştur.
Türk
milleti, Türkiye Büyük Millet Meclisi vasıtasıyla köleliğe meydan okumuş,
tutsaklığa başkaldırmıştır. Nitekim, ilk Meclisin açılış konuşmasını yapan
Sinop Mebusu Şerif Bey'in "Tam bağımsızlıkla yaşamak kararlılığında olan,
ezelden beri hür ve bağımsız yaşayan milletimiz, bu esareti kesin ve kararlı
bir biçimde reddetmiş ve derhâl vekillerini toplamaya başlayarak yüce Meclisini
vücuda getirmiştir." sözleri bu anlayışı açıkça gözler önüne sermiştir.
Bu
vesileyle, 21’inci yüzyılda hâlâ açlık, sefalet, terör, iç çatışma ve
kontrolsüz göç nedeniyle çocukların öldüğü bir dünyada, açlık ve şiddetin son
bulmasını, gerçek ve kalıcı barışın, huzurun, mutluluğun ve kardeşliğin egemen
olmasını diliyorum.
Değerli
milletvekilleri, Cezaî Konularda Uluslararası Adlî İşbirliği Kanunu Tasarısı,
içeriği daha önce ikili anlaşmalar ve bir kısım kanunlarla iç hukukumuzda yer
alan hükümleri kodifiye eden bir düzenlemedir. Özel nitelikli konuları ve
hukukumuza ilk defa girecek bazı kavramları da içermektedir.
Günümüzde
teknoloji ve iletişim alanındaki gelişmeler sonucu ülkeler arasındaki sınırlar
neredeyse kalkmış ve birçok devletin vatandaşları başka ülkelerde yaşamaya, iş
yapmaya ve çalışmaya başlamıştır. Bu gelişmelerin sonucu olarak suçlar da
küreselleşmiştir.
Özellikle
örgütlü suçlarda örgüt mensuplarının suç işledikten sonra diğer ülkelere
kaçtıkları bilinmektedir. Bugün, yuvalandığı ülkeden bir başka ülkeye zarar
veren terör örgütleri bulunmaktadır. İç huzursuzlukların ve çatışmaların olduğu
ülkeler, bu terör örgütleri için uygun bir ortam oluşturmaktadır. Türkiye,
içinde bulunduğu coğrafya ve uygulanan yanlış politikaların bir sonucu olarak,
bu anlamda önemli risklerle karşı karşıyadır. Bu nedenle tüm devletler gibi
Türkiye de sınıraşan örgütlü suçlarla mücadelede uluslararası iş birliğine önem
vermek durumundadır. Nitekim, Türkiye, bu çerçevede uluslararası adli iş
birliği alanında diğer ülkelerle çok sayıda ikili ve çok taraflı sözleşmeye
imza koymuştur.
Tasarının görüştüğümüz 22’nci maddesinde, yabancı
ülkede bulunan bir kişinin Türkiye’ye iadesine ilişkin talep ve şartlar
düzenlenmiş, adli mercilerin soruşturma veya kovuşturmanın sonuçlandırılması ya
da mahkûmiyet kararının infazı için yabancı ülkede bulunan ve hakkında yakalama
veya tutuklama kararı verilen kişilerin iadesini isteyebileceği ifade
edilmiştir. Madde kapsamında bir yıl ya da daha fazla hapis cezasını gerektiren
suçlardan dolayı failin iadesinin istenebileceği, kesinleşmiş mahkûmiyet kararının
infazı içinse bir ya da daha fazla suçtan en az dört ay kesinleşmiş hapis
cezasının bulunması gerektiği ifade edilmiştir. Madde gerekçesinde ise bir
kişinin Türkiye'ye iadesine ülkemizde işlenmiş bir suç sebebiyle başvurulacağı
belirtilmiştir. Maddede yer almayan bu ifade madde içeriğinden anlaşılabilir
olmakla birlikte, aynı ibareye madde metninde de yer verilmesinin uygulamada
doğabilecek tereddütleri gidermek bakımından uygun olacağını değerlendiriyoruz.

Bu
yönüyle bir eksikliğin giderilmesine katkı sağlayacağını düşündüğümüz
önergemize destek vermenizi bekliyor, yüce Meclisi saygıyla selamlıyorum.
BAŞKAN
– Teşekkür ederim Sayın Aksu.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı'nın
22’nci maddesinin (2)’nci fıkrasında yer alan "en az dört ay"
ibaresinin "en az üç ay" olarak değiştirilmesini arz ve teklif ederiz.
Şenal
Sarıhan (Ankara) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde Ankara Milletvekili Sayın Şenal Sarıhan konuşacak.
Buyurun
Sayın Sarıhan. (CHP sıralarından alkışlar)
ŞENAL
SARIHAN (Ankara) – Değerli arkadaşlar, Değerli Başkan, değerli Kâtip Üyeler ve
Meclisimizin değerli çalışanları; ben aslında bu madde üzerinden bir somutu
sizlerle konuşmak istiyorum.
Burada
bulunan bütün arkadaşlarımızın anımsayabileceği yirmi üç yıldır devam etmekte
olan bir Sivas davası var, Sivas katliamı davası. Bu dava, 35 insanın yanarak
ölmesine neden olmuş bir olay üzerine kurulu bir dava. Davayla ilgili olarak
yurt dışına çıkmış olan ve sayıları Adalet Bakanlığınca da belirli olan ve şu
anda içinde bulunduğumuz bugünlerde “15 kişi” diye ifade edilen, kimisi
hakkında kesinleşmiş hüküm bulunan, kimisi hakkında ise devam etmekte olan
davanın bulunduğu bir dosyamız. Bu dosyanın ne kadar geniş bir aile kesimini
annelerinden, babalarından, çocuklarından mahrum ettiğini, ne büyük bir acı
olduğunu, bir insanın yanarak ölmesinin ne büyük acı olduğunu her biriniz
bilebilirsiniz. Bu, hepinizin yüreğini yakar ve böyle bir olay karşısında doğru
olan, en azından bu yangını söndürecek olan nedir? Adil bir yargılanma yapılmış
olmasıdır. Kendileri hakkında ağırlaştırılmış müebbet hapis cezası yani idam
yerine, idamın kaldırılmasından sonra, suçları sabit görülerek, suçları kesin
kanıtlarla sabit görülerek, emniyet raporlarıyla, valilik raporlarıyla, mahkeme
kararlarıyla sabit görülerek bu yangının çıkarılmasında etkin rol oynadıkları
belirlenmiş olan insanların, hüküm giymiş olan insanların yirmi iki yıldır
-yirmi üç demiyorum çünkü 1994 yılında dava sonuçlandı- bu kadar süre içinde
iade edilmelerini sağlayamadık. 
Bu
konu, şu madde tam da buna karşılık olan bir madde. Hakkında ya kovuşturma,
soruşturma olacak ya da kesin hüküm olacak. Söylediğim rakam içinde hem kesin
hüküm var hem de kovuşturma ve soruşturma var. Kovuşturma ve soruşturma bir
kuşkuyu ifade eder elbette, bu insanların ceza alıp alamayacaklarını bilemeyiz
ama Yargıtayın da onayladığı bir karar varsa elimizde, bu karar karşısında bizim,
bu sanıkların, bu hükümlü, hükmen artık tutuklu olmaları gereken kişilerin
iadesini sağlamamız gerekir. Yirmi iki yıldır biz bu iadeyi sağlayamadık. 
Şimdi,
bu yasal düzenlemenin, yapacağımız yeni düzenlemenin buna olanak verip
vermeyeceği konusunda da ciddi kaygılar taşıyorum. Neden böyle kaygılar
taşıyorum? Çünkü burada (b) ya da (c) fıkralarında yer alan, eğer, iç hukuk
yönünden Türkiye’de -somut olarak söyleyeyim- herhangi bir kargaşa, karmaşaya
ulusal bir konuda ya da tamamen Adalet Bakanlığının kendi değerlendirmelerine
göre iadesi uygun bulunmayacak kişilerin iade edilmeyeceği konusundaki
düzenleme, bundan sonra da bu şahısların iade edilemeyeceği konusunda benim
umudumu tümüyle ortadan kaldırıyor. Evet, biliyorum, bu bir karşılıklılık
olayı, yani başka ülkeler için de bu tür düzenlemeler var. Fakat bunun,
hukukun, evrensel hukukun sağlanması yönünden, her halükârda, böyle bir
değerlendirmeyi -birtakım- Adalet Bakanlığı ya da diğer bakanlıklar düzeyinde,
Bakanlar Kurulu düzeyinde bir gruba yetki vermeden yargının kararına uyulmasını
sağlamamız gerekir. Yargı kararları, hukuka uygun olarak verilmiş olan yargı
kararlarının uygulanması, bir ülkede, adalete güveni, geleceğe güveni
oluşturur. Bu güvenin oluşması yönünden buradaki bu düzenlemenin, ben, hukuksal
bir düzenleme, gerçeği ve geleceği karşılayabilecek bir düzenleme olamadığı
inancındayım. 
Değerli
arkadaşlar, bunun dışında, biraz önce bir başka arkadaşımız bu maddelerle
ilgili konuşurken, evrensel hukukun ya da uluslararası sözleşmelerin çok da değerli
olmayan sözleşmeler olduğunu, bizim kendimizi buna uydurmak için çaba
göstermememiz gerektiğini ifade ettiler. Ben buna katılmıyorum. İnsanlığın var
olduğu, adaletin arandığı, adaletin sağlanması için mücadele edilen her yerde,
insanlığın ürünü olarak ortaya çıkmış olan hukuk belgelerinin bütün ülkeler
yönünden uygulanmasının, bütün insanlık yönünden uygulanmasının bir sorumluluk
olduğunu düşünüyorum. 
Saygılarımla.
Teşekkür ederim. (CHP sıralarından alkışlar) 
BAŞKAN
– Sayın Sarıhan, teşekkür ederim. 
Sayın
Bakan bir açıklama yapacakmış yerinden. 
Buyurun
Sayın Bakan. 
V.- AÇIKLAMALAR (Devam)
25.- Adalet Bakanı Bekir Bozdağ’ın, Ankara
Milletvekili Şenal Sarıhan’ın 278 sıra sayılı Kanun Tasarısı’nın 22’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
ADALET
BAKANI BEKİR BOZDAĞ (Yozgat) – Sayın Başkan, saygıdeğer milletvekilleri; sayın
hatibin konuşmasıyla ilgili bir açıklama yapma gereği duydum. Zira, bilgiler
biraz farklı paylaşıldı. 22’nci maddede bahsedilen konu Türkiye’nin iade
taleplerini ve şartlarını düzenliyor. 
Şimdi,
bu Sivas davası diye kamuoyundaki meşhur davayla ilgili sanıkların tamamı -yurt
dışında olanlar- Türkiye tarafından istenmiş; Ben birkaçını söyleyeceğim: Vahit
Kaynar Polonya’dan istenmiş, Polonya’da bulunmaması nedeniyle reddedilmiş; daha
sonra Almanya’dan istenmiş, Almanya da yeterli şüphenin tespit edilemediği
gerekçesiyle bunun iadesi talebini reddetmiş. Ethem Ceylan’ın yine Almanya’dan
iadesi talep edilmiş, Almanya şahsın ağırlaştırılmış müebbet hapis cezasına
mahkûm olmuş olması nedeniyle bunun iade talebini reddetmiş. Yine, Adem Bayrak,
onunla ilgili, Almanya, talebi, karara askerî hâkimin iştirak etmesi ve bunun
AİHM içtihatlarına göre adil yargılama ilkesine ters olduğu gerekçesiyle
reddetmiş. Adem Ağbektaş’a ise Almanya mülteci statüsü verdiği için reddetmiş.
Diğer tüm isimleri okumayayım. 
Şimdi,
burada Türkiye’yi töhmet altında bırakmaya kimsenin hakkı yok. Türkiye bunların
hepsinin iadesini talep etmiştir ama iade edip etmeme tamamen ilgili ülkelerin
takdirinde olan bir konudur. Bu konudaki taleplerimize olumsuz cevap vermişler
ama kırmızı bülten bunlarla ilgili hâlen varlığını da korumaktadır. Bu maddede,
Türkiye’nin millî güvenliğinin veya uluslararası ilişkilerinin zarar görme
ihtimalinin bulunması hâlinde Türkiye iade istemeyebilir ama bunun, doksan üç
yıllık cumhuriyet döneminde bir tane uygulaması yoktur. Sanki bunlar
istenmeyecekmiş gibi bir algı doğru değil, istenmiş zaten. Bundan sonra da
kolay kolay ihtiyaç olacağını zannetmiyorum çünkü Türkiye vatandaşlarını
egemenlik hakkı gereği her zaman isteyecektir; bunları yargılamak ve ceza
aldıysa cezasının Türkiye’de infazının sağlanması için her yolu her vatandaş
için denemiştir -yasal olmak kaydıyla- bundan sonrada da deneyecektir. 
Genel
Kurulu saygıyla bilgilendirmek isterim. 
BAŞKAN
– Teşekkür ederim Sayın Bakan.
ŞENAL
SARIHAN (Ankara) – Sayın Başkan…
BAŞKAN
– Buyurun Sayın Sarıhan.
ŞENAL
SARIHAN (Ankara) – Türkiye'yi töhmet altında bırakmak istediğim gibi Sayın
Bakan tarafından bir iddia oldu. Buna, izin verirseniz, kürsüden iki dakika da
süre vererek… Çünkü, yirmi üç yıllık bir davayla ilgili bilgi sunacağım. Söz
istiyorum.
BAŞKAN
– Sizin o davaya çok emeğiniz var.
Buyurun
Sayın Sarıhan. (CHP sıralarından alkışlar)
İki
dakika…
IX.- SATAŞMALARA İLİŞKİN KONUŞMALAR (Devam)

8.- Ankara Milletvekili Şenal Sarıhan’ın,
Adalet Bakanı Bekir Bozdağ’ın yaptığı açıklaması sırasında şahsına sataşması
nedeniyle konuşması
ŞENAL
SARIHAN (Ankara) – Değerli arkadaşlar, ben, yaşamım boyunca, avukatlık yaptığım
sürece de bir milletvekili olarak görev yaparken de esas olarak ülkemin insan
haklarına dayalı bir hukuk üzerinden yürümesi mücadelesini verdim. Bizim
ülkemizin alnını açık edecek tek şey, insan haklarına saygılı bir hukukun
yürümesidir. Sivas katliamı davasında, anımsatmak isterim, Cafer Erçakmak
isimli belediye meclis üyesi yıllarca arandı, Sivas’tan arandı, Fransa’dan,
Almanya’dan istendi, “Yok.” denildi. Alman Hükûmeti ve Fransız Hükûmeti de
-bakın, bunlar da önemli bilgiler- iadeyi yapmadılar çünkü eksik bilgi ve belge
ellerine ulaştı. Sonuçta, Cafer Erçakmak sözde ölü olarak tabutuyla,
cenazesiyle Sivas’a geldi, Sivas’ta gömüldü. Şimdi, bu şahıs gerçekten yurt
dışından bir tabut içinde mi geldi, nasıl geldi yurt dışından? İnsanların bile
pasaportla zor gelip geçtiği yerden uçurulup mu geldi? Kimler buna göz yumdu?
Bu göz yummanın sebebi neydi? Biz gittik, mezarını açtırdık ve onun o olup
olmadığını araştırmak zorunda kaldık. Bu gerçeklik var. Arkadaşımızın, Sayın
Bakanın sözünü ettiği Vahit Kaynar yasal süresi içinde iadesi istenmediği için
iade edilmedi. Bunların elbette ki düzeltilmesi gerekiyor. Şu anda 3 kişiyle
ilgili dava yürüyor, 3’ü hakkında da yurt dışından getirtilmeleri konusunda
defalarca yazışma yapılıyor. Bu, bizim bu konudaki ihmalimiz midir, Türk
makamlarının ihmali midir, yoksa talepte bulunduğumuz Alman makamlarının mı
ihmalidir? Biraz önce bu sebeple uluslararası sözleşme ve anlaşmalara atıf
yaptım. Bu yasalara insan haklarının gerçek anlamda sağlanması…
(Mikrofon
otomatik cihaz tarafından kapatıldı) 
ŞENAL
SARIHAN (Devamla) – …adaletin sağlanması konusundaki yasalara bütün devletlerin
itibar etmesi gerekir. Sorun a, b, c devletine ait değildir.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Sarıhan.
ADALET
BAKANI BEKİR BOZDAĞ (Yozgat) – Bir cümle ilave açıklama daha yapacağım.
BAŞKAN
– Sayın Bakan, buyurun.
V.- AÇIKLAMALAR (Devam)
26.- Adalet Bakanı Bekir Bozdağ’ın, Ankara
Milletvekili Şenal Sarıhan’ın sataşma nedeniyle yaptığı konuşmasındaki bazı
ifadelerine ilişkin açıklaması
ADALET
BAKANI BEKİR BOZDAĞ (Yozgat) – Cafer Erçakmak, ismi geçen kişi hakkında 3713
sayılı Terörle Mücadele Kanunu ve Türk Ceza Kanunu’nun 309’uncu maddesindeki
Anayasa’yı ihlal suçundan 2005 tarihinde A-1766/10-2005 kontrol numaralı
yenilenen kırmızı bülten düzenlenmiş yani Türkiye kırmızı bülten çıkarmış
bununla ilgili, INTERPOL de bu bülten talebini kaydetmiş, numara vermiş ve
yenilenmiş bu, ondan sonra da bununla ilgili aramalar devam ediyor. Kırmızı
bülten, adresi bilinmeyen kişilerle ilgili çıkar. İade ise, bulunduğu adres
belli olan kişilerle ilgili çıkarılıyor. Cafer Erçakmak’la ilgili eksik bilgi,
belge verildiği için Türkiye'nin talebi reddedilmiş değildir, bulunamadığı için
böyle herhangi bir cevap verilememiştir, bir cevap da yok. Daha sonra da vefat
etmiştir Cafer Erçakmak ve dosya düşmüştür.
ŞENAL
SARIHAN (Ankara) – Sayın Bakan, bakanlarınız tarafından verilmiş yanıtlar var
dosyamızda.
ADALET
BAKANI BEKİR BOZDAĞ (Yozgat) - Bir eksik bilgi, belge yok Sayın Vekilim.
ŞENAL
SARIHAN (Ankara) – Bakanlarınız tarafından verilmiş yanıtlar var dosyamızda.
ADALET
BAKANI BEKİR BOZDAĞ (Yozgat) - Eksik bilgi, belge yok, kırmızı bülten
çıkarılmış.
BAŞKAN
– Sayın milletvekilleri, teşekkür ediyorum.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz.
İkinci
bölüm 23 ile 38’inci maddeleri kapsamaktadır.
İkinci
bölümde Milliyetçi Hareket Partisi Grubu adına Afyonkarahisar Milletvekili
Sayın Mehmet Parsak konuşacak.
Buyurun
Sayın Parsak. (MHP sıralarından alkışlar) 
MHP
GRUBU ADINA MEHMET PARSAK (Afyonkarahisar) – Aziz Türk milleti, değerli
milletvekilleri; 278 sıra sayılı Cezaî Konularda Uluslararası Adlî İşbirliği
Kanunu Tasarısı’nın ikinci bölümü hakkında Milliyetçi Hareket Partisi Grubu
adına söz almış bulunmaktayım. Bu vesileyle…
ERKAN
AKÇAY (Manisa) – Sayın Başkan, milletvekillerini uyarın da bari gürültü
yapmasınlar, çıkan çıksın. 
BAŞKAN
– Sayın Parsak, sürenizi yeniden başlatacağım.
Sayın
milletvekilleri, Genel Kuruldan dışarı çıkıyorsanız bunu lütfen bir sessizlik
içinde yapınız, kürsüde konuşmacı var.
Yeniden
başlatıyorum sürenizi Sayın Parsak.
Buyurun.

ERKAN
AKÇAY (Manisa) – Efendim, çıksınlar da öyle konuşalım.
MEHMET
PARSAK (Devamla) – Teşekkür ediyorum Sayın Başkan.
Bu
vesileyle sizleri ve Gazi Meclisi saygılarımla selamlıyorum.
Saygıdeğer
milletvekilleri, kanun tasarısının ikinci bölümünde soruşturmanın,
kovuşturmanın ve infazın devri; devir sonrası işlemler, hükümlülerin ülkemize
veya ülkemizden dışarıya nakli ile bu kapsamdaki masraflar düzenlenmektedir.
Soğuk
savaşın sona ermesi ve sonrasında oluşan küreselleşmeyle birlikte tüm insanlık
için ortak kabul edilebilecek değerler oluşturulmaya başlanmış, bu çerçevede
“uluslararası hukuk” ve “uluslararası adli iş birliği” gibi kavramlar hızla
önem kazanmıştır. Dünyanın neresinde olursa olsun, her türlü suç ve suçlunun
soruşturulması, yargılanması ve cezalandırılması bakımından uluslararası adli
iş birliğinin zorunlu olduğu aşikârdır. 
Az
önce ifade ettiğim gibi, uluslararası adli iş birliği, bahsettiğim şekilde
kaçınılmaz olmakla birlikte, bu kanun tasarısına genel olarak baktığımızda, ne
yazık ki her noktada önemli eksiklikler göze çarpmaktadır. Bilindiği üzere,
hukukta 4 çeşit kural vardır. Bunlar emredici kurallar, tamamlayıcı kurallar,
yorumlayıcı kurallar ve tanımlayıcı kurallardır. Bu çerçevede bakıldığında, her
maddede Adalet Bakanına geniş çaplı takdir yetkileri tanınması kabul edilemez
bir durumdur. Uluslararası hukukumuzu, yeri geldiğinde ülke güvenliğimizi ve
itibarımızı ilgilendiren bu önemli düzenlemelerin uygulanmasında Adalet Bakanına
bu denli yetki tanınması hukuki ve adil olmaktan çok, keyfî ve siyasi bir
yaklaşımdır. Bu durum ülke menfaatinden çok, siyasi ve şahsi menfaatlerin
düşünüldüğünü akıllara getirmektedir. 
Kanun tasarısındaki önemli bir başka eksiklik ise
infazın devrini talep yetkisinin kimde olacağı hususudur. Tasarıyla bu yetki
zımnen de olsa, mahkûmiyet hükmünü veren devlete verilmiştir. Ancak, ilerleyen
safhalarda doğabilecek tereddütlerin önlenmesi bakımından söz konusu hükme
ilgili maddede sarahaten yer verilmesi faydalı olacaktır. Hükümlülerin Nakline
Dair Avrupa Sözleşmesi’nde, hükümlünün nakledilmeyi isteyebileceği
belirtildikten sonra naklin hükmü veren veya naklin yapılacağı devlet
tarafından talep edilebileceği ifade edilmiştir. O sebeple, tasarıda talep mercilerinin
açıkça gösterilmesi gerekmektedir. Benzer şekilde, tasarının Türkiye’ye hükümlü
naklini düzenleyen 30’uncu maddesinde, yabancı devlette hüküm giymiş bir
kişinin Türkiye’ye nakli için hükümlünün Türk vatandaşı olması veya Türkiye’yle
güçlü sosyal bağlarının bulunması bir şart olarak kabul edilmektedir. Nitekim
tasarının “Türkiye’den hükümlü nakli” başlıklı 32’nci maddesinde de Türkiye’de
hüküm giymiş bir kişinin yabancı devlete nakli için hükümlünün nakledileceği
devletin vatandaşı olması veya bu devletle güçlü sosyal bağlarının bulunması
bir şart olarak kabul edilmiştir. Bunlara karşılık, Hükümlülerin Nakline Dair
Avrupa Sözleşmesi’nde bir hükümlünün naklinin ancak hükmü yerine getiren
devletin uyruğuysa gerçekleştirilebileceği belirtilmektedir. Bu itibarla,
tasarıdaki "güçlü sosyal bağlarının bulunması" ibaresinin söz konusu
uluslararası sözleşmeye uygun hâle getirilmesi, ilgili maddelerde aidiyet
hususunun net bir şekilde işlenmesi ve vatandaşlık bağı vurgusunun özellikle
yapılması gerekmektedir.
Değerli
milletvekilleri, milyonlarca Türk'ün vatanlarından uzak bir şekilde Almanya,
Belçika gibi acı vatanlarda yaşadıkları düşünüldüğünde tasarının
gurbetçilerimiz açısından da önemli olduğunu fark etmemiz gerekmektedir.
Milliyetçi Hareket Partisi olarak seçim beyannamemizde, yurt dışında yaşayan
vatandaşlarımızın adalete erişiminin önündeki yapısal ve hukuki engellerin
uluslararası iş birliği imkânlarına ağırlık verilerek kaldırmayı
sağlayacağımızı belirtmiştik. Hoş, Türkiye'de yaşayan vatandaşlarımızın bile
adalete erişiminin boyutları ve adalete olan güvenleri düşünüldüğünde
Avrupa'daki vatandaşlarımızın durumlarından bahsetmeye ne yazık ki sıra
gelmemektedir. Hem ülkemize karşı suç işleyen yabancıların gereği gibi
cezalandırılması hem de yurt dışında herhangi bir suçtan hüküm giymiş
yurttaşlarımızın haklarının yenmemesi için bu tür düzenlemelerde gerekli
hassasiyet gösterilmelidir. 
Bu
noktada, ülke olarak yaşadığımız ve hepimizin vicdanında bir yara olarak kalan
Fehriye Erdal olayını da hatırlatmak isterim. Bilindiği gibi, DHKP-C üyesi
Fehriye Erdal, Ocak 1996’da Özdemir Sabancı ile beraberindeki ToyotaSA Genel
Müdürü Haluk Görgün ve sekreteri Nilgün Hasefe’yi öldürmüştü. Cinayet sonrası
Belçika’ya kaçtığı öğrenilen terörist, 1999 yılında kaldığı evde yangın çıkınca
sahte pasaportla yakalanmış, daha sonra da yargılanarak bir yıl cezaevinde
kaldıktan sonra 2000 yılında serbest bırakılmıştı. Fehriye Erdal cezaevinden
çıktından sonra sözde kayıplara karışmış, Türkiye Cumhuriyeti’nin bile yerini
bildiği teröristi Belçika Hükûmeti bir türlü bulamamıştı. Ülkemizin bir daha bu
ve benzeri muamelelerle karşılaşmaması için iktidarın gerekli tedbirleri almak
durumunda olduğu kuşkusuzdur. 
Sayın
milletvekilleri, tasarının bir başka sakıncalı tarafı ise tasarının 27’nci
maddesinde yer alan “İnfaz sırasında, hükmün verildiği devlette veya Türkiye’de
genel veya özel af kabul edilmesi ya da suç ve cezayı ortadan kaldıran veya
hafifleten bir sebebin ortaya çıkması hâlinde hükümlünün hukuki durumu hakkında
bulunduğu yer ağır ceza mahkemesince karar verilir.” hükmüdür. Bu hükümle,
yabancı bir devlette hüküm giymiş olanların Türkiye’ye iadesi talep edilerek,
iddiasıyla yeni bir sebep ve durum ortaya çıktığı iddia edilmek suretiyle hüküm
hafifletilebilecek veya ortadan kaldırılabilecektir. Tasarı, bu yönüyle kara
para aklama ve yolsuzluk nedeniyle Türkiye'nin gündeminde olan ve ülke dışında
yargılanmakta olan kişiler ve özellikle son günler itibarıyla Reza Zarrab gibi
örnekleri düşünüldüğünde farklı bir anlam kazanmaktadır. 
Değerli milletvekilleri, bu tasarıda, örneğin, ülkemize
ısrarla iade edilmeyen bölücülerin, teröristlerin iadesini mümkün kılacak
düzenlemeler görmek isterdik. Bu tasarıda, bölücü terör örgütünün bazı
ülkelerde yuvalanmasının ve destek görmesinin önüne geçebilecek, ülkemizin
uluslararası itibarını koruyacak maddeler görmek isterdik. Bu tasarıda,
ülkemize ve milletimize ihanet eden, yetim hakkına el uzatanlardan hesap
sormaya yönelik maddeler görmek isterdik. Üzülerek ifade etmek isterim ki, bu
tasarı bu tür hassasiyetler bir yana hakkımızı bile savunmayı unutmuş, konuyla
ilgili yaşadığımız sorunları gidermekten çok uzak bir şekilde karşımızdadır.
Değerli
milletvekilleri, bu kanun tasarısı, ülkemiz ile Avrupa Birliği arasında devam
etmekte olan vize serbestisi diyaloğu süreci kapsamında vize serbestisi yol
haritasında ülkemize ait yükümlülükler arasında yer alan cezai konularda
uluslararası adli iş birliği alanında özel bir kanuni düzenleme yapılması
kapsamında alelacele olarak çıkarılmaktadır. Türkiye Cumhuriyeti vatandaşlarının
Avrupa Birliği ülkelerine vizesiz seyahat etmesine elbette karşı çıkacak
değiliz ancak yetkililerin tabiriyle "Kayseri pazarlığı"nın bir
sonucu olarak özensiz bir şekilde Meclise getirilen bu kanunlar ülkemizi her
noktada bağlamaktadır. Yarın bu düzenlemeler uygulanırken karşılaşılması
muhtemel sorunlar burada on dakika içerisinde ifade edilecek bir boyutta
değildir.
Uluslararası
adli iş birliğinin ülkeler arası eşitlikle ve temel ilkeler çerçevesinde olması
gerekmektedir. Adalet Bakanının, yani tek bir kişinin inisiyatifinde olan adli
iş birliği, tabii ki, ileride büyük sıkıntılara sebep olabilecektir. Adalet
Bakanının ülkemizdeki mevcut adalet sistemini getirdiği durum düşünüldüğünde,
uluslararası adli iş birliği konusunun akıbeti konusunda hemen hemen hiç
kimsenin bir şüphesi olacağını düşünmüyorum. Türkiye'nin itibarı ve gerçek
anlamda bir uluslararası adli iş birliği gerçekleştirilmek isteniyorsa bu kanun
tasarısının yeniden ele alınması ve sakıncalı maddelerinin düzenlenmesi
gerekmektedir. Yok, niyetiniz Avrupa'yı memnun etmek, “Bu kanunu ne yapın edin
Meclisten geçirin." emrini yerine getirmekse daha önce yaptığınız gibi
torba kanun çöplüğünüze benzer bir tasarı daha eklenecektir.
Değerli
milletvekilleri, Milliyetçi Hareket Partisi, sorumlu muhalefet anlayışı
içerisinde sorunlarımıza çare olacak her türlü kanun teklifinde yapıcı
yaklaşımını ortaya koymuştur. Ancak Ali kıran baş kesen bir tavırla bu yüce
Meclis bünyesinde kanunları ardı ardına geçirmek milletin iradesini âdeta yok
saymaktır. Eksikliklerle dolu tasarıları burada sabaha kadar tartıştırıp,
sandalye demokrasisiyle Meclisten geçirmenin kimseye ve özellikle de Türk
milletine faydası yoktur.
Milliyetçi
Hareket Partisi olarak Türk milletinin lehine olan her türlü çalışmayı durup dinlenmeden
gerçekleştirmeye hazırız. Türk milletinin menfaatlerini merkeze almayan bu ve
benzeri tasarılarda ise sabaha kadar karşınızda dimdik durmayı da milletimizin
bize verdiği bir görev olarak sonuna kadar sürdüreceğiz.
Sözlerime
böylelikle son verirken yüce Meclisi ve sizleri bir kere daha saygılarımla
selamlıyorum. (MHP sıralarından alkışlar) 
BAŞKAN
– Teşekkür ederim.
Birleşime
kırk beş dakika ara veriyorum. 
Kapanma Saati : 19.13
DÖRDÜNCÜ OTURUM
Açılma Saati: 20.03
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mustafa AÇIKGÖZ (Nevşehir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Dördüncü
Oturumunu açıyorum.
İkinci bölüm
üzerindeki görüşmelere devam ediyoruz.
Halkların
Demokratik Partisi Grubu adına Diyarbakır Milletvekili İdris Baluken konuşacak
şimdi.
Buyurun Sayın
Baluken. (HDP sıralarından alkışlar) 
HDP GRUBU ADINA
İDRİS BALUKEN (Diyarbakır) – Teşekkür ederim Sayın Başkan. 
Sizi, değerli
milletvekillerini ve ağırlıkta olan boş sandalyeleri selamlayarak konuşmama
başlamak istiyorum.
Öncelikle şunu
ifade edeyim: Bugün Genel Kurul açılırken de ifade etmiştik, Türkiye
demokrasisi açısından utanç verici bir günü yaşadığımızı, Can Dündar ve Erdem
Gül’ün şahsında gazetecilerin, basın mesleğinin yargı önüne çıktığını,
akademisyenlerin şahsında da Türkiye’de düşünce ve ifade özgürlüğünün bugün
mahkeme salonlarında olduğunu ifade etmiştik. Her iki davadan da sevindirici
haberleri almamız tabii ki bu ülkede hâlâ bir demokrasi damarının dipten dibe
bir umut olacak şekilde var olmaya devam ettiğini gösteriyor. Umarız ki
önümüzdeki günlerde bu demokrasi damarının bütün antidemokratik uygulamaların
önüne geçtiği, güncel gelişmeleri yakaladığı bir dönemi yakalarız. 
Tabii, bu kanun
tasarısı Avrupa Birliği uyum süreci içerisinde, vize muafiyeti kapsamında
Adalet Bakanlığını ilgilendiren bir düzenleme olarak buraya getirildi. Ancak,
Türkiye’de yargının siyasallaştığını artık sanırım iktidar partisinin
milletvekilleri de büyük bir çoğunlukla kabul ediyorlar. O yönlü yaptığımız
eleştirilere eskisi gibi itirazlar artık bu kürsüden dile getirilmiyor.
Yani ben çok tekrara düşmek istemiyorum ama “Yargı,
yasama, yürütme hepsi bizde.”, “Oğlan bizim, kız bizim.” çıkışları bu konuda
artık iktidar partisi milletvekillerinin de bir gerçeği kabul ettiğini ve bunu
kamuoyuna pervasız bir şekilde ifade etmeye başladıklarını açık bir şekilde
ortaya koyuyor. 
Bu
siyasallaşan yargının, altına imza attığı son yargılama süreci de Ergenekon
davasıyla ilgiliydi. Ergenekon davası, hatırlarsanız, 12 Haziran 2007 tarihinde
başladığında o dönem AKP ile cemaat arasında bir ortaklık vardı ve işte,
İstanbul’da ortaya çıkarılan bombalar, yakalanan silahlarla birlikte büyük bir
darbe planının teşhir edildiğini, Türkiye'nin bağırsaklarını temizlediğini,
sivil siyaset üzerindeki vesayet anlayışının kaldırıldığını hem dönemin
Başbakanı hem de iktidar yetkilileri defalarca dile getirmişlerdi. Hatta o
dönemin manşetleri var elimde. Ben, tabii, hepsini tek tek büyütmedim ama,
bakın, neredeyse tıpkı bugünkü gibi yani yandaş medyada tek bir yerden servis
edilmiş gibi aynı manşetler atıldı: İşte, “19 darbeciye müebbet”, “Derin
devlete müebbet”, “Darbeye müebbet”, “Ömür boyu Silivri”, “Tarihî davada ceza
yağdı: Ağır darbe”, “Cuntaya ceza yağdı”, “Ceza yağdı”, “Ergenekon’da müebbet
yağdı”, “Ceza dalgası” şeklinde yani sayısız, işte, iktidara yakın basın
kuruluşlarındaki o manşetler de aslında o gün açısından iktidarın, AKP’nin ve
AKP-cemaat ortaklığının duruşunu gösteriyordu. Ancak ne zaman ki AKP-cemaat
ortaklığı bitti, AKP’nin yeni ortaklıklara ihtiyacı doğdu AKP-Ergenekon
ortaklığı başladı; daha doğrusu, yani, saray-Ergenekon ortaklığı diyelim,
saray-Ergenekon ortaklığı başladı. Ondan sonra dava sürecinde de çok farklı gelişmeler
yaşanmaya başlandı. Biz Ergenekon davası ilk başladığı dönemde de hep şunu
dedik: Fırat’ın doğusunda gerçekten Ergenekon örgütünün işlemiş olduğu suçların
üzerine gidilmiyor. Köy yakmalar, faili belli cinayetler, asit çukurlarında
gençlerin katledilmesi, gözaltındaki infazlar vesaire gibi burada belki
saatlerce sıralayabileceğimiz insanlığa karşı suçlarla ilgili bu dava sürecinde
hiçbir önemli gelişmenin üstüne gidilmiyor demiştik. Fırat’ın batısında da yani
bu suç örgütünün âdeta masumiyetini topluma empoze etmek için ilgili ilgisiz
herkesi alarak yani hepimizin bildiği gazetecileri, yazarları, tıp adamlarını,
bilim adamlarını içeriye alarak da bu soruşturmanın sulandırıldığını ve
dolayısıyla bu soruşturma sürecinin de siyasallaşmış bir yargı tarafından
bilinçli bir şekilde işletildiğini ifade etmiştik ve nitekim, bugün gelinen
aşamada, yeni kurulan ortaklık sayesinde yani saray-Ergenekon ortaklığı
sayesinde Yargıtay Ergenekon davasının bozma kararını verdi ve o demin
bahsettiğim manşetleri tamamen tekzip edecek şekilde -deminki manşetleri tek
tek okumuştum-yani, bugün en bilinen havuz medyasının “Aslında böyle bir örgüt
yokmuş”, “Yargıtay kumpası bozdu” ve “Ergenekon sil baştan” gibi birtakım
manşetleriyle de aslında bu yargıya ne kadar güvenilmeyeceği bir kez daha
ortaya çıkmış oldu. 
Açıktır,
biz zaten Sur, Cizre, Silopi’de yaşanan vahşet tablolarından bahsederken de
burada yeni bir ortaklığın başladığını ve bu ortaklığın Türkiye’yi büyük bir
felakete doğru götürdüğünü, buradan mutlaka bir çıkışın yakalanması gerektiğini
ifade etmiştik. Kabine içerisinde, Hükûmet içerisinde olan pek çok bakan da bu
ortaklıktan rahatsızlığını bir şekilde zaman zaman bize de ifade ettiler yani
onu da burada belirtmiş olayım. Hatta, Cizre’de yaralı insanların, sivil üniversite
öğrencilerinin vahşet bodrumlarında katledildiği o süreçte Sayın Başbakan da
devreye girmişti. Sayın Başbakan o insanların kesinlikle hastaneye
nakledileceklerinin sözünü de bize vermişti. Ancak, o söze rağmen bu sahadaki
oluşan gladyo yapısı ve Ergenekon ortaklığı Başbakanı da aşan bir üst yerden
talimat alarak Başbakanın sözünü boşa çıkarmış ve tarih önünde AKP’yi
sorumluluğundan dolayı çok ciddi bir şekilde yargılayacak olan o vahşet
tablosunun altına imza atmıştı. Dolayısıyla, bugün böylesi bir yargı sürecinde,
bu kadar siyasallaşmış bir yargı düzeninde siz “Uluslararası kamuoyunu
yapılacak olan birtakım teknik düzenlemelerle biz kandırırız.” gibi bir algıya
sahipseniz yani burada ancak kendinizi kandırırsınız. 
O
dönemin Başbakanı, şimdiki Cumhurbaşkanı Erdoğan, biliyorsunuz, “Ben bu davanın
savcısıyım.” demişti. Şimdi, ortaya çıkan yeni ortaklıktan sonra yeni dava
sonucuna göre tek bir cümlesini henüz duymuş değiliz. Bu davanın siyasi savcısı
ne oldu? Her konuda günde yirmi dört saat neredeyse bütün televizyon
ekranlarını işgal eden beyanatlar veren Erdoğan daha tek bir cümle bile
kullanmış değil. Merak ediyoruz yani, bu davanın madem savcısıydı, ortaya çıkan
yeni ortaklık -işte, biz buradan, Meclis kürsüsünden ifade ediyoruz- ve bu yeni
ortaklığın üstüne gelişen bu yargı kararını nasıl değerlendiriyor? İlginçtir,
sizin bütün ortaklıklarınızda yani gerek cemaat ortaklığı gerek Ergenekon
ortaklığında arada ezilenler hep Kürtler, bu ülkedeki devrimci ve demokrat
ezilen halklar oluyor. Yani cemaat döneminde KCK davası adı altında yürütülen
siyasi soykırım operasyonlarında 10 bine yakın arkadaşımız cezaevine alınmıştı.
Şimdi Ergenekon ortaklığında o dönemi katbekat aşan gözaltı ve tutuklama
furyası, ciddi siyasi soykırım operasyonları devam ediyor. 1990’lı yıllarda
mevcut durumda, işte, köyler yakılıyordu, şimdi yeni ortaklıkta artık ilçeler,
il merkezleri yakılıyor. Büyük bir talan politikası maalesef sürdürülüyor ve
bütün bunların üzerine de siz çıkıp burada işte “Biz AB’ye uyum yasaları
çıkarıyoruz.” kandırmacasını bu topluma yutturmaya çalışıyorsunuz. Dediğim
gibi, ancak kendinizi kandırabilirsiniz. Avrupa Birliğiyle ilgili şu anda
elimizde bulanan tek şey, insanlık dışı bir şekilde onlara tehdit aracı olarak
kullandığımız mülteci kartıdır. Onun dışında Avrupa Birliğinin uyum
kriterleriyle ilgili tek bir gerekliliği Türkiye yerine getirmedi. Zaten,
hazırlanan raporun hemen kargoya verilmesinin temel sebebi de odur.
Amerika’dan, ABD’den insan hakları raporu yine aynı şekilde Türkiye’nin
içerisine girmiş olduğu, içeride ve dışarıda içerisine girmiş olduğu bu savaş
girdabını açık bir şekilde ortaya koyuyor. Yani ben umarım ki Hükûmette ve AKP
Grubunda bu saray-Ergenekon ittifakına karşı sesler daha fazla yükselir, Sayın
Davutoğlu ile saray arasındaki bu çelişkiler üzerinden ifade edilen…
(Mikrofon
otomatik cihaz tarafından kapatıldı) 
İDRİS
BALUKEN (Devamla) – …temel politikalardaki bazı şeyler daha yüksek sesle
tartışılır diye temenni ediyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim. 
Cumhuriyet
Halk Partisi Grubu adına Gaziantep Milletvekili Sayın Mehmet Gökdağ konuşacak.
Buyurun
Sayın Gökdağ. (CHP sıralarından alkışlar)
CHP
GRUBU ADINA MEHMET GÖKDAĞ (Gaziantep) – Sayın Başkan, değerli milletvekilleri;
Cezaî Konularda Uluslararası Adlî İşbirliği Kanunu Tasarısı’nın ikinci bölümü
hakkında genel düşüncelerimizi açıklamak üzere Cumhuriyet Halk Partisi Grubu
adına söz almış bulunmaktayım. Hepinizi saygıyla selamlıyorum. 
Kanuna
girmeden önce, biraz önce aldığımız bir bilgiye göre Kilis ilimize 2 tane roket
mermisi düşmüş…
İDRİS
BALUKEN (Diyarbakır) – Düşmüyor canım, saldırı vardır.
MEHMET
GÖKDAĞ (Devamla) - …2 yurttaşımız yaşamını yitirmiş; 6 yaralı olduğunu ve
yaralı sayısının da artacağını söylüyorlar. 
Değerli
arkadaşlar, Kilis bizim ülkemizin bir şehri. Sayın Bakanım, değerli Hükûmet;
Kilis’e bombalar düşüyor, sanki bir başka yermiş gibi… Başka yer de olsa
insanlık olarak ilgilendirir ama kendi ülkemizin şehrine son günlerde ardı
ardına bombalar düşüyor, Kilis âdeta savaş hâlinde olan bir şehre dönmüş,
bombalar arka arkaya geliyor; kimsenin kılının kıpırdağı yok, sanki hiçbir şey
olmuyor memlekette. Kilis sahipsiz, insanlar Kilis’ten göç ediyor, ayrılıyor
ama Hükûmetten bu konuda bir önlem yok, bir ses yok. 
Buradan
yaşamını yitiren hemşehrilerime başsağlığı diliyorum, Tanrı’dan rahmet
diliyorum, yakınlarına başsağlığı diliyorum, yaralı hemşehrilerimize de acil
şifalar diliyorum.
Değerli
arkadaşlar, Büyük Millet Meclisinde, burada hep birlikte son zamanlarda “yargı
paketi” adı altında sunulan tasarı ve tekliflerin içeriğinde yargı mevzuatına
yönelik gerekliliğin dışında konjonktürel olguyu esas alan değişiklikler göze
çarpıyor. Avrupa Birliği vize muafiyeti noktasında alelacele getirilen taslak
ve tasarılar teknik anlamda birçok alanı ve konuyu içinde barındırmakla
birlikte, üzerinde uzun görüşme ve çalışmaların yapılması gerektiği hâlde
alelacele, hak ettiği görüşmeyi, çalışmayı yapmadan Meclisten geçirilmeye
çalışılıyor. 
Üzerinde
konuştuğumuz tasarı da çok önemli bir tasarı değerli arkadaşlar; uluslararası
cezai alanda iş birliğini gerektiriyor. Şimdi, böyle bir yasayı 38 maddeyle
sınırlamışız. Bakın, izin verirseniz, biraz sabrınızı zorlayacağım, bu tasarıyı
ilgilendiren uluslararası sözleşmelerin sadece isminden bahsedeceğim: Ceza
İşlerinde Karşılıklı Adlî Yardım Avrupa Sözleşmesi, Suçluların İadesine Dair
Avrupa Sözleşmesi, Hükümlülerin Nakline Dair Sözleşme, Ceza Yargılarının
Milletlerarası Değeri Konusunda Avrupa Sözleşmesi, Ceza Kovuşturmalarının
Aktarılmasına Dair Avrupa Sözleşmesi, Suçtan Kaynaklanan Gelirlerin Aklanması,
Araştırılması, Ele Geçirilmesi ve El Konulmasına İlişkin Avrupa Sözleşmesi,
Sanal Ortamda İşlenen Suçlar Sözleşmesi, Sınıraşan Örgütlü Suçlara Karşı
Birleşmiş Milletler Sözleşmesi, Uyuşturucu ve Psikotrop Maddelerin
Kaçakçılığına Karşı Birleşmiş Milletler Sözleşmesi, Psikotrop Maddeler
Sözleşmesi, Terörizmin Finansmanının Önlenmesine Dair Uluslararası Sözleşme. 
Değerli arkadaşlar, sadece bu tasarıyı yakından
ilgilendiren sözleşmeleri madde hâline getirsek 25 madde yapacak. Böyle bir
yasayı getirmişiz, 38 maddenin içine sıkıştırmışız. Zaten bu tasarı ilk hâliyle
200 maddeden oluşuyor. Gerekli araştırmayı yapmadığımız gibi, bu kadar
sözleşmeyi ilgilendiren, bu kadar anlaşmayı ilgilendiren önemli bir maddede
gerekli araştırmayı yapmadığımız gibi, bir başka bir şey daha yapmışız, 200
maddeyi 38 maddeye indirgemişiz, 170 madde yok. Ne olacak 170 madde? Değerli
arkadaşlar, bu 170 madde Komisyona bile getirilmedi hiç, kaçırıldı
Parlamentodan. E, ne olacak bu 170 madde? 170 maddeyi Adalet Bakanlığı
yönetmelikle düzenleyecek. 
Değerli arkadaşlar, kanun tasarısının gerekçesinde de
belirttiği üzere, Avrupa Birliği vize serbestliği şartlarından birisi de cezai
konularda uluslararası adli iş birliğiyle ilgili bir yasanın çıkartılması. E,
şimdi, bunu böyle söylüyoruz ama uluslararası sözleşmelere riayet etmeyen,
oradaki hükümleri içeriğine taşımayan bir sözleşmeyi Avrupa Birliğinde nasıl
savunacağız? Nasıl diyeceğiz ki: Biz Avrupa Birliği için bunları yaptık? Bu
amaca da hizmet etmeyen bir yasa tasarısı. 
Değerli
arkadaşlarım, bilindiği üzere, Anayasa Mahkemesi, birçok kararında kanunla
düzenleme ilkesine atıf yaparken aynı zamanda yasama yetkisinin Türkiye Büyük
Millet Meclisine ait olduğunu ve bu yetkinin devredilemeyeceğini öngören
Anayasa’nın 7’nci maddesi ve hukuk devletine ilişkin 2’nci maddesini esas
alarak değerlendirme yapmaktadır. Egemenliğin bir yansıması olan cezalandırma
yetkisi, söz konusu devletin egemenlik alanıyla sınırlı olup bir devletin başka
bir devletin ülkesinde bu yetkiyi kullanması söz konusu değildir. Uluslararası
hukuk hiçbir devlete başka bir devletin ülkesinde ceza kovuşturması yetkisi
vermemektedir. Bir devletin başka bir devletin alanında ceza kovuşturması
yapması egemenlik yetkisine müdahale olduğu için, ancak bu konuda ikili veya
çok taraflı sözleşmelerle açık bir düzenleme var ise bir başka devlette
kovuşturma yapabilir. Bu yöndeki bazı düzenlemeler Schengen uygulama
anlaşmasında yer almaktadır. Bu kanun tasarısının gerekçesinde de belirtildiği
üzere Avrupa Birliği vize serbestisi demek Schengen uygulamasının bu yasal
düzenlemeyle ülkemizi kapsaması anlamı taşımaktadır ki bu, şu anlama
gelmektedir: Anılan anlaşmaya taraf devletler egemenlik yetkilerinden feragat
etmek suretiyle anlaşmaya taraf bir başka devlete, o devletin ülkesinde belirli
koşullar altında sınır ötesi observasyon ve sıcak takip olanağına sahip
olmaktadır. Bu denli önem arz eden konuların Adalet Komisyonuna, Meclise
getirilmeyerek Adalet Bakanlığı tarafından yönetmeliklerle düzenlenmesi bir
vahamettir bize göre. Hem vahamet hem de Adalet Bakanlığının durup dururken
neden iş yükünü artıralım ki? Öyle değil mi, bakın? Burada
düzenleyeceğiz, çerçevesini belirleyeceğiz, sınırını belirleyeceğiz; ancak
Adalet Bakanlığı teknik konularda yönetmelik çıkarabilir. 
Bu
kural karşısında Anayasa’da yasayla düzenlenmesi öngörülen konularda yürütme
organına genel ve sınırları belirsiz bir düzenleme yetkisinin verilmesi
olanaklı değildir. Yürütmenin düzenleme yetkisi sınırlı, tamamlayıcı ve bağımlı
bir yetkidir. Bu nedenle, Anayasa’da öngörülen ayrık durumlar dışında,
yasalarla düzenlenmemiş bir alanda, yasayla yürütmeye genel nitelikte kural
koyma yetkisi verilemez. Yürütme organına düzenleme yetkisi veren bir yasa
kuralının Anayasa’nın 7’nci maddesine uygun olabilmesi için temel ilkelerinin
koyulması, çerçevenin çizilmiş olması gerekiyor. Sınırsız, belirsiz, geniş bir
alanı yönetimin düzenlemesine bırakılması kanunilik ilkesine aykırı düşer ve
Anayasa’nın 7’nci maddesine aykırıdır. Bu yasa bu hâliyle Anayasa Mahkemesinin
önüne gittiğinde iptalle maluldür. 
Şimdi
biz bunları söylüyoruz, anlatıyoruz fakat içinizde olan, fıtratınızda olan,
yönetme anlayışınızda olan keyfîlik her alanda olduğu gibi burada da kendini
gösteriyor. “Biz keyfî davranacağız.” diyorsunuz; “30 maddelik yasayı
çıkarırız, 200 maddelik işlevi biz kendi keyfimize göre yönetmelik çıkararak
uygularız.” diyorsunuz, “Yarın, Reza Zarrab’la ilgili bir konu geldiğinde
verecek miyiz belgeyi, vermeyecek miyiz, onu biz belirleriz.” diyorsunuz. Başka
bir konu geldiğinde, bir delil istendiğinde, bir yazılı belge istendiğinde
verip vermemeyi Adalet Bakanlığının, yönetimin keyfine bırakacaksınız. 
Değerli
arkadaşlar, her zaman söylüyoruz, yine söylüyoruz: Bu keyfîlikten vazgeçin, bu
ülkeyi hukuk devleti olmaktan uzaklaştırmayın. Bakın, kararlarınız bozulup
bozulup geliyor, bozulup bozulup geliyor. Kendi kendinize keyfî tutum
izliyorsunuz, kararlarınız Anayasa Mahkemesinden bozulup geliyor. Bu bozulmalar
karşısında siz bozuluyor musunuz, bilmiyorum, bizi de ilgilendirmiyor sizin
bozulup bozulmamanız ama şu milletin huzurunu bozmayın artık. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim. 
Şahsı
adına Giresun Milletvekili Sayın Sabri Öztürk konuşacak.
Buyurun
Sayın Öztürk. (AK PARTİ sıralarından alkışlar)
Süreniz
beş dakika.
SABRİ
ÖZTÜRK (Giresun) – Sayın Başkan, değerli milletvekilleri; 278 sıra sayılı Cezaî
Konularda Uluslararası Adlî İşbirliği Kanunu Tasarısı’nın ikinci bölümü üzerine
şahsım adına söz almış bulunuyorum. Yüce Meclisi saygıyla selamlıyorum.
Avrupa
Birliğine ülkemizin tam üyeliğinin kabulü sürecinde, özellikle son dönemlerde
Avrupa Birliği ve ülkemiz arasında süregelen vize serbestisi diyaloğu
çerçevesinde, Cezaî Konularda Uluslararası Adlî İşbirliği Kanunu Tasarısı’nın
yasalaşmasına ihtiyaç duyulmaktadır. Cezai konularda uluslararası adli iş
birliği, temel olarak adli yardımlaşma, suçluların iadesi, soruşturma ve
kovuşturmanın devri, infaz devri ve hükümlülerin nakli konularını kapsamaktadır.
Hâlihazırda iç hukukumuzda adli iş birliğine ilişkin özel bir kanun bulunmaması
nedeniyle, bu alandaki faaliyetler, Anayasa’mızın 90’ıncı maddesi uyarınca
kanun hükmünde olan milletlerarası anlaşmalar, başta Türk Ceza Kanunu ve Ceza
Muhakemesi Kanunu olmak üzere, ceza mevzuatımızda yer alan düzenlemeler
Bakanlık genelgeleri uyarınca yürütülmektedir. Ayrıca, ülkemiz adli iş birliği
alanında Avrupa Konseyi ve Birleşmiş Milletlerin temel sözleşmelerine taraf
bulunmaktadır. Ancak söz konusu milletlerarası anlaşma hükümlerinin yeterince
açık olmaması ve iç hukukumuzla farklılıklar arz etmesi, yine mevzuatımızda
anlaşmalara göre boşluklar olması, bu boşlukların genelgelerle doldurulması,
genelgelerin ise adli makamları bağlayıcı nitelikte olmaması farklı
uygulamaların ortaya çıkmasına sebebiyet vermektedir. Bu tasarının kabulü bu
ihtiyacı ortadan kaldıracaktır.
Cezaî
Konularda Uluslararası Adlî İşbirliği Kanunu Tasarısı, Avrupa Birliği ile
Avrupa Konseyinin ortak projesi olan Türk Ceza Adalet Sisteminin
Güçlendirilmesi Projesi’nin “Adli İşbirliği” başlıklı üçüncü alt bileşeni
kapsamında hazırlanmıştır. Tasarı hazırlanırken öncelikle ülkemizin taraf
olduğu Suçluların İadesine Dair Avrupa Sözleşmesi ve Ek 2 no.lu Protokol’ü,
Ceza İşlerinde Karşılıklı Adli Yardım Avrupa Sözleşmesi ve Ek 1 no.lu
Protokol’ü, Ceza Kovuşturmalarının Aktarılmasına Dair Avrupa Sözleşmesi,
Hükümlülerin Nakline Dair Sözleşme ve Ceza Yargılarının Milletlerarası Değeri
Konusunda Avrupa Sözleşmesi hükümleri kanun tasarı çalışmaları sırasında esas
alınmıştır. Ayrıca, Avrupa Birliği vize serbestisi diyaloğu çerçevesinde
ülkemizce taraf olunması taahhüt edilen Suçluların İadesine Dair Avrupa
Sözleşmesi’ne Ek 1, 3 ve 4 no.lu Protokoller, Cezai Konularda Adli Yardım
Avrupa Sözleşmesi’ne Ek 2 no.lu Protokol ile Hükümlülerin Nakline Dair
Sözleşmeye Dair Ek Protokol hükümleri incelenmiş ve iç hukukun bir parçası
olması amacıyla tasarı çalışmalarında göz ardı edilmemiştir. Bunun yanında,
adli iş birliğine ilişkin mevzuatımızda yer alan sınırlı düzenlemeler esas
alınmıştır. Ayrıca, Birleşmiş Milletler tarafından hazırlanan Adli İşbirliği
Model Kanunu da incelenmiş ve kısmen yararlanılmıştır. Diğer taraftan, Avrupa
İnsan Hakları Mahkemesinin uluslararası adli iş birliği konusunda verdiği
içtihatlar dikkate alınmıştır.
Başlangıçta
216 madde olan tasarı, Avrupa Birliği tarafından tasarıya büyük önem
atfedilmesi, ülkemizin de en kısa sürede bu tasarının kanunlaşacağına ilişkin
taahhütte bulunması nedeniyle çalışmalar hızlandırılmış ve metinde bazı kısaltmalara
gidilmiştir. Ancak bu kısaltmalar yapılırken önceki tasarı taslağıyla
düzenlenen esaslı hususlar muhafaza edilmiş, yalnızca madde sayısı ve
kullanılan dilde sadeleştirmeye gidilmiştir. 
Kanun
tasarısı mevcut hâliyle iki bölüm ve 38 maddeden oluşmaktadır. Tasarı diğer
yabancı devlet kanunlarında olduğu gibi genel hükümlerle başlamaktadır ve genel
hükümlerde esas olarak tüm adli iş birliği türlerine ilişkin genel esaslar ve
özellikle Bakanlığımızın merkezî makam yetkisi düzenlenmiştir. Tasarının ana
bölümlerinde adli yardımlaşma, iade, soruşturma ve kovuşturma devri, infaz
devri ve hükümlü nakli konularına yer verilmiştir. Kanunun uygulanması ve
yürürlüğüne ilişkin diğer hususlar da “çeşitli ve son hükümler” başlıklı
bölümlerde düzenlenmiştir. Bu kanun tasarısıyla uluslararası adli iş birliği
alanında ülkemiz uygulamasına adli yardımlaşmada, suçluların iadesinde,
soruşturma ve kovuşturmanın devrinde, infazın devrinde, hükümlerin naklinde
yenilikler getirilmektedir. Cezaî Konularda Uluslararası Adlî İşbirliği Kanunu
Tasarısı yıllardır ülkemizin ihtiyaç duyduğu bir düzenleme olup, yasalaşması
hâlinde uygulama birliği sağlanacak ve bu alandaki hukuki boşluk doldurulmuş
olacaktır.
Tasarının
ülkemiz için hayırlı olmasını diliyor, Genel Kurulu saygıyla selamlıyorum. (AK
PARTİ sıralarından alkışlar) 
BAŞKAN
– Sayın Baluken, sisteme girmişsiniz, söz talebi için mi? 
İDRİS
BALUKEN (Diyarbakır) – İç Tüzük 60’a göre bir söz talebim var.
BAŞKAN
– Buyurun.
V.- AÇIKLAMALAR (Devam)
27.- Diyarbakır Milletvekili İdris Baluken’in,
Kilis iline yapılan saldırılarda yaşamını yitiren 2 vatandaşa Allah’tan rahmet,
yaralanan 6 vatandaşa acil şifalar dilediğine ve bu konuda Hükûmetten Genel
Kurulu ve kamuoyunu bilgilendirmesini talep ettiklerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, tam iki haftadır sınırda Kilis iline yapılan saldırılarla ilgili,
Hükûmetten, Genel Kurulu ve kamuoyunu bilgilendirmesini talep ediyoruz. İki
haftadır devam eden bu saldırılarla ilgili, ana muhalefet partisinden, bizden
talep gelmesine rağmen hâlâ bu saate kadar Genel Kurula gelip bir bilgilendirme
yapmayan Hükûmet pratiğiyle karşı karşıyayız. Şimdi, bu akşam saatlerinde
yapılan saldırılarda da 2 yurttaşımızın yaşamını yitirdiğini ve 6 yurttaşımızın
yaralandığını basından öğreniyoruz. Ben öncelikle tabii, yaşamını yitiren
yurttaşlarımıza Allah’tan rahmet, ailelerine ve tüm halkımıza başsağlığı,
yaralılara da Halkların Demokratik Partisi adına acil şifalar dilemek
istiyorum. 
Ancak şöyle enteresan bir durumla karşı karşıyayız
Sayın Başkan. Yani Türkiye’de yapılan IŞİD saldırılarını... 
(Mikrofon otomatik cihaz tarafından kapatıldı) 
BAŞKAN – Tamamlayın lütfen.
İDRİS BALUKEN (Diyarbakır) – ...IŞİD üstlenmiyor,
sınırdan yapılan IŞİD saldırılarını da ne hikmetse AKP isimlendirmiyor.
“Kilis’e bomba düştü, Kilis’e mermi düştü, roket düştü.” şeklinde, bu yapılan
saldırılar âdeta gözden kaçırılmaya, âdeta muğlaklaştırılmaya çalışılıyor.
Bütün uyarılarımıza rağmen, bu yapılan saldırılarla ilgili AKP Hükûmetinin
aldığı önlem ise, enteresan bir şekilde, Rojava’da YPG mevzilerine yönelik
saldırılar, Kandil’e yönelik hava harekâtı ve Kilis Valiliğinin önerdiği
şekilde, abdest alarak sokağa çıkma oluyor. Bu ciddiyetsiz yaklaşımı
kınadığımızı, Hükûmetten, Kilis’e yapılan bu saldırılarla ilgili Genel Kurula
ve Türkiye kamuoyuna derli toplu bir açıklama beklediğimizi bir kez daha ifade
etmek istiyorum. İçeride ve dışarıda da IŞİD’i rahatlatacak olan bu
yaklaşımlardan da vazgeçmesi gerektiğini söylemek istiyorum.
Teşekkür ederim.
BAŞKAN – Teşekkür ederim.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN – Şahsı adına son konuşmacı Muğla Milletvekili
Sayın Ömer Süha Aldan olacak. (CHP sıralarından alkışlar) 
Buyurun Sayın Aldan.
ÖMER SÜHA ALDAN (Muğla) – Sayın Başkan, değerli
milletvekilleri; aslında, bu sabah bir grup önerisinde gündeme getirilen bir
konuyla ilgili bir değerlendirme yapmak istiyorum, o da Can Dündar ve Erdem
Gül’ün yargılanmasına dair.
Hâlâ
bir algı anlayışı devam ediyor, işte “Bu basit bir gazetecilik faaliyeti
değildir, bir casusluk eylemidir.” diye. Tekrar edeceğim, bu kürsüden daha önce
bir konuşma yapmıştım. Öncelikle, Can Dündar ile Erdem Gül’ün yaptıkları şey,
MİT tırları adı verilen o tırlarda arama yapılması sonucu ortaya çıkan tutanağı
yayınlamaktan ibarettir yani adli dava dosyasında yer alan bir belge yayınlanmıştır.
Bu belge gizli bir belge midir, bunu önce değerlendirmek lazım çünkü Türk Ceza
Kanunu’nun 330’uncu maddesinde belirtilen casusluk eyleminin gerçekleşebilmesi
için bu belgenin devlet sırrı niteliğinde bir belge olması lazım. Oysa, genel
bir arama sırasında “arama ve yakalama tutanağı” diye bir tutanak düzenlenir.
Yine, yasamız gereği, örneğin, tırı kullanan şoför işin şüphelisidir, o tutanak
şüpheli tarafından da imzalanır. Dolayısıyla, şüphelinin vâkıf olduğu, hatta
avukatının da o anda olay yerinde olduğu bir belgeden “devlet sırrı” diye söz
etmek kanunen mümkün değildir. Bu itibarla, ortada devlet sırrı niteliğinde bir
belge olmadığı gibi, casusluk eylemi de gerçekleşmiş değildir. Lakin, 31 Mayıs
2015 günü Cumhuriyet gazetesinde yayınlanan bu haberin hemen akabinde, aynı
akşam Sayın Cumhurbaşkanı bir televizyon ekranında “Bu bir casusluk
faaliyetidir, ben bunun hesabını soracağım.” demiştir. Dolayısıyla, casusluk
faaliyeti olarak bu suçun adını koyan hukukçu olmayan Sayın Cumhurbaşkanıdır, sonrasında,
geline geline geline etki altındaki yargı tarafından görev ifa edilmiştir .
Öte
yandan, “Can Dündar’la Erdem Gül’ün bir dava dosyasında yer alan bir belgeyi
yayınlamaları suç mudur?” derseniz, evet, suçtur. Zira, gizlilik kararı alınmış
bir soruşturmada ya da kapalı oturumda yapılması gereken bir davada bir belgeyi
kamuoyuna yansıtmak soruşturmanın gizliliğini ihlal suçunu oluşturur ki bu da
Türk Ceza Kanunu’nun 185’inci maddesinde düzenlenmiş bir eylemdir. Keza, bu
anlamda Can Dündar’la Erdem Gül’ün bir suçundan bahsedebiliriz lakin bu suçun
cezası tutuklanmayı gerektirir nitelikte bir eylem değildir yani suçun üst
haddi yedi yıldan aşağıdır. 
Öte
yandan, 2012 yılında, burada bizle beraber milletvekilliği yapmış ama daha önce
gazeteci olan Adalet ve Kalkınma Partili bir milletvekili hakkında 40’a yakın,
bugünlerde gündemde olan Ergenekon davasındaki gizli belgeleri kendi köşesinde
yayınlamak, hatta bu konuda dava bile açılmamışken onunla ilgili bir kitap
yazmak suçundan dava açılmıştır. Keza, Adalet ve Kalkınma Partisinin iktidar
çoğunluğu bu kendi arkadaşlarının soruşturmalardan ve 40’a yakın davadan
kurtulması için, 2012 yılında Türk Ceza Kanunu’nun 185’inci maddesinin son
fıkrasında değişiklik yapmışlardır. 185’inci maddenin son fıkrasındaki değişiklik
aynen şöyledir: “Soruşturmanın gizliliğini ya da duruşmanın kapalılığını haber
amaçlı olarak ihlal edenlerin eylemi suç oluşturmaz.” şeklindedir. Bugün tartıştığımız
konu bu, yani Can Dündar ile Erdem Gül’ün hiçbir suçları yoktur. Keza, Anayasa
Mahkemesi de işte bu olguya dayalı olarak bir ihlal kararı vermiş ve bu 2
gazeteci serbest bırakılmışlardır.
Her
şeyden önce, ben Can Dündar’ı tanımam ama Erdem Gül’ü iyi tanırım. Erdem Gül bu
ülkeyi seven bir gençtir.
HÜSEYİN
KOCABIYIK (İzmir) – Doğru, haklısınız. 
ÖMER
SÜHA ALDAN (Devamla) – Ve Adalet ve Kalkınma Partisi tabanı, Refah Partisi
tabanı, Saadet Partisi tabanı kendisini çok iyi bilirler. Böyle bir insana “casusluk”
yaftası yapıştırıp onu cezaevine tıkmak çok büyük bir insafsızlıktır, hukuk
adına büyük bir cinayettir diyor, yüce Meclisi saygıyla selamlıyorum. (CHP
sıralarından alkışlar)
BAŞKAN
– Teşekkür ederim Sayın Aldan.
İkinci
bölüm üzerindeki görüşmeler tamamlanmıştır. 
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
23’üncü
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı'nın 23’üncü maddesinin (2)’nci fıkrasındaki "hâlinde"
ibaresinin çıkartılması ve yerine “durumunda” ibaresinin eklenmesini arz ve
teklif ederiz.

 İsmail Faruk Aksu Mehmet
Erdoğan Kadir Koçdemir
 İstanbul Muğla Bursa

 Mehmet Necmettin
Ahrazoğlu  Kamil Aydın  Mehmet Günal
 Hatay Erzurum Antalya
 
 Mustafa Kalaycı
 Konya 
BAŞKAN
– Sayın milletvekilleri, şimdi okutacağım önergeler aynı mahiyette olduğundan
birlikte işleme alacağım.
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
23’üncü maddesinin (1)’inci ve (2)’nci fıkrasındaki “milletlerarası andlaşma”
ibaresinin “uluslararası andlaşma” olarak değiştirilmesini arz ve teklif
ederiz. 

 Cemal Okan Yüksel Kemal
Zeybek Mustafa Akaydın
 Eskişehir Samsun
 Antalya

 Şenal Sarıhan  Selina
Doğan Murat Emir
 Ankara İstanbul Ankara

 Ömer Fethi Gürer Necati
Yılmaz
 Niğde  Ankara
Aynı
mahiyetteki diğer önergenin imza sahipleri: 

 İdris
Baluken Mahmut Toğrul Mehmet
Emin Adıyaman
 Diyarbakır Gaziantep Iğdır
 Mahmut Celadet Gaydalı Mehmet
Ali Aslan Ayhan Bilgen
 Bitlis  Batman Kars
BAŞKAN
– Aynı mahiyetteki önergelere Komisyon katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önergeler üzerinde önce Kars Milletvekili Sayın Ayhan Bilgen konuşacak. 
Buyurun
Sayın Bilgen. (HDP sıralarından alkışlar) 
AYHAN
BİLGEN (Kars) – Sayın Başkan, değerli milletvekilleri; bugün bir iade
gerçekleşti biliyorsunuz. Asil Nadir, daha önce bir iflas ve cezaevinden kaçma
olayı dolayısıyla İngiltere’de mahkûmiyeti devam ediyordu, Türkiye’ye iade
edildi ve galiba, basına yansıyan bilgilere göre, tahliye edildi. İngiltere,
basına yansıdığı kadarıyla, mağdurların yani şirketin iflasından kaynaklı
mağdurların ödemesi yapılması şartıyla bıraktığına dair… İngiliz basınına böyle
bilgiler yansıyor ama Türkiye kamuoyuna henüz yansıyan bu konuda bir somut
bilgi yok. 
Şimdi,
adli iş birliğini konuşuyoruz. Eğer kanun yaparken kanunun ruhunda yani hukuk
felsefenizde özne insansa insan merkezli, insan hakları merkezli düşünürsünüz
ama eğer soğuk savaş döneminden kalma bir mantıkla devlet algısı üzerine hukuku
oturtuyorsanız başka türlü davranırsınız. 
Bu
tasarıda da görünen o ki, 23’üncü maddenin işte hemen (b) bendinde görülüyor,
“mütekabiliyet” konulmuş. Şimdi, soruşturma ve kovuşturma sürecinde, hem
devretme hem devralma durumunda mütekabiliyeti nasıl uygulayacaksınız yani
mütekabiliyet mantığıyla baktığınızda şüpheli hakları ne olacak? Bir sürü
farklı davalar üzerinden bu çelişkiyi tartışmak, konuşmak mümkün. Mesela
Türkiye’de çocuk istismarına maruz kalan, Rusya’dan getirilmiş, Antalya’da
turizm bölgelerinde kullanılan -ben şimdi telaffuz etmek istemiyorum ama- çok
sayıda çocuk olduğu, çocuk haklarıyla ilgili çalışan ECPAT’ın raporlarında
geçiyor. Şimdi, bunlarla ilgili mütekabiliyeti nasıl uygulayacaksınız? Ya da
Türkiye’deki mülteci çocuklarla ilgili, Suriyeli çocuklarla ilgili nasıl
uygulayacaksınız bu mütekabiliyeti? 
Dolayısıyla,
bir kere yasanın temel mantığında, ruhunda artık bu mütekabiliyeti devletler
arası ilişkide, evet, anlaşılır bir tarafı var egemenlik açısından ama şüpheli
hakları, insan hakları söz konusu olduğunda özne insan olmaktan çıkar. Ama
mesela dünyada başka mütekabiliyet tartışmaları yapılıyor şu anda. İnsan
hakları alanında mütekabiliyetten vazgeçiliyor, vazgeçilmesi gerektiği
savunuluyor. Ekonomi politikalarında mütekabiliyetten bahsediliyor. Mesela
bugün Osmangazi -büyük bir- işte, dünyanın en uzun köprülerinden birisi olarak
açıldı. Ücret tarifesi bildiğimiz kadarıyla dolar üzerinden ilan edildi, 25
dolar bir geçiş. Şimdi, 25 dolar artı KDV. Amerika’yla niye mesela dolar
kullanımı konusunda mütekabiliyet ekseni üzerinden hareket etmiyoruz?
RAMAZAN
CAN (Kırıkkale) – Ya, ne yaparsan yap eleştirilecek bir şeyler buluyorsunuz.
AYHAN
BİLGEN (Devamla) - Neden? Ekonomi politikalarında dünya mütekabiliyeti
tartışıyor. Resmî rakam bu, 25 dolar artı KDV, gidiş geliş olduğunda 35 dolar
artı KDV. Resmî açıklama bu Ulaştırma Bakanlığının. Artı bu rakamların
değişebileceğine dair de açıklama yapılıyor devamında. Şimdi, dünyadaki
trendleri takip etmez, insan hakları alanında mütekabiliyeti esas alan bir
yaklaşımla devam ederseniz, tabii, tablo farklılaşır. 
Ama
bugün başka bir gelişme de basına yansıdı. Mesela bu konuda mütekabiliyeti
nasıl uygulayacaksınız? 10 Ekim saldırısında ismi geçen şahıslarla ilgili,
emniyet görevlileriyle ilgili müfettiş raporları hazırlanıyor ve valilikten
soruşturma isteniyor. Valilik müfettiş raporlarının üzerinden daha dört gün
geçmeden emniyet birimleriyle ilgili soruşturma yapılmasına onay vermiyor,
reddediyor soruşturma yapılmasını. Şimdi bunlar, bu kişiler, bu soruşturma
aşamasındaki kişiler, IŞİD üyeleri Türkiye Cumhuriyeti vatandaşı değil de
Suriye vatandaşı olsaydı bu mütekabiliyeti nasıl uygulayacaktık biz Suriye’yle?

Dolayısıyla,
yani bu yasa teknik açıdan da birçok açıdan da kabul edilmeyecek nitelikler
taşıyor. Ama buna rağmen tabii ki buradaki çoğunlukla, muhtemelen jet hızıyla
bu yasalar geçecek, tamamlanacak çünkü artık insan hakları perspektifi, insan
hakları yaklaşımı ne yazık ki yasalar hazırlanırken çok önemsenmiyor, bir rutin
mekanizma olarak burada sadece prosedür tamamlanıyor. 
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim. 
Aynı
mahiyetteki önergeler üzerinde diğer konuşmacı Ankara Milletvekili Sayın Necati
Yılmaz olacak.
Buyurun
Sayın Yılmaz. (CHP sıralarından alkışlar)
NECATİ
YILMAZ (Ankara) – Sayın Başkan, Sayın Divan, sevgili milletvekilleri;
cumhuriyetimizin en temel kurumlarından biri olan Türkiye Büyük Millet
Meclisinin açılışının 96’ncı yılını kutlamanın heyecanını ve coşkusunu birlikte
yaşıyoruz. 
Sevgili
milletvekilleri, Kürt’ü, Türk’ü, Laz’ı, Çerkez’i, Ermeni’si, Alevi’si,
Sünni’si, bu Meclisi birlikte kurduk, bu toprakları birlikte koruduk, birlikte
vatan yaptık, saltanata birlikte son verdik, cumhuriyeti birlikte ilan ettik ve
çok partili sisteme geçtiğimiz dönemde, Cumhuriyet Halk Partisinin içerisinde
onun ardılı olan partilerin kurucuları da vardı. Dolayısıyla, cumhuriyetin tüm
nimetlerini, tüm faziletlerini, ayrımsız, bütün yurttaşlarımıza tattırma
gayretiyle hareket ettik. Tabii ki olması gereken de buydu. 
Ancak,
ne yazık ki, bugün içinde bulunduğumuz süreç, çıktığımız yolun başında
hepimizin zihninde var olan duyguların, düşüncelerin, amaçların örselendiği ve
yıprandığı bir dönemi işaret ediyor. Ne yazık ki yüz yıllık cumhuriyet ve
demokrasi birikimimizin, birlikte yaşam arzumuzun, ortak gelecek arayışımızın
gittikçe zayıfladığını görüyoruz. Bu duyguları bizde oluşturan, maalesef, 1 tek
kişinin bütün milletin iradesinin üzerinde egemen olma isteğidir. Bize bu sıkıntıyı
yaşatan başta sebep, temel sebep budur. Bu irade, devletin tüm kurumlarını,
içinde bulunduğumuz, demokrasimizin Kâbe’si olan Türkiye Büyük Millet
Meclisinin iradesi üzerinde de kendini hissettirmek istiyor. Ne yazık ki tüm
Parlamento çalışmalarında bu yaklaşım, bu zorlama esas hâle gelmiş durumda.
Ancak, bu beyhude bir çabadır.
Biliyorsunuz ki bizler halkın iradesi üzerinde hiçbir
güç, hiçbir kuvvet tanımıyoruz ve vatanımızın kurtuluşunu ve cumhuriyetimizin
kuruluşunu sağlayan bu yüce Meclis en zor koşullarda dahi iradesini teslim
etmedi ve kapılarını kapatmadı. Dolayısıyla, bugün üzerine zorlanan iradeye de
teslim olmayacaktık sevgili arkadaşlar. Bu özel günde bizi bu sıkıntılı ortama
getiren hatalardan bahsetmek istemiyorum, hatalara sahip aramıyorum. Bunun
yerine bu değerlendirmeyi tarihe bırakıyorum. Hepimiz için ihtiyaç olan
özgürlüğe, demokrasiye, barışa ve kardeşliğe çağrı yapmak istiyorum bu özel
günde. Bu kavramlar öncelikle sevinçlerimizin ve üzüntülerimizin ortaklaşması
ve aynılaşmasıyla mümkün olacaktır, hayat bulacaktır.
Sevgili milletvekilleri, birlikte bayramlaştırdığımız
günlerin, 23 Nisanların, 29 Ekimlerin bizleri bir araya getiren günler
olmasından çıkarılmasına izin vermeyelim. Gelin, bu ortak değerler üzerinden
ayrışmayı kabullenmeyelim. Gelin, Meclisimizin 96’ncı kuruluş yıl dönümünü hep
birlikte sahiplenip aynı coşkuyla kutlayalım. Şehit cenazelerimizi gerekçe
göstererek 23 Nisan kutlamalarından vazgeçilmesini kabul etmiyoruz. Unutmayalım
ki 23 Nisan, şehitlerimizin yaşamlarını feda ederek bizlere armağan ettikleri
bayramdır. 23 Nisanı layıkıyla kutlamak, şehitlerimizi anlamak, kuruluş ve
kurtuluş sürecini yeniden kavramaktır sevgili arkadaşlar ve 23 Nisanı kutlamak
için kimseden izin almamız gerekmiyor, bu konuda hiçbir yasak tanımıyoruz. 
Sevgili
arkadaşlar, Meclisimizin açılışının 96’ncı yılında çocuklarımızın ve tüm
halkımızın 23 Nisan Ulusal Egemenlik ve Çocuk Bayramı’nı kutluyorum. Ancak, bu
vesileyle daha dün Karaman’da geleceğimiz dediğimiz çocuklarımıza yönelik
dehşet verici istismar davasının bir günde karara bağlanmak suretiyle
derinleştirilmesinden kaçınılmasını da üzüntüyle karşılıyorum. Sizleri bu ortak
sevincimizin yanında, bu ortak üzüntüye de davet ediyorum.
Saygılarımı
sunuyorum. (CHP sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkanım, karar yeter sayısı…
BAŞKAN
– Önergeleri…
Karar
yeter sayısı mı?
ÖZGÜR
ÖZEL (Manisa) – Evet.
BAŞKAN
– Önergeleri oylarınıza sunacağım ve karar yeter sayısı arayacağım.
Kabul
edenler... Kabul etmeyenler... Karar yeter sayısı yoktur.
Birleşime
on dakika ara veriyorum.
Kapanma Saati: 20.48
BEŞİNCİ OTURUM
Açılma Saati: 20.59
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mustafa AÇIKGÖZ (Nevşehir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Beşinci
Oturumunu açıyorum.
278 sıra sayılı
Kanun Tasarısı’nın 23’üncü maddesi üzerinde, aynı mahiyette olan Kars
Milletvekili Ayhan Bilgen ve arkadaşlarının önergesi ile Ankara Milletvekili
Necati Yılmaz ve arkadaşlarının önergesinin oylamasında karar yeter sayısı
bulunamamıştı.
Şimdi önergeleri tekrar oylarınıza sunacağım ve karar
yeter sayısı arayacağım. 
Kabul
edenler… Kabul etmeyenler… Kabul edilmemiştir, karar yetersayısı vardır. 
Tasarının
görüşmelerine devam edeceğiz. 
Komisyon?
Burada. 
Hükûmet?
Burada. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 23’üncü maddesinin (2)’nci fıkrasındaki “hâlinde” ibaresinin
çıkartılması ve yerine “durumunda” ibaresinde eklenmesini arz ve teklif ederiz.

Mustafa Kalaycı (Konya)
ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan. 
BAŞKAN
– Hükûmet? 
KALKINMA
BAKANI CEVDET YILMAZ (Bingöl) – Katılmıyoruz Sayın Başkan. 
BAŞKAN
– Önerge üzerinde Konya Milletvekili Sayın Mustafa Kalaycı konuşacak. 
Buyurun
Sayın Kalaycı. (MHP sıralarından alkışlar) 
MUSTAFA
KALAYCI (Konya) – Sayın Başkan, değerli milletvekilleri; hepinizi saygılarımla
selamlıyorum. 
Son
dönemlerde karmaşıklaşan ülke gündemi ekonomik sorunları gölgelemiş ve geri
plana düşürmüştür. Yaşanan gelişmeler, ekonomideki sorunları daha da yaygınlaştırmış
ve geleceğe dönük beklentileri tahrip etmiştir. Ekonomik ve sosyal göstergeler
alarm vermektedir. Hükûmetin çizdiği hayalî pembe tablolar, artık acı
gerçekleri saklamakta yetersizdir. Ekonomik sıkıntılardan dolayı ticaret ve
meslek erbabımız, esnafımız ve çiftçimiz ciddi sorunlarla karşı karşıya
kalmıştır. Piyasalarda durgunluk hâkimdir. Nakit sıkışıklığı, tahsilat ve geri
ödeme problemleri, iflaslar ve iflas ertelemelerindeki artış bu sıkıntıların
somut göstergeleri olarak karşımıza çıkmaktadır.
2015
yılında karşılıksız çek tutarı yüzde 37, protestolu senet tutarı yüzde 23,
sorunlu kredi tutarı yüzde 31 oranında artmış olup kriz yıllarının dahi
üzerinde tarihî seviyelere yükselmiştir. Artık, kayıtlı esnaf, çiftçi ve
çalışan sayısında da azalma görülmeye başlanmıştır.
Sosyal
Güvenlik Kurumunun 2016 Ocak ayı verilerine göre, zorunlu sigortalı esnaf
sayısı bir ay içinde yaklaşık 25 bin kişi, zorunlu sigortalı çiftçi sayısı da
yaklaşık 5 bin kişi azalmıştır. Kayıtlı çalışan sayısında da önemli bir düşüş
görülmekte olup zorunlu sigortalı çalışan sayısı bir ayda yaklaşık 379 bin kişi
azalmıştır. Özellikle KOBİ'lerde büyük sıkıntı yaşanmakta olup KOBİ iş yeri
sayısı 30 bin, KOBİ'lerin kayıtlı istihdamı da 294 bin kişi azalmıştır.
Esnafımız
ve çiftçimiz borçludur. Bankaların ve tefecilerin kıskacında bunalmış, faiz,
kredi batağında nefes alamaz hâle gelmiştir. Vergilerini ve primlerini
zamanında ödeyememişlerdir. Hâl böyleyken, bu yıl esnafın ödeyeceği aylık
sigorta primi yüzde 29 oranında artırılarak 568 liraya, çiftçinin aylık sigorta
primiyse yüzde 35 oranında artışla 435 liraya yükseltilmiştir. AKP, prim
yükünün hafifletilmesi için işverenlere sağladığı aylık 100 liralık prim
desteğini esnafımıza ve çiftçimize vermemiştir. Zaten mevcut primlerini ödeyemeyen
esnaf ve çiftçiler sağlık hizmeti alamaz hâle düştüğü için 29 Eylül 2015
tarihli Bakanlar Kurulu kararıyla 2015 yılı sonuna kadar kamu sağlık
hizmetlerinden ücretsiz yararlanmaları sağlanmış, 14 Aralık 2015 tarihli
Bakanlar Kurulu kararıyla da bu süre altı ay uzatılmıştır. Bu süre de haziran
ayının sonunda dolacaktır. 
Esnafın
ve çiftçinin yüksek oranda da artırılan BAĞ-KUR primlerini ödemesine imkân
yoktur. Vaziyet ortadadır. Prim borçlarının daha sonra faiziyle birlikte
alındığı da dikkate alınarak prim borcundan dolayı sağlık hizmeti kesilmesi
uygulaması kaldırılmalıdır. Esnaf ve çiftçilerin vergi ve prim yükü
hafifletilmeli, 100 liralık prim desteği esnaf ve çiftçilere de verilmeli,
vergi ve prim borçları ödenebilir şekilde yeniden yapılandırılmalıdır. Ayrıca,
primlerini düzenli olarak ödeyen çiftçi ve esnaf da işverenlere sağlanan 5
puanlık prim indiriminden yararlandırılmalıdır.
Birçok
esnafımız ve çiftçimiz, sigortalılık kayıt ve tescili yapılmadığından
geçmişteki bazı çalışma sürelerini hizmetine saydıramamış olup bu nedenle
emekli olamamaktadır. Söz konusu süreler, daha önce kayıt ve tescil edilmiş
olma şartı aranmadan esnaf ve çiftçilerin hizmetine sayılmalı, geçmiş
hizmetlerin borçlanılmasına imkân verilmelidir. Çıraklık ve staj süreleri de
emeklilik hizmetine sayılmalıdır. Uygulamada bir çalışma ya da sigortalılık
olmaksızın geçen süreler dahi borçlanılabilmekte iken fiilî bir çalışmaya
dayanan çıraklık ve staj sürelerinin sadece kısa vadeli sigorta kollarıyla
sınırlı tutulması haksızlığa, eşitsizliğe ve dolayısıyla mağduriyete neden
olmaktadır. Yaşanan mağduriyetin giderilmesinin yanında, mesleki eğitimin
özendirilmesine de katkıda bulunmak amacıyla çıraklık ve staj süreleri
hizmetten sayılmalı, geçmiş hizmetler için borçlanma hakkı verilmeli ve bu
süreler sigortalılık başlangıç tarihi olarak esas alınmalıdır.
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
24’üncü
maddede üç adet önerge vardır, okutuyorum:
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı'nın
24’üncü maddesinin (1)’inci fıkrasında yer alan “üst sınırı bir yıl veya daha
fazla hapis cezasını" ibaresinin, "üst sınırı bir yıldan az olmamak
kaydıyla hapis cezasını" olarak değiştirilmesini arz ve teklif ederiz.
 Cemal Okan Yüksel Kemal
Zeybek Mustafa Akaydın
 Eskişehir Samsun Antalya
 Şenal Sarıhan Selina
Doğan Ömer Fethi Gürer
 Ankara İstanbul Niğde
 Sibel Özdemir
 İstanbul
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 24’üncü maddesinin (2)’nci fıkrasının son cümlesinin aşağıdaki
şekilde değiştirilmesini arz ve teklif ederiz.
“Devir
isteminin kabul edilmesi ve talep üzerine delil niteliğindeki eşyalar da
gönderilir."
 İsmail Faruk Aksu Mehmet
Erdoğan Kadir Koçdemir
 İstanbul Muğla Bursa
 Mehmet Necmettin Ahrazoğlu Mehmet
Günal Mustafa Kalaycı
 Hatay Antalya Konya
 Kamil Aydın
 Erzurum
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 24’üncü maddesinin (6)’ncı fıkrasının aşağıdaki değiştirilmesini
arz ve teklif ederiz.
(6)
Gecikmesinde sakınca bulunan hallerde soruşturma veya kovuşturmanın devri
talebiyle birlikte veya öncesinde, talep edilen devlet makamlarından elkoyma ve
tutuklama dahil Ceza Kovuşturmalarının Aktarılmasına Dair Avrupa Sözleşmesi ve
taraf olunan uluslararası sözleşmelere göre tedbir istenebilir.
 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mehmet Ali Aslan Mahmut
Celadet Gaydalı
 Batman Bitlis
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan. 
BAŞKAN
– Hükûmet? 
KALKINMA
BAKANI CEVDET YILMAZ (Bingöl) – Katılmıyoruz Sayın Başkan.
BAŞKAN
– Önerge üzerinde Batman Milletvekili Sayın Mehmet Ali Aslan konuşacak.
Buyurun
Sayın Aslan. (HDP sıralarından alkışlar)
MEHMET
ALİ ASLAN (Batman) – Sayın Başkanı, Sayın Divanı ve Sayın Genel Kurulu saygıyla
selamlıyorum. 
Tabii,
Sayın Adalet Bakanı gitmiş durumda, keşke buradayken sıra gelseydi. 
İDRİS
BALUKEN (Diyarbakır) – Salonda salonda.
ÖZGÜR
ÖZEL (Manisa) – Kamufle olmaya çalışıyor.
MEHMET
ALİ ASLAN (Devamla) – İyi, buradaysa selamlar Sayın Bakan.
Tabii,
bu yurt dışı uluslararası adli işlemle ilgili kanunlara geçmeden keşke şu anda
Türkiye içindeki kanunları bir standart hâle getirebilseydik. Sayın Adalet
Bakanı, Aile Bütünlüğünü Olumsuz Etkileyen Olayları Araştırma Komisyonunda “Kim
isterse gelsin cezaevlerini ziyaret etsin." demişti ama hâlâ biz vekiller
tutsaklarla görüşmüyoruz, görüştürülmüyoruz daha doğrusu ve yine tutuklu
kişilerin aileleriyle yaptığımız görüşmede ve onlardan gelen mektuplar
elimizde. Son dönemde siyasi tutuklular hep sürgün ediliyor. Geceleri odalara
gardiyan ve askerler “arama” adı altında ani baskınlar yaparak tutsakların
iradesi kırılmaya çalışılıyor. Tutsakların iç çamaşırlarına kadar elbiselerine
el konuyor. Yatak çarşaflarına, nevresimlerine, battaniye, kitap gibi özel
eşyalara ve bazı odalarda kablosu da dâhil televizyonlara, çiçeklere ve odadaki
çöp poşetlerine el konuyor. Hatta çok ilginçtir, gelen bir mektupta bir tutsak
diyor ki: “3 tane kalemim vardı; 2’sini aldılar, 1 tanesini bıraktılar.” Yani
tutsaklar aslında o ülkenin adaletine, Adalet Bakanına, hukukuna bir emanettir.
Bunların yapılması, hiç şüphesiz, doğru olmamakla beraber, hakkaniyet ilkesine
de aykırıdır. 
Yine,
600’e yakın hasta tutsağın tedavi hakları Birleşmiş Milletler ve AİHM
kararlarına aykırı olarak engellenmektedir, ağır hastalar tahliye edilmemektedir.

Başka
bir konuya değineceğiz. Burada da bir hukuka aykırılık var, hakkaniyete daha
doğrusu. Dün konuşmamda ayet okumuştum, ayetler “x” olarak yazılmış. Oysaki
Google’dan bakılıp, hemen Arapçası alınıp, oraya kopyalanıp yapıştırabilir ama
bu yapılmamış. Oysaki “x” harfi de, sembolü de yabancı bir kelimedir,
Latincedir. Esas orijinali “şey”den gelmektedir -yani “şey”- ama İspanyolcaya
geçmesi “chi” şeklinde olmuştur, sonra Latinceye “x” olarak geçmiştir. 
Şimdi,
ilginç bir şey sunacağım size. 6 Nisan 2009’da Hussein Barack Obama Türkiye’ye
geliyor ve Mecliste İngilizce bir konuşma yapıyor. Konuşmada yine “x” diye
belirtiliyor ama “x” aşağıda belirtilerek şöyle denilmiş: “Amerika Birleşik
Devletleri Başkanı Barack Hussein Obama'nın konuşmasının İngilizce metni
tutanağa eklidir.” Yani tutanakta başka bir dilin, başka bir devletin
vatandaşının dili açıklanıyor ama bu Parlamento üyesinin konuştuğu -Arapça
olur, Kürtçe olur, Farsça olur, başka bir dil olur- “x” olarak tanımlanıyor.
Hadi dilleri bir tarafa bırakalım, ayetlerin “x” olarak tanımlanmasını doğru
bulmuyorum.
Nedenine gelince, belki biz elli yıl önceki
tutanakları, kitapları, eserleri, metinleri anlamıyoruz; çocuklarımız okurken
anlamıyor. Niye? Dil hep zayıflatılmıştır maalesef. Tabii, bu, yürütülen
Hükûmet politikalarıyla da doğru orantılı bir şey ama böyle giderse elli yıl
sonra da çocuklarımız bu “x”lere takıla takıla bugünkü konuşma metinlerimizi
anlayamayacak duruma gelecektir. Osmanlılar döneminde Meclis-i Mebusanda ve
sonrasında çok zengin bir dil, çok zengin bir kültür yapısı vardı; Farsça,
Arapça, Kürtçe, Türkçe bilinmekteydi ama, dediğim gibi, hep “x”lere takıla
takıla bugün Arapça bir kelime geçiyor, Farsça, Osmanlıca bir kelime geçiyor
anlamıyoruz. Bu anlamama ayıbını hepimizin üstünden atması gerekiyor ve bundan
sonra özellikle en azından ayetler, hadisler “x” olarak geçmemelidir çünkü
bilinmeyen bir dil değildir.
Teşekkürler, sağ olun. (HDP sıralarından alkışlar)
BAŞKAN – Teşekkür ederim Sayın Aslan.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 24’üncü maddesinin (2)’nci fıkrasının son cümlesinin aşağıdaki
şekilde değiştirilmesini arz ve teklif ederiz.
“Devir isteminin
kabul edilmesi ve talep üzerine delil niteliğindeki eşyalar da
gönderilir."
Mustafa
Kalaycı (Konya) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ ALİ ÖZKAYA (Afyonkarahisar) –
Katılmıyoruz.
BAŞKAN – Hükûmet?
KALKINMA BAKANI CEVDET YILMAZ (Bingöl) – Katılmıyoruz
Sayın Başkan.
BAŞKAN – Önerge üzerinde Konya Milletvekili Sayın
Mustafa Kalaycı konuşacaktır.
Buyurun Sayın Kalaycı. (MHP sıralarından alkışlar)
MUSTAFA KALAYCI (Konya) – Sayın Başkan, değerli
milletvekilleri; tekrar hepinizi saygılarımla selamlıyorum.
Görüştüğümüz
maddede Türkiye’de yürütülen bir soruşturma veya kovuşturmanın yabancı devlet
adli mercilerine devredilmesine ilişkin genel esaslar düzenlenmektedir. Hemen
Hükûmete sormak lazım: Buna göre, eğer talep edilirse Reza Zarrab’la ilgili,
17-25 Aralık 2013 döneminde ortaya dökülen rüşvet ve yolsuzluk iddialarıyla
ilgili dosyaları ABD adli mercilerine devredecek misiniz? Tabii, diyeceğiniz
belli: “Söz konusu dosyalar kapandı.” Peki, İran’dan dosya istediniz mi?
Zencani’nin, ortağı Reza Zarrab’la Türkiye’de 8,5 milyar dolar rüşvet
dağıttıklarını mahkemede açıkladığı, 1.500 kilo altının İstanbul’da uçakta
yakalandığında rüşvet vererek uçağı nasıl havalandırdığını anlattığı haberleri
basınımızda yer almıştır. Bu iddialarla ilgili ne yapılmıştır? 8,5 milyar dolar
rüşvet kimlere verilmiştir? Bu da paralelin işi midir? 
AKP
iktidarı dönemi yolsuzluk iddialarının ayyuka çıktığı bir dönem olmuştur. Bu
dönemde yolsuzluklarla mücadele etmek yerine, yolsuzlukların önünü açacak,
rüşvet ve yolsuzluk iddialarının üstünü örtecek düzenlemeler yapılmıştır. 
AKP
iktidarı, ilk önce ihale mevzuatını değiştirmekle işe başlamıştır. Kamu
ihalelerinin istenildiği gibi yönlendirilebilmesi için ihale mevzuatında çok
sayıda değişiklik yapılmış, birçok işe istisna ve muafiyet getirilmiş ve ihale
mevzuatı dikensiz gül bahçesine dönüştürülmüştür. Kamu ihale sisteminden
kaçmak, ilana çıkılmayan ihalelerde ihale dokümanının sadece idare tarafından
davet edilenlere yani istediği kişilere verilebilmesine yönelik düzenleme bile
yapılmıştır. 
Yolsuzluklara
ortam sağlayan ikinci düzenleme alanı imar mevzuatı olmuştur. İmar
düzenlemelerine ilişkin yetkilerin çeşitlendirilmesi suretiyle rant paylaşımı
kolaylaştırılmış, imar lobileri tarafından vatandaşın elinden düşük fiyatlarla
alınan yerler imar yetkisi kullanılarak kısa süreler içinde büyük rantların
sağlandığı alanlara dönüştürülmüştür. 
Yolsuzlukların
önünü açan üçüncü düzenleme alanı, denetim sisteminin etkisizleştirilerek engel
olmaktan çıkarılması olmuştur. Teftiş kurulları dönüştürülerek tesirsiz hâle
getirilmiş, Sayıştayı da işlevsiz ve etkisiz hâle getirmek için peş peşe
düzenlemelere girişilmiştir. Sayıştay üzerine yoğun bir iktidar baskısı
uygulanmıştır. Nitekim, Sayıştay denetim raporları içeriği daraltılmış ve kamu
zararına ilişkin tespitler çıkarılmış olarak Türkiye Büyük Millet Meclisine
gönderilmektedir. 
AKP’nin yaptığı dördüncü düzenleme alanı, yolsuzluk
cezalarının hafifletilmesi olmuştur. Türk Ceza Kanunu’nun ilgili maddelerinde
yapılan değişiklikle usulsüzlük ve yolsuzluk yapanlar kurtarılmış, ihaleye
fesat karıştırma suçunun cezası azaltılmış, görevini ihmal ve kötüye
kullananlara verilecek ceza indirilerek cezanın ertelenmesi ya da paraya
çevrilebilmesinin önü açılmıştır.
AKP’nin yaptığı beşinci düzenleme alanı ise kamu
zararına sebep veren uygulamaların ve yolsuzluk iddialarının üzerine
gidilmesinin önünü kesmek, yargı kararlarını uygulamamak olmuştur. Kamu zararı
oluşması nedeniyle özelleştirmelerin iptalini öngören mahkeme kararlarını
Hükûmet uygulamamıştır. Bu konuda 6300 sayılı Kanun’la düzenleme yapılarak
özelleştirme işlemlerine yönelik yargı kararları konusunda Bakanlar Kuruluna yetki
verilmiştir, Bakanlar Kurulu da özelleştirme işlemlerini iptal eden yargı
kararlarıyla ilgili geriye ve ileriye yönelik herhangi bir işlem tesis
edilmemesini kabul etmiştir. 6300 sayılı Kanun’la yapılan düzenleme Anayasa
Mahkemesinden dönmüş ancak kamu zararı oluşması nedeniyle yargı kararıyla iptal
edilen özelleştirmelerle ilgili bugüne kadar bir işlem yapılmamıştır. 17-25
Aralık 2013 döneminde ortaya saçılan ve AKP Hükûmetinin bazı üyeleriyle
çocuklarını da kapsayan rüşvet ve yolsuzluk iddialarının örtbas edilmesi için
Türkiye Büyük Millet Meclisi sabahlara kadar çalışmış, bu amaçla birçok kanunda
düzenlemelere gidilmiştir. Türkiye, hiçbir dönemde yolsuzluğu kendisi için bir
hak ve imtiyaz gibi gören böyle bir iktidar tarafından yönetilmemiştir.
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Kalaycı.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Buyurun
Sayın Demirel.
V.- AÇIKLAMALAR (Devam)
28.- Diyarbakır Milletvekili Çağlar
Demirel’in, Diyarbakır’ın Bismil ilçesinde jandarma tabur komutanının devlet
hastanesini arayarak doktorun acilen jandarma karakoluna gelmesi talebinde
bulunması konusunda bilgi almak istediğine ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Şimdi,
az önce bize gelen bir bilgiyi Genel Kurulla paylaşmak istedim Sayın Adalet
Bakanı da buradayken, tam da bu konu gündemdeyken. Diyarbakır’ın Bismil
ilçesinde devlet hastanesini, jandarmadan tabur komutanı olarak kendisini ifade
eden biri arayarak doktorun acil bir şekilde jandarma karakoluna gelmesi ve
orada bulunanlara ilişkin bir darp, cebir raporunun hazırlanması talebinde
bulunulmuştur. Yani bu acil doktorunun görev yerini bırakarak jandarma
karakoluna çağrılmasına dair bilginin, çok acil bir şekilde, buradan… Ben
ulaşamadım, çünkü kaymakam telefonlara cevap vermedi, Sayın Bakan buradayken
ayrıntılı bilgiyi öğrenmek istiyoruz. Bir devlet hastanesinden acil doktorunun
karakola çağrılması ve “Eğer gelmezseniz sizin hakkınızda resmî işlem
başlatacağız.” demesi, jandarmadaki bir tabur komutanının söyleyeceği bir ifade
midir?
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Demirel. 
ÇAĞLAR
DEMİREL (Diyarbakır) – Toparlayacağım Sayın Başkan.
Bizim,
Genel Kurulun, acil bir şekilde bu konuda bilgilendirilmesi gerektiğini
düşünüyoruz. Şu an gelen bilgiler doğrultusunda biz bunları ifade ediyoruz. 
Biliyorsunuz,
acilde çalışan doktorların yerini terk etmesi suçtur, yani acil doktorunun
yerini terk etmesi suçtur, buna rağmen, tabur komutanının kendisi hakkında
işlem başlatacağını doktora ifade etmesi de zaten onun görev ve yetkisi
dâhilinde değildir. Bu gerçekleşmiş olayla ilgili genel bir bilgiyi Genel
Kurulda öğrenmek istiyoruz, Sayın Bakan da buradaysa bu konuya ilişkin bir
açıklama bekliyoruz.
Teşekkür
ediyorum.
BAŞKAN
– Teşekkür ederim.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı'nın
24’üncü maddesinin (1)’inci fıkrasında yer alan “üst sınırı bir yıl veya daha
fazla hapis cezasını" ibaresinin, "üst sınırı bir yıldan az olmamak
kaydıyla hapis cezasını" olarak değiştirilmesini arz ve teklif ederiz.
Ömer Fethi Gürer (Niğde)
ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan.
BAŞKAN
– Hükûmet? 
KALKINMA
BAKANI CEVDET YILMAZ (Bingöl) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Sibel Özdemir konuşacak. 
Buyurun
Sayın Özdemir. (CHP sıralarından alkışlar, AK PARTİ sıralarından gürültüler) 
Sayın
milletvekilleri, biraz sessiz olabilir miyiz lütfen. 
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; görüşülmekte olan 278 sıra sayılı Kanun
Tasarısı’nın 24’üncü maddesi üzerine Cumhuriyet Halk Partisi Grubu adına söz
almış bulunuyor ve yüce heyetinizi saygıyla selamlıyorum. 
Yine
Avrupa Birliğine uyum yasalarından birini daha bugün kabul edeceğiz, ancak Avrupa
Birliğine uyum karnemiz genel olarak başarısız. Son on yıldır, üniversitedeki
görevim nedeniyle, Avrupa Birliği kurumlarının ülkemizle ilgili raporlarını
kesintisiz takip etmekteyim. Avrupa Parlamentosunda geçen hafta kabul edilen
Türkiye İlerleme Raporu’nda, geçmiş yıllarda, özellikle Kopenhag Siyasi
Kriterlerinde zayıf olan karnemizde bir ilerleme şöyle dursun, özellikle bu
alanlarda reform sürecinin gerilediği vurgusu yapılmıştır. Demokrasi ve hukuk
devleti, yargı bağımsızlığı, ifade ve basın özgürlüğü, seküler yaşam tarzlarına
saygı gibi alanlarda gerilemenin yanında listeye yeni eklenen olumsuzluklarda
ise artan otoriter eğilimler, mülteci anlaşmasının Türkiye-Avrupa Birliği
ilişkilerinin koşulu hâline gelmesi eleştirisi, IŞİD terör örgütünün Türkiye
üzerinden gerçekleştirdiği faaliyetleri sonlandırması ve yaşanan terör olayları
ve güvenlik önlemlerinin hukukun üstünlüğü ve insan hakları ilkelerine uygun
olmadığı gibi çok temel konular sıralanmıştır.
Değerli
milletvekilleri, ayrıca, Avrupa Parlamentosunun Türkiye raporunun hazırlandığı
günlerde Amerika Birleşik Devletleri Dışişleri Bakanlığının bütün ülkeler
hakkında hazırladığı İnsan Hakları Raporu’nda da Türkiye’ye 74 sayfa
ayrılmıştır. Raporda Türkiye’de en önemli insan hakları sorununun ifade özgürlüğüne
müdahale edildiği belirtilmiştir. Ayrıca, yasalarda birden çok düzenlemeyle
ifade, basın, İnternet özgürlüğünün sınırlanmasına imkân sağlandığına ve
Hükûmetin özellikle medya üzerindeki baskısına vurgu yapılmıştır. On dört
yıldır iktidarınız döneminde izlemiş olduğunuz Avrupa Birliği-Türkiye
ilişkilerinde geldiğimiz noktada, bugün, Avrupa’daki neredeyse hiçbir
siyasetçi, hiçbir Avrupa Birliği kurumu ne bir üyelik perspektifinden ne de tam
üyelikten söz etmektedir. (CHP sıralarından alkışlar) Mülteci sorunu ve vize
serbestisi konularının gündeme gelmesiyle görüşmeler aslında yalnızca günü
kurtarmaya yönelik fırsatçılıktan öteye gidememektedir.
Değerli
milletvekilleri, bugün sabahki konuşmamda da ifade etmiştim; dün yine bir
açılış töreninde gündelik kısır siyaset yapan Cumhurbaşkanı bertaraf olarak
gördüğü kişi ve kuruluşlardan oluşan bir liste sıralarken, bu listeye Avrupa
Birliğinin en önemli organlarından biri olan Avrupa Parlamentosunu da ekleyerek
“yıkım ekibi” olarak nitelendirmesiyle, bu süreçteki duruşunu bir kez daha
ortaya koymuştur. Tabii, Cumhurbaşkanının Avrupa Birliğiyle ilgili şüpheci
yaklaşımını biliyoruz. Peki, Başbakan bu süreçte ne yapmakta, neyi
gerçekleştirmenin hayalini kurmaktadır? Başbakan vize muafiyeti sağlanamazsa
geri kabul anlaşmasını uygulayamayacağımızı söyleyerek üyelik ilişkilerimizi
mülteci sorunu ve vize muafiyetine indirgeyen bir duruş sergilemektedir. (CHP
sıralarından alkışlar) Avrupa Birliğine üyelik sürecimiz, Cumhurbaşkanının iç
politikadaki otoriter ve bireysel hırsları ile Başbakanın bireysel bir başarı
hikâyesi çıkarma ve rüştünü ispat etme rüyası arasına hapsedilmiştir. Bu arada,
asıl önemli olan, Sayın Avrupa Birliği Bakanının duruşu nedir? Bunu öğrenmek
için bugün buradan kendisine Cumhurbaşkanının bu “yıkım ekibi” söylemine
katılıp katılmadığını sormuştum ancak Sayın Bakan henüz bir cevap vermedi. 
12
Eylül 1963 tarihinde Başbakan Sayın İsmet İnönü’nün imzaladığı Ankara
Antlaşması’yla başlayan Avrupa Birliği üyelik sürecimizin 53’üncü yılındayız.
Aslında ilk başvurumuzu 1959 yılı olarak aldığımızda neredeyse altmış yıl
değerli milletvekilleri. Bugün de yarım asrı geçen bu mirasa sahip çıkıyor, tam
üyelik sürecini başarıyla tamamlamanın yine bir Cumhuriyet Halk Partisi
hükûmetiyle ve onurlu bir üyeliğin bir Cumhuriyet Halk Partilinin başbakan
olduğu bir ülkede gerçekleşeceğine inanıyorum. (CHP sıralarından alkışlar) 
Değerli
milletvekilleri, sosyal demokratlar olarak Türkiye'nin de tam üye olarak içinde
yer alacağı geleceğin Avrupası’na inanıyoruz. Barışın, refahın ve demokrasinin
Avrupası’nı kurma yolunda Cumhuriyet Halk Partisi olarak biz hazırız ve
kararlıyız.
Yüce
heyetinizi saygıyla selamlıyorum. (CHP sıralarından “Bravo!” sesleri, alkışlar)

BAŞKAN
- Teşekkür ederim Sayın Özdemir.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
25’inci
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 25’inci maddesinin (2)’nci fıkrasının ikinci cümlesindeki
“ilişkin” ibaresinden sonra gelmek üzere “olarak” ibaresinin eklenmesini arz ve
teklif ederiz. 
 İsmail Faruk Aksu Mehmet
Necmettin Ahrazoğlu Mehmet Erdoğan
 İstanbul Hatay Muğla
 Kadir Koçdemir Kamil
Aydın Mehmet Günal
 Bursa Erzurum Antalya
 Fahrettin Oğuz Tor
 Kahramanmaraş
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
25’inci maddesinin (1)’inci fıkrasındaki “üst sınırı bir yıl veya daha fazla”
ibaresinin, “üst sınırı bir yıldan az olmamak kaydıyla” ibaresiyle
değiştirilmesini arz ve teklif ederiz. 
 Cemal Okan Yüksel Kemal
Zeybek Mustafa Akaydın
 Eskişehir Samsun Antalya
 Şenal Sarıhan Selina
Doğan Ömer Fethi Gürer
 Ankara İstanbul Niğde
 Zeynep Altıok
 İzmir
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu Tasarısı’nın
25’inci maddesinin (3)’üncü fıkrasının aşağıdaki şekilde değiştirilmesini arz
ve teklif ederiz. 
(3)
Talepte bulunan yabancı devlet mevzuatına göre yapılmış soruşturma veya
kovuşturma işlemleri ve uluslararası hukuka göre usulüne uygun elde edilen
deliller Türk hukuku bakımından geçerli sayılır. 

 İdris Baluken  Mahmut
Toğrul Mehmet Emin Adıyaman 
 Diyarbakır Gaziantep
 Iğdır
 Mahmut Celadet Gaydalı Mehmet
Ali Aslan 
 Bitlis  Batman

BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan. 
BAŞKAN
– Hükûmet? 
KALKINMA
BAKANI CEVDET YILMAZ (Bingöl) – Katılmıyoruz Sayın Başkanım. 
BAŞKAN
– Önerge üzerinde Iğdır Milletvekili Mehmet Emin Adıyaman konuşacak. 
Buyurun
Sayın Adıyaman. (HDP sıralarından alkışlar) 
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum. 
Değerli
milletvekilleri, dün Ergenekon davasının çökmesi, bugün akademisyenler ile Can
Dündar ve Erdem Gül’ün davalarının görüşülmesi ve kanun tasarısının da ceza
hukukuna ilişkin olması hasebiyle ceza hukukuna ilişkin Türkiye’deki
uygulamalar, özel olarak da çöken Ergenekon, Balyoz ve KCK davaları gibi döneme
damga vuran, siyasal iktidar tarafından tarihî davalar olarak değerlendirilen
davalar sürecini bizzat yaşadığım için ifade etmek isterim. 
Sayın
Bakan da buradayken öncelikle şunu ifade edeyim: O dönemin cumhuriyet
savcıları, gözlerinde güneş gözlüğü, altında Mercedes ve kendilerini bu ülkenin
âdeta en tepesinde, en yetkili kişileri olarak görüyorlardı. Bunlar davanın
hukuk açısından savcılarıydı, hukuki savcılardı ve savunma makamı olarak biz
hiçbir evraka ulaşamazdık. Hukuksuzluğun her türlüsü yaşandı. Aylarca değil,
bir buçuk yıl, iki yıla yakın dosyalar üzerinde gizlilik kararları devam etti.
Savunma makamı olarak avukatlar aylarca bu cumhuriyet savcılarının kapılarında
bekledi ama bunların, bu hukuk savcılarının bir güvencesi vardı, sırtlarını bir
yere dayamışlardı, sırtlarını siyasi savcıya dayamışlardı çünkü Ankara’da onların
sırtını dayayacakları, kendilerini koruyacak bir siyasi savcı vardı. Ama geçen
süre içerisinde ne oldu? Bu davaların hukuki savcılarının ve özel yetkili
mahkeme heyetlerinin, biliyorsunuz, kimisi firarda, kimisi cezaevinde, kimisi
de görevden atıldı ama davanın siyasi savcısı Türkiye'nin en tepe noktasına
yani saraya gitti. 
Şimdi,
bu dönemde KCK, Balyoz, Ergenekon gibi davalarla Türkiye'nin, yeni Türkiye'nin
inşa edileceği… Mesela KCK davaları için paralel devlet iddiası vardı. Bu
iddiayı yapan savcıların kendisi, bu iddianameleri hazırlayan o dönemin hukuk
savcıları ve siyasal savcısı şimdi farklı yerlerde bulunuyorlar. Siyasi savcı o
dönemin KCK davalarını paralel devlet olarak ilan eden savcılarını, hâkimlerini
şimdi yine paralel devlet olarak ilan etmekte. O dönem devletin sahibi olduğunu
iddia eden sözde hukukçular bugün terör örgütü üyeleridir. 
Şimdi,
değerli arkadaşlar, Balyoz, Ergenekon davaları çöktü, Yargıtay süreçlerinden
geçti ama 2009’dan bugüne -yaklaşık sekiz yıl geçti- KCK davaları açısından
hiçbir şey değişmedi. O dönemin savcılarının kullandığı yöntemler, gizli tanık,
hayalî tanıklar, hayalî delil üretme, teknik takipler, iletişimin dinlenmesi
gibi hukuka uygun olmayan, hukuk dışı yöntemler maalesef hâlâ kullanılmaya
devam ediliyor. O dönemin hukuk dışı uygulamalarını devam ettiren savcıların,
hukuk dışı dosyaları düzenleyen savcıların metodunu, yöntemini bugün mevcut
siyasal iktidar, maalesef, HSYK eliyle ki en tepede Sayın Bakan bulunuyor… Onun
Demokles’in kılıcı gibi hâkim ve savcıların kafasında tuttuğu kılıç sayesinde,
maalesef, Türkiye’de aynı yöntemler -bu usulsüz ceza yargılaması, soruşturma ve
kovuşturmalar- hâlâ devam ediyor. Hâlâ gizli tanıklar, hâlâ hayalî tanıklar,
hâlâ uydurulmuş deliller, hukuka aykırı delillerle insanlar mağdur edilmeye,
tutuklanmaya devam ediliyor. 
Değişen
bir şey yok. KCK ve mesele Kürtler olunca “KCK üyeleri” oluyor ve hukuk Kürtler
açısından değişmiyor. İster paralelciler hâkim, savcı olsun ister AKP’nin
atadığı bugünkü tetikçi savcılar olsun değişen yöntem yok.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Adıyaman.
İDRİS
BALUKEN (Diyarbakır) – Karar yeter sayısı istiyoruz.
BAŞKAN
- Önergeyi oylarınıza sunuyorum, karar yeter sayısı arayacağım: Kabul edenler…
Kabul etmeyenler… 
Elektronik
cihazla oylama yapalım.
İki
dakika süre veriyorum.
(Elektronik
cihazla oylama yapıldı)
BAŞKAN
– Karar yeter sayısı vardır, önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
25’inci maddesinin (1)’inci fıkrasındaki “üst sınırı bir yıl veya daha fazla”
ibaresinin, “üst sınırı bir yıldan az olmamak kaydıyla” ibaresiyle
değiştirilmesini arz ve teklif ederiz. 
Zeynep Altıok (İzmir) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz. 
BAŞKAN
– Hükûmet? 
KALKINMA
BAKANI CEVDET YILMAZ (Bingöl) – Katılmıyoruz.
BAŞKAN
– Önerge üzerinde İzmir Milletvekili Sayın Zeynep Altıok konuşacak.
Buyurun
Sayın Altıok. (CHP sıralarından alkışlar)
ZEYNEP ALTIOK (İzmir) – Sayın Başkan, değerli vekiller;
az önceki oturumda Sivas katliamının devam etmekte olan davasıyla ilgili
uluslararası iş birliğine ilişkin konuya değinildi. Her zaman Sivas katliamı
gündeme getirildiği vakit bu sıralardan ve çeşitli mercilerden, Başbağlar’dan
söz edilir. Ben kişisel olarak Başbağlar katliamının adaleti bulması için emek
veren, öneri veren ve o arkadaşlarımızla birlikte -Sayın Naci Bostancı’nın da
çok iyi bildiği gibi- hareket eden bir arkadaşınız olarak ancak Sivas katliamı
davasının adaletsizliğini bizzat yirmi iki yıl boyunca deneyimlemiş bir kişi
olarak bazı sözler ekleme ihtiyacı hissettim. 
Az önceki oturumda Sivas katliamı davasının
avukatlarından Şenal Sarıhan vekilimizin uluslararası düzlemde ülkemizi töhmet
altında bırakabilecek açıklamalarda bulunduğu Sayın Bakan tarafından söylendi.
Söz konusu Sivas katliamı davası ve adaletse ülkemizin uluslararası düzlemde töhmet
altında kalması değil, başını dik tutması bile söz konusu olamayacak
durumdadır. Bu dava yirmi iki yılın sonunda insanlık suçu olarak dahi kabul
edilmeyen, 35 kişinin yakılarak öldürülmesi sonucunda adaletsiz kalmış bir
davadır. Uluslararası iade anlaşmaları ve hakları çerçevesinde yapılan tüm
girişimler karşılıksız kalmıştır. Aranan firari sanıkların aslında değil yurt
dışı iadesi, arandıkları süre zarfında Sivas ilinde ehliyet aldığı, askerlik
yaptığı, çocuklarını nüfusa kaydettirdiği, elini kolunu sallayarak dolaştığı
kayıtlarla sabittir. “Vahit Kaynar” adlı kişinin Polonya sınırında
yakalandıktan sonra iade edilememiş olması gerekli evrakın zamanında
iletilmemiş olmasından kaynaklanmaktadır. 
Keza,
bir diğer dikkate değer unsur da bu iade taleplerinin hangi gerekçelerle
yapılmış olduğudur. İade talebinin yasa dışı yürüyüş üzerinden yapılıyor
olması, cumhuriyet rejimini doğrudan hedef alan bir kalkışmada insanları
yakarak öldüren eylemcilerin iadesi değil, yasa dışı özgürlükleri kısıtlayıcı
yürüyüş hakkı üzerinden talep ediliyor olması, elbette insan hakları karnesi
uluslararası düzeyde dış ülkeler tarafından... Biliyorsunuz taze raporlar da
geldi, durumumuz içler acısıdır. Uluslararası düzlemde ülkemizi töhmet altında
bırakan uygulamalar, kayıtlarla insan hakları izleyicileri tarafından bu
raporlara yansıtılmıştır ve sabittir. Dolayısıyla, bu anlamda bakıldığında,
doğru iade taleplerinin yapılmamış olduğu, adaletsizliğin de hâlâ firari
sanıklar üzerinden bu ülkede bizlerin mağduriyetiyle sonuçlandığı günlerdeyken
bundan söz etmek çok yanlış ve yersiz olmuştur. Biz, ülkemizin başının,
insanlık suçlarını “devlet sırrı” ve “zaman aşımı” kavramlarından arındıracak
düzenlemelere imza atılarak gerektiği şekilde temsil edecek bir düzleme
çekilmesini talep ediyoruz. Bununla ilgili defaaten getirmiş
olduğumuz önergeler de -az önceki konuşmamda da belirttiğim gibi- defaatle
burada reddedilmiştir ne yazık ki. Hiçbir zaman hiçbir şey için geç değildir.
Acıların zaman aşımı olmaz demiştik biz. Acıların zaman aşımı olmadığı gibi,
aslında acıların yarışı da olmaz. 
Yine
az önce ben burada konuşmamı yaparken bu sıralardan değerli vekil arkadaşım
“Peki, bizim yaşadıklarımız?” diye sordu. Evet, acıların yarışı olmaz.
Başkalarının yaşadıklarına “Peki, ama…” diye başlamayan cümlelerle yanıt
vermeye başladığımızda, hepimiz için adaletin eşit olduğu koşulları sağlamak
için birlikte mücadele ettiğimizde birisi “Sivas katliamı” dediğinde, “Peki,
ama Başbağlar?” demediğimizde hem Başbağlar için hem Sivas için hem Roboski
için el ele vererek adaleti ve uluslararası evrensel insan hakları kriterlerini
tecelli ettirecek şekilde gerekli düzenlemeleri yaparsak o zaman acıların zaman
aşımı da olmaz, acıların yarışı da olmaz. 
Hepinize
teşekkür ediyorum. Saygılarımla. (CHP ve HDP sıralarından alkışlar)
BAŞKAN
– Teşekkür ederim Sayın Altıok.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 25’inci maddesinin (2)’nci fıkrasının ikinci cümlesindeki
“ilişkin” ibaresinden sonra gelmek üzere “olarak” ibaresinin eklenmesini arz ve
teklif ederiz. 
Fahrettin Oğuz Tor
(Kahramanmaraş) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz. 
BAŞKAN
– Hükûmet?
KALKINMA
BAKANI CEVDET YILMAZ (Bingöl) – Katılmıyoruz Sayın Başkan.
BAŞKAN
– Önerge üzerinde Kahramanmaraş Milletvekili Sayın Fahrettin Oğuz Tor
konuşacak. 
Buyurun
Sayın Tor. (MHP sıralarından alkışlar)
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; Cezaî
Konularda Uluslararası Adlî İşbirliği Kanunu Tasarısı’nın 25’inci maddesiyle
ilgili değişiklik önergesi üzerinde MHP adına söz almış bulunuyorum. Bu
vesileyle, yüce heyetinizi ve bizleri izleyen değerli vatandaşlarımızı sevgi ve
saygıyla selamlıyorum. 
Tasarının
25’inci maddesi soruşturma ve kovuşturmanın devralınmasıyla ilgilidir. Ancak,
konuşmama başlamadan önce birkaç konuya kısaca değinmek istiyorum. 
Değerli
milletvekilleri, bugün Tunceli’de şehit olan 3 askerimize ben de Allah’tan
rahmet, yaralılarımıza acil şifalar diliyorum. En büyük arzum son şehit
olmalarıdır, dualarım da bu yöndedir. 
Değerli
milletvekilleri, Kilis ilimize atılan roketler nedeniyle, yerinde incelemeler
yapmak üzere, Genel Başkanımız Sayın Doktor Devlet Bahçeli’nin talimatı ve
görevlendirmesiyle MHP heyeti olarak Sayın Genel Başkan Yardımcımız Emin Haluk
Ayhan Bey, Sayın Hatay Milletvekilimiz Mehmet Ahrazoğlu ve ben dün
Kiliste’ydik. Daha önce de Kilis’te başka bir Genel Başkan Yardımcımız olan
Doktor Ruhsar Demirel sınır kapısında, kamplarda ve Gaziantep’te incelemeler
yapmıştı. Burada esnaflarımızla, roketler nedeniyle şehit düşenlerin
yakınlarıyla, vatandaşlarımızla, resmî erkânla görüşmeler yaptık, incelemelerde
bulunduk. 
Konuyu
bugün bu saatte gündeme taşımak gibi bir niyetimiz yoktu ancak bugün biri
adliyenin önündeki trafik ışıklarının yakınına, diğeri de askerî gazinonun 50
metre yakınına olmak üzere 3 adet roket düşmüş, neticede de 2 vatandaşımız
şehit olmuştur. Esasında şehit sayısı önce 3 olarak açıklandı fakat daha sonra
1’i kalp masajıyla yaşama döndürülmüş olup durumu ağırdır; 6 vatandaşımız da
yaralanmıştır. Alınan bilgilere göre, yaralılardan birinin de aramızda bulunan
AKP Kilis Milletvekili Sayın Reşit Polat’ın kardeşi olduğu söylenmektedir. Ona
da buradan acil şifalar diliyorum. 
Değerli
milletvekilleri, tabii, bütün şehitlerimize Allah’tan rahmet, yaralılarımıza
acil şifalar diliyorum. Olay çok vahimdir. Bugünkülerle birlikte üç ay içinde
14 vatandaşımız ve göçmen vefat etmiştir, yaralı sayısı 50’yi bulmuştur. Kilis
fevkalade tedirgindir, bunu özellikle söylüyorum. Sayın Bakan da burada, Kilis
fevkalade tedirgindir, imkânı olan şehri terk etmektedir, esnaf perişandır. Ben
kısaca ve kelimeleri de itinayla seçerek söylüyorum.
Sayın
Bakan, Kilislinin artık “Angajman kuralları gereği misliyle karşılık verildi.”
ifadesine inancı azalmıştır. Bakınız, bunu defaatle söylediler. “Angajman
kuralları gereği misliyle karşılık verildi.” ifadesine Kilisli artık kızar hâle
gelmiştir. Vatandaş, düşen roketler için, otomobilin çamurluğuna giren kedi
kadar bile haber değeri olmadığını söylüyor, çok üzgündür. Olay Kilis boyutunu
aşmış ve ciddi bir millî güvenlik meselesi hâline gelmiştir. Saldırılar vakit
geçirilmeden çok boyutlu olarak ele alınmalıdır, basit bir roket saldırısı
değildir, vatana yapılan saldırıdır. Burada fazla başka bir şey de söylemek
istemiyorum. Zira, bu güzide Türkmen şehrimizde esnafın perişanlığı, vatandaşın
tedirginliği artmaktadır. Bu güzel insanların kenti Türkmen şehrimiz Kilis’e
ayrı bir önem verilmelidir, her türlü destek sağlanmalıdır, devlet desteğin bir
kısmını da paylaşmalıdır diyorum. Biz MHP olarak Kilis halkının yanındayız
diyorum. Netice olarak gelinen noktada PKK teröründen sonra üstüne bir de IŞİD
terörü eklenmiştir, acı gerçek budur.
Değerli
milletvekilleri, günün anlamına binaen hüzünlü ve çok acı bir olayı daha
hatırlatmak istiyorum. Bugün 22 Nisan 2016. Bundan tam yirmi yıl önce 1996’da
Kahramanmaraş’ın Ekinözü ilçesi Altınyaprak köyünde 23 Nisan Ulusal Egemenlik
ve Çocuk Bayramı kutlaması yapmamaları için tehdit edilen, teröristlerin
tehdidine boyun eğmeyen Aydın Yılmaz, Nurettin Aslan, Hacı Ömer Serin isimli 3
öğretmenimiz 22 Nisan günü elleri arkalarından bağlandıktan sonra kurşuna
dizilerek şehit edilmişlerdir. Olay ertesi gün bayram kutlamaları için
ellerinde bayraklarla bekleyen tüm öğrencileri ve tüm Türkiye’yi yasa
boğmuştur. 22 Nisan 1996’da olaya göklerin bile ağladığına şahit olduk.
(Mikrofon
otomatik cihaz tarafından kapatıldı) 
FAHRETTİN
OĞUZ TOR (Devamla) – Köy çocuklarımızın geleceği için zor şartlarda görev yapan
bu güzide öğretmenlerimize tekrar Allah’tan rahmet diliyorum. Ruhları şad,
mekânları cennet olsun diyor, bu vesileyle herkesi saygıyla selamlıyorum. (MHP
sıralarından alkışlar) 
BAŞKAN
– Teşekkür ederim Sayın Tor.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
26’ncı
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 26’ncı maddesinin (1)’inci fıkrasının
(d) bendindeki “veya” ibaresinin “ve/veya” olarak değiştirilmesini arz ve
teklif ederiz.
 İdris Baluken  Mahmut
Toğrul Mehmet Emin Adıyaman
 Diyarbakır Gaziantep
 Iğdır
 Mahmut Celadet Gaydalı Mehmet
Ali Aslan Mizgin Irgat
 Bitlis Batman Bitlis
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
26’ncı maddesinin (1)’inci fıkrasının (ç) bendindeki “en az altı ay”
ibaresinin, “en az beş ay” olarak değiştirilmesini arz ve teklif ederiz. 
 Cemal Okan Yüksel  Kemal
Zeybek  Mustafa Akaydın
 Eskişehir  Samsun
 Antalya
 Şenal Sarıhan  Selina
Doğan  Ömer Fethi Gürer
 Ankara  İstanbul
 Niğde
 Uğur Bayraktutan  
 Artvin
Türkiye Büyük Millet Meclisi Başkanlığına
278 sıra sayılı
Cezaî Konularda Uluslararası Adlî İşbirliği Kanunu Tasarısı’nın 26’ncı
maddesinin (2)’nci fıkrasının (d) bendinin “Gerekli görülmesi halinde bu
fıkrada belirtilen belgelerin tercümeleri” şeklinde değiştirilmesini arz ve
teklif ederiz.
 İsmail Faruk Aksu  Mehmet Necmettin Ahrazoğlu
 Mehmet Erdoğan
 İstanbul  Hatay
 Muğla
 Kadir Koçdemir  Kamil
Aydın  Mehmet Parsak 
 Bursa  Erzurum
 Afyonkarahisar
 Mehmet Günal  
 Antalya
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkanım. 
BAŞKAN
– Hükûmet? 
KALKINMA
BAKANI CEVDET YILMAZ (Bingöl) – Katılmıyoruz Sayın Başkan.
BAŞKAN
– Önerge üzerinde Afyonkarahisar Milletvekili Sayın Mehmet Parsak konuşacak.
Buyurun
Sayın Parsak. (MHP sıralarından alkışlar) 
MEHMET
PARSAK (Afyonkarahisar) – Aziz Türk milleti, değerli milletvekilleri; 278 sıra
sayılı Cezaî Konularda Uluslararası Adlî İşbirliği Kanunu Tasarısı’nın 26’ncı
maddesine dair önergemiz üzerinde Milliyetçi Hareket Partisi Grubu adına söz
almış bulunmaktayım. Bu vesileyle Gazi Meclisi saygılarımla selamlıyorum. 
Saygıdeğer
milletvekilleri, kanun tasarısının 26’ncı maddesi, yabancı devlet mahkemeleri
tarafından verilen mahkûmiyet kararlarının Türkiye’de infaz edilmesine yani
infazın devralınmasına ilişkin koşulları belirlemektedir. Tasarıya göre,
yabancı devlet mahkemeleri tarafından verilen mahkûmiyet kararlarının ülkemizde
infaz edilebilmesi için hükümlünün Türkiye’de bulunması gibi bir şart
getirilmiştir.
Öte
yandan, tasarının 28’inci maddesinde de Türkiye’de verilen mahkûmiyet
kararlarının yabancı devletler tarafından infaz edilmesi için, infazın
devredileceği devlette bulunan hükümlünün bu ülkenin vatandaşı olması veya bu
devlete güçlü sosyal bağlarla bağlı olması şartı getirilmiştir. İki durum
arasındaki bariz farkın herkes tarafından anlaşıldığını düşünüyorum.
Diğer
yandan, konuyla ilgili olarak, Ceza Yargılarının Milletlerarası Değeri
Konusunda Avrupa Sözleşmesi’nin 5’inci maddesi uyarınca, bu şekildeki bir
infazın yapılabilmesi için hükümlünün infazın gerçekleşeceği devlette mutat
olarak ikamet etmesi şartı bulunmaktadır. Bir ülkede bulunmak şartı ile bir
devlette oturmak şartı arasındaki fark, tasarının 26’ncı maddesinin Ceza
Yargılarının Milletlerarası Değeri Konusunda Avrupa Sözleşmesi’nin 5’inci maddesine
aykırılığını açıkça ortaya koymaktadır. Bu noktada, tasarının hem 26’ncı
maddesindeki “Türkiye’de bulunmak” hem de 28’inci maddesindeki “güçlü sosyal
bağlar” kavramlarının mezkûr sözleşmeyle uyumlu hâle getirilmesi gerekmektedir.
Benzer
şekilde, tasarının 26’ncı maddesinde, yabancı devlet tarafından verilen bir
mahkûmiyet kararının Türkiye’de infaz edilebilmesi için aynı suçtan dolayı
Türkiye’de soruşturma ve kovuşturma yapılmamış olması şartı bulunurken,
Türkiye’de verilen mahkûmiyet kararlarının yabancı devletlerde infaz
edilmesinin şartlarını düzenleyen 28’inci maddede böyle bir şart
bulunmamaktadır. Yani, yabancı devletler tarafından verilen mahkûmiyet
kararlarının infazı noktasında gösterilen hassasiyet, Türk yargısı tarafından
verilen mahkeme kararlarının yabancı devletlerce infaz edilmesi noktasında
gösterilmemekte, belki de gösterilememektedir. Küçük farklılıklar ya da
özensizlik nedeniyle dikkatten kaçmış gibi görünen bu ayrıntılar, yabancı
devletler tarafından verilen mahkûmiyet kararlarının Türk yargısı tarafından
verilen mahkûmiyet kararlarının bir adım da olsa önünde görüldüğünün resmidir. 
Sayın
milletvekilleri, farklı partilere mensup olmakla birlikte aynı milletin, Türk
milletinin vekilleri olarak ettiğimiz yemin itibarıyla Türkiye Cumhuriyeti’nin
devleti ve milletiyle bölünmez bütünlüğünü, toplumun huzur ve refahını sağlamak
için çalışıyoruz. 
Yarın
23 Nisan, şu an kutlu çatısı altında bulunduğumuz Türkiye Büyük Millet
Meclisinin kuruluşunun 96’ncı yıl dönümü; Amasya Tamimi’nde yar alan “Milletin
bağımsızlığını, yine milletin azim ve kararlılığı kurtaracaktır.” seslenişiyle
başlayan, Türk’ün istiklal mücadelesini yürüten ve başarıya ulaştıran Gazi
Meclisimizin kuruluşunun yıl dönümü; Türk milletinin kaderinin sadece Türk
milletinin iradesine bağlanmasının yıl dönümü. Sadece çocuk bayramı olarak
kutlanmasına âdeta gayret gösterilen bu gün, aslında sadece çocuklarımızın
koltuklara oturtulduğu, halk oyunları ve çeşitli faaliyetlerin sergilendiği bir
gün olmaktan çıkarılmalı, millî egemenlik vurgusu asla ama asla
unutulmamalıdır. 
23
Nisan 1920 tarihinde, her ilden gelen 5 temsilciyle kurulan Türkiye Büyük
Millet Meclisinin ilk oturumunda Başkan seçilen Gazi Mustafa Kemal Atatürk
tarafından verilen önergedeki şu maddeyi yeniden dikkatlerinize sunmak
istiyorum: “Mecliste ortaya çıkan millet iradesi yurdun kaderine el koymuştur.”
Başta Gazi Mustafa Kemal Atatürk olmak üzere, Türkiye Büyük Millet Meclisini
kurarak yok olma tehlikesiyle karşı karşıya kalmış olan Türk devletini yeniden
ayağa kaldıran tüm milletvekilimizi saygıyla anıyor, konuşmamım sonunda Gazi
Meclisi kuruluşunun 96’ncı yıl dönümünde saygılarımla selamlıyor, iyi akşamlar
diliyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
26’ncı maddesinin (1)’inci fıkrasının (ç) bendindeki “en az altı ay” ibaresinin,
“en az beş ay” olarak değiştirilmesini arz ve teklif ederiz.

Uğur
Bayraktutan (Artvin) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz. 
BAŞKAN
– Hükûmet?
KALKINMA
BAKANI CEVDET YILMAZ (Bingöl) – Katılmıyoruz Sayın Başkan. 
BAŞKAN
– Önerge üzerinde Artvin Milletvekili Sayın Uğur Bayraktutan konuşacak. 
Buyurun
Sayın Bayraktutan. (CHP sıralarından alkışlar) 
UĞUR BAYRAKTUTAN (Artvin) – Teşekkür ediyorum Sayın
Başkan.
Çok değerli milletvekilleri, size bilinen bir hikâyeyi
anlatmak istiyorum önce. 18’inci yüzyılda Prusya İmparatoru Büyük Friedrich
kendisine bir saray yaptırmak ister. Çok güzel bir arazi beğenir, o arazinin
üzerine de saray yaptırmak ister. Adamlarını gönderir, arazi üzerinde bakarlar
ki bir köylünün yel değirmeni var, un eliyor. Gider derler ki: “Bu yel
değirmenini buradan kaldır.” Adam der ki: “Hayır kaldırmayacağım.” Adamlarına
der ki: “Gidin istediği parayı verin, istediği bedeli ödeyin, alsın bu yel
değirmenini götürsün.” Adam “Hayır.” der. Zorlama yapar, şunu der bunu der,
adam yel değirmenini kaldırmaz. Der ki adam: “Bu yel değirmeni dedemden babama,
babamdan da bana kaldı. Gidin o krala söyleyin, Berlin’de hâkimler var.” Bu çok
ünlü bir sözdür, “Berlin’de hâkimler var.” sözü. Aradan yıllar geçer. Osmanlı
İmparatorluğu zamanında Osmanlı İmparatorluğu kendi subaylarını (zabitlerini)
inceleme yapmak üzere Prusya’ya, Almanya’ya gönderir. Bu hikâye o Osmanlı
zabitlerine anlatılır, derler ki: “Böyle böyle bir hikâye anlatılıyor.” Osmanlı
zabitleri olayı merak ederler “Bu nasıl bir olaydır?” diye. 3 Osmanlı zabitine
anlatırlar, 2’sinin ilgisini çekmez. Bunlardan 1’isi bir gece yarısı kaldığı
askerî rüştiyede yatak çarşaflarını birbirine dolar ve ikinci kattan aşağı doğru
iner, bir ay ışığında, bir gece vakti, sabaha karşı gider, o sarayın önünden
hiç kalkmamıştır o yel değirmeni -adaleti temsil eder- onu merak eder ve bakar
adalet ne kadar önemli bir duygudur diye. O kimdir biliyor musunuz?
Cumhuriyetin kurucusu Ulu Önder Mustafa Kemal Atatürk’tür. Türkiye’ye döner,
cumhuriyet devrimini yapar, Ankara Hukuk Fakültesini açar. Burada Ankara Hukuk
Fakültesi mezunu olanlar vardır. Ankara Hukuk Fakültesinin kapısında aynen
şöyle yazar: “Cumhuriyetin müeyyidesi olacak bu müessesenin küşadında duyduğum
saadeti hiçbir teşebbüste duymadım.” der değerli arkadaşlarım.
Bazılarınızın beğenmediği, ırkçı olarak nitelendirdiği,
onun ilk Adalet Bakanı Mahmut Esat Bozkurt cumhuriyet savcılarına aynen şöyle
demiştir: “Cumhuriyet savcıları…” 
KEMALETTİN YILMAZTEKİN (Şanlıurfa) – Mahmut Esat
Bozkurt faşistti ya!
UĞUR BAYRAKTUTAN (Devamla) – Siz öyle diyebilirsiniz
ama Cumhuriyetin Adalet Bakanı “Meriç kıyılarında çalışan Türk köylüsünün
kaybolan sabanından tutunuz da bu vatanda yaşayanların uğrayacağı en ufak
haksızlıktan, hatta Bingöl dağlarının ıssız kuytularında nafaka bekleyen
öksüzlerin gözyaşlarından siz sorumlusunuz.” demiştir Cumhuriyet savcılarına. 
Bunu
niye anlattım değerli arkadaşlarım? Bakın, bu ülkede bir cumhuriyetin savcıları
var, bir de cumhuriyetin avcıları var değerli arkadaşlarım. (CHP sıralarından
alkışlar) Bunları ikiye ayırmamız lazım yani bu çok önemli bir olaydır.
Biz,
Ergenekon’la alakalı olayda, bakın, Ergenekon’da neler yapıldığını, o kumpas
davalarında neler olduğunu iyi biliyoruz. Ceza yargılamasıyla alakalı eğitim
görenler, hukuk fakültelerinde okuyanlar, özellikle ceza muhakemeleri usulünde
yasa dışı yoldan elde edilen delillerin ve onlarla ilişki kurulan olayların
nereye getirildiğini gayet iyi biliyorlar değerli arkadaşlarım. O dönemde
yapılan yargılamalarda -ki o yargılamaları izleyen arkadaşlarınızdan birisiyim-
nelerle karşılaşıldığını o gün o Parlamentoda -grup başkan vekilimiz bugün de
söyledi- belki onlarca kez çıktık söyledik: “Bunlar kumpastır, insanların hayatlarını
yok ediyorsunuz.” diye. O zaman bizleri gülerek izliyordunuz değerli
arkadaşlarım. 
Belki
yaşayanlara hakkınızı helal edebilirsiniz ama öldükleri için bugün aramızda
olmayanlara ne diyeceksiniz öbür dünyada, ne söyleyeceksiniz değerli
arkadaşlarım? Şimdi, o savcılardan, o kudretli savcılardan bir tanesi Sarp
Sınır Kapısı’nda kafasında şapkayla -gelmeden evvel izledim- ülkeyi terk etti.
Öyle kudretli savcıydı o savcı. O zaman, o yargılamalar yapıldığı zaman burada
kıyamet kopartıyorduk ama siz diyordunuz ki: “Efendim, yargı bağımsızdır.”
Yargının ne olduğunu biliyoruz değerli arkadaşlarım. Yargının bugün gelmiş
olduğu noktada yargının nereye getirilmek istendiğini de biliyoruz. 
Bakın,
daha dün basına düştü, Artvin Cerattepe’de doğasını savunanlarla, eylem
yapanlarla alakalı 48 kişiye toplantı ve gösteri yürüyüşlerine aykırılıktan ve
“direnme” diye yeni bir suç icat edildi, dava açıldı. O ihaleyi yapıp ona fesat
karıştıranlarla alakalı cumhuriyet savcılıklarına suç duyurusunda bulunduğum
zaman üç gün içerisinde takipsizlik kararı verdiler değerli arkadaşlarım. Hukuk
ve yargılamaların herkese bir gün lazım olabileceğini asla, sakın unutmayın. O
nedenle, yargı, hiçbirimizin böyle dokunamayacağı kadar ulvi bir gerçektir.
Herkesin bir gün yargıya ihtiyacı olabilir değerli arkadaşlarım. O nedenle,
biz, bu yargılamaların geçmişte de hukuki olmadığını ileri sürüyorduk. 
Bakın,
bir şey kanuna uygun olabilir. Kanuna uygun olması, hukuka uygun olmasını
gerektirmez. Bu ikisini birbirinden iyi ayırt etmemiz gerekmektedir değerli
arkadaşlarım. O nedenle, bugün ülkenin gelmiş olduğu noktada yargının yani bu
kuvvetler ayrılığı ilkesinin bir anlamda yok edildiğini, yasamanın ve yargının
yürütmenin kontrolü altına alındığı gerçeğini söylemek için kâhin olmaya gerek
yoktur değerli arkadaşlarım. 
Bu
gerçekle, hepimize bir gün hukuk lazım olabilir, hepimiz bir gün hukukun
karşısına çıkabiliriz diyor, hepinizi saygıyla selamlıyorum. (CHP sıralarından
alkışlar)
BAŞKAN
– Teşekkür ederim Sayın Bayraktutan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 26’ncı maddesinin (1)’inci fıkrasının
(d) bendindeki “veya” ibaresinin “ve/veya” olarak değiştirilmesini arz ve
teklif ederiz.
Mizgin
Irgat (Bitlis) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkanım. 
BAŞKAN
– Hükûmet?
KALKINMA
BAKANI CEVDET YILMAZ (Bingöl) – Katılmıyoruz Sayın Başkan.
BAŞKAN
– Önerge üzerinde Bitlis Milletvekili Sayın Mizgin Irgat konuşacak. (HDP
sıralarından alkışlar)
Buyurun
Sayın Irgat.
MİZGİN
IRGAT (Bitlis) – Sayın Başkan, değerli üyeler; hepinizi selamlıyorum. 
Yasa’nın
26’ncı maddesi üzerinde söz almış bulunmaktayım. Söz konusu tasarının 26’ncı
maddesi infaz rejimine ilişkindir. Burada aslında, biz, uluslararası ya da
ülkeler arası infaz rejimlerinden ziyade kendi ülkemizdeki infaz sorunlarını
biraz tartışmamız gerekiyor. Bence en büyük sorunumuz şu anda Türkiye’de
tutuklu bulunan ya da hükümlü bulunan siyasi ve adli hükümlülerin eşit oranda
yasalardan faydalanmıyor olmalarıdır. Bunları birazdan örnekleriyle dile
getireceğim. 
Türkiye’de yaşanan infaz rejimine baktığımızda çok açık
bir şekilde ayrımcılık maddelerini net görebiliriz. Örneğin siyasi suçlarla
hükümlü olanların infazı ile adli suçlardan hükümlü olanların infazları eşit
değildir. Adli suçlardan mahkûm olan bir hükümlü cezasının üçte 2’sini
yattıktan sonra şartla salıverilirken siyasi hükümlülerde dörtte 3’ünü yatması
gerekmektedir. Eskiden adli hükümlülerde bu beşte 2’ye kadar bile
düşebiliyordu. Süresiz hapislerde ise müebbet hapis cezasında adli mahkûmlar
yirmi dört yıl yattıktan sonra tahliye oluyor, siyasi hükümlüler ise otuz yıl
yattıktan sonra tahliye olabiliyor. Ağırlaştırılmış müebbet hapis cezasındaysa
adliler otuz yıl, siyasi mahkûmlarsa otuz altı yılını yattıktan sonra ancak
dışarı çıkabiliyor. 
Bunun
yanında kişiye özel yasalarla birlikte infaz rejiminin ayrımcılık kokan
maddelerine baktığımızda hükümlülerin ailelerine yakın cezaevlerine, nakil
meselesi. Burada Avrupa Konseyinin Bakanlar Komitesinin 22’nci maddesi çok açık
bir uygulamaya işaret eder. Aile bağlarının kopmaması, kişinin ailesine yakın
bir yerde kalmasını hükmeder, işaret eder. Oysaki Diyarbakır, Batman, Bingöl,
Mardin cezaevlerine baktığımızda bir sabah ansızın Tekirdağ’a, Çorlu’ya,
Silivri’ye, bilinmedik bir cezaevine, talebi olmadığı hâlde, bir sürü sürgünün
haberini almış oluruz sabah haberlerinde. Bu kişilerin hem ailelerinden hem
akrabalarından hem de arkadaşlarından uzakta bir yerde tutulması infazı ikinci
bir işkenceye dönüştürüp kişileri hayattan koparma… Gerçekten Adalet Bakanının
birçok konuşmasında dile getirdiği gibi, CMUK’un gerekçesinde dile getirildiği
gibi mahkûmları hayattan koparan, bağları güçlendiren değil, koparıcı tarzda
bir uygulamayla karşı karşıyayız.
Hakeza
tutuklandıktan sonra cezaevine kabullerde orantısız aramalarla
karşılaşmaktalar. Çıplak aramadan tutun da en kötü oranda yapılan aramalarla
-özelde kadın mahkûmlar üzerinde- müthiş onur kırıcı ve hepsinin aslında
mahkemelerde suç olarak yargılanacak düzeye varacak aramaların olduğunu da
duyuyoruz. 
Bunun yanında iaşeler arttığı hâlde çok kötü yemekleri yediklerini
de biliyoruz. Evet, bugün Mecliste bütün yemekleri hepimiz çok rahat
yiyebiliyoruz belki ama cezaevlerinde bu böyle değil, istemedikleri yemekleri yemek
zorunda kalıyorlar o paralar, iaşeler, kendileri adına cezaevlerine yatırıldığı
hâlde.
Hakeza
kantin meselesi, mahkûmların tamamı kantinlerden alışveriş yapmak durumunda.
Eskiden aileleri, istedikleri malzemeleri istedikleri yerden alıp cezaevlerine
götürebilirken son dönemde “kantin” dediğimiz döner sermayenin oluştuğu, her
şeyin 3 katına satıldığı kantinlerden mahkûmlar alışveriş yapmak zorunda
bırakılıyor.
Diğer
taraftan, spor yapma alanları son derece yetersiz. Görüş düzenlemelerine
baktığımızda ise istedikleri birçok kişiyle görüşememe -sadece 3 kişiyle
sınırlı olması- istedikleri TV kanallarını cezaevinde izleyememeleri, toprakla
temaslarının sağlanmaması ve bir dizi sorunları dile getirebiliriz. Özcesi
insani, hukuki hakları verilmeli, idarenin keyfî tutumundan uzaklaştırılmış…
(Mikrofon
otomatik cihaz tarafından kapatıldı)
MİZGİN
IRGAT (Devamla) – …hak ve adaletin yerini bulduğu infaz rejimine dönmemiz
gerektiğini dile getiriyorum.
Teşekkürler.
(HDP sıralarından alkışlar)
BAŞKAN
– Teşekkür ederim Sayın Irgat.
İDRİS
BALUKEN (Diyarbakır) – Karar yeter sayısı…
BAŞKAN
– Önergeyi oylarınıza sunacağım, karar yeter sayısı arayacağım.
Kabul
edenler... Kabul etmeyenler... Karar yeter sayısı yoktur.
Birleşime
on dakika ara veriyorum.
Kapanma Saati: 22.06
ALTINCI OTURUM
Açılma Saati: 22.21
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mustafa AÇIKGÖZ (Nevşehir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Altıncı
Oturumunu açıyorum.
278 sıra sayılı
Kanun Tasarısı’nın 26’ncı maddesi üzerinde Bitlis Milletvekili Mizgin Irgat ve
arkadaşlarının önergesinin oylamasında karar yeter sayısı bulunamamıştı. Şimdi
önergeyi tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Kabul edilmemiştir, karar yeter sayısı vardır. 
Tasarının görüşmelerine
devam edeceğiz.
Komisyon burada.
Hükûmet burada.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, 27’nci maddeye geçtik. 27’nci madde üzerinde üç adet önerge
vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 27’nci maddesinin (1)’inci fıkrasındaki
"Müdürlüğüne" ibaresinin "Müdürlüğü'ne" olarak
değiştirilmesini arz ve teklif ederiz.
 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mahmut Celadet Gaydalı Mehmet
Ali Aslan
 Bitlis Batman

Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 27’nci maddesinin (1)’inci fıkrasının son cümlesinin “Mahkeme
ayrıca kararı, Adli Sicil ve İstatistik Genel Müdürlüğüne iletilmek üzere
Adalet Bakanlığı'na bildirir” şeklinde değiştirilmesini arz ve teklif ederiz.
 İsmail Faruk Aksu Mehmet
Erdoğan Kadir Koçdemir
 İstanbul Muğla Bursa
 Deniz Depboylu Kamil
Aydın Mehmet Necmettin Ahrazoğlu
 Aydın Erzurum Hatay
 Mevlüt Karakaya
 Adana

Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı'nın
27’nci maddesinin (3)’üncü fıkrasının aşağıdaki şekilde değiştirilmesini arz ve
teklif ederiz. 
 Cemal Okan Yüksel Kemal
Zeybek Mustafa Akaydın
 Eskişehir Samsun Antalya
 Selina Doğan Ömer
Fethi Gürer  Şanal Sarıhan
 İstanbul Niğde Ankara
 Özgür Özel
 Manisa
“(3)
Mahkumiyetin esasına taalluk eden talepler, hükmün esası hakkında karar veren
devlet mahkemelerine yapılabilir, verilen kararlar ağır ceza mahkemesi
tarafından yeniden uyarlanır."
BAŞKAN – Okunan
son önergeye Komisyon katılıyor mu? 
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan. 
BAŞKAN
– Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Sayın Başkan. 
BAŞKAN – Önerge
üzerinde Manisa Milletvekili Sayın Özgür Özel konuşacak. 
Buyurun Sayın
Özel. (CHP sıralarından alkışlar) 
ÖZGÜR ÖZEL
(Manisa) – Sayın Başkan, değerli milletvekilleri; hepinizi saygıyla selamlarım.

Bugün burada
Adalet Bakanının da varlığında hepimiz sonuçlanan, 16. Daire tarafından tüm
yönleriyle bozulan Ergenekon davası üzerinde bir şeyler konuşuyoruz. Özellikle
AKP Grubundan bir özür beklediğimizi, dönemin Başbakanından, Sayın
Cumhurbaşkanından bir özür beklediğimizi ifade etmiştim. Bu özür şu ana kadar
gelmedi.
Önümüzdeki
hafta içinde Ergenekon davasıyla ilgili tutanaklardan yaptığımız bir çalışmayı
her gün sizlere aktarmaya başlayacağız. Ergenekon davası görülürken muhalefet
partisi milletvekilleri neler söylemiş, iktidar partisi milletvekilleri, genel
başkan yardımcıları, grup başkan vekilleri, Sayın Adalet Bakanı ve dönemin
Başbakanı neler söylemiş, bunları buradan satır satır okuyup bu özrü talep
etmeye devam edeceğiz. 
En
çok bilinen, dönemin Başbakanının “Bu davanın savcısıyım.” demesiydi, hep bunun
üzerinden konuştuk. 
O
gün, normal zamanda siyasi riski fatura etmesiyle, siyasi riski sigorta
etmesiyle ünlü Başbakan Yardımcısı Bülent Arınç hiç böyle bir gerek duymamış.
Bülent Arınç “Onlara bütün Türkiye’nin demokrasi adına büyük bir borcu vardır,
bunu böyle düşünüyoruz. -ve devam etmiş- Türkiye iyi bir noktaya geliyor. Bu
sıkıntılar, bu sancılar bir taraftan doğum sancısıdır, böyle algılamak lazım.
Türkiye bağırsaklarını temizlemektedir.” demiş Ergenekon davası için. 
Egemen
Bağış, biz onu hep -kendi grubu tarafından gerekli tepkiyi almadı ama- Bakara
suresiyle dalga geçişiyle falan hatırlıyoruz ama “Maalesef, Türkiye bulanık
suda balık avlamak isteyenlerle dolu. Tüm tarih boyunca hep bunu yaşadık ama
bunların Türkiye’deki uzantılarını hizaya sokmak bizim iktidarımız döneminde
nasip oldu. Orduyu da hizaya soktuk, Ergenekoncular da teker teker hesap
veriyorlar.” demişti. 
Cumhuriyet
Halk Partisi burada uzun süre hukuksuz yargılamaları, yargının
siyasileştirilmesini, siyasallaştırılmasını ifade ettiğinde, Yalçın Akdoğan
hep, görev almadan önce, zaman zaman buraya gelir salı günleri grup
toplantısına katılır -o zamanlar dönemin Başbakanının Başdanışmanı sıfatıyla-
sonra oturur sürekli bu davalar hakkında laf atar, mevcut milletvekilleri, o
gün burada, sıralarında yer almayan milletvekilleri için “darbeci” derdi ama
serbest kaldıklarında tebrik kuyruğuna ilk girenlerdendi. Yalçın Akdoğan
2013’te “Cumhuriyet tarihinin en büyük hukuki hesaplaşmasıdır.” demiş. O
tutanakları önümüzdeki haftadan itibaren detayıyla burada dinleyeceksiniz. 
Hüseyin
Çelik şöyle söylüyor: “Kurda merhamet etmek, kuzuya zulümdür.” Diyor ki: “Şunu
unutmamak lazım: Türkiye yıllardır darbe tehdidi altındaydı. Merhamet adaleti
engellerse o merhametten maraz doğar. Ergenekonculara merhamet etmeyeceğiz.
Kurda merhamet etmek, kuzuya zulmetmek demektir.” 
Bunun
yanında, daha sizlerin arasında bu sıralarda oturan arkadaşların belediye
başkanlıkları döneminde, il başkanlıkları döneminde ya da geçmiş dönem
milletvekillikleri sırasında bu konularda neler söylediğini teker teker
okuyacağız. İsterseniz bir pilot uygulama olarak… Bugüne kadar duydunuz mu
bilmiyorum ama dönemin Kayseri Büyükşehir Belediye Başkanı Mehmet Özhaseki
-şimdi buradayız- bir adaletsizliği ortadan kaldırdığını söylüyor, kaldırmak
için gayret gösterdiğini söylüyor. Büyükşehir yasa tasarısı adaletsizlik
yaratmış, onunla ilgili bir eksikliği gidermek üzere çalışma yaptığını
söylüyordu. Bunu bütün Türkiye bekliyor, yapsın o çalışmayı. Ama, bu sözlerine
ne diyecek bakalım? “Bu davaya yüzde 100 inanıyorum. Bu davaya Allah'a
inandığım gibi inanıyorum, yüzde 100.” Bu, Mehmet Özhaseki’nin…
YILMAZ
TUNÇ (Bartın) – Dava bitmedi ki daha, dava devam ediyor.
ÖZGÜR
ÖZEL (Devamla) – Ben kendisine sataşıyorum. Sayın Özhaseki gelsin, burada desin
ki… “Ben Ergenekon davasına yüzde 100, Allah'a inandığım kadar inanıyorum.”
demişti. Şimdi bir özeleştiri yapsın. Özrü kabulümüzdür, özür dilemiyorsa onun
inancını ben sorgulamayacağım ama herhâlde bunun bir hesabı sorulacak
kendisine.
Teşekkür
ediyorum. (CHP sıralarından alkışlar) 
YILMAZ
TUNÇ (Bartın) – Dava devam ediyor Özgür Bey. 
ÖZGÜR
ÖZEL (Devamla) – Ben de devam edeceğim, ben de.
YILMAZ
TUNÇ (Bartın) – Dava devam ediyor, dava usulden bozuldu.
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
278 sıra sayılı Cezaî Konularda Uluslararası Adlî İşbirliği Kanunu Tasarısı’nın
27’nci maddesinin (1)’inci fıkrasının son cümlesinin "Mahkeme ayrıca
kararı, Adli Sicil ve İstatistik Genel Müdürlüğüne iletilmek üzere Adalet Bakanlığı'na
bildirir" şeklinde değiştirilmesini arz ve teklif ederiz.
Deniz
Depboylu (Aydın) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Sayın Başkan. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Aydın Milletvekili Sayın Deniz Depboylu konuşacak.
Buyurun
Sayın Depboylu. (MHP sıralarından alkışlar) 
DENİZ
DEPBOYLU (Aydın) – Sayın Başkan, saygıdeğer milletvekilleri; 278 sıra sayılı
Kanun Tasarısı’nın 27’nci maddesiyle ilgili olarak konuşmak üzere Milliyetçi
Hareket Partisi Grubum adına söz almış bulunmaktayım. Sizleri saygıyla
selamlıyorum.
Sözlerime
başlamadan önce ulusal egemenliğimizin 96’ncı yıl dönümünde geleceğimizin
teminatı olan çocuklarımızın geçmişten aldıkları güçle aziz milletimizin
yarınlarını şekillendireceğine inanıyor, tüm çocuklarımızın 23 Nisan Ulusal
Egemenlik ve Çocuk Bayramı’nı kutluyorum. Bize bu anlamlı günü hediye eden ve
emanet bırakan Ulu Önder Mustafa Kemal Atatürk başta olmak üzere Birinci
Meclisi oluşturan kahramanları, şehit ve gazilerimizi de saygı, minnet ve
rahmetle anıyorum. 
Değerli
milletvekilleri, ben konumuzla ilişkili olarak sizlere ülkemizdeki suç oranı
hakkında bilgi vermek ve özellikle de çocuk suçluluğuyla ilgili söz almak
istiyorum. 1994 yılından 2014 yılına kadar nüfus ve suç oranı arttı. Ancak aynı
oranda arttığını söylememiz mümkün değil. 1994 yılında 60 milyon olan nüfus
2014 yılında 77 milyona yükseldi. 1994 yılında tutuklu ve hükümlü sayısı ise
36.931 iken 2014 verilerine göre 152.335 olmuştur. Yani nüfus artışı yüzde 20
iken suç oranının artışı yüzde 400'ü bulmuştur. En çok işlenen suçlara
baktığımızda ise uyuşturucu ticareti, gasp, hırsızlık ve cinayeti görmüş
bulunmaktayız ki bu suçların oranı da 1994 yılından 2014 yılına kadar yüzde 600
oranında artmıştır. Çocuk suçluların sayısı da arttı. TÜİK verilerine göre 2011
yılında güvenlik birimlerine getirilen çocukların sayısı 204.040 iken 2013
yılında bu sayı 273.571; 2014 yılında 280.414 olmuştur. 2011 yılında suça
sürüklenen çocukların sayısı 84.416 iken bu sayı 2014 yılında 115.436 oldu.
Mağdur çocuk sayısı 88.582 iken 2014 yılında 121.717’ye yükseldi. Yani 12-25
yaş arasındaki çocuk suçluların sayısı 1994 ile 2014 arasında yüzde 40 oranında
arttı. 
Bugün
otoritelerce fiziksel, cinsel, psikolojik istismarın yanı sıra çocuklar için
bir de “ideolojik ve siyasi istismar” adıyla yeni bir istismar türü, şekli
belirlenmiştir. Yapılan araştırmalarda terör örgütlerinin insan kaynağı olarak
14-25 yaş grubu arasındaki çocuk ve gençleri hedef aldığı görülmektedir.
Unutulmamalıdır ki küçük yaşlarda suç işleyenlerin yetişkin olduğunda, ileriki
dönemlerde de suç işleme potansiyeli yüksek olacaktır.
Sosyal
devlet olma niteliğine ilişkin, gelişmiş toplumlarda gerek sanayileşme gerekse
şehirleşme sürecinin toplumsal birtakım kurumların inşasıyla paralel olarak
sürdürüldüğünü; bu kurumların insanları, özellikle genç ve çocukları koruma
altına aldığını bilmekteyiz. Buna göre, aile ya da akrabaları tarafından
desteklenmeyen çocukların devlet tarafından koruma ve destek altına alınması
gerekiyor. Ancak, ülkemizde bu tür kurumlar yetersiz, çocuklara yardımcı olacak
donanım ve imkânlardan da maalesef mahrumdur.
Örgün
eğitim de sorunlarla doludur. Çocuklar maddi yetersizlik veya çeşitli
başarısızlıklar nedeniyle zorunlu eğitimin dışında, daha yükseğine devam
edemeyecek durumda olanlar fazla. Yine, bu çocukların da çalışma hayatına girme
zorunluluğu doğmaktadır. Çıraklıkla ilgili düzenleme yapılmış olsa da bu
alandaki yapı işlevsel olmanın uzağında, çırak olmak bile zor. Ayrıca, iş
yerlerinde çocukların ekonomik istismarı da söz konusu. Çırak olamayan çocuklar
dışarıda, sokakta çalışmak zorunda kalmakta ki burada da ekmek aslanın ağzında,
başka yollar da deneyebilmekte, suçu öğrenip bunu içselleştirebilmektedirler;
bu da çok tehlikelidir.
Çocuk
eğitimi, örgün eğitimin yanı sıra bir devlet politikası olarak ele alınmak
zorundadır. İstatistiklere baktığımızda, özellikle çocuklarımızı
koruyamadığımız aşikâr, ortadadır. Yurt dışında yaşayan gençlerimiz de suç
tuzağının ağına düşmektedir. 
Milliyetçi
Hareket Partisi olarak, konuyla ilgili olarak acilen tedbirler almak ve koruma
bağlamında çalışmalar yapmak zorunda olduğumuzu sizlere hatırlatıyor, yüce
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Depboylu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 27’nci maddesinin (1)’inci fıkrasındaki
"Müdürlüğüne" ibaresinin "Müdürlüğü'ne" olarak
değiştirilmesini arz ve teklif ederiz.
İdris Baluken
(Diyarbakır) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ ALİ ÖZKAYA (Afyonkarahisar) –
Katılmıyoruz.
BAŞKAN – Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Diyarbakır Milletvekili Sayın İdris Baluken konuşacaktır.
Buyurun
Sayın Baluken. (HDP sıralarından alkışlar)
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum. 
Adaletin
olmadığı, hukukun tamamen rafa kaldırıldığı bir ortamda maalesef adaletle
ilgili burada fazladan mesai yapıyoruz ve korkarım ki yapılan teknik
düzenlemelerle boşa kürek harcıyoruz. Adaletin mutlaka tesis edilmesi gerekir
çünkü adalet herkes için vazgeçilmez bir gerekliliktir. Yani, en çok da sizin
ihtiyacınız olacak. Özellikle, cumhuriyet tarihinin en büyük yolsuzluk
iddiaları, son dönemde yaşanan savaş sürecinde insanlığa karşı işlenen suçlar,
antidemokratik uygulamalar, bütün bunlar bir gün grup olarak sizi adalete çok
ihtiyaç duyacağınız bir dönemle karşı karşıya getirecek.
Bakın, aylardır bu kürsüden basın özgürlüğünden
bahsediyordum. Biz her basın özgürlüğünden bahsettiğimizde yandaş medya, havuz
medyası Türkiye’de basının ne kadar özgür olduğundan bahsediyordu ama sadece
son beş altı ay içerisinde o yandaş medyadan kaç tane gazetecinin nasıl kovulduğunu
hep beraber izledik. En son örneğini geçen günlerde gördük. Yani, bir gazeteci
çıkıp sadece fikrini ifade etti diye “AKP’yi artık Davutoğlu taşıyamıyor.”
dediği için çalıştığı gazeteden kovuldu, TRT’deki hesaplarıyla ilgili
soruşturma açıldı. Nedir? Sadece bir cümle kullanmış: “Bence AKP’yi bundan
sonra Davutoğlu taşıyamıyor.” demiş, ortada farklı bir şey yok. Şimdi, bu TRT
hesaplarında bir usulsüzlük varsa, kaç yıldır TRT’de çalışıyor, bilmiyorum, o
süreden itibaren hiçbir işlem yok ama birdenbire böyle kuyuya bir taş attığında
önce gazetesinden kovuluyor, sonra da TRT’deki hesaplarıyla ilgili inceleme
başlatılıyor. Şimdi, siz, Davutoğlu ve saray arasındaki, Hükûmet ile saray
arasındaki çelişkiyi zaten saklayacak bir durumda değilsiniz ki. Niye boşu boşuna
gazetecilerle uğraşıyorsunuz? Aylardır, biz, burada söylüyoruz. 
Tek tek konu başlıkları söyleyeyim size: 
Mesela çözüm süreci. Sayın Başbakan çıkıp “Mayıs 2013
koşullarına geri dönülürse tekrar süreçle ilgili bazı şeyleri konuşabiliriz.”
dedi. Yirmi dört saat geçmeden, görev alanına girmemesine rağmen, Sayın
Cumhurbaşkanı çıkıp “Ne süreci? Ne çözümü?” dedi. “Biz, sonuna kadar
savaşacağız, zerresini bitirinceye kadar da böyle, şöyle yapacağız.” dedi.
Yani, ben, özellikle bu Cizre’deki vahşet bodrumları sürecinde Sayın
Davutoğlu’nun ve onunla birlikte en azından bizimle muhatap olan bakanların
vahşet bodrumlarındaki katliamlar yaşanmasın diye ortaya koyduğu çabaya
tanıklık ettim ama saray-Ergenekon ittifakını, ortaklığını aşamadılar. Böylesi
bir gerçeklik var. 
Cerattepe olayı: Cerattepe’deki o direniş bütün ülkede
duyarlılık yaratınca, Başbakan Yeşil Artvinliler Derneğini çağırıp, uzlaşma
mesajları verdi “Hukuki süreç bitinceye kadar çalışmalar yapılmayacak.” dedi
ama hemen ertesi günde Cumhurbaşkanı çıkıp “Bunlar yavru Gezicilerdir.” dedi ve
daha onun cümlesi tamamlanmadan iş makineleri tekrar Cerattepe’ye dalmaya
başlattılar. 
Akademisyenlerle ilgili Başbakan “Ben, tutuklu
yargılanmalarını doğru bulmuyorum.” dedi. Yine, yirmi dört saat geçti mi
bilmiyorum ama çıkıp “Ne demek tutuklu yargılanmalarını uygun bulmuyor
birileri? Tabii ki yargılanacaklar, suç işlemişler.” dedi. 
Can Dündar, Erdem Gül’le ilgili hakeza. Hatta, Can
Dündar, Erdem Gül olayında Anayasa Mahkemesinin kararını tanımadı.
Burada, bu şekilde sayısız örnekler var ama sanırım,
sizin söylemediğiniz ya da söylenmesini istemediğiniz şeyleri Avrupa
Parlamentosu Başkanı Schultz söyledi. Ne dedi? “Bizim AB-Türkiye ilişkilerinde
muhatabımız Erdoğan değil, Türkiye Cumhuriyeti devletidir, onun da başındaki
Hükûmeti biz muhatap alırız.” dedi.
Şimdi, Başbakanlık tabii ki bu doğru tespit üzerine
herhangi bir açıklama yapmadığı için de yandaş medyada kıyamet koptu. Yani AKP
içerisindeki yarılmayı, çatlamayı saklayacak durumda değilsiniz.
RECEP
AKDAĞ (Erzurum) – Siz kendinize bakın kendinize.
ABDULLAH
BAŞCI (İstanbul) – Sen kendine bak.
İDRİS
BALUKEN (Devamla) – AKP’nin kurucusu kadrosu olarak bu sıralarda oturan birkaç
kişiyi tanıyoruz ama bakın, Sayın Bülent Arınç, Abdullah Gül, Hüseyin Çelik,
Dengir Mir Mehmet Fırat, Sadullah Ergin, Nihat Ergün, yani bütün bu kurucu
kadrolar da eğer bugün bu sıralarda değilse bu kavgayı saklamanıza, bunun
üzerine giden, bununla ilgili görüş belirten gazetecilerin üzerine gitmenize
gerek yok.
RECEP
AKDAĞ (Erzurum) – Çok sıradan bir acizlik ifadesi.
İDRİS
BALUKEN (Devamla) - En büyük şansınız CHP gibi bir muhalefet var. Aktif,
yumruğunu masaya vuran bir ana muhalefet partisi olsaydı bugün bir fiskeyle
gidecek durumdaydınız.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, Sayın Grup Başkan Vekili “En büyük şansınız CHP
gibi bir muhalefet var.” diyerek doğrudan partimize sataştı.
BAŞKAN
– Buyurun.
IX.- SATAŞMALARA İLİŞKİN KONUŞMALAR (Devam)

9.- Manisa Milletvekili Özgür Özel’in,
Diyarbakır Milletvekili İdris Baluken’in 278 sıra sayılı Kanun Tasarısı’nın
27’nci maddesiyle ilgili önerge üzerinde yaptığı konuşması sırasında Cumhuriyet
Halk Partisine sataşması nedeniyle konuşması
ÖZGÜR ÖZEL (Manisa) – Sayın Başkan, değerli
milletvekilleri; bu ülkenin en büyük şansı CHP gibi muhalefetse en büyük
şanssızlığı da HDP gibi bir muhalefet partisi olmasıdır.
Şimdi,
biraz önce salona geldi mi bilmiyorum, kuliste olabilir, bahçede olabilir ama
lütfen arayın, gelsin, bu konuya bir açıklık getirsin; Kayseri Büyükşehir
Belediye Başkanıyken Mehmet Özhaseki “Bu davaya yüzde 100 inanıyorum, Allah’a
inandığım kadar inanıyorum” demişti. Şimdi, Yılmaz Tunç oradan laf attı “Dava
henüz bitmedi.” Yani demek istediği şu, hem usulden hem esastan bozuldu ama
tekrar mahkemede görülecek. Belki de Mehmet Hoca’nın itikadını kurtarabiliriz
bu işle, belki dava onun istediği gibi. Ama Mehmet Hoca hiç beklememiş Yılmaz
Bey, bugün açıklama yapmış -tam da sizden bu sataşmayı bekliyordum- bakın ne
demiş, “’Google’a yazın hemen göreceksiniz, adalet eninde sonunda yerini
buluyor, demek ki doğrusu böyleymiş. Belki biraz bazıları mağdur oldu ama
sonunda adalet yerini buldu.” demiş bugün.
Şimdi,
biraz önceki ifadeyi okudum. Dediniz ki: “Dava bitmedi. O yüzde yüz suça
inanıyor, belki dava bitince o haklı çıkar, yüzde yüz inancı haklı olur.”
Bakın, bugün ne söylüyor? Nereden baksan tutarsızlık da ben yine Özhaseki’ye
soracağım: Sayın Özhaseki, gelin, bu kürsüde size sataşıyorum. “Birileri biraz
mağdur oldu.” diyorsunuz. Türkan Saylan, İlhan Selçuk, Ali Tatar, Kuddusi
Okkır… 
Ya,
Kuddusi Okkır, savcıya göre Ergenekon’un kasasıydı, kasası. Ergenekon’un kasası
öldü, cenazesini Silivri Belediyesi, belediye tarafından karşılanan masraflarla
yoksullar mezarlığına gömmek zorunda kaldı arkadaşlar. Böyle bir şeyden
bahsediyoruz. Çıkın, burada özür dileyin. Dilemezseniz, bu adaletsizliğe göz
yumduğunuz için bütün vicdanlarda mahkûm olacaksınız. 
Teşekkür
ederim. (CHP sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Sayın Bostancı…
V.- AÇIKLAMALAR (Devam)
29.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in 278 sıra sayılı Kanun
Tasarısı’nın 27’nci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
Sayın
Baluken, iki tane zeytinin olduğu bir sofradan mükemmel bir siyaset ziyafeti
çıkartmaya çalışıyor. Bir gazetecinin söylediği bir cümleden bir siyasi senaryo
üretiyor; bu, tabii, hayal gücünün zenginliğiyle alakalı bir husus. Her gün
gazeteciler bir sürü laf söylüyorlar, birçok yorum yapıyorlar. 
AK
PARTİ büyük bir parti, yüzde 50 oy almış bir parti. AK PARTİ aynı sözleri
söylerse, bu yüzde 50’lik tabana dayanan parti, işte, “Tek seslilik, burada
fikir özgürlüğü yok.” Söylenen bu. Ama ne zaman farklı sözler söylendi, bu
fikir özgürlüğü olarak değerlendirilmiyor; bu defa da “AK PARTİ yarılıyor,
çatlıyor, parçalanıyor.” 
Yahu
kardeşim, karar verin, hangisi? 
ÖZGÜR
ÖZEL (Manisa) – Siz de verin! 
İDRİS
BALUKEN (Diyarbakır) – Gazeteci kovuldu Hocam! Kovulmasa dediğin doğru da,
kovuldu! 
MEHMET
NACİ BOSTANCI (Amasya) – Bu özgür bir parti mi, insanların farklı fikirleri de
belli bir tolerans sınırı içerisinde dile getirdiği özgür bir parti mi, yoksa
tek sesli, emir-komuta zinciri içerisinde davranan bir parti mi? 
(Mikrofon
otomatik cihaz tarafından kapatıldı) 
MEHMET
NACİ BOSTANCI (Amasya) – Emin olun bu parti özgür bir partidir. İnsanlar
elbette farklı fikirlerini de söylerler, ama istikametleri asla değişmez, o da
bu milletin iyiliğidir. (AK PARTİ sıralarından alkışlar)
BAŞKAN
– Teşekkür ederiz. 
Sayın
Baluken…
İDRİS
BALUKEN (Diyarbakır) – Sayın Başkan, iki ayrı sataşmadan söz talebim olacak. 
BAŞKAN
– Dört dakika yani.
MEHMET
NACİ BOSTANCI (Amasya) – Ben sataşmadım.
İDRİS BALUKEN (Diyarbakır) – Birincisi, Cumhuriyet Halk
Partisi Grup Başkan Vekili Sayın Özgür Özel…
ÖZGÜR
ÖZEL (Manisa) – Açık sataştım.
İDRİS
BALUKEN (Diyarbakır) – “Bu ülkenin en büyük şansı CHP gibi bir muhalefet
partisinin olması, en büyük şanssızlığı ise Halkların Demokratik Partisi gibi
bir muhalefet partisinin olması.” demek suretiyle açık bir sataşmada
bulunmuştur. 
BAŞKAN
– Buyurun, iki dakika…
İDRİS
BALUKEN (Diyarbakır) – Aynı zamanda Sayın Bostancı da “iki zeytinin olduğu bir
sofradan ziyafet çıkarma” gibi aslında benim tamamen realist söylemlerle ortaya
koymaya çalıştığım düşünce, ifade özgürlüğü önündeki AKP’nin uyguladığı vesayet
anlayışını “hayalperest bir senaryo üretmek” şeklinde ifade etti. 
MEHMET
NACİ BOSTANCI (Amasya) – Efendim, bu metafora bile tahammül edememek özgürlük
olarak kabul edilebilir mi? 
İDRİS
BALUKEN (Diyarbakır) – Dolayısıyla, iki ayrı sataşmadan söz hakkı doğdu.
BAŞKAN
– Ama şimdi yani burada, Sayın Bostancı’nın söylediğinde bir benzetme var, bir
hakaret yok.
MEHMET
NACİ BOSTANCI (Amasya) – Hiç mi benzetme yapmayacağız?
BAŞKAN
– Size söz vereceğim, iki dakika vereceğim ama.
İDRİS
BALUKEN (Diyarbakır) – Hayır, hayalperest falan değiliz, hayallerimizi de
söylemiyoruz.
BAŞKAN
– “Hayalperest” falan demedi yani öyle bir anlam çıkaracak bir şey söylemedi.
İDRİS
BALUKEN (Diyarbakır) – Öyle dedi, “Kendi hayallerini…”
BAŞKAN
– “İki zeytinden bir ziyafet sofrası çıkarmaya çalışıyor.” dedi. 
MEHMET
NACİ BOSTANCI (Amasya) – Sayın Baluken, çok zorlama, buradan bir sataşma
çıkaramazsın.
BAŞKAN
– İki dakika vereceğim, ikisine de cevap verirsiniz.
Buyurun.
IX.- SATAŞMALARA İLİŞKİN KONUŞMALAR (Devam)

10.- Diyarbakır Milletvekili İdris
Baluken’in, Manisa Milletvekili Özgür Özel’in sataşma nedeniyle yaptığı
konuşması sırasında Halkların Demokratik Partisine, Amasya Milletvekili Mehmet
Naci Bostancı’nın yaptığı açıklaması sırasında şahsına sataşması nedeniyle
konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; önce Sayın Bostancı’ya şunu söyleyeyim: Eğer o
gazeteci sırf bu cümlesinden dolayı kovulmamış olsaydı, TRT’deki hesaplarında
bir usulsüzlük varsa bu cümleden sora inceleme başlatılmamış olsaydı biz bunu
sizin fikir özgürlüğüne verdiğiniz değer üzerinden burada ele alabilirdik. Yani
siz iki zeytinden herhâlde herkesin ziyafet çıkarabileceğini sanıyorsunuz çünkü
sizin sofranız zaten çok zengin. O anlamda, milletin sofrasından alıp kendi sofranıza
getirdiğiniz için iki zeytinden ziyafet çıkabileceğini sanıyorsunuz, bir kere
orada yanılıyorsunuz. 
İkincisi…
ABDULLAH
BAŞCI (İstanbul) – Biz bir yerden bir şey almıyoruz. Halkın ümüğüne çöküp de
bir şeyler almıyoruz.
İDRİS
BALUKEN (Diyarbakır) – Yani, bakın arkadaşlar, bunlara bağırıp çağırmanıza
gerek yok. Allah aşkına, burada uzun mesailer yaptığımız için… (AK PARTİ
sıralarından gürültüler)
BAŞKAN
– Sayın milletvekilleri…
İDRİS
BALUKEN (Diyarbakır) – Siz mesela Rıza Sarraf’ın Amerika’ya gidişini ya da
bakan çocuklarının Singapur’dan fotoğraflarının servis edilmesini bu iktidar
savaşlarının bir parçası olarak değerlendirmiyor musunuz? Ya, ben size
şaşırıyorum. 
ABDULLAH
BAŞCI (İstanbul) – Siz de güneydoğuda ne yaptığınızı söyleyin.
İDRİS
BALUKEN (Diyarbakır) – Yani, bu kadar aleni bir şekilde ortada olan bir durumu
anlamıyorsanız biraz daha fazla siyasete yoğunlaşın derim.
Diğer taraftan, bakın, CHP’yle ilgili şunu söyleyeyim:
Yoksulluk var mı bu ülkede, yolsuzluk var mı, açlık var mı, savaş var mı, ölümler
var mı, cenazeler var mı? Yani, bir sosyal demokrat partinin iktidar olması
için her şey var ama 2010’dan itibaren demokrasiden eser taşımayan bir AKP eğer
iktidar oluyorsa, kusura bakmayın, sizin sosyal demokratlıkla da bir ilginiz
yoktur, bahsetmiş olduğunuz ana muhalefet misyonuyla da hiçbir ilginiz yoktur.
(AK PARTİ sıralarından gürültüler)
MEHMET NACİ BOSTANCI (Amasya) - O zaman biz mi sosyal
demokratız? 
İDRİS BALUKEN (Devamla) - Dolayısıyla, “AKP’nin en
büyük şansı CHP.” derken, bu kadar iktidara gelme şansı varken bunları elinizde
altın tepsiyle AKP’ye sunmanızdan bahsediyoruz.
Hepinize
saygılar sunarım. (HDP sıralarından alkışlar) 
ÖZGÜR
ÖZEL (Manisa) - Ne yapayım? Benim yerimde siz olsanız ne yaparsınız Sayın
Başkan? 
BAŞKAN
- Âdet yerini bulsun diye soruyorum, gerekçesini de soracağım. 
ÖZGÜR
ÖZEL (Manisa) - AKP’ye altın tepsiye iktidar sunmak.
BAŞKAN
- Buyurun.
ÖZGÜR
ÖZEL (Manisa) - En büyük hakaret. 
HASAN
BASRİ KURT (Samsun) - Altın tepsiyle sunmadınız ya, biz kendimiz aldık. 
11.- Manisa Milletvekili Özgür Özel’in,
Diyarbakır Milletvekili İdris Baluken’in sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) - Sayın Başkan, değerli milletvekilleri; şimdi, burada bir partinin
kurumsal kimliğine bir sataşma varken ileri pas, geri pas değil, bir kez şunu
çok net söylemek lazım… 
Bu
arada Sayın Özhaseki’yi iktidar sıralarında görüyorum. Kendisinin cevap hakkı
kullanmasını da burada özellikle bekliyoruz. Çıkıp burada bir cümlelik bir
özürle hiç olmazsa Parlamento tutanaklarında bu süreci bir noktadan, bir yerden
başlatmış olursunuz. Eğer biraz vicdanınız varsa çıkıp bir özür dileyeceksiniz,
bugün söylediğiniz düzlemde olduğunuzu, geçmişte haksızlık yaptığınızı; mesele
hallolacak.
Gelelim
“Sosyal demokrat bir partiyi iktidar yapacak her şey var.”a. Doğru. Bunun için
Cumhuriyet Halk Partisi geçtiğimiz dönem sizin Adalet ve Kalkınma Partisiyle
anlaşma içinde, bu Meclis çatısını bir kenara bırakıp “Hükûmet odaklı bir
çözüm.” diye yola çıkarak, hem de başkanlığı altın tepside Recep Tayyip
Erdoğan’a sunma anlaşmanızda hep bazı kaygıları dile getirdi. Siz bizi
dinleseydiniz, AKP bizi dinleseydi, bu Meclis çatısı esas alınsaydı -belki
biraz yavaş ilerlenebilirdi ama- bugün…
KEMALETTİN
YILMAZTEKİN (Şanlıurfa) - Sizi dinlesek perişan olurduk.
ÖZGÜR
ÖZEL (Devamla) - …7 Hazirandan bugüne kadar, birbirinize karşı gerçek yüzünüz
ortaya çıktığında, aslında ikinizin de birbirinizi kandırmak üzerine kurduğunuz
bir iş birliği siyaseti deşifre olduktan sonra bu kadar acıyı yaşamıyor
olurduk. 
Ha,
iktidarı altın tepsiyle AKP’ye sunma işine gelince: 7 Hazirana kadar biz işçi,
memur, çiftçi, emekli için söyledik, onlar “Yapamazsınız.” dediler. Siz bir
süre sonra “Biz de yapacağız.” dediniz, Milliyetçi Hareket Partisi aynı şeyleri
söyledi ta ki 7 Haziran akşamı AKP iktidardan düşüp de Milliyetçi Hareket
Partisinin “Biz hiçbir yerde olmayacağız.” demesiyle Türkiye, AKP iktidarına
muhtaç bırakılana kadar. 
Teşekkür
ediyorum. (CHP sıralarından alkışlar) 
BAŞKAN
– Birleşime beş dakika ara veriyorum. 
Kapanma Saati: 22.51
YEDİNCİ OTURUM
Açılma Saati: 22.57
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mustafa AÇIKGÖZ (Nevşehir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Yedinci
Oturumunu açıyorum.
278 sıra sayılı
Kanun Tasarısı’nın görüşmelerine devam edeceğiz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN -
Komisyon? Burada.
Hükûmet? Burada.
Diyarbakır
Milletvekili İdris Baluken ve arkadaşlarının önergesini oylarınıza sunuyorum:
Kabul edenler… Kabul etmeyenler… Önerge kabul edilmemiştir.
27’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
ERKAN AKÇAY
(Manisa) – Sayın Başkan…
BAŞKAN – Sayın
Akçay, buyurun.
ERKAN
AKÇAY (Manisa) – Sayın Başkan, biraz evvel kürsüde CHP Grup Başkan Vekili Sayın
Özel, partimizin adını da zikretmek suretiyle 7 Haziran sonrası Hükûmet kurma
görüşmeleriyle ilgili partimize ait bazı iddiaları ithaf etmiştir. Sataşmadan
dolayı cevap vermek istiyorum.
BAŞKAN
– Sayın Akçay, oturumu değiştirdim, o nedenden dolayı size sataşmadan söz
veremiyorum. 
Mikrofonu
açayım, söylemek istediğinizi yerinizden söyleyin lütfen.
V.- AÇIKLAMALAR (Devam)
30.- Manisa Milletvekili Erkan Akçay’ın,
Manisa Milletvekili Özgür Özel’in sataşma nedeniyle yaptığı konuşmasındaki bazı
ifadelerine ilişkin açıklaması
ERKAN
AKÇAY (Manisa) – Sayın Başkan, keşke ara vermeseydiniz, kürsüden cevap
verirdik. Bütün grup başkan vekilleri kürsüden cevap veriyorlar ancak bu hakkım
kısıtlanmış oldu ama yine de teşekkür ederim.
Şimdi,
Sayın Başkan, değerli milletvekilleri; diğer siyasi partilerin gündemi
farklıdır, Milliyetçi Hareket Partisinin gündemi de farklıdır, biz başkalarının
gündeminin peşinden gitmeyiz. Biz Milliyetçi Hareket Partisiyiz; kendi ilkelerimiz,
parti programımız, hedeflerimiz doğrultusunda bir gündemimiz vardır, o gündemi
takip ederiz. Biz bozkurduz, serçe kuşu gibi siyasetten iki damla su içeceğiz
diye sağda solda devamlı böyle cik cik ötmeyiz ve bizi iki damla, iki tane de
zeytin de kesmez ve ziyafeti nasıl yapacağımızı da…
(Mikrofon
otomatik cihaz tarafından kapatıldı) 
BAŞKAN
– Toparlayın lütfen Sayın Akçay.
Bir
dakika daha veriyorum. 
ERKAN
AKÇAY (Manisa) – Ayrıca, dipsiz kuyulardan da su içmeyiz. 
Otuz
iki gün “İstikşafi görüşme yapıyoruz.” diye ülkeyi ve kendinizi oyaladınız.
Sonunda -bu tabiri kullanmak istemiyorum ama- kim kimi kandırdı pek belli
olmadı ama ya Cumhuriyet Halk Partisi milleti kandırdı ya da AKP tarafından
Cumhuriyet Halk Partisi kandırıldı ama neticede millet oyalandı ve kandırıldı.
Milliyetçi Hareket Partisi 7 Haziran akşamından itibaren 1 Kasıma kadar ve
bugüne kadar söylemesi gerekeni açıklıkla, hiçbir gizli ajandası ve gündemi
olmaksızın yerine getirmiştir ve söylemiştir. Milliyetçi Hareket Partisiyle
yapılan Hükûmet görüşmeleri birkaç defa -şimdi, tarihleri de var, listesi de
var- ama birkaç saati geçmez, en fazla üç dört saatlik bir görüşme yapılmıştır.
Ancak otuz iki gün neredeyse elli saati bulan görüşmelerden netice
alınamamasını da vatandaşın takdirine bırakıyoruz ve koalisyon kurulamayacağını
görme ferasetini görememesinden dolayı da artık Cumhuriyet Halk Partisinin bu
durumu takdir etmesini bekliyoruz.
Teşekkür
ederim.
BAŞKAN –
Teşekkür ederim.
ÖZGÜR ÖZEL
(Manisa) – Sayın Başkan…
BAŞKAN – Sayın
Özel, size de bir dakika süre veriyorum.
31.- Manisa Milletvekili Özgür Özel’in,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
ÖZGÜR ÖZEL
(Manisa) – Esasen, sataşma olduğu için kürsüden olacak ama eşitliği sağlamak
için böyle olması gerekiyor gibi anladım ben de.
BAŞKAN – Evet.
ÖZGÜR ÖZEL
(Manisa) – Tabii, Sayın Grup Başkan Vekili bölgemizin çok değer verdiğimiz bir
milletvekili olduğu için ben de cevabın dozunu ayarında tutmaya çalışacağım ama
tabii, öyle “dipsiz kuyulardan su içmek”, “cik cik ötmek” falan…
BAŞKAN – Hayır,
o kimseye yöneltmedi onu, kendi siyasetini tarif ederken kullandığı cümlelerdi.
Lütfen…
ÖZGÜR ÖZEL
(Manisa) – Tamam.
ERKAN AKÇAY
(Manisa) - Genel söyledim. Kendimize ait söylediğim bir görüştür, kimseye sataşma
değildir.
BAŞKAN – Evet,
kendi siyaseti. 
Bakın, sürenizi
başlatacağım yeniden. 
Sayın Akçay’ın
-sizin de söylediğiniz- bu tanımlamaları kendi siyasetlerini anlatmak için
kullandığı kalıplardır. 
ERKAN AKÇAY
(Manisa) – Evet, aynen öyle.
BAŞKAN – Hiç
kimseyi suçlamadı. 
ERKAN AKÇAY
(Manisa) – Hiçbir partiye de bu konuda suçlama getirmiyorum, sataşma da
yapmıyorum.
BAŞKAN -
Dolayısıyla, bu nedenle sataşmadan dolayı söz verme durumunda değilim ama size
de söz vermiştim.
Buyurun.
ÖZGÜR ÖZEL
(Manisa) – Tabii, teşekkür ederim Sayın Başkan.
Madde 64: “Genel
Kurula başkanlık eden Başkan veya Başkanvekili, asıl konu görüşülürken ve
oylanırken hiçbir surette görüşünü açıklayamaz. Kişisel savunma hakları
saklıdır.”
BAŞKAN – Bu
okuduğunuz şeyin benim yaptığım şeyle hiç ilgisi yok.
Buyurun, sizi
dinliyorum.
ÖZGÜR ÖZEL
(Manisa) – Ben bunu bir hatırlatma gereği duydum.
BAŞKAN – Ama,
yok, ilgisi yok, o başka bir şey.
ÖZGÜR ÖZEL
(Manisa) – Sayın Başkan, siz tartışmanın özünde taraf oluyorsunuz yani bunun
ilerisine geçiyorsunuz.
BAŞKAN – Bakın,
ben idare ediyorum Sayın Özel. 
ÖZGÜR ÖZEL
(Manisa) – Peki, Sayın Başkan.
BAŞKAN - Yorum
bildirmiyorum, idare ediyorum. Neticede karar verme noktasında olan bir
kişiyim, benim algım önemli çünkü karar vereceğim.
Sürenizi yeniden
başlatıyorum, söyleyeceğiniz cevabı söyleyin lütfen.
ÖZGÜR ÖZEL
(Manisa) – Sayın Başkanım, ben söz isterken bu yorumu yapsanız anlarım. Sözü
vermişsiniz, ben Milliyetçi Hareket Partisine cevap veriyorum, siz içeriğe
girip tartışıyorsunuz söz keserek; ben bunu söyledim.
BAŞKAN – Devam
eder misiniz lütfen.
ÖZGÜR ÖZEL
(Manisa) – Tabii, devam ederim.
BAŞKAN –
Buyurun.
ÖZGÜR ÖZEL (Manisa) – Bizim anlatmaya çalıştığımız
mesele şudur: Milliyetçi Hareket Partisinin 7 Haziran günü ortaya koyduğu tavır
olmasaydı, ondan sonraki süreç bambaşka şekilde işleyebilirdi. Ama Türkiye’yi
AKP’siz bir iktidarın mümkün olmadığına ikna eden tavır Milliyetçi Hareket
Partisinin tavrıdır. 
FARUK ÇATUROĞLU (Zonguldak) – Ya mecbur mu millet
koalisyon yapmaya ya! MHP koalisyon yapmaya mecbur mu!
ÖZGÜR ÖZEL (Manisa) – Bu kadar net söylüyorum. 
Teşekkür ederim. 
HAKAN ÇAVUŞOĞLU (Bursa) – Sonuçta AK PARTİ iktidar. 
BAŞKAN – Teşekkür ederim. 
ERKAN AKÇAY (Manisa) – Sayın Başkan, yerimden bir
dakika, lütfen... İstirham ediyorum, bir dakika. 
BAŞKAN – Lütfen bağlayın bunu ama biz, şimdi, 7
Haziranın ve ondan sonraki sürecin tartışmasını yapmıyoruz, gündemimiz bu konu
değil. 
Lütfen, Genel Kurulu gündeme davet ediyorum. 
ERKAN AKÇAY (Manisa) – Aslında Sayın Başkanım, bu bir
sataşmadır, kürsüden cevap vermek gerekir. 
BAŞKAN – Bir dakika sadece. 
ERKAN AKÇAY (Manisa) – Konuyu da uzatmama adına
yerimden istiyorum. 
BAŞKAN – Uzatmayacağım yalnız, Sayın Özel’e de bir
dakika söz verdim, size de.
32.- Manisa Milletvekili Erkan Akçay’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
ERKAN AKÇAY (Manisa) – Sayın Başkan, hemen, on beş
saniyede… 
Siz Başkan olarak, tabii, sataşma olup olmadığını
takdir etmek için görüşünüzü belirtmek durumundasınız, onun için tutumunuz
doğrudur bu yönüyle. 
BAŞKAN – Teşekkür ederim. 
ERKAN AKÇAY (Manisa) – 7 Hazirandan bu yana bir dayatma
yapılmaya çalışıldı ve bir yüzde 60 bloktan, muhal bir bloktan bahsedilerek ve
bu bloğa blokaj yapılma dayatmasına karşı Milliyetçi Hareket Partisi de
tutumunu gayet net belirlemiştir. Mecbur değiliz ve aynı şekilde
politikalarımıza devam ederiz. Hiçbir tutarsızlığımız da Allah’a şükür
olmamıştır ve bundan sonra da olmayacaktır. Kısaca daha fazla da polemiği
uzatmama adına bunu ifade etmek istedim. 
Teşekkür ederim. 
BAŞKAN – Teşekkür ederim. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN – Sayın milletvekilleri, 28’inci maddede üç adet
önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan 278 sıra sayılı Kanun Tasarısı’nın
28’inci maddesinin (1)’inci fıkrasındaki “sosyal” ibaresinin “sosyo-kültürel”
olarak değiştirilmesini arz ve teklif ederiz. 
 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mahmut Celadet Gaydalı Mehmet
Ali Aslan Erol Dora
 Bitlis Batman Mardin
Türkiye Büyük Millet Meclisi
Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
28’inci maddesinin (1)’inci fıkrasının (ç) bendindeki “en az altı ay”
ibaresinin, “en az beş ay” olarak değiştirilmesini arz ve teklif ederiz. 
 Cemal Okan Yüksel Kemal
Zeybek Mustafa Akaydın 
 Eskişehir Samsun
 Antalya
 Şenal Sarıhan Selina
Doğan Ömer Fethi Gürer
 Ankara İstanbul Niğde
 Ömer Süha Aldan
 Muğla
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 28’inci maddesinin (1)’inci fıkrasının sonuna aşağıdaki bendin
eklenmesini arz ve teklif ederiz.
"e)
Aynı suçtan dolayı infazı gerçekleştirecek yabancı devlette soruşturma ve
kovuşturma yapılmamış olması"
 İsmail Faruk Aksu Mehmet
Erdoğan Kadir Koçdemir
 İstanbul Muğla Bursa
 Mehmet Necmettin Ahrazoğlu Kamil
Aydın
 Hatay  Erzurum
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde Erzurum Milletvekili Sayın Kamil Aydın konuşacak. 
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, değerli milletvekilleri; hepinizi saygıyla
selamlıyorum. 278 sıra sayılı Cezaî Konularda Uluslararası Adlî İşbirliği
Kanunu Tasarısı’yla ilgili önergemiz üzerinde konuşmak üzere Milliyetçi Hareket
Partisi adına söz almış bulunmaktayım. Hepinizi tekrar saygıyla selamlıyorum.
Saygıdeğer
milletvekilleri, çağdaş, demokratik, sosyal hukuk devletlerinde başarı sadece
iç siyasette gereğini yapmak, ülkeyi bir adım daha refaha götürmek değildir;
aynı zamanda, uluslararası ilişkilerde de ülkenin saygın, yerinde birtakım
faaliyetlerde bulunmasını da gerektirir. Şimdi, bizim bu aralar dış siyasetle
ilgili pozisyonumuzu alma noktasında öngördüğümüz şey ya da esas olarak kabul
ettiğimiz şey, Avrupa Birliğinin vize muafiyeti konusunda bize sağladığı
birtakım şartları yerine getirme amacıyla yasa çıkarmaya çalışıyoruz. Siyaseten
her sıkıştığımızda, iktidarımız her daraldığında -sürekli konjonktürünü
değiştiriyor ama- son zamanlarda özellikle terör olaylarının da yoğunlaşmasıyla
bir “millî ve yerli” kavramına sığındı; ne güzel, gerçekten içimizi serinleten
güzel bir kavram “millî ve yerli.” Şimdi, adımız “millî ve yerli”, özlemimiz ya
da duruşumuz millî ve yerli ama nedense bugün şu saatte, Avrupa Birliğinin vize
muafiyeti sağlaması için, öngördüğü şartları yerine getirmek için toplanıp
kanun çıkarmaya çalışıyoruz. Bunun neresi millî, neresi yerli bir duruşun
ifadesi? Keşke bunun yerine gerçekten şöyle olsaydı: Millî ve yerli olmanın
gereği olarak bunu ülkemizin, insanımızın, vatandaşlarımızın ihtiyacından
hareketle; bunları, bir ihtiyacın giderilmesi noktasında millî bir gereksinim
olduğunu düşünüp böyle yerine getirseydik. Yani, vize muafiyetine müracaat için
giderken, biz, yasamasıyla, yargısıyla, yürütmesiyle gerçekten Batı
demokrasilerine taş çıkaracak seviyede yasalarımızla, uygulamalarımızla
gitseydik muhteşem bir şey olurdu. 
Nedir
bunlar, bir iki spesifik örnekle ifade etmek gerekirse: Efendim, yargımızla
ilgili sıkıntılar var. İşte, kanun çıkarıyoruz sürekli. Yani, daha önce de buna
benzer anlaşmalarımız var, ikili var, yapı içerisinde var, INTERPOL’le var, efendim,
savunma sanayisi bağlamında var, güvenlikte var ama 1 tane teröristi bile, cani
bir teröristi bile alıp ülkemize getiremiyoruz. Anlaşma var ama uygulamada bir
şey yok. Bunları da yapacağız ama uygulamaya ne kadar yansıyacak? 
Şimdi,
bakıyoruz, efendim, Türkiye, Saydamlığın Artırılması ve Yolsuzlukla Mücadelenin
Güçlendirilmesi Stratejisi veya Eylem Planı’nı bugüne kadar güncelleştirmemiş.
Ya, bu bizim büyük bir ayıbımız. Yani, bunu Avrupa isteyince mi yapacağız Allah
aşkına? Şeffaflık bizim karakterimiz olmalı, millîliğimizin dayanağı olmalı. 
Liyakat,
mesela, dayatılan şeylerden bir tanesi. Efendim, atamada liyakat önemsenmiyor.
Ya, bizim kültürümüzde, bizim o millîliğimizi oluşturan yapı içerisinde liyakat
ve ehliyet çok önemli kavramlardır. Biz bunun gereğini yapsaydık yani ön almak
gibi daha öncesinde biz bu kanunları çıkarıp uygulamaya koysaydık daha iyi
olmaz mıydı? 
Yolsuzlukla
mücadele… Yolsuzlukla mücadele konusunda gereğini yapsaydık, en ufak dedikodusu
dahi olan bir meseleyi şu yüce Meclise getirseydik, enine boyuna tartışsaydık,
Yüce Divanlara gidilseydi, suçlu ve suçsuz belirlenseydi, inanın, Avrupa
Birliği ilerleme raporlarında bu tür konular hiç gündeme dahi getirilmezdi.
İşte, diyoruz ki: Millî ve yerli olma gibi bir iddianız varsa millî ve yerli
olmanın yolu yasama, yürütme, yargıya “Oğlan bizim, kız bizim.” diyecek kadar
demokrasiden uzak, millîlikten uzak bir tavır takınılmazdı. “Yasama da bizim,
yargı da bizim, yürütme de bizim.” derseniz burada inandırıcı olamazsınız
millîlik ve yerlilik konusunda. Onun için, gerçekten bir an önce biz
çıkaracağımız yasaları sağlıklı bir şekilde uygulayacaksak önce ülkemizin,
milletimizin ali menfaatlerini dikkate almamız gerekir diyorum.
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
28’inci maddesinin (1)’inci fıkrasının (ç) bendindeki “en az altı ay”
ibaresinin, “en az beş ay” olarak değiştirilmesini arz ve teklif ederiz.
Ömer Süha Aldan (Muğla)
ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde Muğla Milletvekili Sayın Ömer Süha Aldan konuşacak.
Buyurun
Sayın Aldan. (CHP sıralarından alkışlar)
ÖMER
SÜHA ALDAN (Muğla) – Sayın Başkan, değerli milletvekilleri; 28’inci madde
infazın devredilmesine ilişkin. Ama, bugün daha çok bu düzenlemeden ziyade yani
bu tasarının içeriğinden ziyade genel hukuk konusundaki kaygılarımızı dile
getiriyoruz.
Geçmişte
yaşanan bir olayı sizlerle paylaşmak istiyorum: Demirci Mehmet Efe ve onun
ekibinde Halide Edip Adıvar da onbaşı. Demirci Mehmet Efe Eğirdir’e birkaç gün
sonra gideceğine dair haber gönderiyor ve Eğirdir halkı da “Koca Demirci Efe
gelecek, acaba bize bir şeyler yapar mı, bir eziyete maruz kalır mıyız?” diye
endişeleniyor. Bu nedenle bir kısmı evlerine çekiliyor, bir kısmı araziye
gidiyor. Demirci Efe geliyor, bakıyor ki ortalıkta kimse yok, oldukça
sinirleniyor. “Ben kaç gün önceden haber verdim, geleceğimi söyledim, beni
karşılayan yok.” diye hiddetleniyor ve yanında bulunan kızanlara dönüyor: “Bu
şehirden ilk gördüğünüz er kişiyi şu ağaca asacaksınız.” diyor. Derken, bir
süre sonra genç bir insan tarladan dönüyor, hemen kızanlar alıyorlar,
götürüyorlar o kişiyi ağaca asıyorlar. Bunun üzerine Halide Edip Adıvar çok
üzülüyor “Efendim, senin gibi büyük bir insana yakıştı mı? Bu çocuğun ne günahı
vardı, şimdi annesi babası nasıl üzüntü duyacak böyle bir insanın katlinden.
Yazıktır, günahtır, bunun dinimizde yeri var mıdır?” deyince, Demirci Efe aynen
şu sözü söylüyor: “Halide Onbaşı, insanlar ya zulümle ya ilimle yönetilir, ben
ilimden anlamam.” diyor. 
Bununla bugünlere bir gönderme yapmak niyetinde
değilim. O günün koşulları, o günün eğitim düzeyi, belki böyle bir sözü gerekli
kılabilir, bunu normal karşılayabiliriz. Lakin bugün ülkemizde bilimsel bir
zulüm var, o da yargıdır. Dünyanın pek çok ülkesinde yargı elbette ki zaman
zaman eleştiri konusu olan kararlar verebilir ama öyle inanıyorum ki Türkiye
kadar, yargı hiçbir ülkede bu kadar konuşulmuyordur. Totaliter bir ülkede
yargının zaten verdiği kararı tartışmak bile olanaksızdır. Demokratik bir
ülkede, gelişmiş bir ülkede, hukukun üstünlüğüne inanılan bir ülkede zaten
yargı bir sorun odağı olarak görülmez. Yargı mensuplarının amaçlı, taraflı, ön
yargılı kararlar verebileceği, hatta kumpaslar oluşturabileceği hiç kimsenin
aklına gelmez ama Türkiye gibi yargıyla oynanan bir ülkede yargıyı hep
konuşuruz. Bugün, evet, Türkiye’de bilimsel bir zulüm vardır, Türkiye’de ilimle
yönetme anlayışını bir tarafa bıraktık. 
Geçen
bir konuşmamda şunu söylemiştim: “Silah deyince aklınıza ne gelir?” Evet,
bugünlerde revaçta olan bir silah, Kanas gelir mesela, Kaleşnikof gelir,
Fırtına obüsleri gelir ama ne yazık ki bugün Türkiye’de bence en önemli
silahlardan bir tanesi yargıdır ve kalleş de bir silahtır yargı; hiç
ummadığınız anda, beklemediğiniz anda sizi canevinizden vurur, ocağınızı
söndürür, özgürlüğünüzü elinizden alır, çocukları babasız bırakır, anasız
bırakır. Yıllarca o cezaevinde çürürsünüz, beton kokarsınız ve dışarı
çıktığınızda yeni hayata uyum gösteremezsiniz, pek çok insan aklını yitirir ve
biz bunları hiçbir zaman görmeyiz; aksine, o ön yargılı, kumpas düzenleyen
insanları alkışlarız, yeri geldiği zaman da “Aa, bilmiyorduk, hata yaptık,
aldatıldık.” diyebiliriz ama o sönen ocakların bir gün herkesin yakasına
yapışacağını da bilmek lazımdır. 
Son
sözüm şudur: Muhalefet için en büyük zorluk kendinden yana olmayan bir
yargıdır. O açıdan, adalet yönetirken lazımdır. Yönetimden düşenler kendilerini
adaletin beklemediğini de bilmek durumundadırlar diyor, yüce Meclisi saygıyla
selamlıyorum. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 278 sıra sayılı Kanun Tasarısı’nın 28’inci maddesinin (1)’inci
fıkrasındaki “sosyal” ibaresinin “sosyo-kültürel” olarak değiştirilmesini arz
ve teklif ederiz.
Erol Dora (Mardin) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Mardin Milletvekili Sayın Erol Dora konuşacak. (HDP
sıralarından alkışlar) 
Buyurun
Sayın Dora.
EROL
DORA (Mardin) – Sayın Başkan, değerli milletvekilleri; 278 sıra sayılı Cezaî
Konularda Uluslararası Adlî İşbirliği Kanunu Tasarısı’nın 28’inci maddesi
üzerinde Halkların Demokratik Partisi adına söz almış bulunuyorum. Genel Kurulu
saygıyla selamlıyorum. 
Tasarıyla
cezai konularda uluslararası adli iş birliğinin usul ve esasları düzenlenmekte,
cezai konularda diğer devletlerle yapılacak adli iş birliğine ilişkin
düzenlemelere gidilmektedir. Tabii, bu düzenlemeler “Avrupa’ya vize serbestisi”
adı altında alelacele yasama ilkelerinin birçoğu bertaraf edilerek ve yüzeysel
biçimlerde yapılmaktadır. Tasarının gerekçe bölümünde, “Anayasa’nın 90’ıncı
maddesi gereğince usulüne göre, Yürürlüğe konulmuş milletlerarası antlaşmalar
kanun hükmünde olduğundan, bu belgeler iç hukukumuzda doğrudan hüküm
doğurmaktadır.” denilmektedir. Yani, bu ifadeye göre, Adalet Bakanlığı iç
hukuku uluslararası sözleşmelere uyarladığı iddiasında bulunmaktadır. 
Değerli
milletvekilleri, hepimiz biliyoruz ki cezaevleri konusunda tutuklu ve
hükümlülerin durumları dikkate alındığında Türkiye’nin uluslararası
sözleşmeleri dikkate aldığı söylenemez. Bunun en güncel örneklerinden birisi,
tutuklu ve hükümlülerin ziyaret edilmesi konusunda geliştirilen keyfî kısıtlama
ve uygulamalardır. 
Değerli
milletvekilleri, HDP’li milletvekillerinin aylardır cezaevlerine ziyaret,
tutuklu ve hükümlülerle görüşme taleplerine ilişkin yapmış oldukları onlarca
başvuru Adalet Bakanlığınca sürekli bir biçimde ya reddedilmekte ya da
başvurularımıza cevap dahi verilmemektedir. Milletvekillerinin cezaevindeki
hükümlü veya tutuklularla görüşmeleriyle ilgili düzenleme 17 Haziran 2005
tarihinde Resmî Gazete’de yayımlanan Hükümlü ve Tutukluları Ziyaret Edilmeleri
Hakkında Yönetmelik’te belirtilmiş olmasına rağmen HDP’li milletvekilleri bu
düzenlemeden yararlanamamaktadır. Hükümlü ve Tutukluların Ziyaret Edilmeleri
Hakkında Yönetmelik madde 40’ta “Milletvekillerin, ceza infaz kurumlarındaki
yaşam şartlarını yerinde görerek tespitlerde bulunmak, inceleme yapmak veya
hükümlü ve tutuklular ile görüşmede bulunmak amacıyla yapmış oldukları
istemler, ceza infaz kurumu idaresine bilgi vermek koşuluyla yerine getirilir.
Milletvekilleri, hükümlü ve tutuklularla açık ziyaret şeklinde görüşebilir.”
denilmesine karşın bu hak Adalet Bakanlığınca keyfî yöntemlerle engellenmeye
devam etmektedir. 
Değerli
milletvekilleri, cezaevi ziyaretlerinin engellenmesinin sadece HDP’li vekillere
uygulandığı ise, gazeteci Can Dündar ve Erdem Gül’ün tutuklandıkları dönemde
diğer parti milletvekillerinin yaptığı ziyaretlerle açıkça ortaya çıkmıştır.
Örneğin, milletvekilimiz Meral Danış Beştaş’ın, tutuklu bulundukları sırada
gazeteci Can Dündar ve Erdem Gül’ü ziyaret etme talebi hiçbir gerekçe
gösterilmeden kabul edilmedi. Oysa Cumhuriyet Halk Partili milletvekillerinin
aynı kişilerle görüşme talepleri kabul edilmiştir.
Değerli
milletvekilleri, bir yandan cezaevinde tutuklu ve hükümlülere uygulanan
sistematik sevkler, sürgünler, diğer yandan cezaevlerinde tümüyle hukuktan
yoksun keyfî uygulamaların doruk noktasına ulaştığı bu dönemde cezaevlerinde
yaşanan hak ihlallerinin gizlenmeye çalışılması, halkın temsilcisi olan
milletvekillerine görüşme izni verilmemesi kaygı verici bir düzeye ulaşmıştır.
Değerli
milletvekilleri, tasarıda yabancı devlet mahkemeleri tarafından hakkında
mahkûmiyet kararı verilen ve yabancı ülkelerde cezaevinde bulunan Türkiye
Cumhuriyeti vatandaşlarının çeşitli koşullar altında Türkiye’deki cezaevlerine
nakilleri konusunda kolaylaştırıcı düzenlemeler göze çarpmaktadır. Bu düzenleme
yurt dışındaki cezaevlerinde hükümlü bulunan yurttaşlarımızın kendi ülkelerine
gelebilmeleri ve bu vesileyle, cezaevinde kalmaya devam edecek olsalar dahi
Türkiye’de bulunan yakınlarıyla daha kolay görüşebilmelerine olanak
sağlayacaktır. Ancak ne yazıktır ki, Adalet Bakanlığı, Türkiye’de cezaevinde
bulunan özellikle siyasi tutuklu ve hükümlülerin ise yakınlarıyla görüşmelerini
engellemek için elinden geleni yapmaktadır. Tutuklu ve hükümlüler,
cezaevlerindeki keyfî uygulamalarla âdeta bir kez daha cezalandırılmaktadır.
Cezaevlerinde bulunan yakınlarını ziyaret etmek isteyen aileler çoğu kez yol
parası dahi bulamamaktadırlar. Bu keyfî nakil, sürgün yöntemleriyle tutukluların
eşlerine, çocuklarına, anne babalarına eziyet edilmektedir. Bu vesileyle, Sayın
Adalet Bakanına az önce de dile getirdiğim konularda konjonktürel keyfî
uygulamalardan kaçınmaları ve hukuka ve adalete uygun davranmaları konusunda
çağrımızı yineliyor, Genel Kurulu saygıyla selamlıyorum.
ÖZGÜR
ÖZEL (Manisa) - Sayın Başkan, karar yeter sayısı… 
BAŞKAN
– Teşekkür ederim. 
Önergeyi
oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… 
Kâtip
üyeler arasında anlaşmazlık var.
Elektronik
oylama cihazıyla yapıyoruz.
İki
dakika süre veriyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
29’uncu
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 29’uncu maddesinin (1)’inci
fıkrasındaki "firar" ibaresinin "firar etmesi" olarak
değiştirilmesini arz ve teklif ederiz.

 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır

 Mehmet Ali Aslan Mahmut
Celadet Gaydalı
 Batman Bitlis
Türkiye Büyük Millet Meclisi
Başkanlığına
278 sıra sayılı Cezaî Konularda Uluslararası Adlî
İşbirliği Kanunu Tasarısı’nın 29’uncu maddesinin (2)’nci fıkrasındaki
"kaybetmesi" ibaresinin "yitirmesi" ibaresiyle
değiştirilmesini arz ve teklif ederiz.
 Cemal Okan Yüksel Kemal Zeybek Mustafa
Akaydın
 Eskişehir Samsun Antalya

 Ömer Fethi Gürer Selina
Doğan Şenal Sarıhan
 Niğde İstanbul Ankara
 Sibel Özdemir
 İstanbul
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 29’uncu maddesinin (1)’inci fıkrasındaki "önemli"
ibaresinden sonra gelmek üzere "gelişmeleri ve" ibaresinin
eklenmesini arz ve teklif ederiz.

 İsmail Faruk Aksu Mehmet
Erdoğan Kadir Koçdemir
 İstanbul Muğla Bursa

 Kamil Aydın Erkan
Haberal Nuri Okutan
 Erzurum Ankara Isparta
BAŞKAN
– Komisyon okunan son önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde Isparta Milletvekili Sayın Nuri Okutan konuşacak.(MHP
sıralarından alkışlar)
Buyurun
Sayın Okutan. 
NURİ
OKUTAN (Isparta) – Sayın Başkan, değerli milletvekilleri; görüşülmekte olan 278
sıra sayılı Cezaî Konularda Uluslararası Adlî İşbirliği Kanunu Tasarısı’nın
29’uncu maddesiyle ilgili Milliyetçi Hareket Partisi Grubu adına söz almış
bulunuyorum. Bu vesileyle herkesi tekrar saygıyla hürmetle selamlıyorum.
Değerli
milletvekilleri, tasarının 29’uncu maddesinde “yabancı devlette infazın
sonuçları” düzenlenmektedir. Bugün görüşülmekte olan bu tasarıdaki madde
içeriklerinin birçoğu esasen ülkemizin kabul ettiği uluslararası anlaşmalarda
mevcuttur.
Tasarıyla
dağınık mevzuatın toparlanması, anlaşmalara uygun olarak bu alandaki usul ve
esasların belirlenmesi elbette önemlidir. Hiçbir ülke suçlular için bir sığınma
ve saklanma yeri olmamalıdır. Ülkemizin birliğine ve bütünlüğüne karşı en ağır
suçları işleyenler, yıllar yılı sözde ileri demokrasi ülkelerinden himaye
görmektedir. Başka devletlerin yardımı, desteği ve himayesi olmadan Türkiye'yi
kana bulayan terör örgütlerinin hayatta kalması mümkün değildir. Dolayısıyla,
hâl böyleyken ülkemizde faaliyet gösteren örgütlere mali desteği kimler, nasıl
sağlamaktadır? Örgütlere silah yardımını kimler, nasıl yapmaktadır? Bu silahlar
hangi yolları izleyerek örgütlere ulaşmaktadır? Örgütlerin kuruluşları dâhil
stratejisi, taktik ve politikalarının oluşmasına kimler, nasıl destek
vermektedir? 
Terör
örgütlerine silah, mühimmat, finans ve militan desteği sağlayan ülkelerle
yapılacak iş birliğinden ülkemize bir hayır gelmesi mümkün müdür, değil midir?
Yıllar
yılı terör belasıyla tek başına mücadele eden Türkiye, uluslararası alanda
sürekli yalnız bırakılmıştır. Oysa terör bütün insanlığın ortak sorunudur ve
dolayısıyla terörle mücadele de bütün ülkelerin iş birliğiyle yapılmalıdır. 
Paris'teki patlamaları ve terör eylemini elbette
şiddetle kınıyoruz ama Paris’te bombalar patladığında bütün dünya bir araya
geliyorsa ve bombalar Ankara’da patladığında Türk milleti olarak yalnız
kalıyorsak burada bir sorun var demektir. Ankara’nın ve İstanbul’un göbeğinde bombalar
patladığında uluslararası kamuoyunu harekete geçirmesi gereken elbette
Hükûmettir ama Avrupalı dostlarımızın vicdanları hiç mi sızlamamaktadır?
Onların gönlü rahat mıdır? Onların canı can da bizimki patlıcan mıdır?
Uluslararası iş birliğini önemseyelim, gerekli düzenlemeleri de yapalım, burada
sorun yok ama düzenlemeleri işletmediğimiz müddetçe, üzülerek belirtmeliyim ki
pek de fazla bir şey değişmeyeceği kanaatindeyim.
Terör,
uyuşturucu, silah ve insan kaçakçılığı başta olmak üzere suçla mücadelede uluslararası
iş birliği konusunda mağdur ülkelere yardım edelim ama biz de yardım alalım. Bu
yardımları alacak adımları cesaret ve kararlılık içinde atalım ve takipçisi
olalım.
Şimdi,
bu düzenleme, terör örgütü mensuplarının, bulundukları ülkelerden ülkemize
iadesi konusunda bir iyileştirme getiriyor mu, ona bakalım. Türkiye'yi
dolandıran, rüşvet ve yolsuzluk yapıp yurt dışına çıkanlardan hesap
sorulabilecek mi, ona bakalım.
Değerli
milletvekilleri, tasarıya Milliyetçi Hareket Partisi olarak muhalefet gerekçelerimizden
biri de hangi hususların yargı yetkisine gireceği veya girmeyeceğinin belirsiz
olmasıdır. Bu konuyla birlikte, kanunla düzenlenmesi gereken birçok konunun
35’inci madde gereğince çıkarılacak yönetmeliklere bırakılmasını yürütmenin
yasama alanına müdahalesi olarak değerlendirmek mümkündür. Oysa, yönetmelik ve
alt mevzuatla düzenlenmesi gereken hususlar, teknik konular ve uygulamaya
ilişkin ayrıntılardır. Uluslararası hukuku ilgilendiren konularda yapılacak
düzenlemelerde millî çıkarlarımız mutlaka korunmalı ancak hukukun üstünlüğü ve
kuvvetler ayrılığı ilkesine zarar verecek uygulamalardan da mutlaka
kaçınılmalıdır. Bilindiği üzere, kuvvetler ayrılığı ilkesi, yasama, yürütme ve
yargının birbirini denetlemesini ve birbirini dengelemesini öngörmektedir.
Hukukun üstünlüğü ilkesinin hâkim kılınması hukuk devleti olmanın temel
şartıdır.
Bu
duygularla şahsım ve Milliyetçi Hareket Partisi Grubu adına yüce heyetinizi
saygıyla, hürmetle selamlıyorum. (MHP sıralarından alkışlar)
BAŞKAN
– Teşekkür ederim Sayın Okutan.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
278
sıra Cezaî Konularda Uluslararası Adlî İşbirliği Kanunu Tasarısı’nın 29’uncu
maddesinin (2)’nci fıkrasındaki "kaybetmesi" ibaresinin
"yitirmesi" ibaresiyle değiştirilmesini arz ve teklif ederiz.
Sibel
Özdemir (İstanbul) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde İstanbul Milletvekili Sayın Sibel Özdemir konuşacak.
Buyurun
Sayın Özdemir. (CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; görüşülmekte olan 278 sıra sayılı Kanun
Tasarısı’nın 29’uncu maddesi üzerine Cumhuriyet Halk Partisi Grubu adına söz
almış bulunuyorum. Yüce heyetinizi tekrar saygıyla selamlıyorum.
Daha
fazla bu PISA testi üzerinde konuşmak istiyorum. Açılımı "Uluslararası
Öğrenci Değerlendirme Programı" olan PISA, Ekonomik İşbirliği ve Kalkınma
Örgütü (OECD) tarafından üçer yıllık dönemler hâlinde, 15 yaş grubundaki
öğrencilerin kazanmış oldukları bilgi ve becerileri değerlendiren bir araştırma
projesidir. PISA projesi 2000 yılında uygulamaya başlanmıştır. Üçer yıllık
dönemler hâlinde uygulanan projeye ülkemiz ilk kez 2003 yılında katılmıştır.
Son
verilere baktığımız zaman -ki ilk konuşmamda verdiğim bilgileri biraz daha
ayrıntılı şekilde açıklamak istiyorum- sonuçlara göre, Türkiye 65 ülke arasında
genel sıralamada 42’nci sırada yer almıştır; matematik alanında 65 OECD ülkesi
arasında 44’üncü sırada, fen bilimleri alanında 43’üncü sırada, okuma ve anlama
alanında ise 42’nci sırada yer almıştır.
Bu
raporun sonuçlarının açıklandığı günlerde bu sıralamadaki yerlerini
değerlendiren birçok ülke çok yoğun tartışmalar içindeyken biz tam da bugün
yükseköğretim şûrasında Osmanlıcayı müfredata alıp almayacağımızı tartışmakla
meşguldük. Yine aynı sorun değerli milletvekilleri; mevcut durumu halkın
görmesini engellemek ve eğitimin temel sorunlarının tartışılmasını engelleyerek
Osmanlıca tartışmasıyla farklı bir algıyı halk arasında tartışmaya açmak ve
gündemi değiştirmek; malum, iktidarın her politikasında yapmış olduğu uygulama.
Ama burada benim dikkatimi çeken bir eğitmen olarak, okuma ve anlama
sıralamasında 42’nci sıradayız. Bu çok ilginç, çocuklarımızın anlama ve okuma
yetkinliklerinin dünya ortalamasının çok gerisinde olması.
Ayrıca
uluslararası geçerli bir dili, bir yabancı dili bu temel eğitim sisteminde
öğretebildik mi ki biz Osmanlıca öğretmeyi tartışma noktasına geldik; bu da
ayrıca tartışılması gereken başka bir konudur. 
Evet,
son on üç yılda üniversiteler açıldı değerli milletvekilleri. 185 üniversite
açıldı; 104’ü devlet, 76’sı vakıf ve 8’i de meslek yüksekokulu. Açılan bu
üniversitelerin ülkemiz ve dünya bilimine katkıları nelerdir, tartıştık mı
değerli milletvekilleri? Uluslararası hakemli dergilerde yer alan makale
sayıları nedir? Uluslararası patent üreten, ülkemizin bilimine katkıları nedir?
Bu açıdan üniversitelerin ekonomi, sanayi, üretim ve istihdama katkıları nedir?
Donanımlı insan kaynağı yaratma potansiyelleri nedir? Bu açıdan
üniversitelerden mezun olan öğrencilerin nitelikleri, iş bulma potansiyeli,
istihdama katkıları, üretime katkıları, uluslararası üniversite
sıralamalarındaki yerleri… Evet, üniversiteler açıldı; her ilimizde en az bir
üniversite, hatta birden fazla üniversite mevcut. Bazı üniversitelerin yönetim
kadroları malum; muhafazakâr, yandaş, dar görüşlü, otoriter, iktidar ya da
sizin tabirinizle “paralel” kadrolar. Baskıcı, sorgulayamayan eğitim sistemi ve
üniversite ortamında yetişen, özgür düşünemeyen gençler; istihdama, üretime katkısı
olmayan gençlerle karşı karşıyayız değerli milletvekilleri. Dünyanın ilk 500
üniversitesinde yer alan sadece 2 üniversitemiz mevcut.
Değerli
milletvekilleri, büyük bir gürültü var Genel Kurul salonunda. Ben bir
akademisyen olarak eğitim sorunlarından bahsediyorum, üniversitenin
sorunlarından bahsediyorum, genç işsizlikten bahsederken sizler
dinlemiyorsunuz, bu beni çok fazla üzdü. Ben yarın dışarı gittiğimde
üniversitedeki gençlere ne diyeceğim? “Biz bu sorunları gündeme getirdik,
işsizlik sorununu tartıştık ama iktidar vekilleri dinlemedi.” Çünkü bu güç
sizin elinizde bugün, istediğiniz her düzenlemeyi yapabiliriz bu Genel Kurul
salonunda. (CHP sıralarından alkışlar) 
Evet,
işte dünyanın ilk 500 üniversitesi arasına giren ODTÜ’den bahsetmek istiyorum.
Cumhurbaşkanının talimatı üzerine ODTÜ’de mescit sayısını araştırmak üzere 2
YÖK üyesi görevlendirildi değerli milletvekilleri. Bu 2 üyenin raporu
sonucunda, YÖK Başkanı ODTÜ’deki mescit sayısını araştırmak üzere 3 YÖK üyesi
profesörden oluşan bir komisyon kurdu. Evet, üniversitelere, bilime bakış
açınız bu maalesef. Evet, çok ciddi sorunlar noktasında neden YÖK Başkanımız
bir komisyon kurmuyor, üniversitelerin bu kadar ciddi sorunları varken? Ben bir
genç akademisyen olarak bunları bu Genel Kurulda tartışmak ve sizlerle
birlikte, bu Genel Kuruldaki çok sayıda akademisyenle birlikte çözmek
noktasındayken sizler maalesef duyarsız kalıyorsunuz ve sorunlara çözüm üretme
noktasında çok zayıfsınız. 
Yüce
heyetinizi tekrar saygı ve sevgiyle selamlıyorum değerli milletvekilleri. (CHP sıralarından alkışlar) 
BAŞKAN – Teşekkür ederim. 
ÖZGÜR ÖZEL (Manisa) – Karar yeter sayısı…
BAŞKAN
- Önergeyi oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… 
Elektronik
cihazla oylama yapacağım. 
İki
dakika süre veriyorum. 
(Elektronik
cihazla oylama yapıldı) 
BAŞKAN
– Önerge kabul edilmemiştir, karar yeter sayısı vardır.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 29’uncu maddesinin (1)’inci
fıkrasındaki "firarı" ibaresinin “firar etmesi” olarak
değiştirilmesini arz ve teklif ederiz.
Mahmut
Celadet Gaydalı (Bitlis) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Bitlis Milletvekili Mahmut Celadet Gaydalı konuşacak.
Buyurun
Sayın Gaydalı. (HDP sıralarından alkışlar) 
MAHMUT
CELADET GAYDALI (Bitlis) – Sayın Başkan, değerli milletvekilleri; Halkların
Demokratik Partisi ve grubum adına, 278 sıra sayılı Kanun Tasarısı’nın 29’uncu
maddesi üzerine söz almış bulunmaktayım. Herkesi saygıyla selamlarım.
Değerli
milletvekilleri, Avrupa Birliğinin talep ettiği 200 maddeyi 38 maddeye
indirgemişiz yani konsantre hâle getirip yutturmaya çalışıyoruz. Bunun bir tek
anlamı var: Biz bu kanunları laf olsun diye çıkarıyoruz; neticede nasıl olsa
tanımayacağız, kabul etmeyeceğiz. Her şey Adalet Bakanlığının inisiyatifine
bırakılmış yönetmeliklerle yürütülecektir. Böyle deve kuşu politikasıyla
bunları yürütmenin imkân ve olasılığı yoktur. Halkın oylarıyla icra yetkisi
verdiği Hükûmetin asli görevi asla hükmetmek değildir. Halkın verdiği yetki
adil, demokratik, şeffaf ve hukuki normlara uygun bir yönetim yetkisidir. Bu
asli görevden uzaklaşılırsa her şeyden önce adaletin terazisi bozulur.
Maalesef, bugün geldiğimiz noktada Türkiye'de adalet terazisinin bozulduğunu
üzülerek görmekteyiz. Hukuka uygun değil, hukuku kendine uyduran bir yönetim
tarzının olduğunu izlemekteyiz. Hukukun ve adalet sisteminin vesayet altında
olduğu bir durumla karşı karşıyayız. Hamaset nutuklarıyla ne devlet
yönetilebilir ne de adalet sağlanabilir. 
Bundan
önce diğer hatiplerin de bahsettiği gibi Kilis meselesi… Sanki sınırımız file
olmuş, karşılıklı maç yapıyoruz havasına girildi, âdeta bir tenis maçı
yapılıyor; atan 5, karşılayan 10 gibi maç edasıyla Sayın Davutoğlu her
defasında “Misliyle cevap verildi.” diyerek toplumun gazını almaya çalışıyor.
Malum,
Avrupa Birliği Parlamentosu karnemiz zayıf. Bütün bu yapılanların, tembel bir
talebenin verilen ev ödevini isteksiz ve âdeta istemeyerek yaptığı
kanısındayım. Bu yapılanlara ister “Kayseri pazarlığı" deyin, ister “at
pazarlığı” ister “şark kurnazlığı” deyin; Avrupa Parlamentosunun bunu
yutacağını hiç tahmin etmiyorum.
Sizlere
çocukluk dönemimden bir anımı anlatmak istiyorum: Malum, Türkçe dersi bizim
yöremizde en zor derslerden biriydi. İlkokuldayken Hasan diye bir arkadaşımız
-çok zeki bir arkadaşımız- maalesef başarılı olamıyordu. Hoca en sonunda çareyi
“Hasan ya, içinde ‘t’ geçen bir nesne söyle, söz, seni geçireceğim...” Zavallı
Hasancık da mahallî şiveyle, ayağa kalkıp “Hocam, şüşe” dedi. Artık hoca
dayanamadı: “Ya, ‘şüşe’nin neresinde ‘t’ var Hasan, sen ne yapıyorsun?” O da,
zeki gülümsemesiyle “Hocam, ya tapasi?” dedi. 
Şimdi,
ben şunu size söylüyorum: Avrupa Birliğinin gönderdiği 200 “şüşe”ye inşallah
tapa bulursunuz. Hepinizi saygıyla selamlıyorum.
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
30’uncu
maddede üç adet önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 30’uncu maddesinin (1)’inci fıkrasının
(a) bendindeki “Türk vatandaşı” ibaresinin “Türkiye Cumhuriyeti vatandaşı”
olarak değiştirilmesini arz ve teklif ederiz.
 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mahmut Celadet Gaydalı Mehmet
Ali Aslan
 Bitlis Batman
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
30’uncu maddesinin (1)’inci fıkrasının (d) bendindeki “en az altı ay”
ibaresinin “en az beş ay” olarak değiştirilmesini arz ve teklif ederiz.
 Cemal Okan Yüksel Kemal
Zeybek Mustafa Akaydın
 Eskişehir Samsun Antalya
 Şenal Sarıhan Selina
Doğan Ömer Fethi Gürer
 Ankara İstanbul Niğde
 Özgür
Özel
 Manisa
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 30’uncu maddesinin (2)’nci fıkrasındaki “yakını” ibaresinden sonra
gelmek üzere “veya hükmü veren devlet veya Türkiye” ibaresinin eklenmesini arz
ve teklif ederiz.
 İsmail Faruk Aksu Mehmet
Necmettin Ahrazoğlu Mehmet Erdoğan
 İstanbul Hatay Muğla
 Kadir Koçdemir Kamil
Aydın
 Bursa Erzurum
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ALİ ÖZKAYA (Afyonkarahisar) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Hatay Milletvekili Sayın Mehmet Necmettin Ahrazoğlu
konuşacak.
Buyurun
Sayın Ahrazoğlu. (MHP sıralarından alkışlar) 
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; yarının
büyükleri, geleceğimizin teminatı olan çocuklarımızın 23 Nisan Ulusal Egemenlik
ve Çocuk Bayramı’nı kutluyor, Türkiye Büyük Millet Meclisinin açılışının 96’ncı
yıl dönümünün aziz milletimize ve demokrasimize yeni bir soluk ve heyecan
getirmesini diliyor; bu vesileyle, cumhuriyeti bize hediye eden Aziz Atatürk’ü,
silah arkadaşlarını ve şehitlerimizi minnet ve şükranla anıyorum. 
Sayın
Başkan, değerli milletvekilleri; 278 sıra sayılı Cezaî
Konularda Uluslararası Adlî İşbirliği Kanunu Tasarısı’nın 30’uncu maddesi
üzerinde verdiğimiz önerge hakkında Milliyetçi Hareket Partisi Grubu adına söz
almış bulunuyorum. Yüce heyetinizi saygıyla selamlıyorum.
Değerli milletvekilleri, verdiğimiz
değişiklik önergesiyle (2)’nci fıkradaki “yakını” ibaresinden sonra gelmek
üzere “veya hükmü veren devlet veya
Türkiye” ibaresinin eklenmesini teklif etmiştik. Hükümlülerin Nakline Dair
Avrupa Sözleşmesi’nin 2/2, 2/3 maddesinde, hükümlünün nakledilmeyi
isteyebileceği belirtildikten sonra, naklin hükmü veren veya naklin yapılacağı
devlet tarafından talep edilebileceği ifade edilmektedir. Bu konunun açıklığa
kavuşması açısından söz konusu maddelerde talep mercilerinin açıkça
gösterilmesi yerinde olacaktır.
Sayın
Başkan, değerli milletvekilleri; Genel Başkanım Sayın Doktor Devlet Bahçeli
Bey’in talimatıyla Genel Başkan Yardımcımız ve Denizli Milletvekillimiz Emin
Haluk Ayhan Bey, Kahramanmaraş Milletvekilimiz Sayın Fahrettin Oğuz Tor Bey’le
birlikte dün itibarıyla Kilis’e gittik. 18 Ocaktan bu yana Kilis’e düşen
Katushka roketleriyle ilgili, Kilis’te meydana gelen can ve mal kayıplarının
yerinde incelenmesi, yetkililerle görüşülmesi ve yöre halkından bilgi alınması,
oradaki yaşanan olayların açıklığa kavuşturulmasıyla ilgili gerekli temaslarda
bulunduk. Kilis’te meydana gelen olayların öncelikle bir güvenlik boyutunun
olduğu, son yıllarda Kilis’te yoğun bir nüfus artışının meydana geldiği
-kayıtlara göre 130 binin üzerinde artış sağlanmış- hatta mevcut nüfustan daha
fazla göç aldığı söylenmiştir. Ayrıca, Kilis’te iç ve dış güvenlik boyutunun
ötesinde asayiş boyutu da önemli hâle gelmiştir. Bugün ise Suriye’nin IŞİD
denetimindeki Bab bölgesinden ateşlenen -2’si sabah, 3’ü de akşam olmak üzere-
5 Katushka roketi Kilis’in merkezine, boş arazilere ve yerleşim alanlarına
düşmüştür. Kilis’e atılan bu 39’uncu rokettir. Akşam saatlerinde düşen roket
mermilerinden 2 kişi hayatını kaybetmiş, 6 vatandaşımızsa yaralanmıştır. Bazı
evler, iş yerleri ve araçların da hasar gördüğü olayların ardından Türkiye
tarafından, roketlerin atıldığı bölgeye ateş edildiği belirtilmektedir. 
Kilis’te
gördüğümüz manzara vahimdir. Kilis halkı tedirgindir. Kilis halkı devletten,
Hükûmetten ilgi beklemektedir. 
Sayın
Bakanım, oradaki yetkililer Kilislilere “Evlerinizin güney cephesinde değil
kuzey odalarınızda oturun.” demektedir. Kilislilere ayrıca “Angajman
kurallarıyla misliyle karşılık verildi.” denildiğinde Kilisliler artık bu lafın
boşa gittiğini düşünmekte, gerekli işlemin yapılmasını beklemektedir. 
Değerli
milletvekilleri, Kilisliler bize şunları sordular, Kilisli vatandaşlarımız
kamuoyundan da şu bilgilerin kendilerine duyurulmasını istiyorlar: Kilis
merkezinde uyuyan hücre evler var mıdır? Varsa ne gibi önlemler alınmıştır?
İstihbarat ve güvenlik birimlerimiz neden zafiyet içerisindedir? Katushka
füzesi değil de daha etkin güdümlü füze ve kimyasal başlıklı füzeler atılsaydı
hâlimiz ne olacaktı? IŞİD terör örgütü neden Kilis’e füze atmaktadır? Acaba
bunun bir nedeni var mıdır? Atılan füzelerden sonra misilleme yapılıyor, kime
karşı yapılıyor?
(Mikrofon
otomatik cihaz tarafından kapatıldı)
MEHMET
NECMETTİN AHRAZOĞLU (Devamla) – Resmî açıklamalarda “Füzelerin Suriye’den
geldiği tahmin ediliyor ancak kimin attığı belirtilmiyor.” diye ifade
etmektedirler.
BAŞKAN
– Teşekkür ederim Sayın Ahrazoğlu. 
MEHMET
NECMETTİN AHRAZOĞLU (Devamla) – Değerli milletvekilleri, Kilis bizden yardım
beklemektedir, esnaf yardım beklemektedir, halk da yardım beklemektedir,
gerekli bir şekilde sakinlik beklemektedir. Kilis yalnız değildir. Kilis
halkının Meclisten beklentileri vardır, bu konuda duyarlı olmanızı da arzu
etmektedir. 
Hepinize
saygı ve selamlar sunuyorum. 
Teşekkür
ederim. (MHP sıralarından alkışlar) 
BAŞKAN
– Teşekkür ederim Sayın Ahrazoğlu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
278 sıra sayılı Cezaî Konularda Uluslararası Adlî
İşbirliği Kanunu Tasarısı’nın 30’uncu maddesinin (1)’inci fıkrasının (d)
bendindeki “en az altı ay” ibaresinin “en az beş ay” olarak değiştirilmesini
arz ve teklif ederiz.
Özgür
Özel (Manisa) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) - Katılmıyoruz.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde Manisa Milletvekili Sayın Özgür Özel konuşacak. 
Buyurun
Sayın Özel. (CHP sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hepinizi gecenin
ilerleyen saatlerinde selamlıyorum.
İktidar
partisinden bazı arkadaşlarımız kızıyorlar, söyleniyorlar, sitem ediyorlar bu
saatlere kadar çalıştığımız, bütün önergeler üzerinde konuştuğumuz için. 3
muhalefet partisinin de burada anlatmaya çalıştığı bir şey var size arkadaşlar.
Burada bunlar yaşanıyorsa, bu Meclisin çalışmasında bir problem varsa bunun
bütün sorumlusu iktidar partisinin, çoğunluğuna güvenerek ve elindeki çoğunluğu
kullanarak bu ülkede yapılan her türlü kanun değişikliğinde “Bizim bildiğimiz
doğrudur.” deyişi, anlayışıdır.
Geçtiğimiz
dönemlerde kişisel verilerin korunmasıyla ilgili endişelerimizi dile getirmiş,
uyarılarımızı yapmış, oluşturulacak olan üst kurul eğer muhalefet partilerinden
katkı almayacaksa ona direneceğimizi söylemiş; uzun direnişler, tartışmaların
sonunda üst kurula muhalefetten 3 temsilcinin -sadece- yer alması sağlanmıştı.
O bile önemli bir aşamaydı. Belki de yapmış olduğunuz değişikliğin Avrupa
Birliği tarafından da yeterli görülmesini sağlayacak bir kriter yasanın ilk
geldiği şekliyle değil, muhalefetin etkin muhalefet anlayışının sonunda
geldiğiniz noktadan kaynaklanmıştı.
İnsan
Hakları Kurumuna gelince, İnsan Hakları Kurumunun yapısını bakın nasıl
oluşturdunuz: Normal şartlarda insan hakkı ihlali varsa bu, iktidardan bağımsız
bir mesele olarak, esas olarak devleti, devletin elindeki gücü ve iktidarı
denetlemeye yöneliktir. Ama burada 11 kişilik kurula 8 kişiyi Hükûmet, 3 kişiyi
Cumhurbaşkanı atıyor. Önce muhalefet tepkisini dile getirdi, Sayın Bakan Lütfi
Elvan bu işi çözeceğini söyledi; bir gece önce anlaşıldı, gidildi, bir gece
sonra geldi, “Bizimkilere kabul ettiremedim.” dedi.
O
bizimkiler kimse “Türkiye'de insan hakkı ihlallerini araştıracak olan yapının
içinde 8’i Hükûmet, 3’ü Cumhurbaşkanı, 11 kişi olsun.” diyor. “MHP’nin,
HDP’nin, CHP’nin önereceği temsilciler ya da Avrupa Birliğinin sizden istediği
Barolar Birliğinin, meslek kuruluşlarının, sivil toplum örgütlerinin, insan
hakları alanında mücadele eden derneklerin, vakıfların temsilcileri burada
olmasın.” diyor. 
Şimdi,
böyle bir anlayışa karşı, muhalefet, “Getirdiğiniz yasalarda dirençle
karşılaşırsınız.” diye, sizin Bakanınızı, Bakanınız üzerinden Hükûmeti, grup
başkan vekillerinizi uyardı. Bu kafayla gidildiği takdirde, bu direniş, bu
mücadele ve bundan sonra da bu etkin muhalefet anlayışını sürekli göreceksiniz.

Bizim
size anlatmaya çalıştığımız konu şu: Elinizdeki gücü orantısız kullanır, hak
yer, haksızlığa uğratır, var gücünüzle karşınızdakileri ezmeye çalışırsanız,
karıncanın kardeşi var; size, kimse, ne kendisini ne seçmenini ne bu ülkenin
mağdur, masum insanlarını karınca gibi ezdirmez. O karıncanın kardeşi
Cumhuriyet Halk Partisidir, Cumhuriyet Halk Partisi Grubudur. Bizi her zaman
karşınızda göreceksiniz. (CHP sıralarından alkışlar)
Arkadaşlar,
uzun uzun anlatabilirim, ama geçmiş dönemden biliyorsunuz, CHP’nin etkin olarak
çalışan bir Cezaevi Komisyonu vardı, ben de üyesiydim. 5 tane kitap yazdık,
kitaplarımızı kamuoyuyla paylaştık. 200 rapordan oluşan 5 kitap yazıldı, 8 dile
çevrildi, dünyadaki insan hakları kuruluşlarına, dünya parlamentolarının
kütüphanelerine girdi. Bu kitapların tamamının geliri, bizim tarafımızdan
Çağdaş Yaşam’a aktarıldı ve o gelirlerle kız öğrenciler okutuluyor. 
Şamil Tayyar: “Operasyon Ergenekon”, “Pusu”, “Gölge
İktidar”, “Çelik Çekirdek”, “Beşinci Darbe”, “Kıt’a Dur”, “Neo Ergenekon”,
“Gölge İktidar” ve “Ergenekon’un İzi” kitapların ismi. Bizdeki bilgiye göre
milyonlarca TL telif hakkı var. Şimdi AKP Grubuna soruyorum: Bu haksız iftiraları
kitaplaştırıp köşeyi dönen arkadaşınız bu mağduriyetlerin sonucunda bu
kitapların gelirini Türk Silahlı Kuvvetleri Vakfına bağışlamayı düşünür mü
yoksa bunu yapmaz mı? Bunu net olarak burada açıklasın. 
Teşekkür ediyorum. (CHP sıralarından alkışlar)
BAŞKAN – Teşekkür ederim Sayın Özel.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 278 sıra sayılı Kanun Tasarısı’nın
30’uncu maddesinin (1)’inci fıkrasının (a) bendindeki “Türk vatandaşı”
ibaresinin “Türkiye Cumhuriyeti vatandaşı” olarak değiştirilmesini arz ve
teklif ederiz.
Mehmet
Ali Aslan (Batman) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ SABRİ ÖZTÜRK (Giresun) –
Katılmıyoruz.
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyoruz
Başkan.
BAŞKAN – Önerge üzerinde Iğdır Milletvekili Sayın
Mehmet Emin Adıyaman konuşacak.
Buyurun Sayın Adıyaman. (HDP sıralarından alkışlar)
MEHMET EMİN ADIYAMAN (Iğdır) – Sayın Başkan, değerli
milletvekilleri; hepinizi saygıyla selamlıyorum.
Tabii, Sayın Adalet Bakanı buradayken, biz de bulmuşken
birtakım adil yargılanmaya ilişkin fiilen yaşanan durumları dile getirmek
istiyorum, umarım dikkate alınır. 
Şimdi,
değerli arkadaşlar, Sayın Bakanım; bildiğiniz üzere, tutuklama bir tedbir.
Tutuklu kişinin henüz suçlu olup olmadığı ancak yargılama sonucunda meydana
çıkar yani hüküm verilinceye kadar masumiyet karinesinden faydalanması
gerekiyor. Ama bölgemizde, özellikle siyasi suçlardan tutuklanan tutuklular,
henüz davaları açılmamışken, bulundukları memleketlerinden kilometrelerce
uzaklıktaki cezaevlerine sevk edildiler. Mesela benim vilayetim olan Iğdır’da
gözaltına alınan, tutuklanan onlarca tutuklu Tekirdağ, Edirne gibi uzak
cezaevlerine gönderilmektedir. Bildiğiniz üzere bu tür davalarda uzun süreden
sonra iddianameler hazırlanır ve mahkeme huzuruna çıkarılır. Şimdi, burada
henüz suçsuz olan kişilerin -ki bunların büyük çoğunluğu ilk celsede tahliye olan
insanlar- bu kadar uzun mesafede sadece kendileri cezalandırılmıyor, aslında
fiilen bir bütün olarak aileleri de cezalandırılıyor çünkü bu insanlar
çoğunlukla yoksul insanlar -köylü, işçi- ve bu insanların görüşüne gitmek için
1.600-1.700 kilometre gibi uzak mesafeleri katetmeleri gerekiyor; bu, adil
yargılanma hakkı açısından gerçekten bir hukuksuzluk. 
Ama
daha önemli bir durum var. Bu, kilometrelerce uzağa götürülen tutukluların
-esasen SEGBİS sistemi bir istisna olmasına rağmen bugün pratikte bir kural
hâline gelmiş durumda- bu tutsakların büyük çoğunluğu yine size bağlı Ceza ve
Tevkifevleri Genel Müdürlüğünün, işte, araç yetersizliği veya maliyetten dolayı
çoğunlukla -ki son dönemde neredeyse yüzde 90’a varan düzeyde- mahkeme huzuruna
getirilmemekte, SEGBİS sistemi üzerinden yargılama yapılmaktadır.
Sayın
Bakanım, siz, bildiğim kadarıyla, avukatlık mesleğinden gelen bir hukukçusunuz.
Bakın, “yüz yüzelik” ilkesi yaşanmıyor yargılamada. Sanıklar delillerle temas
edemiyor, hâkimle yüz yüze gelemiyor. SEGBİS sistemi denilen ekran üzerinde sık
sık sesler kesiliyor, iletişim kurulamıyor ve daha da önemlisi, duruşma
esnasında ortaya çıkan yeni bir delile ulaşamıyor sanık. Keza, aynı şekilde
avukatları, çoğunlukla bulundukları bölgelerdeki mahkeme çevresi içerisinde
müdafi tayin ederler veya tutarlar. Bazıları CMK’dan vekil tayin edilir ve bu
vekillerin masraf yaparak, kilometrelerce, 1.500 kilometre ötedeki şehre gidip
sanıkla temas kurması mümkün olmamaktadır. 
Dolayısıyla,
eğer biz hukukun üstünlüğünü ve adil yargılanma hakkını, gerçekten, vicdani
olarak savunacaksak -ki savunduğumuza inanıyoruz- o zaman bu tür
haksızlıkların, hukuksuzlukların önüne geçmemiz gerekiyor. Yoksa bu insanlar
çoğu zaman dertlerini mahkeme heyetine anlatamadıklarından, sesleri yeteri
kadar duyulmadığından, hatta çoğu zaman iddianameyi bile doğru düzgün
kavrayamadan mahkemeler ertelenmekte, belki o celse tahliye olması gereken
insanlar iki üç ay sonraya ertelenen duruşmada tahliye olabiliyor ve çoğunlukla
da pratikte bunu gördük. Mahkeme huzuruna getirilen sanıkların yüzde 80’i
tahliye olur ama SEKBİS sistemi üzerinden yapılan yargılamalarda bu oran çok
düşüyor, yüzde 30’lara düşüyor. bu hususa dikkatinizi çekmek istedim. Lütfen bu
özellikle sanıkların yargılandıkları yer mahkemesi huzuruna götürülmeleri
önemli bir husustur. Çoğu zaman ilgili mahkemeler yazı yazmasına rağmen
cezaevlerinden sanıklar getirilmemektedir. Defalarca mahkemelere yazıyor, yine
getirilmiyor. 
Sayın
heyetinizi saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Adıyaman. 
ÇAĞLAR
DEMİREL (Diyarbakır) – Karar yeter sayısı…
BAŞKAN
– Önergeyi oylarınıza sunuyorum, karar yeter sayısı arayacağım: Kabul edenler…
Kabul etmeyenler… Karar yeter sayısı vardır, önerge kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
31’inci
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 31’inci maddesinin (1)’inci
fıkrasındaki “başsavcılığına” ibaresinin “Başsavcılığı’na” olarak
değiştirilmesini arz ve teklif ederiz. 
 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mehmet Ali Aslan Çağlar
Demirel Mahmut Celadet Gaydalı
 Batman Diyarbakır Bitlis

Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 31’inci maddesinin (1)’inci fıkrasının son cümlesinin “Cumhuriyet
Başsavcılığı infazına başlanan karar ilişkin bilgileri Adli Sicil ve İstatistik
Genel Müdürlüğü’ne iletilmek üzere Adalet Bakanlığı’na bildirir” olarak
değiştirilmesini arz ve teklif ederiz. 
 İsmail Faruk Aksu  Erhan
Usta Mehmet Günal
 İstanbul Samsun Antalya
 Kamil Aydın  Ahmet
Selim Yurdakul 
 Erzurum Antalya
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
31’inci maddesinin (4)’üncü fıkrasının aşağıdaki şekilde değiştirilmesini arz
ve teklif ederiz.
 Cemal Okan Yüksel Kemal
Zeybek Mustafa Akaydın
 Eskişehir Samsun Antalya
 Şenal Sarıhan Selina
Doğan Ömer Fethi Gürer
 Ankara İstanbul Niğde
 Lale Karabıyık
 Bursa
“(4)
İnfaz sırasında, hükmün verildiği devlette veya Türkiye'de genel veya özel af
kabul edilmesi ya da suç veya cezayı ortadan kaldıran veya hafifleten bir
sebebin ortaya çıkması halinde hükümlünün hukuki durumu hakkında bulunduğu yer
ağır ceza mahkemesi tarafından karar verilir.” 
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Önerge üzerinde Bursa Milletvekili Sayın Lale Karabıyık konuşacak.
Buyurun
Sayın Karabıyık. (CHP sıralarından alkışlar)
LALE
KARABIYIK (Bursa) – Sayın Başkan, değerli milletvekilleri; 278 sıra sayılı
Kanun Tasarısı’nın 31’inci maddesiyle ilgili Cumhuriyet Halk Partisi Grubu
adına söz almış bulunmaktayım. 
Sayın
vekiller, burada çok sayıda kanun geçiriyoruz, çok sayıda konuyu işliyoruz ama
her şeyin merkezinde insan var. Fakat insanla ilgili verilere baktığımızda
sosyal bozulmalar ve toplumsal çöküntüler dikkatimizi çekiyor ve en acınası
durum da bu. Şimdi ben buradan birkaç veriye dikkat çekmek istiyorum. Toplumun
temelini oluşturan sosyal yapılardaki bozulmalar artık günümüzün en büyük
sorunlarından biri hâline geldi. Dağılmış aileler, boşanmalardaki artış, aile
içi şiddetteki artış, aile kurumunda tahribat, stres, huzursuzluk, mutsuzluk,
endişe ve kaos artık hayatımızın kaçınılmaz bir parçası. 
Çocuk
gelinlerimiz var değerli vekiller. Bu konu çok önemli. Eğitimin, dün, önemli
olduğunu bir kez daha vurguladık ve çocuk gelinlerin aslında bu ülkede bir yara
olduğunu ve çocuk gelinlerin de bir çocuk istismarı olduğunu vurguladık.
Şimdi,
bakın, 15-19 yaş arası genç kızların ölüm nedeninin başında -ilk sıralarda-
maalesef hamilelik ve doğumun yol açtığı sorunlar var, bu çok ciddi bir nokta. 
Yine,
evlilik ve nişanlılık sebebiyle okullarını bırakan bu çocukların yüzde 97’si
maalesef kız çocukları. 
181
bin çocuk gelinimizin bugün geldiği noktada aile içi şiddet had safhada artmış
durumda ve bu da en büyük sebeplerden bir tanesi. 
Maalesef,
üzülerek şahit olduğum kötü bir anıyı anlatmak istiyorum: Bakın, seçim
çalışmaları sırasında Bursa’da ilçelerde, köylerde gezerken bir küçük çocuğa, 9
yaşındaki bir küçük bir çocuğa -o gün 23 Nisandı- dedim ki: “Bayramın kutlu
olsun.” Yüzüme baktı, 23 Nisanı anlattım kendisine. “Bugün okulda ne yaptınız?”
dedim, “Hiçbir şey.” dedi. Az sonra biraz ilerledik, başka bir mahallede, başka
bir okulu gördük. Orada 23 Nisanla ilgili bir etkinlik vardı. Arkadaşlarımla
okulun duvarı önünde dikildik ve ne yaptıklarına baktık. 6 yaş grubundaki
çocuklara 23 Nisan etkinliği olarak kına gecesi yapılıyordu. Çocuğun üstüne bir
kırmızı örtü örtülmüş ve kına yakılıyordu. O kadar çocuğun zihninde bu ideoloji
vardı, bu fikir vardı, belki bu aşılanıyordu; bunu üzülerek belirtiyorum. 23
Nisanda yapılması gereken etkinlik asla bu olmamalı, çocuk gelinler
özendirilmemeli.
Geliyorum,
sayın vekiller, çocuk istismarına: Bakın, çocukların cinsel istismarında
-lütfen bu rakamı iyi dinlemenizi istiyorum- dünya 3’üncüsüyüz, çocuklara
cinsel istismarda dünya 3’üncüsüyüz.
HÜSNÜYE
ERDOĞAN (Konya) – Yanlışlık var.
LALE
KARABIYIK (Devamla) – Ben size gösteririm, o verileri size gösteririm.
BAŞKAN
- Sayın milletvekilleri, lütfen karşılıklı konuşmayın.
LALE
KARABIYIK (Devamla) – Evet, lütfen… Buraya söz alırsanız…
HÜSNÜYE
ERDOĞAN (Konya) – Nereden aldığınızı söyler misiniz?
LALE
KARABIYIK (Devamla) – Ben nereden aldığımı söyleyeyim…
HÜSNÜYE
ERDOĞAN (Konya) – Buyurun söyleyin!
BAŞKAN
– Sayın Milletvekili…
LALE
KARABIYIK (Devamla) – Müsaade ederseniz söyleyeyim.
Süremi
artırın lütfen Sayın Başkan.
BAŞKAN
– Siz devam edin lütfen, üç dört saniye bir şey oldu.
LALE
KARABIYIK (Devamla) – Çocuk istismar derneklerinin verileridir. Aynı verilerde
6 çocuktan 1’inin istismara uğradığı da veriler içerisinde yer almaktadır. Ben
bunu size verilerle gösteririm, aksini ispatlarsanız siz gelip burada
konuşursunuz.
HÜSNÜYE
ERDOĞAN (Konya) – Oradan şimdi söylemek zorundasınız! 
LALE
KARABIYIK (Devamla) – Ben çocuk istismar derneklerinin verileri olduğunu
söyledim.
HÜSNÜYE
ERDOĞAN (Konya) – Türkiye’yle ilgili bir şey söylüyorsanız, istatistikleri
söylüyorsanız kaynağını söylemek zorundasınız.
LALE
KARABIYIK (Devamla) – Aksini siz gelip ispatlarsanız…
BAŞKAN
– Sayın Konuşmacı, karşılıklı konuşmayın, lütfen Genel Kurula hitap edin.
HÜSNÜYE
ERDOĞAN (Konya) – Kaynağını söylemek zorundasınız!
LALE
KARABIYIK (Devamla) – Peki, rakam vereyim size.
VELİ
AĞBABA (Malatya) - Lale Hanım, yalan olduğunu ispat etsin biliyorsa!
LALE
KARABIYIK (Devamla) – Size rakam vereyim. Siz ispat edin.
Bakın,
geçen yıl çocuk…
HÜSNÜYE
ERDOĞAN (Konya) – Kaynağını söylemek zorundasınız!
LALE
KARABIYIK (Devamla) – Lütfen dinler misiniz. 
Sayın
Başkan, lütfen süremi uzatır mısınız?
BAŞKAN
– Siz konuşmanıza devam edin.
LALE
KARABIYIK (Devamla) – Şu ortamda konuşmam mümkün değil.
BAŞKAN
– Sayın Ağbaba da sesini yükseltiyor, sadece o değil ki.
LALE
KARABIYIK (Devamla) – Gerçekleri maalesef kabul etmek zorundayız.
HÜSNÜYE
ERDOĞAN (Konya) – Yalanları kabul etmek zorunda değiliz!
LALE
KARABIYIK (Devamla) – Geçen yıl suç dökümlerine bakın, 1.377’si erkek, 9.718’i
kız çocuğu olmak üzere, 11 bin küsur çocuk cinsel suçlara maruz kaldı. Bunlar
suç kayıtlarında vardır -rakamlar- açarsanız, her yerden bakarsanız...
Evet,
kadın cinayetleri de yedi yılda yüzde 1.400 arttı. 
(Mikrofon
otomatik cihaz tarafından kapatıldı) 
LALE
KARABIYIK (Devamla) – Ben, az sonra tekrar söz alabilirsem bu konuda birkaç şey
daha söylemek istiyorum. 
BAŞKAN
– Teşekkür ederim Sayın Karabıyık.
LALE
KARABIYIK (Devamla) – Süre ekleyecek misiniz efendim çünkü çok bölündü? 
BAŞKAN
– Hayır.
LALE
KARABIYIK (Devamla) – Peki. Başka bir maddede başka rakamlar da vereceğim. (CHP
sıralarından alkışlar)
ÖZGÜR
ÖZEL (Manisa) – O zaman, bir karar yeter sayısı isteyelim efendim.
BAŞKAN
– Önergeyi oylarınıza sunacağız ve karar yeter sayısı arayacağız.
Kabul
edenler... Kabul etmeyenler... Karar yeter sayısı vardır, önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 31’inci maddesinin (1)’inci fıkrasının son cümlesinin “Cumhuriyet
Başsavcılığı infazına başlanan karara ilişkin bilgileri Adli Sicil ve
İstatistik Genel Müdürlüğü’ne iletilmek üzere Adalet Bakanlığı’na bildirir”
olarak değiştirilmesini arz ve teklif ederiz. 
İsmail
Faruk Aksu (İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz.
BAŞKAN
– Önerge üzerinde İstanbul Milletvekili Sayın İsmail Faruk Aksu konuşacak.
Buyurun
Sayın Aksu. (MHP sıralarından alkışlar)
İSMAİL FARUK AKSU (İstanbul) – Sayın Başkan, sayın
milletvekilleri; 278 sıra sayılı Kanun Tasarısı’nın 31’inci maddesi hakkında
Milliyetçi Hareket Partisi Grubu adına söz aldım. Hepinizi saygıyla selamlıyorum.

Tasarıyla devletler arasındaki adli iş birliği
kapsamında suçluların iadesi, kovuşturma, soruşturma ve infazın devredilmesi
ile hükümlünün nakli konuları tek bir düzenleme çerçevesinde ele alınmaktadır.
Günümüzde terörizm, finansal suçlar ve kitle imha silahlarının yayılması gibi
tehlikeler, millî güvenlik açısından ciddi tehdit oluşturmaktadır. Finansal
kurumlara ve bankalara yönelik siber saldırıların yapıldığı ülke ile bu eylemi
yapanların bulunduğu ülke çoğu zaman farklıdır. Ülkelerin İnternet sitelerine,
devletin bilgilerine ulaşmak için yapılan siber saldırılarda da eylemi yapanın
yaşadığı ve eylemini yaptığı ülke yine çoğu zaman farklı olmaktadır. Ülkeler
arası bu sorunlarla mücadelede etkinlik sağlanması, suçun ve suçlunun
yakalanması için ülkeler arasında iş birliği yapmak şattır ancak bu konuda
devletler arası bir samimiyetsizliğin olduğu, bazı devletlerin ülkelerinde
faaliyet yürüten terör örgütlerine müsamaha gösterdikleri, başta siyasi ve
finansal destek olmak üzere, örgütlerin faaliyetlerini destekledikleri,
doğrudan ya da dolaylı olarak bu örgütlerin ölüm kusmalarına zemin
hazırladıkları ve hizmet ettikleri bilinmektedir. 
Nitekim Türkiye'nin yıllardır mücadele ettiği bölücü
terör örgütü PKK, Avrupa ülkelerinin de içinde bulunduğu bazı ülkeler
tarafından himaye edilmekte ve desteklenmektedir. Bu ikircikli tutum
uluslararası düzeyde topyekûn bir terörle mücadele anlayışının egemen olmasına
mâni olmakta, terörün dünyanın her yerinde faaliyet alanı bulabileceği, cana ve
mala kastedebileceği bir zeminin oluşmasına sebep olmaktadır. Oysa terörle
mücadelede etkinlik sağlanması, ülkeler arasında samimi ve etkin bir iş
birliğine ihtiyaç bulunmaktadır. 
Değerli
milletvekilleri, görüşmekte olduğumuz 31’inci maddede nakline karar verilen
hükümlüye ve yabancı devlete infaz kurumunda geçireceği sürenin bildirileceği,
yabancı devletin nakli kabul etmesiyle birlikte nakil işleminin
gerçekleştirileceği ifade edilmektedir. Ayrıca, yabancı devlet tarafından
verilen mahkûmiyet kararının Türk kanunlarına göre infaz edileceği,
mahkûmiyetin esasına ilişkin talepleri değerlendirme yetkisinin kararı veren
yabancı devlet mahkemesine ait olduğu ve Türk mahkemelerinin bu konuda
talepleri değerlendirme yetkisi olmadığı belirtilmektedir. 
Ancak,
infaz sırasında hükmün verildiği devlette veya Türkiye’de genel veya özel af
kabul edilmesi ya da suç ve cezayı ortadan kaldıran veya hafifleten bir sebebin
ortaya çıkması hâlinde hükümlünün bu durumdan yararlanıp yararlanmayacağının
bulunduğu yer ağır ceza mahkemesince karara bağlanacağı hükmü karşısında
yabancı devlette hüküm giymiş olanların Türkiye’ye iadesi talep edilerek bu
madde uyarınca yeni bir sebep ve durum ortaya çıktığı iddia edilerek hüküm
hafifletilebilecek veya ortadan kaldırılabilecektir. Bu yönüyle tasarı, içeriği
ne olursa olsun, 17-25 Aralık kara para aklama ve yolsuzluk soruşturmasının
yurt dışında bulunan zanlılarıyla illiyet bağı kurularak irdelenecektir. Bu
şahısların yargılama ya da infazı sırasında az ceza ya da daha kısa infaza
muhatap olması hâlinde bu tasarının niyeti sorgulanacak, meşruiyeti tartışma
konusu olacaktır. 
Değerli
milletvekilleri, bize göre önemli olan, bu kanun tasarısının Avrupa Birliği
ülkelerinde himaye gören terör örgütü mensuplarının ülkemize iadesine, bölücü
terör örgütünün bazı ülkelerde yuvalanmasının ve destek görmesinin önüne
geçilmesine ve yetim hakkına el uzatanlardan hesap sorulmasına katkı
sağlamasıdır. 
Milliyetçi
Hareket Partisi olarak öngörülen tüm düzenlemelere ilişkin tavrımızı
milletimizin ve devletimizin hayrına olup olmaması durumu belirlemektedir. Bu
yönüyle endişelerimizin bu tasarı hakkında da devam ettiğini ifade ederek Genel
Kurulu saygılarımla selamlıyorum. 
BAŞKAN
– Teşekkür ederim. (MHP sıralarından alkışlar)
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 31’inci maddesinin (1)’inci
fıkrasındaki “başsavcılığına” ibaresinin “Başsavcılığı’na” olarak
değiştirilmesini arz ve teklif ederiz. 
Çağlar Demirel
(Diyarbakır) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz.
BAŞKAN
– Önerge üzerinde Diyarbakır Milletvekili Sayın Çağlar Demirel konuşacak.
Buyurun
Sayın Demirel. (HDP sıralarından alkışlar)
ÇAĞLAR
DEMİREL (Diyarbakır) – Teşekkür ediyorum Sayın Başkan.
Evet,
bugün, yine, Cezaî Konularda Uluslararası Adlî İşbirliği Kanunu Tasarısı’nı
görüşüyoruz. 31’inci maddeyi ele aldığımızda, 31’inci madde, diğer ülkelerden
gelecek olan kişilerin nakil işlemleri yapılırken Türkiye’de bu nakil
işlemlerine yönelik yeniden bir yargılanmanın gerçekleşmesi ya da infazın
sonuçlanmasına ilişkin bir durumu ele alıyor. Burada, ülkelerden gelenlerin
durumuna yine iktidar partisi, Bakanlık, kendileri karar verecek nasıl
yargılamak istediklerine ya da herhangi bir durumdan kaynaklı affetme durumunu
gerçekleştirip gerçekleştirmeyeceğine dair kendileri karar verecekler. Yani,
bunun da keyfiyetle bir ilgisi olduğunu çok net olarak ifade edebiliriz.
İktidarın kendi anlayışına yakın olan kişileri getirip Türkiye’de aklaması
sağlanacak. 
O
yüzden, yine, diğer konularda olduğu gibi, Türkiye’de “Benim gibi düşünüyorsan
o zaman bendensin, hiçbir problem yok.” anlayışıyla yaklaşılacak. “Eğer benim
gibi düşünmüyorsan yerin cezaevidir, orada kalacaksın; sürgün de edilebilirsin,
orada işkenceye de maruz kalabilirsin, tek kişilik hücrelerde de yer
alabilirsin.” mantığını hayata geçirmektir. Tıpkı akademisyenlere yapıldığı
gibi düşüncelerini ifade ettiği için tutuklananlar, tutuklama yetmezmiş gibi
sürgün edilenler, o da yetmezmiş gibi tek kişilik hücrelerde bırakılarak tecrit
altında tutukluluk sürelerinin devam etmesini sağlamak ve bugün olduğu gibi de
tekrar gündeme geldiğinde, toplumsal baskılarla birlikte tahliye kararlarının
verilmesini sonuç olarak hep birlikte görmüş olduk. 
Evet,
bugün, burada, sadece bunu ele almıyoruz. Aslında, uluslararası sözleşmeler
üzerinden bunu ele alırken Türkiye'nin iç politikasını, kendi içindeki
cezaevlerinde uyguladıkları yöntemi de görmek gerekiyor. Avrupa’nın herhangi
bir ülkesinde tutuklanmış olanlar burada infazdan faydalanırken yani cezaevlerinden
çıkışı sağlanırken ama burada hasta tutsakların, bine yakın hasta tutsağın
ölümle pençeleştiğini görmek ve bunların infazlarını bir kez daha
değerlendirmek ne yazık ki gündeme gelmemiş durumdadır. 
Yine
aynı şekilde, 2009 yılında haksız ve hukuksuz bir şekilde Kürt siyasetçilerini
“KCK” adı altında yapılan operasyonlarla tutuklamak… Beş yıl boyunca cezaevinde
kaldıktan sonra uzun tutukluluk süresinden kaynaklı tahliye edilenler hâlâ
mahkemede ifade vermiş durumda bile değildir. Beş yıl boyunca cezaevinde
tutuklandıkları sürece mahkemeye bile çıkarılmadan beş yılları dolduktan sonra
bırakılmak zorunda bırakıldılar. Bugün onları yargılayanlar aslında şu anda
kendileri yargılanmış ve onları yargılayanlar cezaevlerine atılmıştır çünkü o
süreçte paralelle iş birliği hâlinde kendilerini ifade edenler ve sonunda
yanlış yaptıklarını söyleyenlerin, bugünkü gizli tanık dinlemelerinde,
mahkemelerde aslında ne kadar da yanlış yaptıklarını bir kez daha tarih önünde
görmüş durumdayız. Çünkü, mahkemelerde gizli tanıkların vermiş olduğu
ifadelerde aslında o bireyleri tarif etmeyen, tamamen düzmece, yalan bilgiler
üzerinden zorla söyletmeye çalışan bir yargılama sistemi içerisinde giden bir
Türkiye Anayasası ve hukuku içerisinde diye ifade edilen, oysaki keyfî
uygulamalarla ele alınan bir durum söz konusu. 
Bu
da yetmezmiş gibi 2009 tutuklamalarındaki haksız uygulamalara karşı çıkanlar,
sonrasında bunun yanlış olduğunu itiraf edenler bugün yine aynı iktidar partisi
yine aynı şekilde, yine başka ad altında siyasi soykırım operasyonlarına
başlamıştır. Bu da yetmezmiş gibi, siyasi soykırım operasyonlarında
tutukladıkları siyasetçilere, -ki bunların hepsi partimizin yönetimlerinde yer
alan arkadaşlarımız- “Hangi partide yer alıyorsunuz?” diye soru sormaktadırlar.
Siyasi çalışmalarından kaynaklı tutuklananlara sorulan sorular sadece
bunlardır. Bu da yetmezmiş gibi sürgünler alabildiğine fazlalaşmış,
cezaevlerindeki haksız ve hukuksuz uygulamalar gün geçtikçe artmıştır. 
Neden
bizim, HDP’li vekillerin cezaevlerine görüşe gitmelerine izin verilmiyor? Bunun
Türkiye halkları tarafından çok net bilinmesi gerekiyor çünkü orada yaşanan
haksız ve hukuksuz uygulamaları Parlamentoda dile getirmemizin önüne geçildiği
için, bunun için, bizim cezaevlerine gitmemize izin verilmiyor, keyfî bir uygulama
olarak ele alınıyor diyorum, Genel Kurulu saygıyla selamlıyorum. (HDP
sıralarından alkışlar)
BAŞKAN
- Teşekkür ederim Sayın Demirel. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
32’nci maddede
üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 32’nci maddesinin (1)’inci fıkrasının
(a) bendindeki “sosyal” ibaresinin “sosyo-kültürel” olarak değiştirilmesini arz
ve teklif ederiz.
 İdris Baluken  Mahmut
Toğrul Mehmet Emin Adıyaman
 Diyarbakır Gaziantep
 Iğdır
 Mahmut Celadet Gaydalı Mehmet
Ali Aslan Bitlis Batman 
Türkiye Büyük Millet Meclisi Başkanlığına
278 sıra sayılı
Cezaî Konularda Uluslararası Adlî İşbirliği Kanunu Tasarısı’nın 32’nci
maddesinin (1)’inci fıkrasının (d) bendindeki “en az altı ay” ibaresinin, “en
az beş ay” olarak değiştirilmesini arz ve teklif ederiz. 
 Cemal Okan Yüksel  Kemal
Zeybek  Mustafa Akaydın
 Eskişehir  Samsun
 Antalya
 Şenal Sarıhan  Selina
Doğan  Ömer Fethi Gürer
 Ankara  İstanbul
 Niğde
 Mehmet Gökdağ  
 Gaziantep
Türkiye Büyük Millet Meclisi Başkanlığına
278 sıra sayılı
Cezaî Konularda Uluslararası Adlî İşbirliği Kanunu Tasarısı’nın 32’nci
maddesinin (1)’inci fıkrasının (a) bendindeki “veya bu devlet ile güçlü sosyal
bağlarının bulunması” ibaresinin çıkarılmasını arz ve teklif ederiz.
 İsmail Faruk Aksu  Erhan
Usta  Mevlüt Karakaya
 İstanbul  Samsun
 Adana
 Ahmet Selim Yurdakul  Kamil
Aydın  Mehmet Günal 
 Antalya  Erzurum
 Antalya
BAŞKAN – Okunan
son önergeye Komisyon katılıyor mu? 
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz. 
BAŞKAN –
Hükûmet? 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge üzerinde Adana Milletvekili Sayın Mevlüt Karakaya konuşacaklar.
Buyurun
Sayın Karakaya. (MHP sıralarından alkışlar) 
MEVLÜT
KARAKAYA (Adana) – Sayın Başkan, değerli milletvekilleri; yüce heyetinizi saygıyla
selamlıyorum.
Tasarının
32’nci maddesinde Milliyetçi Hareket Partisi Grubunun önergesi üzerinde söz
almış bulunuyorum. 
Tabii,
bu tasarının bir başka maddesinde yine söz almıştım. Orada adaletten bahsettim.
Devletin ve devleti yönetenlerin en temel işlevinin adalet ve adaleti sağlamak
olduğunu ifade etmiştim. Adalet, Allahutaala’nın çok önem verdiği bir esastır.
Adaletin ikame edilmesi gereken en şümullü alan da yönetim alanıdır. Kutlu
Doğum Haftası’nı idrak ettiğimiz bugünlerde... Bir hadisişerifte, bir günlük
adaletli yönetimin altmış yıllık nafile ibadetten daha hayırlı olduğunu Yüce
Peygamberimiz buyurmuşlardır. Dinimiz, devletimiz, Anayasa’mız, geleneklerimiz
adaletin ne kadar önemli olduğunu bize anlatır, bunları hepimiz de biliyoruz.
Tabii, adaletin sağlanmasında, adaletli yönetimin yapılmasında yargı ve yargı
sisteminin önemini küçümsememiz mümkün değil, bizatihi esasını oluşturur.
Değerli
milletvekilleri, burada, özellikle 2010 yılında yapılan bir Anayasa
değişikliğinden bahsetmek istiyorum. Hatırlayacaksınız, 2010 yılında bir
Anayasa değişikliğini kamuoyunun gündemine getirdik ve referanduma götürdük. Bu
Anayasa değişikliğindeki esas amacın yargıyı siyasallaştırmak olduğunu,
özellikle HSYK’nın yapısındaki değişiklik önerisinin yargıyı siyasallaştırmaktan
başka bir şey olmayacağını Milliyetçi Hareket Partisi olarak ifade ettik. Onun
için de Milliyetçi Hareket Partisi olarak bu Anayasa’nın değişmesi
referandumunda “hayır” dedik. O günü hatırlayalım, Anayasa değişikliğinde
gündeme getirilen neydi? Kadınların pozitif ayrımcılığıydı. Neydi? Çocuk
istismarının önlenmesiydi. Neydi? 12 Eylül cuntasından hesap sormaydı.
Dolayısıyla, o gün -Milliyetçi Hareket Partisi olarak- Anayasa değişikliğinde,
“HSYK’nın yapısında olan değişikliğin yargının siyasallaştırılması anlamına
geldiği”nde bizi eleştirmiştiniz. Ama, geçen süre içerisinde, geçen altı yedi
yıllık bir süre zarfında yaşadıklarımızı ve bugün de bu kürsüden konuşulanları
hepimiz biliyoruz. Kadınların pozitif ayrımcılığını bir kenara bırakın, kadın
istismarının, kadınlara yönelik şiddetin yüzde binler seviyesinde arttığını
hepimiz biliyoruz; bu kürsülerden bu rakamlar konuşuluyor. Çocuk istismarını
herhâlde ifade etmeye gerek yok. 
12
Eylül cuntasından sorulan hesap da ortada. Ama, ne oldu? Yargı siyasallaştı.
Bugün kimsenin yargıya, kimsenin yargı kararlarına güveni kalmadı. Dolayısıyla,
biz Milliyetçi Hareket Partisi olarak, o gün doğru bir yerde durduk, bugün de
yargıya ve adalete güvende bir azalma söz konusu olmuşsa o gün özellikle Adalet
ve Kalkınma Partisinin durduğu yerin yanlış olduğundan kaynaklandığını ifade
etmek istiyorum. Yargıdaki bu yıpranmışlığı, güvensizliği ortadan kaldırmak
için gerekli düzenleme ve düzeltmelerin yapılması gerektiğini buradan ifade
ederek yüce heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
278 sıra sayılı
Cezaî Konularda Uluslararası Adlî İşbirliği Kanunu Tasarısı’nın 32’nci
maddesinin (1)’inci fıkrasının (d) bendindeki “en az altı ay” ibaresinin, “en
az beş ay” olarak değiştirilmesini arz ve teklif ederiz. 
Mehmet
Gökdağ (Gaziantep) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN –
Hükûmet? 
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Önerge
üzerinde Gaziantep Milletvekili Sayın Mehmet Gökdağ konuşacak.
Buyurun Sayın
Gökdağ. (CHP sıralarından alkışlar) 
MEHMET GÖKDAĞ
(Gaziantep) – Sayın Başkan, sayın milletvekilleri; gecenin bu ilerleyen
saatinde ben de basın özgürlüğü hakkında görüşlerimizi bildirmek istiyorum.
Sayın
milletvekilleri, basın özgürlüğü bütün demokratik ülkelerde temel özgürlükler
arasında yer alır. Basın özgürlüğü, demokratik bir toplumun temeli,
demokrasinin bekçisidir. Basının demokrasi bekçiliği, halkı bilgilendirme
görevini yerine getirebilmesi, özgür ve üzerinde iktidarın baskısı olmadan
çalışabilmesine bağlıdır. Basın özgürlüğü öyle temel bir özgürlüktür ki, basın
özgürlüğünün olmadığı yerlerde diğer hak ve özgürlüklerden bahsetmek mümkün
değildir. Bu nedenle basın özgürlüğü ülkedeki rejimin demokrasi olup olmadığının
ölçütüdür. Basın özgürlüğünü sadece iktidarın lehine olan haberleri yapmak,
yandaş haberleri yapmak algılamasından uzaklaştırmak gerekir. En önemli işlevi,
halkın doğru haber alma hakkını sağlamak olmakla birlikte iktidarı
denetlemektir değerli arkadaşlar. İktidar güçleri, sahip oldukları kamusal gücü
ve kontrol ettikleri kamusal kaynakları kişisel çıkarları için kullandıkları
zaman bu faaliyetlerinin gizli kalmasını isterler. Bunun için de basın üzerinde
baskı kurarak gerçeklerin halka duyurulmasını engellemek iktidarların sıkça
başvurduğu antidemokratik bir davranıştır. 
Demokrasiyle
sıkı bağlantısı nedeniyle basın özgürlüğü Avrupa İnsan Hakları Mahkemesince son
derece geniş yorumlanır değerli arkadaşlar. Sadece şiddete teşvik, ırkçı
söylem, hakaret gibi istisnai durumlarda basına sınırlama getirilmesi kabul
edilir. 
Şimdi,
ülkemizdeki basının durumuna şöyle bir bakalım: Değerli arkadaşlar, düşünce ve
ifade özgürlüğünün en geniş bir şekilde kendisini göstermesi gereken alan olan
gazetecilik, AKP iktidarları döneminde çok acımasız, kuralsız, hukuksuz bir
şekilde saldırıya ve işgale uğramıştır. AKP anlayışı, basını kendi kontrolüne
almak için her yola başvurmuş, kendine yandaş olanları gazetelere sahip yapmış,
sahip olmadıklarını ise ekonomik olarak sıkıştırmış, gazetecileri davalar
açarak, cezaevlerine göndererek, işsizlikle karşı karşıya bırakarak susturmaya
çalışmıştır. 
Sayın
milletvekilleri, ülkemiz bugün düşünce ve ifade özgürlüğü, dolayısıyla basın
özgürlüğü açısından tarihinin en karanlık dönemini yaşamaktadır. “Batsın sizin
gazeteciliğiniz.” diyerek yapılan haberlere saldırgan bir tutum izleyen, “Bu
gazeteleri evlerinize almayın.” diyerek halka neyi okuyacağını, neyi
okumayacağını söyleyen dönemin Başbakanı, şimdi Cumhurbaşkanı, “Köşende yazı
yazanın maaşını sen veriyorsun, yarın feryat etmeye geldiğin zaman da feryat
etmeye hakkın yok, kusura bakma kardeşim, bizim dükkânda sana yer yok.” diye
medya patronlarını tehdit eden dönemin Başbakanı, şimdi Cumhurbaşkanı. Bu
anlayışın hüküm sürdüğü ülkemizde basın özgürlüğünden söz etmek mümkün mü?
Basının özgür olmadığı bir ülkede demokrasiden söz etmek mümkün mü? Görevi
sadece gazetecilik olan, gazetecilik görevini yaptığı için gazetecilerin
cezaevlerine konulduğu bir ülkedeyiz. 
Değerli
arkadaşlar, 12 Eylül 1980 darbesinden daha ağır ve tehlikeli bir dönem
yaşıyoruz. Bakın arkadaşlar, ülkemiz, 2016 Dünya Basın Özgürlüğü Endeksine göre
180 ülke arasından 151’inci sırada. Buna göre, Türkiye basın özgürlüğü
anlamında Uganda, Tanzanya, Kenya’nın gerisinde ve bu anlamıyla demokrasimiz de
bu ülkelerin gerisinde. 
Değerli
arkadaşlar, şunu unutmayalım ki özgür basın varsa özgür toplum vardır.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 32’nci maddesinin (1)’inci fıkrasının
(a) bendindeki “sosyal” ibaresinin “sosyo-kültürel” olarak değiştirilmesini arz
ve teklif ederiz.
Mehmet
Ali Aslan (Batman) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
- Önerge üzerinde Batman Milletvekili Sayın Mehmet Ali Aslan konuşacak. 
Buyurun
Sayın Aslan. (HDP sıralarından alkışlar)
MEHMET
ALİ ASLAN (Batman) – Sayın Başkanı, Sayın Divanı ve sayın Genel Kurulu saygıyla
selamlıyorum. Aslında -bilmiyorum- bu saatlerde gerçekten sabahlara kadar
çalışmak, eminim, bilimsel verilere ve verimli çalışmaya aykırıdır. Belki de
uyanmamız gereken saatte biz hâlâ çalışıyoruz. Bu yönüyle bu çalışma saatlerinin
dikkate alınması gerektiğini düşünüyorum. 
Az
önce ki bir maddede bizim bir önergemiz vardı, “Türk vatandaşı” ibaresi yerine
“Türkiye Cumhuriyeti vatandaşı.” “Türkiye Cumhuriyeti vatandaşı” daha kapsayıcı
ve bir ülkenin aslında, bir devletin vatandaşı olur, bir ırkın vatandaşı olmaz.

Cezaevindeki hukuksuzlukların yanı sıra cezaevindeki
emekçilerin de, personelin de bir şekilde mağdur edildiğine tanıklık ediyoruz.
Örneğin infaz koruma memurları da silah taşıma yetkisine sahip olduğu hâlde
“yıpranma payı” adı altında erken emeklilik hakkı tanınmamaktadır. Oysaki onlar
da bu anlamda bunu hak ediyor. Zaten cezaevlerinde çalışmalarından dolayı bir
nevi tutukluluk hayatı yaşıyorlar ve onlar da kolluk mensupları gibi “yıpranma
payı” adı altında erken emekliliği hak ediyor. Öğretmenler de hak ediyor.
Öğretmenlere ayrıca bir değinmem olacak, ben de öğretmenim. 
Aynı şekilde yine cezaevinde son uygulamalarla on beş
yılını doldurmuş başmemurlara rotasyon zorunluluğu getirildi. Herkes bundan
rahatsız yani buna tabi olan memurlar rahatsız. Neden? Bölgelere ayrılmış,
örneğin İstanbul birinci bölgede on beş yılını doldurana başka bir bölgede
görev yapma zorunluluğu getiriliyor. O kişi on beş yıl boyunca zaten orada
hayat düzenini kurmuş, çocukları orada okul okuyor, belki evi var vesaire ama
bu sefer kalkıp ona deniyor ki sen, işte, Çanakkale’ye gideceksin, Mardin’e
gideceksin; aynı şekilde Mardin’dekine de İstanbul’a gideceksin deniyor.
Mardin’deki de aslında, belki İstanbul’a gitmek istemiyor, İstanbul’daki belki
Hakkâri’ye gitmek istemiyor ama bu yasayla bölgeler arası tercih yapmak zorunda
bırakılıyor. Bu anlamda, memurlara kendi inisiyatifleriyle kalma hakkı
tanınmalıdır; cezaevleri değişebilir ama iller arası değişiklik memurların,
emekçilerin tasvip etmediği bir şeydir.
Öğretmenim
demiştim, evet, geçen 30 Martta Diyarbakır’da Turgut Özal İlkokulunda, Benusen
Mahallesi’nde duvar yapılırken 3 öğrenci duvar altında kalmıştır; 2’si vefat
etmiştir, 1’i de ağır yaralanmıştır. Benim öğretmen olduğum dönemde de okullar
eğitime, öğretime açıkken ders saatleri içinde okulların çatıları yenileniyordu
yani kiremitleri yenileniyordu. Düşünün, eğitim öğretim var bir yerde ama öte
yandan inşaat, tadilat, tamirat çalışmaları yapılmakta. O kiremitlerin bırakın
bir çocuğun başına düşmesini, bir yetişkinin kafasına düşmesi durumunda karşı
tarafa intikal edebiliyor insan. Bu konuda da yasal düzenlemelerin alelacele
yapılması gerekiyor ve pedagojik anlamda da bu uygun değildir. Eğitimin olduğu
bir yerde, öğretimin olduğu bir yerde patırtı gürültü ve tehlike arz eden
işlerin yapılması sağlık açısından da ruh sağlığı açısından da eğitim açısından
da doğru değildir. Bunun dikkate alınması gerekiyor. O çocuklar hepimizin
çocukları. Bizim çocuklarımız olabilirdi o duvarların altında. Buna da dikkat
edilmesi gerekiyor.
Teşekkür
ediyorum ve hepinize saygılar sunuyorum. (HDP sıralarından alkışlar)
BAŞKAN
– Teşekkür ederim Sayın Aslan. Önergeyi oylarınıza sunuyorum…
ÇAĞLAR
DEMİREL (Diyarbakır) – Karar yeter sayısı…
BAŞKAN
– Kabul edenler… Kabul etmeyenler… Karar yeter sayısı vardır, önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
milletvekilleri, on dakika ara veriyorum.
Kapanma Saati: 00.42
SEKİZİNCİ OTURUM
Açılma Saati: 01.03
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mustafa AÇIKGÖZ (Nevşehir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Sekizinci
Oturumunu açıyorum.
278 sıra sayılı
Kanun Tasarısı’nın görüşmelerine devam edeceğiz.
Komisyon burada.
Hükûmet burada.
33’üncü madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
278 sıra sayılı
Cezaî Konularda Uluslararası Adlî İşbirliği Kanunu Tasarısı'nın 33’üncü
maddesinin (2)’nci fıkrasındaki "kaybetmesi" ibaresinin
"yitirmesi" ibaresi ile değiştirilmesini arz ve teklif ederiz.
 Cemal Okan Yüksel Kemal
Zeybek Mustafa Akaydın
 Eskişehir Samsun Antalya
 Ömer Fethi Gürer Selina
Doğan Lale Karabıyık
 Niğde İstanbul Bursa
 Şenal Sarıhan
 Ankara
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 33’üncü maddesinin (1)’inci
fıkrasındaki "Merkezî Makama ulaşan" ibaresinin "Merkezi Makam'a
bildirilen" olarak değiştirilmesini arz ve teklif ederiz.
 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mehmet Ali Aslan Mizgin
Irgat  Mahmut Celadet Gaydalı 
 Batman Bitlis Bitlis
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 33’üncü maddesinin (1)’inci fıkrasındaki "bilgileri"
ibaresinin "bilgilerle birlikte diğer gelişmeleri" olarak
değiştirilmesini arz ve teklif ederiz.
 İsmail Faruk Aksu Erhan
Usta Mehmet Günal
 İstanbul Samsun Antalya
 Kamil Aydın Ahmet
Selim Yurdakul Mehmet Parsak
 Erzurum Antalya Afyonkarahisar
 Fahrettin Oğuz Tor
 Kahramanmaraş
BAŞKAN – Okunan
son önergeye Komisyon katılıyor mu?
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım. 
BAŞKAN – Önerge
üzerinde Afyonkarahisar Milletvekili Sayın Mehmet Parsak konuşacak.
Buyurun Sayın
Parsak. (MHP sıralarından alkışlar)
MEHMET
PARSAK (Afyonkarahisar) - Aziz Türk milleti, saygıdeğer milletvekilleri;
sözlerimin başında hepinizi saygıyla selamlıyorum. İki konuşmam arasında 3
şehidimiz var; şehitlerimize yüce Allah’tan rahmet, tüm milletimize de
başsağlığı diliyorum. 
278
sıra sayılı “Cezaî Konularda Uluslararası Adlî İşbirliği Kanunu Tasarısı’nın
33’üncü maddesine dair önergemiz üzerinde Milliyetçi Hareket Partisi Grubu
adına söz almış bulunmaktayım.
Kanun
tasarısının 33’üncü maddesi, Türk yargısı tarafından verilen mahkûmiyet
kararlarının yabancı devletler tarafından infaz edilmesinin sonuçlarını
belirlemektedir.
Kanun
tasarısının tamamında, yabancı devletlerde üstü kapalı bir şekilde
desteklenerek barındırılan terör suçlularının Türkiye'ye iadesine ya da
bunların o devletlerde barınmalarının engellenmesine ilişkin ek bir düzenleme
bulunmadığı gibi, âdeta suçlunun faydasına olacak şekilde cezasını kendisine
uygun bir yerde çekmesini sağlayacak ifadeler yer almaktadır. Diğer yandan,
kanun tasarısının her noktasında nakil ve infaz işlemleri sırasında meydana
gelebilecek tüm özel durumlarla ilgili olarak merkezî makama yani Adalet
Bakanına yetkiler verilmektedir. 
Sayın
milletvekilleri, üzülerek ifade ediyorum ki Oslo’da “koordinatör ülke
temsilcisi” adı altındaki yabancı misyon şeflerinin moderatörlüğünde, PKK'nın
sözde yöneticileri Sabri Ok ve Mustafa Karasu'ya, “Size gerekli anlayışı
göstermeyen vali ve emniyet müdürlerini bize bildirin, biz gerekeni yaparız.”
diyen bir iktidara uluslararası adlî iş birliği sırasında nakil ve infaz
noktalarında meydana gelebilecek özel durumlarda güvenmekte zorlanıyoruz.
Yine,
üzülerek ifade etmeliyim ki teröristleri Habur’da çadır mahkemeleri kurarak
karşılayan, teröristler rahatsız olmasın diye çadır mahkemelerindeki Atatürk
portrelerini indiren, teröristlerin “Pişman değiliz, aldığımız emir üzerine
buraya geldik.” şeklindeki ifadelerine rağmen, “Pişmansınız, pişmansınız!”
diyerek teröristlerin pişmanlık yasasından yararlandırılmasını sağlayan bir
iktidara uluslararası nakil ve infaz konularındaki özel durumlarda güvenmekte
zorlanıyoruz. 
17-25 Aralık rüşvet ve yolsuzluk soruşturmalarını bir
gecede kapatan, bu sırada hâkimleri, savcıları, Emniyet yetkililerini görevden
almaktan ya da görev yerini değiştirmekten çekinmeyen, daha sonra da Sayın
Cumhurbaşkanının ifadesiyle adaletin yerini bulmasını sağlayan rüşvetçileri ve
önüne yatanları hapisten kurtarıp paralarının faiziyle birlikte iadesini
sağlayan bir hükûmete, bakanları maaş bağlayan ve bahşişlerini önden veren bir
iktidarın cezasını en ağır şartlar altında çekmesini sağlayacak tedbirler
alacağını düşünmekte zorlanıyoruz.
Başbakanlık
makamı üzerinden “Bu davanın savcısıyız." açıklamalarıyla sahiplenilen ve
dün Yargıtay tarafından bozulan Ergenekon davasındaki hukuksuzlukların sorumlusu
olan, insanların ölmesine, itibarsızlaştırılmasına, ailelerinin dağılmasına,
psikolojilerinin bozulmasına göz yuman bir iktidarın uluslararası adli iş
birliği çerçevesinde Türk devletinin itibarını ve menfaatlerini koruyacağına
inanmakta zorlanıyoruz.
Sayın
milletvekilleri, tarihin her noktasında adı adaletle yan yana anılan bir
ecdadın nesilleri olarak Avrupa Birliğinin vizesiz geçiş ödülüne ulaşmak için
gece sabahlara kadar adaletle ilgili özensiz kanun tasarılarını tartışır
durumda bulunmamız, en hafif ifadesiyle, âdeta züldür. Adalet biz Türklere
Avrupa'dan değil, Mete Han'dan mirastır; Peygamber Efendimiz’den, Hazreti
Ömer’den mirastır; Fatih Sultan Mehmet’ten, Kanuni Sultan Süleyman’dan
mirastır. 
Türkiye
Büyük Millet Meclisinin kuruluşunun 96’ncı yıl dönümünde ilk Meclis Reisimiz
Mustafa Kemal Atatürk'ün adalete bakışını ifade eden şu sözlerini hatırlatmak
isterim hepinize: "Yasa koyan insanlar birtakım seçkin özelliklere sahip
olmak zorundadır. O özelliklerden birincisi şudur: Yasa öneren, yasa yapan,
yasa koyan bir insan, insanlığın bütün hislerini, bütün ihtiraslarını herkesten
daha çok sezmeli ve bilmelidir. Fakat, bunu yaparken de nefsini olaylardan
ayırt etme kudret ve yeteneğine herkesten daha çok sahip olmalıdır." 
Yüce
Meclisin kuruluşundaki bu ruhun anlaşılması ve örnek alınmasını diliyor, bu
vesileyle Gazi Meclisi bir kere daha saygılarımla selamlıyorum. (MHP
sıralarından alkışlar)
BAŞKAN
– Teşekkür ederim Sayın Parsak. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 278 sıra sayılı Kanun Tasarısı’nın
33’üncü maddesinin (1)’inci fıkrasındaki "Merkezî Makama ulaşan"
ibaresinin "Merkezi Makam'a bildirilen" olarak değiştirilmesini arz
ve teklif ederiz. 
Mizgin
Irgat (Bitlis) ve arkadaşları 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz. 
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge üzerinde Bitlis Milletvekili Sayın Mizgin Irgat konuşacak.
Buyurun
Sayın Irgat. (HDP sıralarından alkışlar) 
MİZGİN
IRGAT (Bitlis) – Sayın Başkan, değerli milletvekilleri; evet, gecenin bu
saatinde hakikaten bir zül hâlini almış bir konuyu görüşüyoruz. Yani, Avrupa
Birliğine uyum sürecinde Türkiye'nin adalet sistemini, Avrupa Birliğinin
sistemini, tüm bunları konuşmak gerekiyor. Az önce buradaki hatip çocuk
istismarından bahsederken verileri dile getirdi, AKP sıralarından hem de bir
kadın milletvekili buna itiraz etti. Buna gerçekten çok üzüldüm bir kadın
olarak. Çocuk istismarına ilişkin bence en son kadınlar konuşmalı. Çünkü,
kadınlar hayatın içinde, çocukların, yaşamın en yakınında duranlar olarak bence
buna en çok ses çıkaranlar olmalıdır. Birkaç gün önce Karaman’dan geldik. Hep
birlikte o dosyayı izledik, o vahameti izledik. Karaman olayı bence tek başına
Türkiye'deki çocuklara ilişkin sistemin, kadına ilişkin sistemin her hâliyle
aslında içler acısı olduğunu ortaya çıkarmaktadır. Üç yıl boyunca hiçbir
şekilde denetlenmemiş okullarda, evlerde eğitim adına orada olan çocuklara
yaşatılanlar yüz yıllar sonra bile unutturulmayacak bir olay aslında. Avrupa
Birliği ülkelerinde üç yıl boyunca denetlenmemiş okullar var mıdır? Kadın
yaşamından, istihdamından tutun da eğitime kadar, tüm adli yapılanmaya kadar
kendini gözden geçiren ve bu konuda aslında emek harcayan, bir süreci yaşayan
Avrupa Birliğine baktığımızda aslında tarihi de çok farklı. Bu noktada
Püritenlere bakmak gerekiyor. Kralın zulmünden kaçıp Kuzey Amerika’ya
yerleşenler kendi mücadeleleri sonucu orada hukukun bugün temellerini atan
temel hak ve insan haklarının bildirgesine imza atanlar oldular. Evet, biz de
inanıyoruz ki bu ülkenin ezilenleri, bu ülkenin kötü yaşam koşullarında yaşayan
halkları bu ülkenin sistemini değiştirecekler. Biz buna çok içtenlikle
inanıyoruz. Evet, çocuk istismarına ilişkin aslında verilerin gerçeği
yansıtmadığını da çok iyi biliyoruz. Çünkü bugün ülkenin her tarafında -Ensar
Vakfıyla ilgili gelen ki bu söylem dosyaya bakan hâkimin kendi söylemiydi-
yüzlerce suç duyurusu gelmiş durumda Ensar Vakfına ilişkin. Dolayısıyla da biz,
yurtlarda kalan tüm çocukların bu noktada büyük bir tehlike altında eğitim
gördüğünü anlamış durumdayız. Bu temelde burada denetim sisteminin bir kez daha
gözden geçirilmesi, “çocuğun üstün yararı” ilkesinden hareketle yasalarımızı ve
denetimlerimizi gözden geçirmemiz gerçeğiyle karşı karşıyayız. 
Aslında
ben tutuklamaya ilişkin birkaç şey söyleyecektim. Tutuklama, maalesef,
ülkemizde bir tedbirden ziyade cezaya dönüşmüş durumda. Bir koruma tedbiri olan
tutuklama âdeta yakalama ve gözaltı gibi her önüne gelenin, iktidarı eleştiren
herkesin alındığı, atıldığı bir sistem hâline getirilmiş durumda. Dolayısıyla da
bizim tutuklamaya ilişkin yani koruma tedbirlerine ilişkin düzenlemelerimizi de
değiştirmemiz gerekiyor. Çünkü bu noktada hâkimler, yargıçlar teftiş altında,
teftiş endişesi nedeniyle kendi kararlarını özgür bir şekilde veremiyorlar.
Tutuklayan değil, serbest bırakan hâkim sorgulanır olduğu için, bu noktada her
hâlükârda tutuklama zorunda kalan hâkim ve yargıçlarla adaletin tecelli
olmayacağına, tecelli etmeyeceğine inanıyoruz. Bu anlamıyla Türkiye'de hukuk
sistemi yaralıdır, acılıdır, sancılıdır. Hak ve özgürlükler noktasında bizler
tutuklama ayıbından kurtulmak durumundayız. Bu ayıptan kurtulmanın tek yolu da
bu Meclisten geçmektedir, bu Meclisteki yasalardan, kararlardan yani buradaki
gerçek sorunların gerçek çözümlerini bularak biz bu ayıptan kurtuluruz diye
düşünüyoruz. İleriki günlerde burada halklarımız adına, Türkiye halkları adına
demokrasi temellerinin atıldığı, Kürt sorunu başta olmak üzere tüm sorunların
çözüldüğü; çocuk istismarlarının, kadına şiddetin olmadığı yarınlarda buluşalım
diye temenni ediyoruz.
Teşekkür
ediyorum. (HDP sıralarından alkışlar) 
BAŞKAN
– Biz de teşekkür ederiz Sayın Irgat.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
278 sıra sayılı
Cezaî Konularda Uluslararası Adlî İşbirliği Kanunu Tasarısı'nın 33’üncü
maddesinin (2)’nci fıkrasındaki "kaybetmesi" ibaresinin
"yitirmesi" ibaresi ile değiştirilmesini arz ve teklif ederiz.
Lale Karabıyık (Bursa) ve
arkadaşları
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN –
Hükûmet? 
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN – Önerge
üzerinde Bursa Milletvekili Sayın Lale Karabıyık konuşacak. 
Buyurun Sayın
Karabıyık. (CHP sıralarından alkışlar) 
LALE KARABIYIK
(Bursa) – Teşekkürler Sayın Başkan.
Değerli
milletvekilleri, 278 sıra sayılı Kanun Tasarısı’nın 33’üncü maddesiyle ilgili
grubum adına söz almış bulunmaktayım.
Evet, az önce
birtakım verilerden bahsetmiştim. Değerli vekiller, eğer sorun çözmek
istiyorsanız önce gerçekleri görmek ve kabullenmek zorundasınız. İşte bizim de
yaptığımız bu. Eğer niyetimiz sorun çözmekse gerçek verilerle konuşacağız.
Bakın, bir iki
veri daha söylemek istiyorum. 35 OECD ülkesi içerisinde çocukların fırsat
eşitliğinde 34’üncü sırada olduğumuzu biliyoruz. Her ay Adli Tıp Kurumuna 650
çocuk geliyor ve cinsel istismar vakasıyla geliyor. 2014 yılında ise 40.256
çocuğun cinsel taciz davası açıldı.
Değerli
vekiller, kaynaklarım TÜİK’tir, Anne Çocuk Eğitim Vakfıdır, UNICEF’tir, Adalet
Bakanlığıdır, Çocuk İstismar Derneğidir, Dünya Sağlık Örgütü raporu verileridir
ve 3 kaynak daha ve vekillerinize de sundum.
ÖZGÜR ÖZEL
(Manisa) – Verdiniz mi soran vekile?
LALE KARABIYIK
(Devamla) – Evet, verdim efendim.
Sayın vekiller,
ben yirmi yedi yıllık bir akademisyenim, bir öğretim üyesiyim. Konuşmalarımda
veriler verirken kaynak ve atıf vermeden asla konuşmam, böyle bir gelenekten
geliyorum. Bunu da bilgilerinize sunarım. (CHP sıralarından alkışlar) 
Evet, bir üzücü
veriden daha bahsetmek istiyorum, yine Dünya Sağlık Örgütüne aittir. Dünyada
çocuk istismarı ülkelere göre yüzde 1 ile yüzde 10 arasında değişiyor ama
Türkiye’de bu oran yüzde 10 ile yüzde 53 arasında.
RECEP AKDAĞ
(Erzurum) – Nerede bu veriler?
LALE KARABIYIK
(Devamla) – Şimdi başka bir konuya geçmek istiyorum.
RECEP AKDAĞ
(Erzurum) – Böyle bir veri nerede var?
LALE KARABIYIK
(Devamla) – Verileri ben verdim arkadaşınıza.
BAŞKAN
– Sayın milletvekilleri, lütfen müdahale etmeyin sayın konuşmacıya.
RECEP AKDAĞ (Erzurum) – Yok bizde, öyle bir veri yok
ya, dünyadan haberiniz yok.
LALE KARABIYIK (Devamla) – Buyurun efendim, size de
vereceğim ama benim zamanımı almayın.
ÖZGÜR ÖZEL (Manisa) – Tamam, verme, gel gel. 
BAŞKAN – Sayın konuşmacı, siz de karşılıklı konuşmayın.
LALE KARABIYIK (Devamla) – Buradan ayrılırken size
verileri vereceğim.
ÖZGÜR ÖZEL (Manisa) – Gitme, geri gel, sonra
yollayacağız, sonra.
BAŞKAN - Siz Genel Kurula hitap edin, lütfen.
MUSTAFA ILICALI (Erzurum) – Kaynağı soruyoruz Sayın
Hocam, kaynak ne diyoruz?
LALE KARABIYIK (Devamla) – Efendim, buyurun, kaynak.
ÖZGÜR ÖZEL (Manisa) – Gidiyor, valla gitti.
BAŞKAN – Sayın konuşmacı, lütfen kürsüyü terk etmeyin.
ÖZGÜR ÖZEL (Manisa) – Ya, kürsüyü niye bırakıyorsun?
LALE KARABIYIK (Devamla) – Ama efendim o kadar
rahatsızlık veriyorlar ki.
BAŞKAN – Daha sonra verirsiniz.
LALE KARABIYIK (Devamla) – Yani, artık, konuşmama
fırsat vermiyorlar.
BAŞKAN – İşte, burası böyle bir yer maalesef.
LALE KARABIYIK (Devamla) – Evet öyle maalesef, alışmaya
çalışıyorum.
BAŞKAN – O yüzden, alışmanız lazım bu laf atmalara.
LALE KARABIYIK (Devamla) – Arkadaşlar, bu verilerde
gülecek bir şey yok, ağlanacak bir nokta var. Lütfen, dikkatinizi çekerim.
ÖZGÜR ÖZEL (Manisa) – Hocam, sen bize dön.
LALE KARABIYIK (Devamla) – Bu verilere ağlamak lazım,
gülmek değil ve çözüm üretmek lazım.
COŞKUN ÇAKIR (Tokat) – Hocam, anlatın ya, biz
duyuyoruz, anlatın.
LALE KARABIYIK (Devamla) – Evet, Sayın Bakana ben bir
şey ifade etmek istiyordum.
RECEP AKDAĞ (Erzurum) – Dünya Sağlık Örgütünün “web”
sayfası değil burası zaten, değil.
LALE KARABIYIK (Devamla) – “Aile içi şiddette kadın ve
erkek arasındaki uyuşmazlıklarda devletin bu kadar polisiyle, askeriyle,
hâkimiyle, psikoloğuyla, sosyal çalışmacısıyla, uzmanıyla bu kadar, kadın ile
erkeğin arasına girmesi ne kadar doğru?” demişti Sayın Bakan Bozdağ. Peki,
başka türlü hukuk devletini nasıl tesis edeceğiz? Sayın Bakan size Anayasa’nın
41’inci maddesini hatırlatmak istiyorum. 41’inci madde der ki: “Aile Türk
toplumunun temelidir ve eşler arasında eşitliğe dayanır. Devlet, ailenin huzur
ve refahı ile özellikle ananın ve çocukların korunması için gerekli tedbirleri
alır, teşkilatı kurar ve her türlü istismara karşı koruyucu tedbirleri alır.”
Evet, bunu hatırlatmak istiyorum Sayın Bakana.
Şimdi efendim, konuşmamdan bu yana, önceki konuşmamda
da, bunda da sürekli bir veri eleştirisi. Bu veriler ortada. Bunlara itiraz
etmenizi ben anlayabilmiş değilim. Hele kadın vekillerin itiraz etmesi son
derece üzücü geliyor.
HÜSNÜYE ERDOĞAN (Konya) – Ya itiraz noktamız ne biliyor
musunuz? Bu konuda dünya 3’üncüsü olamayız yani.
LALE KARABIYIK (Devamla) – Dün biz çocuklarla ilgili
eğitim konularını anlatırken burada 1 tane vekil yoktu.
HÜSNÜYE ERDOĞAN (Konya) – Sorun olabilir ama dünya
3’üncüsü değildir.
LALE KARABIYIK (Devamla) – Efendim, burada 1 tane vekil
yoktu. Lütfen benim verdiğim verileri inceleyiniz, kaynaklardan araştırınız.
Hepimiz oturalım şapkamızı önümüze koyalım ve de bu sorunlara çözüm üretelim.
Evet, sevgili çocuklar ve değerli vatandaşlar; 23 Nisan
Ulusal Egemenlik ve Çocuk Bayramı’nızı en içten dileklerimle kutluyorum. 
Teşekkürler.
(CHP sıralarından alkışlar) 
Teşekkürler
Sayın Başkan. 
BAŞKAN
– Teşekkür ederim Sayın Karabıyık. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
34’üncü
maddede üç adet önerge vardır, okutuyorum: 
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
34’üncü maddesinin (2)’nci fıkrasındaki “talebin yerine getirilmesi için
yapılan masraflar” ibaresinin “talebin yerine getirilmesi için yapılan
harcamalar” olarak değiştirilmesini arz ve teklif ederiz. 

 Cemal Okan Yüksel Kemal
Zeybek Selina Doğan
 Eskişehir Samsun İstanbul
 Mustafa Akaydın Ömer
Fethi Gürer Şenal Sarıhan
 Antalya Niğde Ankara
  Veli
Ağbaba
  Malatya
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 34’üncü maddesinin (1)’inci fıkrasındaki “halinde” ibaresinden
sonra gelmek üzere “talebi” ibaresinin eklenmesini arz ve teklif ederiz.

 İsmail Faruk Aksu Erhan
Usta  Mehmet Günal
 İstanbul Samsun Antalya
 Kamil Aydın Ahmet
Selim Yurdakul Fahrettin Oğuz Tor
 Erzurum Antalya
 Kahramanmaraş
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanunu Tasarısı’nın 34’üncü maddesinin (3)’üncü fıkrasındaki
“hesaba” ibaresinin “banka hesabına” olarak değiştirilmesini arz ve teklif
ederiz. 
 İdris Baluken Mehmet
EminAdıyaman Mahmut Toğrul
 Diyarbakır   Iğdır  Gaziantep
Mehmet Ali Aslan  Mahmut Celadet
Gaydalı 
Batman Bitlis
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ SABRİ ÖZTÜRK (Giresun) –
Katılmıyoruz Sayın Başkanım. 
BAŞKAN – Hükûmet? 
BİLİM, SANAYİ VE TEKNOLOJİ BAKANI FİKRİ IŞIK (Kocaeli)
– Katılmıyoruz Sayın Başkan. 
BAŞKAN – Önerge üzerinde Iğdır Milletvekili Sayın Mehmet
Emin Adıyaman konuşacak. 
Buyurun Sayın Adıyaman. (HDP sıralarından alkışlar) 
MEHMET EMİN ADIYAMAN (Iğdır) – Sayın Başkan, değerli
milletvekilleri; Halkların Demokratik Partisi Grubu adına söz almış
bulunuyorum. Hepinizi saygıyla selamlıyorum. 
Değerli milletvekilleri, saat itibarıyla 23 Nisandayız.
23 Nisan 1920, bu Meclisin ilk açıldığı gün. Bu Meclis ilk açıldığı gün Türkiye
ya da Osmanlı toprakları işgal altında ve Ankara’da açılan Türkiye Büyük Millet
Meclisi Şark Vilayetleri Hukuk Cemiyeti, Erzurum ve Sivas Kongreleri, Amasya
Protokolleri sonucu Ankara’da toplandı. Kim vardı o gün o Mecliste? Kürdistan
milletvekilleri vardı, lazistan milletvekilleri vardı ve Osmanlı topraklarının
işgal altında olan her bölgesinin milletvekilleri vardı; Kürtler vardı,
Arnavutlar vardı, Çerkezler vardı, Araplar vardı.
KAMİL
AYDIN (Erzurum) – Şimdi de var ya.
ERKAN
AKÇAY (Manisa) – Allah aşkına, şimdi de var.
MEHMET
EMİN ADIYAMAN (Devamla) – Süryaniler vardı, inanç bakımından Aleviler vardı,
Sünniler vardı, yine Hristiyan Süryaniler vardı. (AK PARTİ sıralarından
gürültüler) Dinleyin beyefendi, dinleyin, okuyacağım size.
BAŞKAN
– Sayın milletvekilleri, lütfen konuşmacıyı dinleyelim, lütfen.
MEHMET
EMİN ADIYAMAN (Devamla) – Değerli arkadaşlar, bu çok renkli, çok inançlı, çok
kültürlü bir araya gelen milletvekillerinin ortak bir iradesi vardı, ortak bir
amaçları vardı, ortak bir hedefleri vardı.
KAMİL
AYDIN (Erzurum) – Şimdi de var. Geçmiş zaman kullanma, şimdi de var.
MEHMET
EMİN ADIYAMAN (Devamla) - Ve bu ortak hedefleri ülkeyi kurtarmak, işgalden
kurtarmak ve kurtarılan bu ülke üzerinde yeni bir sistem, yeni bir dünya inşa
etmekti. Ve bunun somut ifadesi, bu ortak duygunun, bu ortak düşüncenin, ortak
hedefin somut ifadesi ve kuruluş felsefesi olan Teşkilat-ı Esasiye Kanunu’nda
yazılı belge hâline getirildi. İrade, bu Meclisin o günkü toplanan
milletvekillerinin iradesi somut olarak tarihe mal edildi.
Ve
1’inci maddesini okuyorum arkadaşlar, sadece 1’inci maddesini: “Hakimiyet bilâ
kaydü şart milletindir.” yazıyor. “Egemenlik, kayıtsız şartsız milletindir.”
Birinci cümle.
Peki,
ikinci cümlesi ne diyor? “İdare usulü halkın mukadderatını bizzat ve bilfiil
idare etmesi esasına dayanır.” Yani, halk doğrudan doğruya kendisini yönetecek,
kendi kaderini kendisi belirleyecek. 
Arkadaşlar,
diğer maddeleri okumuyorum, bir madde daha okuyorum. 11’inci madde,
vilayetlerle ilgili madde. Nasıl anlaşmış o günkü Meclis, o Mecliste bir araya
gelen, halkın iradesini temsil eden milletvekilleri hangi ortak amaçta
birleşmiş? Sistemi nasıl inşa edeceklerdi, idare usulü neydi? Bakın ne diyor?
Okuyorum: “Vilâyet mahalli umurda manevi şahsiyeti ve muhtariyeti haizdir.
-yani özerktir- Harici ve dahili siyaset, şer’i adlî ve askeri umur,
beynelmilel iktisadî münasebat ve hükûmetin umumi tekâlifi ile menafii birden
ziyade vilâyata, şâmil hususat müstesna olmak üzere -yani bunlar ayrık olmak
üzere- Büyük Millet Meclisince vaz edilecek kavanin mucibince evkaf, Medaris,
Maarif, Sıhhiye, İktisat, Ziraat, Nafia ve Muaveneti içtimaiye işlerinin tanzim
ve idaresi vilâyet şûralarının salâhiyeti dahilindedir.”
Yani
Halkların Demokratik Partisinin bugün programında yer alan, bugün tüzüğünde yer
alan, bugün bizim savunduğumuz yerel yönetimler özerklik şartı ya da demokratik
özerklik ya da başka bir isim de takabilirsiniz.
KAMİL
AYDIN (Erzurum) – Federasyon! Kıvır!
MEHMET
EMİN ADIYAMAN (Devamla) – Evet, irade bu. Arkadaşlar, irade bu. 
Peki,
ne oldu bu irade? 
KAMİL
AYDIN (Erzurum) – Değişti 23’te.
MEHMET
EMİN ADIYAMAN (Devamla) – Bu Meclisin kuruluş felsefesi, bu Meclisin, ister
ulus deyin ister millet deyin ister halk deyin, isim hiç önemli değil, nasıl
tarif ederseniz edin, ama o gün Misakımillî sınırları içerisinde yeni bir ülke
yaratan irade, bu iradedir. 
Ne
oldu bu iradeye? 1924’te sivil darbeyle, İttihat ve Terakkinin sivil darbesiyle
bu irade yok edildi. 
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) – Devam edeceğim arkadaşlar.
Saygılar
sunuyorum. (HDP sıralarından alkışlar)
BAŞKAN
– Teşekkür ederim Sayın Adıyaman. 
Önergeyi
oylarınıza sunuyorum: Kabul edenler…
ÇAĞLAR
DEMİREL (Diyarbakır) – Karar yeter sayısı…
BAŞKAN – Kabul etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 34’üncü maddesinin (1)’inci fıkrasındaki “halinde” ibaresinden
sonra gelmek üzere “talebi” ibaresinin eklenmesini arz ve teklif ederiz. 
Fahrettin Oğuz Tor
(Kahramanmaraş) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge üzerinde Kahramanmaraş Milletvekili Sayın Fahrettin Oğuz Tor
konuşacak.
Buyurun
Sayın Tor. (MHP sıralarından alkışlar)
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 278 sıra
sayılı Tasarı’nın 34’üncü maddesi üzerinde MHP adına söz almış bulunuyorum.
Hepinizi saygıyla selamlıyorum. 
Cezai
konularda sözleşme ve ikili anlaşmaların gereği olarak öteden beri bu alanlarda
iş birliği yapılmaktadır, İngiltere’de hapis cezası alan Asil Nadir’in
Türkiye’ye getirilmesi de buna son örnektir. Kanunun uygulanması bakımından bir
ayrıma tabi tutulmaması gerekir. İşimize geldiği konuda uygulama, işimize
gelmediği konuda uygulamama veya kaçma yanlıştır. Bu anlayış kısa vadede
sahiplerine bir menfaat sağlasa da ülkeye bir menfaat sağlamayacaktır.
Değerli
milletvekilleri, geçtiğimiz yıllarda Çin’de doktorlara usulsüz ilaç pazarlaması
yaptığı gerekçesiyle Glaxo firması 490 milyon dolar ceza ödemiştir. AVON isimli
bir firma, ortaya çıkması hâlinde ödeyeceği cezaların boyutunu düşünerek,
yolsuzlukları araştırma komisyonuna Çin’de 300 milyon dolar ödeyerek yolsuzluk
varsa ortaya çıkması için anlaşma imzalamıştır. Mercedes firmasının 1998-2008
yılları arasında 22 ülkede kamu yöneticilerine rüşvet verdiği iddiaları ABD’de
açılan bir davayla ortaya çıktı ki rüşvet vermiştir. Nitekim, Adalet Bakanlığına
ve borsaya 185 milyon dolar ödemeye mahkûm edilmiştir. J.P.Morgan isimli firma
rüşvet skandalı nedeniyle ABD’de 9,6 milyar dolar ceza ödemiştir. Çin’de Pfizer
isimli başka bir ilaç firması rüşvet skandalı nedeniyle 60,2 milyon dolar ceza
ödemiştir. Siemens firmasının Türkiye dâhil 20 ülkede 2,1 milyar dolar rüşvet
verdiği, Türkiye’de ise dağıtılan rüşvetin 57 milyon euro olduğu iddiaları
ortadadır. IBM 11 milyon dolar ödemek zorunda kalmıştır. Almanya’da çip
üreticisi Infineon, BMW, Volkswagen’de verilen rüşvetler, Deniz Feneri
yolsuzlukları, FIFA’da bile uluslararası yolsuzluk iddiaları, uluslararası
büyük bir bankada mevduatı bulunan uyuşturucu tacirleri, silah kaçakçıları,
kanlı, kirli elmas tacirleri ciddi soruşturmalara tabi tutulmuştur. 
Bakınız,
bu firmaların birçoğu Türkiye’de de faaliyet göstermektedir. Başka ülkelerde
rüşvet dağıtanların Türkiye’de dağıtmadığını hiç kimse iddia edemez. Evet,
elimizde bir belge yok ise de aklen ve kıyasen dağıtıldığına hükmetmek daha
akılcıdır. Bu sebeple, gerçek bir demokrasiyi yerleştirmek istiyorsak ilk
yapacağımız iş şeffaflığın bu ülkeye hâkim olmasını sağlamaktır. Bunun yolu da
her türlü rüşvet iddiasını ciddiye alarak üzerine gitmektir. Elimizde her türlü
yetki varken susarsak veya üst iradenin menfaati veya birtakım beklentilere göz
yumarsak gelecekte duyacağımız pişmanlığın bir faydası olmayacaktır. Bireysel
yolsuzluklar kazanırken toplumların kaybedeceği gerçeği göz ardı edilmemelidir.
Değerli
milletvekilleri, bakınız, rüşvetle ilgili en son iddia İsviçre merkezli
uluslararası ilaç şirketinin Türkiye’de rüşvet karşılığı haksız kazanç elde
ettiğine ilişkin basında yer alan haberlerdir. Söz konusu haberlere göre
İsviçre merkezli bir ilaç şirketinin bir danışmanlık şirketi üzerinden
Türkiye’de rüşvet dağıtarak 85 milyon dolar değerinde yeni iş sağladığı
iddiaları basında yer almıştır. Tamı tamına 85 milyon dolar yani eski parayla
240-250 trilyon lira. İddia, bahsi geçen firmanın ürettiği ilaçların kamu
hastanelerine, satın alma listelerine -yani ödeme listelerine- eklenmesi ve iki
ilacın Türkiye’deki isimlerinin kamu izniyle değiştirilmesinden oluşmaktadır.
Türkiye’de ilaç veya herhangi bir tıbbi malzemenin ödeme listesine girmesi için
çeşitli ahlaksız girişimlerde bulunulduğu, rüşvetler dağıtıldığı, dedikodusu
yapılan hususlardandır. Bu sebeplerle bu konunun ciddi şekilde üzerinde
durulmalı, gerçeğin ortaya çıkması için her şey yapılmalıdır tıpkı medeni,
ileri, tam demokrasinin uygulandığı ülkelerde olduğu gibi. 
Sözlerimi
burada tamamlıyor, yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
34’üncü maddesinin (2)’nci fıkrasındaki “talebin yerine getirilmesi için
yapılan masraflar” ibaresinin “talebin yerine getirilmesi için yapılan
harcamalar” olarak değiştirilmesini arz ve teklif ederiz. 
Kemal Zeybek (Samsun) ve
arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım. 
BAŞKAN
– Önerge üzerinde Malatya Milletvekili Sayın Veli Ağbaba konuşacak. 
Buyurun
Sayın Ağbaba. (CHP sıralarından alkışlar) 
Sayın
Ağbaba, önergeyi imzaladınız mı? 
VELİ
AĞBABA (Malatya) – İmzaladım galiba. 
BAŞKAN
– İmzanız yok, imzalayın lütfen. 
NURETTİN
YAŞAR (Malatya) – Süreyi başlatın Sayın Başkanım. 
BAŞKAN
– Arkadaşlar, bir müsaade edin. 
Buyurun
Sayın Ağbaba. 
NURETTİN
YAŞAR (Malatya) – Alkışlıyorum! 
BAŞKAN
– Sayın Nurettin Yaşar, lütfen…
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum. 
Değerli
milletvekilleri, ibretlik bir dönemi hep beraber yaşıyoruz. Şimdi o alkışlayan,
Özgür’ün söylediği gibi, alkışlayan sayın milletvekili de belki bunu dinler,
biraz öğrenir. 
NURETTİN
YAŞAR (Malatya) – Bir daha alkışlıyorum, bir daha! 
VELİ
AĞBABA (Devamla) – Şimdi hep beraber hepimiz açısından önemli bir dönemden
geçtik değerli arkadaşlar ve bu dönemin önemli sonuçları oldu. Tabii, bu
dönemde iki tür insan var bu olaya bakış açısından. Bir, bu davalar görüldükçe,
bu sonuçlar görüldükçe utanacak, yüzü kızaracak bir grup var, bir de onurla bu
olayı savunan insanlar var. 
Şimdi,
değerli arkadaşlar, bu tartışmalar devam edecek, geçmişte söylediğiniz sözleri
biz hatırlatmaya devam edeceğiz. Şimdi, AKP’nin çıraklık döneminde başlayan… Bu
dönemde önemli siyasi davalar görüldü. Ardından sizin “devrim” dediğiniz, 2010
referandumunda önemli rol üstlendiğiniz bir dönemi hep beraber yaşadık.
Övünerek söylemek isterim ki Cumhuriyet Halk Partisi Grubu, Genel Başkanı, milletvekilleri
bu referandumun Türkiye'yi geriye götüreceğini, hukuku yok edeceğini her
fırsatta söyledi ve her fırsatta net bir şekilde karşı çıktık, her türlü kara
propagandaya rağmen karşı çıktık. Bu referandumun Türkiye'de adalet sistemini
baştan aşağıya geriye götüreceğini söyledik. Karşımızdaki referandumu savunan
güçler, ittifaklar bu referandumu bir kurtuluş olarak gördüler. Bu referandumda
bir ittifak ortaya çıktı, daha doğrusu olan bir ittifak bir pik yaptı, en üst
noktaya ulaştı. 12 Eylül 2010 referandumu birileri açısından yani sizler
açısından bir Pirus Zaferi oldu. Bu kampanyanın birkaç ortağı, birkaç partneri
vardı değerli arkadaşlar. Bunların bir bölümü “yetmez ama evet”çi dediğimiz
liberaller, dönme solcular, tutma aydınlar ve makam verilerek, köşe yazısı
verilerek devşirilen sözde yazarlardı. Örneği çok.
NURETTİN
YAŞAR (Malatya) – Köşe örneği, köşe yazısı değil o, yanlış ifade. 
VELİ
AĞBABA (Devamla) - Şimdi önemli bölümü dizini dövüyor, “CHP sen haklıymışsın,
bunlar bizi kandırdı.” diyor. (CHP sıralarından alkışlar)
Değerli
arkadaşlar, bu ittifakta yer alan bazı dönek, kiralık kalemler ise sahiplerinin
sesi olmaya devam ediyor, merkez medyada şimdi komiserlik rolü almış durumda.
ABDURRAHMAN
ÖZ (Aydın) – İsim söyle, isim söyle. 
VELİ
AĞBABA (Devamla) - Bu referandumu ölüm kalım olarak gören bir diğer
müttefikiniz var ki o ortağınız çok önemli. Bakın, o sizin müttefikinizin
sırtına basarak, zaman zaman koluna girerek, zaman zaman da eteğinden tutarak,
eteğini öperek 2002’de iktidara geldiniz, ardından iktidarınızı pekiştirdiniz
ve ortağınız, bu kankanız, sevgili dostunuz… 
BÜLENT
TURAN (Çanakkale) – Şimdi sizin dostunuz. 
HASAN
BASRİ KURT (Samsun) – Şimdi sizinle beraber oldu. 
VELİ
AĞBABA (Devamla) - …bu kampanyayı yaparken ne demişti: “Ölülerimizi kaldıralım,
oy kullandıralım..” demişti değil mi?
NURETTİN
YAŞAR (Malatya) – Kim o?
VELİ
AĞBABA (Devamla) - Kim bu ortağınız? Bakın, ben size hatırlatayım. Malum,
sizler dünyanın hafızası en zayıf partisisiniz. Malum, sizler dünyanın en
hafızası zayıf milletvekillerisiniz. Bakın, bu ortağınızı hatırlatayım, belki
yüzüne bakar, utanırsınız.
RECEP
AKDAĞ (Erzurum) – Böyle söyleyerek milletvekillerine hakaret ediyorsun!
VELİ
AĞBABA (Devamla) - O yüz var mı? Bilmiyorum! (CHP sıralarından alkışlar) 
Bu
müttefikiniz, ortağınız, Hoca Efendiniz, Hoca Efendi hazretleriniz. Bunu ben
söylemiyorum, hiç söylemedim. (AK PARTİ sıralarından gürültüler) Şimdi ne
söylüyorsam o zaman onu söyledim. Ne diyordunuz? Burada şahitler var, 2011’den
2014’e kadar beraber milletvekilliği yaptığımız arkadaşlar var.
NURETTİN
YAŞAR (Malatya) – Cumhuriyet gazetesi oku, Cumhuriyet gazetesi.
VELİ
AĞBABA (Devamla) - Ne diyordunuz? “Hoca Efendi hazretleri ne derse doğru.”
diyordunuz.
NURETTİN
YAŞAR (Malatya) – Hiç Cumhuriyet gazetesi okudun mu, Cumhuriyet gazetesi?
VELİ
AĞBABA (Devamla) - Şimdi ne oldu? Bu sizin kankanız. Her türlü kirli ittifakı
kurduğunuz, insanları katlettiğiniz kankanız sizin, kankanız! Bakın, biraz
utanın, utanın!
NURETTİN
YAŞAR (Malatya) – Veli, Cumhuriyet okuyor musun, Cumhuriyet?
VELİ
AĞBABA (Devamla) - Bakın, buraya koyuyorum bunu, biraz utanın!
NURETTİN
YAŞAR (Malatya) – Oraya bir Cumhuriyet gazetesi koy, Cumhuriyet gazetesi; Sözcü
koy, Sözcü.
VELİ
AĞBABA (Devamla) - Değerli arkadaşlar, ne diyordu? Bu fotoğrafı hatırlatırım.
Bakın, o dönem buradaki ne diyordu, Hoca Efendi hazretleri? “Ölüleri de
kaldıralım.” diyordu. Bu ne diyordu? Her türlü şeyi kullandı; solcular aklına
geldi, ağladı; ülkücüler aklına geldi, ağladı. Bir şeyi daha söyledi; her türlü
şeyi kullandı, mezhep, her türlü, aklınıza ne gelirse. Ne diyordu? “Dedelerin
saltanatını yıkacağız.” Her türlü, aklınıza ne gelirse kullandı. Değerli
arkadaşlar, sonra ne oldu, biliyor musun?
NURETTİN
YAŞAR (Malatya) – Veli, Cumhuriyet oku.
VELİ
AĞBABA (Devamla) - Bu her türlü ittifakı yapan adam ne dedi, biliyor musunuz?
“Kandırıldık.” dedi. (AK PARTİ sıralarından gürültüler)
Devam
edeceğim, daha devamı var, durun, acele etmeyin, devamı var daha. (CHP
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
BÜLENT
TURAN (Çanakkale) – Madde daha önemli Sayın Başkan, cevap vermeyi gerektirmez.
BAŞKAN
- Maddeyi oylarınıza sunuyorum: Kabul edenler…. Kabul etmeyenler… Madde kabul
edilmiştir.
35’inci
maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 35’inci maddesinde yer alan “ilişkin”
ibaresinin “dair” olarak değiştirilmesini arz ve teklif ederiz.

 İdris Baluken Mahmut Toğrul Mehmet
Emin Adıyaman
 Diyarbakır Gaziantep Iğdır
 Mehmet Ali Aslan Mahmut
Celadet Gaydalı
 Batman Bitlis

Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
35’inci maddesinin aşağıdaki şekilde değiştirilmesini arz ve teklif ederiz.
 Cemal Okan Yüksel Kemal
Zeybek Mustafa Akaydın
 Eskişehir Samsun Antalya
 Şenal Sarıhan Selina
Doğan Ömer Fethi Gürer
 Ankara İstanbul Niğde
 Orhan Sarıbal
 Bursa
“MADDE
35 - (1) Bu Kanunun uygulanmasına ilişkin yönetmelikler Adalet Bakanlığı eliyle
yürürlüğe konulur.”
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge üzerinde Bursa Milletvekili Sayın Orhan Sarıbal konuşacak. 
Buyurun
Sayın Sarıbal. (CHP sıralarından alkışlar) 
ORHAN
SARIBAL (Bursa) – Teşekkürler Sayın Başkan. Değerli milletvekilleri, bugün iki
saat önce Diyarbakır’dan geldim. Yine, ne yazık ki on üç yıllık AKP iktidarının
şahane bir toplulaştırma modeliyle karşılaştım. 
ABDURRAHMAN
ÖZ (Aydın) – Vallahi, biz Meclisten dışarı çıkamıyoruz, bir yere gidemiyoruz,
siz geziyorsunuz.
ORHAN
SARIBAL (Devamla) – Hani, hemen başında söyleyivereyim de Mehdi Eker ve Faruk
Çelik yani tarım konusunda duayen olup Bakan olan arkadaşların Silopi’nin
Türkmenhacı köyünde yaptıkları o toplulaştırma modelini şöyle bir birlikte
paylaşalım. Daha bu ilk konuşma, bu büyüyecek, anlatacağız ama hemen işin
başında sizlerle bunu biraz paylaşalım. Köy 250 hane; iş istemiyorlar, aş
istemiyorlar, 37 bin dekar arazileri var; yer altından suyu elde edip buğday
ekiyorlar, mısır ekiyorlar, mercimek ekiyorlar, bu ülkenin ekonomisine katkı
koyuyorlar. Mercimeği Kanada’dan almak değil, Diyarbakır’ın Silopi ilçesinde
yetiştirmeyi tercih ediyorlar. Orada bir toplulaştırma yapmış. Kim? Adalet ve
Kalkınma Partisinin iktidarı dönemindeki Bakanlık. Nasıl yapmış, bir bakalım:
Bir: Toplulaştırma Kanunu diyor ki…
ABDURRAHMAN
ÖZ (Aydın) – Silopi hangi ile bağlı? 
HASAN
BASRİ KURT (Samsun) – Silopi nereye bağlı?
ABDURRAHMAN
ÖZ (Aydın) – Silopi, Şırnak’ın ilçesi.
HASAN
BASRİ KURT (Samsun) – Toplulaştırmaya karşı mısınız?
BAŞKAN
– Sayın milletvekilleri, lütfen…
ORHAN
SARIBAL (Devamla) – “Bir yeri kamulaştırırken oraya altyapı hizmeti
götüreceğiz, yollar yapacağız, elektrik götüreceğiz, toplulaştırma yapacağız,
daha çok, daha modern bir üretim yapacağız.” diyor. Bir bakalım.
Değerli arkadaşlar, değerli milletvekilleri...
HİLMİ BİLGİN (Sivas) - Hangi ile bakıyoruz?
BAŞKAN – Sayın milletvekilleri, hep beraber mi
kürsüdesiniz? 
ORHAN SARIBAL (Devamla) – ...vatandaşın arazisini
elinden almışsınız, kendi partilinizden birine havale etmişsiniz. 
HİLMİ BİLGİN (Sivas) – Silopi hangi ile bağlı onu
öğreniyoruz Başkanım. 
ORHAN SARIBAL (Devamla) – Diyarbakır, Silopi. (AK PARTİ
sıralarından gülüşmeler)
HİLMİ
BİLGİN (Sivas) – Silopi Diyarbakır’a bağlı değil.
ORHAN
SARIBAL (Devamla) – Öyle mi? Tamam, peki, tamam.
ÖZGÜR ÖZEL (Manisa) – Bismil, Bismil, Bismil.
HİLMİ BİLGİN (Sivas) - Diyarbakır’ın öyle bir ilçesi
yok. 
ORHAN SARIBAL (Devamla) – Öyle mi, tamam, Bismil, evet
tamam, Bismil. 
BAŞKAN – Sayın Sarıbal, lütfen, siz Genel Kurula hitap
edin. 
ORHAN SARIBAL (Devamla) – Şimdi, Türkmenhacı köyünde...
(AK PARTİ sıralarından alkışlar!)
Alkışlayın.
Fark etmez, bunlar da Anadolu coğrafyasının birer
toprağıdır. 
HİLMİ BİLGİN (Sivas) - Yani öğrenin diye söylüyorum. 
ABDULLAH BAŞCI (İstanbul) – Daha memleketten haberin
yok, memleketten!
ORHAN SARIBAL (Devamla) – Belki sizin öğrenmeniz
gerekiyor. Sizin mutlaka öğrenmeniz gerekiyor. 
BAŞKAN – Sayın Turan, arkadaşlarınıza lütfen söyler
misiniz, duymuyorum çünkü. 
ORHAN SARIBAL (Devamla) – Yaptığınız yasaları yok
eden...
BÜLENT TURAN (Çanakkale) – Çok iyi muhabbet var Sayın
Başkanım.
BAŞKAN – Sohbet mi ediyorlar karşılıklı?
ORHAN SARIBAL (Devamla) – ...hani Avrupa’yla entegre
olacağını düşündüğünüz yasalar var ya, cezai müeyyideler var ya...
HİLMİ
BİLGİN (Sivas) – Samimiyet! Samimiyet!
ORHAN SARIBAL (Devamla) – ...aslında bu ülkede ne kadar
büyük asimilasyon yaptığınızın, ne kadar kötü işler yaptığınızın bir örneği.
Bütün detaylarını bundan sonraki toplantılarda sizlere sunacağım. Aynen
yaptığınız şu: Araziyi halktan alıyorsunuz, yüzde 10 kesmeniz gerekirken yüzde
30 kesiyorsunuz, bu bir.
HASAN BASRİ KURT (Samsun) – Nerede yüzde 30?
ORHAN SARIBAL (Devamla) – İki: “Birinci sınıf tarım
alanı” diye aldığınız yeri üçüncü sınıf tarım arazisiyle karşılaştırıyorsunuz,
kendi yandaşınız alıyor bu arazileri. 
HASAN BASRİ KURT (Samsun) – İftira atıyorsun.
ORHAN SARIBAL (Devamla) – Kâğıt üzerinde tapular
çıkıyor, fiilen arazi başkasının, tapu üzerinde başkasının.
ABDULLAH BAŞCI (İstanbul) - Ne zaman?
ORHAN SARIBAL (Devamla) – Hemen yanı başınızda,
göstereceğim bütün hepsini, alacaksınız. Bunlar sizin başınızı çok ağrıtacak
merak etmeyin. Böyle bir şeyi tarih yazmadı, siz yazdınız, AKP iktidarı yazdı.
Mehdi Eker’e sorarsanız bunu söyleyecek. 
KEMALETTİN YILMAZTEKİN (Şanlıurfa) – Siz tarih
okursunuz, biz tarih yazarız!
ORHAN SARIBAL (Devamla) – Şimdi de Bakana görev
düşüyor, orayı, Türkmenhacı köyünü nasıl temizleyecek hep beraber göreceğiz.
Kâğıt üzerinde başkasına ait olan bir araziyi
alıyorsunuz. O araziyle Ziraat Bankasından 14 trilyon para alıyorsunuz. 
KEMALETTİN YILMAZTEKİN (Şanlıurfa) – Biz tarih yazdık,
siz tarih oldunuz!
HİLMİ BİLGİN (Sivas) – Yalan makinesi!
ORHAN SARIBAL (Devamla) – 14 trilyon, kamuyu zarara
sokuyorsunuz.
HİLMİ BİLGİN (Sivas) – Yanlış.
ORHAN
SARIBAL (Devamla) – Bu da yetmez, halkın haberi yok, araziyi başkasına
satıyorsunuz. Üzerinde toplulaştırmanın durması, ikinci kez toplulaştırma
kararı var, ne yazık ki Bakanlık bunu durdurmuyor, ne yapıyor? Üzerinde
durdurma kararı olmasına rağmen, bu araziler kâğıt üzerinde ikinci, üçüncü
şahıslara satılıyor. Adamın 80 dönüm arazisi var, o arazinin yerinde yeller
esiyor, arazi başka yerde; o arazi parsel parsel parsellenip ne yazık ki
yandaşlarınıza veriliyor. Bunları tek tek, parsel parsel, nokta nokta
söyleyeceğim, hepsini anlatacağım, sizin rezilliğinizi ortaya çıkaracağım, bunu
göreceksiniz. Bu daha çok ağrıtacak sizin başınızı. (CHP sıralarından alkışlar,
AK PARTİ sıralarından gürültüler)
BAŞKAN
– Temiz bir dille konuşun Sayın Konuşmacı, hakaret etmeyin lütfen.
ORHAN
SARIBAL (Devamla) - Ne kadar büyük asimilasyon uyguladığınızı, insanlara ne
kadar büyük miktarda zarar verdiğinizi sizlere tek tek göstereceğim, sizin
adaletinizin ne olduğunu size ispatlayacağım. 
Saygılar
sunuyorum. (CHP sıralarından alkışlar, AK PARTİ sıralarından gürültüler) 
BAŞKAN
– Bir sessizlik lütfen…
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 35’inci maddesinde yer alan “ilişkin”
ibaresinin “dair” olarak değiştirilmesini arz ve teklif ederiz. 
Mehmet Emin Adıyaman
(Iğdır) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan. 
BAŞKAN
– Önerge üzerinde Iğdır Milletvekili Sayın Mehmet Emin Adıyaman konuşacak. 
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Teşekkür ederim Başkan. 
Değerli
milletvekilleri, 1920 Meclisini konuşmuştuk. Bakın, o Mecliste, tıpkı şu anda
bizim bulunduğumuz gibi, o gün o Mecliste yer alan bir Kürdistan
milletvekilinin beyanını okuyayım size, Bitlis Mebusu Yusuf Ziya Bey’in bu
Mecliste Lozan Antlaşması’ndan önce yaptığı konuşmayı okuyorum size:
“Avrupalılar diyorlar ki: ‘Türkiye'de yaşayan azınlıkların en büyüğü, en
kalabalığı Kürtlerdir.’ Bendeniz Kürt oğlu Kürt’üm. Binaenaleyh, bir Kürt
mebusu olmak sıfatıyla sizi temin ederim ki Kürtler hiçbir şey istemiyorlar.
Biz Kürtler vaktiyle Avrupa’nın Sevr paçavrasıyla verdiği bütün hakları
hukukları ayaklarımızın altıyla çiğnedik ve bütün manasıyla bize hak vermek
isteyenlere iade ettik. Nasıl ki El Cezire Cephesi’nde çarpıştık, nasıl ki
Türklerle beraber kanımızı döktük, onlardan ayrılmadık, ayrılmak istemedik ve
istemeyiz.” Bu da Yusuf Ziya Bey. 
Peki,
bu Yusuf Ziya Bey ne oldu biliyor musunuz arkadaşlar? 1924 Anayasası’nın
kabulünden sonra, o Anayasa’ya karşı çıktığı için Bitlis’te Cibranlı Halit
Bey’le birlikte idam edildi Şeyh Sait İsyanı’nın başlamasından bir ay kadar
önce. Evet, bu şahıs bu Meclisteydi bizim gibi, Türkiye'nin kuruluşunda,
Kurtuluş Savaşı’nda bu sözleri söyleyen, Sevr’i parçalayıp atan Yusuf Ziya Bey
Bitlis zindanında idam edildi. 
HASAN
BASRİ KURT (Samsun) – Siz niye Sykes Picot’a sahip çıkıyorsunuz?
MEHMET
EMİN ADIYAMAN (Devamla) – Kim sahip çıkıyor? Sykes Picot’u sahiplenen
sizlersiniz, biz değiliz Beyefendi. 
BAŞKAN
– Sayın milletvekilleri…
MEHMET
EMİN ADIYAMAN (Devamla) – Bizim coğrafyamızı dört parçaya bölen Sykes
Picot’tur. Sahip mi çıkıyoruz biz?
NURETTİN
YAŞAR (Malatya) – Şu anda sahip çıkıyorsun, şu anda sahip çıkıyorsun.
MEHMET
EMİN ADIYAMAN (Devamla) – Şimdi, değerli arkadaşlar, konuyu saptırmayın. 
Şimdi,
1924 Anayasası işte bu 1921 Anayasası’nın çoğulcu yapısını, ademimerkeziyetçi
yapısını altüst etti. Bir sivil darbe gerçekleşti.
NURETTİN
YAŞAR (Malatya) – Gel şu modern Sykes Picot’a karşı çıkalım. 
MEHMET
EMİN ADIYAMAN (Devamla) – Ve bir açıklamamda burada, “AK PARTİ işte bu 1924
Anayasası darbesini gerçekleştiren İttihat ve Terakkinin yeşil versiyonudur.”
demiştim. 
NURETTİN
YAŞAR (Malatya) – Allah’ını seversen, bırak ya!
MEHMET
EMİN ADIYAMAN (Devamla) – Aynen o. 
AK
PARTİ on dört yıldır iktidarda. 
ABDURRAHMAN
ÖZ (Aydın) – Uyumadı bu iktidar, uyumadı bu iktidar! 
NURETTİN
YAŞAR (Malatya) – Gel şu küresel oyunu bozalım!
MEHMET
EMİN ADIYAMAN (Devamla) – Bakın, iktidara geldiği zaman AK PARTİ’nin söylemi
“Yeni Türkiye”ydi, demokratik cumhuriyetti. 
NURETTİN
YAŞAR (Malatya) – Gel, yüz yıl sonra şu Sykes Picot’u bozalım!
MEHMET
EMİN ADIYAMAN (Devamla) – Değerli arkadaşlar, biz –bakın, çok basit olay- ortak
vatanla ilgili hemfikir miyiz? 
NURETTİN
YAŞAR (Malatya) – Yüz yıl geçti bak!
MEHMET
EMİN ADIYAMAN (Devamla) – Bayrakla ilgili hemfikir miyiz?
NURETTİN
YAŞAR (Malatya) – Senin samimiyetine inanıyorum, gel şunu bozalım.
MEHMET
EMİN ADIYAMAN (Devamla) – Arkadaşlar, cevap verin şu soruya: Ortak vatanla
hemfikir miyiz?
NURETTİN
YAŞAR (Malatya) – Öyleyiz.
MEHMET
EMİN ADIYAMAN (Devamla) – Bayrakla hemfikir miyiz?
NURETTİN
YAŞAR (Malatya) – Öyleyiz.
MEHMET
EMİN ADIYAMAN (Devamla) – İstiklal Marşı’yla hemfikir miyiz? (AK PARTİ
sıralarından gürültüler) 
KAMİL
AYDIN (Erzurum) – Neyin pazarlığını yapıyorsun?
ERKAN
AKÇAY (Manisa) – Bayrakları sokaklarda yakıyorlar, ne ortaklığı, ortaklık falan
yok.
MEVLÜT
KARAKAYA (Adana) – Şirket mi bu, ne ortaklığı?
BAŞKAN
– Sayın milletvekilleri, lütfen…
MEHMET
EMİN ADIYAMAN (Devamla) – O zaman Sayın Cumhurbaşkanının ve AK PARTİ Grubunun
bu kürsüden ifade ettiği “Rejimle ilgili bir sorunumuz yok...” Bizim de yok.
Sistemle ilgili sorunumuz var. Sizin sistemle ilgili sorununuz başkanlık
sistemi…
NURETTİN
YAŞAR (Malatya) – Değil, değil.
MEHMET
EMİN ADIYAMAN (Devamla) - …bizim sorunumuz 1921 Anayasası’nda birlikte
kararlaştırdığımız, ortak iradeleştiğimiz hakkımızın teslimidir, bu kadar
basit. 
NURETTİN
YAŞAR (Malatya) – Sayın Adıyaman, iyi biliyoruz, iyi biliyoruz.
MEHMET
EMİN ADIYAMAN (Devamla) – Buna, hiç sağa sola siyaset yapmaya, takiye yapmaya
gerek yok. 1921 Anayasası’nda ortaklaştığımız, Kurtuluş Savaşı’nı beraber
yürüttüğümüz hakkımızın bize teslimidir, fazla bir şey yok. 
NURETTİN
YAŞAR (Malatya) – Sen kabul etmezsin.
MEHMET
EMİN ADIYAMAN (Devamla) - 1921 Anayasası’nı bu Meclis şu anda kabul etsin Kürt
sorunu temelinden çözülecektir, Kürt sorunu diye bir sorun kalmayacaktır. 
NURETTİN
YAŞAR (Malatya) – Diğer maddeleri oku, gel.
MEHMET
EMİN ADIYAMAN (Devamla) - Bakın, size başka örnekler daha vereyim: Bakın,
1924-1950 arası…
HASAN
BASRİ KURT (Samsun) – Bunlar var mı 1921 Anayasası’nda?
NURETTİN
YAŞAR (Malatya) – Kabul etmezsin sen. 
MEHMET
EMİN ADIYAMAN (Devamla) – Beyefendi, hele en son siz konuşun, en son siz. Siz
bir tarihi okuyun, ondan sonra konuşun. 
NURETTİN
YAŞAR (Malatya) – Partin adına konuş: 1921 Anayasası’nı kabul ediyor musun?
MEHMET
EMİN ADIYAMAN (Devamla) - Sykes-Picot Kürdistan’ı 4 parçaya bölen anlaşmadır
Beyefendi. 
NURETTİN
YAŞAR (Malatya) – Gel onu bozalım. Alet olma, gel bozalım.
MEHMET
EMİN ADIYAMAN (Devamla) - Şimdi, 1925-1950, yirmi beş yıl boyunca olağanüstü
koşullarla yönetilmiştir Fırat’ın doğusu. 
NURETTİN
YAŞAR (Malatya) – 1921 Anayasası’nı sen kabul etmezsin.
MEHMET
EMİN ADIYAMAN (Devamla) - 1964 yılına kadar o bölgeye tek bir yabancı izinsiz
girememiştir.
(Mikrofon
otomatik cihaz tarafından kapatıldı)
NURETTİN
YAŞAR (Malatya) – 1921 Anayasası’na var mısın? Var mısın? Partine sor, gel.
BAŞKAN
– Sayın milletvekilleri…
MEHMET
EMİN ADIYAMAN (Devamla) – Bakın, siz, hepiniz şu raporları okumuşsunuzdur,
değil mi? 
BAŞKAN
– Sayın Adıyaman, süreniz bitti, teşekkür ederim.
MEHMET
EMİN ADIYAMAN (Devamla) – Sonra devam edeceğim Sayın Başkan.
Teşekkür
ediyorum. (HDP sıralarından alkışlar)
NURETTİN
YAŞAR (Malatya) – 1921 Anayasası’nı oku, gel. 
MEHMET
EMİN ADIYAMAN (Iğdır) – Tarihten kimse kaçamayacak.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, çok gürültü oldu, beş dakika rica edeceğim ve lütfen bir daha
böyle bir gürültülü ortam olmasın.
Kapanma Saati: 01.52
DOKUZUNCU OTURUM
Açılma Saati: 01.59
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mustafa AÇIKGÖZ (Nevşehir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Dokuzuncu
Oturumunu açıyorum.
278 sıra sayılı
Kanun Tasarısı’nın görüşmelerine devam edeceğiz.
Komisyon burada.
Hükûmet burada.
36’ncı
madde üzerinde, ikisi aynı mahiyette olmak üzere üç adet önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 36’ncı maddesinde yer alan “tarih
itibariyle” ibaresinin “tarihten itibaren” olarak değiştirilmesini arz ve
teklif ederiz.
 İdris Baluken Mahmut
Toğrul Mehmet Emin Adıyaman
 Diyarbakır Gaziantep Iğdır
 Mahmut Celadet Gaydalı Mehmet
Ali Aslan
 Bitlis Batman
Aynı
mahiyetteki diğer önergenin imza sahipleri: 
 İsmail Faruk Aksu Erhan
Usta Mehmet Günal
 İstanbul Samsun Antalya
 Kamil Aydın Ahmet
Selim Yurdakul
 Erzurum Antalya
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı'nın
36’ncı maddesinin aşağıdaki şekilde değiştirilmesini arz ve teklif ederiz.
 Cemal Okan Yüksel Kemal
Zeybek Mustafa Akaydın
 Eskişehir Samsun Antalya
 Şenal Sarıhan Selina
Doğan Ömer Fethi Gürer
 Ankara İstanbul Niğde
 Veli Ağbaba
 Malatya
"MADDE
36-(1) Bu Kanunun yürürlüğe girdiği tarih itibarıyla;
a)
1/3/1977 tarihli ve 2080 sayılı Ceza Kovuşturmalarının Aktarılmasına Dair
Avrupa Sözleşmesinin Onaylanması ve Uygulanması Hakkında Kanunun 3. maddesi,
b)
1/3/1977 tarihli ve 2081 sayılı ceza Yargılarının Milletlerarası değeri
Konusunda Avrupa Sözleşmesinin Onaylanması ve Uygulanması Hakkında Kanunun 4.
Maddesinin birinci ve üçüncü fıkraları ile 5. maddesi,
c)
8/5/1984 tarihli ve 3002 sayılı Türk Vatandaşları Hakkında Yabancı Ülke
Mahkemelerinden ve Yabancılar Hakkında Türk Mahkemelerinden Verilen Ceza Mahkumiyetlerinin
İnfazına Dair Kanun,
ç)
26/9/2004 tarihli 5237 sayılı Türk ceza Kanununun 18. maddesi,
yürürlükten
kaldırılır.
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge üzerinde Malatya Milletvekili Sayın Veli Ağbaba konuşacak. 
Buyurun
Sayın Ağbaba. (CHP sıralarından alkışlar) 
VELİ
AĞBABA (Malatya) – Değerli arkadaşlar, bu gazete Zaman gazetesi. Daha önce, bu,
aranız bozuluncaya kadar Hoca Efendi hazretleriyle buradaki bütün
milletvekilleri aboneydi, abone olmayan biri varsa el kaldırsın. 
ZEYİD
ASLAN (Tokat) – Ben değilim, ben değilim. 
BAŞKAN
– Sayın milletvekilleri…
VELİ
AĞBABA (Devamla) - Sonra, bakın, kiminiz, bürokratlar şöyle koltuğunun altında
Zaman gazetesi gözükecek şekilde geziyordunuz hatırlarsanız. (AK PARTİ
sıralarından gürültüler)
ZEYİD
ASLAN (Tokat) – Yalan konuşuyorsun, ben değilim.
BAŞKAN
– Bir müsait olun, bir müsait olun diyorum ya, bir susun ya. 
VELİ
AĞBABA (Devamla) – Kiminiz şöyle masanın ucuna koyuyordunuz, şöyle, şöyle,
şöyle, bak şöyle geziyordunuz, şöyle; böyle geziyordunuz. (CHP sıralarından
alkışlar)
BAŞKAN
– Sayın Ağbaba, burası tiyatro sahnesi değil, Meclis kürsüsü lütfen. 
VELİ
AĞBABA (Devamla) – Ya, zorunuza gitse de, bunu söylemeye devam edeceğim ben
size. 
Şimdi,
bu gazeteye kimisi 5 abone oluyordu, kimi memur masasının üzerine koyuyordu,
niye? Yükselmek için. Yükselmenin, bir yere gelmenin koşullarından biri bu
gazeteydi. Arkadaşlar, birbirimizi kandırmaya gerek yok. Ben, sizi biliyorum,
siz beni biliyorsunuz, siz bana söyleyin, siz bana söyleyin. (AK PARTİ
sıralarından gürültüler)
ALİM
TUNÇ (Uşak) – Ben seni bilirim.
HASAN
TURAN (İstanbul) – 1 alana 2 bedava…
VELİ
AĞBABA (Devamla) - Değerli arkadaşlar, sizin bu hâlinizi ortaya koyan güzel bir
karikatür var, bakın, burada ne yazıyor arkadaşlar? Diyor ki, tam bugünü ortaya
koyuyor, bir okuyun: “Yaşasın, AKP Ergenekoncuları içeri attı.” Bir başka haber
”Yaşasın, AKP Ergenekoncuları dışarı çıkardı.” Burada ne yazıyor? “Yaşasın, AKP
çok ilginç.” (CHP sıralarından alkışlar)
EBUBEKİR
GİZLİGİDER (Nevşehir) – O da sen misin? Sen misin o da? 
VELİ
AĞBABA (Devamla) - Arkadaşlar, yaşasın, AKP çok ilginç! Ya aynı şeyi, aynı
grup, arkadaşlar, aynı karikatür… Bakın, bunu ben yapmıyorum, bunu siz
yaptınız, ne yapayım? 
MEHMET
ŞÜKRÜ ERDİNÇ (Adana) – Bir kere heyecanlanma.
VELİ
AĞBABA (Devamla) - Arkadaşlar, Allah aşkına elinizi vicdanınıza koyun, 2008’i
geçtik, 2011’de bu gördüğünüz kardeşiniz milletvekiliydi. Dört yıl
milletvekilliği yaptım, gitmediğim duruşma kalmadı, gittiğim duruşmaları da
geldim burada anlattım size. Ne dediniz? Burada bak, grup başkan vekiliniz
burada, “darbeci” dedi. Hatta bir Ergenekon duruşmasına giderken bir kavgamın
görüntüsünü bulmuştu hatırlarsanız, ne diyordunuz? “Darbeci” Şimdi, ne
diyorsunuz? Tam tersini. (AK PARTİ sıralarından gürültüler)
BÜLENT
TURAN (Çanakkale) – Darbeci!
VELİ
AĞBABA (Devamla) - Değerli arkadaşlar, bir darbeci varsa sizsiniz, darbeci
sizsiniz! (CHP sıralarından alkışlar) 
OKTAY
ÇANAK (Ordu) – Darbeciydin, darbeli oldun.
VELİ
AĞBABA (Devamla) - Eylül 2010 yılında o referandumu kazanmak için meydan meydan
gezenler darbenin kahramanıdır. Darbeciler sizi, sizi darbeciler! (AK PARTİ
sıralarından gürültüler)
Hani
bir başka üstadınız var ya Hoca Efendi, o başka Hoca Efendi, rahmetli Erbakan
ne diyordu? “Sizi gidi darbeciler, sizi gidi.” Değil mi? (AK PARTİ sıralarından
gürültüler)
Değerli
arkadaşlar, bakın bu ruh hâlinizi anlatacak birkaç başlık göstereceğim. Bakın
arkadaşlar, değerli arkadaşlar, belki utanırsınız ama okuyacağım, hiç kusura
bakmayın. (AK PARTİ sıralarından gürültüler) Ne diyor? Ne diyor? “Temiz eller
operasyonu yapanlara saygı duyun.” diyor. Ne diyor? “Allah bu savcıdan razı
olsun, artık korkmuyoruz.” diyor. Ne diyor? “Savcılarımız hukuk içinde gece
gündüz çalışıyor.” diyor. Ne diyor? “Savcı herkesi soruşturur, boşuna mı hukuk
okudu?” diyor. “Savcı Öz, kahramandır, tarihî misyon üstlendi.” diyor. Bir de
heykelinin dikilmesini istiyor. 
NURETTİN
YAŞAR (Malatya) – Başkanım, ben bu Veli’den Malatya’da çok memnunum, iyi ki
Veli var burada!
VELİ
AĞBABA (Devamla) – Bunu işte övünerek söylüyorum Savcı Öz’ü -övünerek
söylüyorum- bu grupta öven bir tek milletvekili yok. Savcı Öz’ü kahraman yapan
bir tek milletvekili yok. Bu grubu tebrik ediyorum, bu grubu tebrik ediyorum.
(CHP sıralarından alkışlar, AK PARTİ sıralarından gürültüler)
NURETTİN
YAŞAR (Malatya) – Veli iyi ki varsın! Bravo!
VELİ
AĞBABA (Devamla) – Bakın ne diyor, sizin sözcüleriniz ne diyor: “Savcı Öz, bu
ülkede heykeli dikilecektir.” diyor. Diktiniz mi bilmiyorum, belki çelenk de
koyarsınız; yani yaparsınız. (AK PARTİ sıralarından gürültüler) 
Bakın,
bak, bak, sizin şimdi, sabah namazından sonra besmeleyle okuduğunuz Sabah
gazetesi ne diyor: “19 darbeciye müebbet.” Kim bu? Kim bu? Sizin haram medyası,
havuz medyası. Fakirin fukaranın cebinden, kasasından çalarak oluşturduğunuz
gazete ne yazıyor? “19 darbeciye müebbet.” 
BAŞKAN
– Temiz bir dille konuşun Sayın Ağbaba, lütfen… 
VELİ
AĞBABA (Devamla) – Ey resmî yayın organı, şurada ne diyor? Şurada ne diyor aynı
gazete? “Yargıtay kumpası bozdu.” Aynı gazete. Sizin şimdi Zaman gazetesi gibi
başucunuzdan ayrılmayan bir gazete. 
HASAN
BASRİ KURT (Samsun) – Sen Cumhuriyet’e bak, Cumhuriyet’e. Cumhuriyet ne
yapıyor, Sözcü ne yapıyor?
VELİ
AĞBABA (Devamla) – Başka, utanacaksınız, başka… Al darbe… Al darbe…
BAŞKAN
– Sayın Ağbaba, lütfen temiz bir dille konuşun, karşınızdakiler milletvekili. 
VELİ
AĞBABA (Devamla) – Başka… “Cuntaya ceza yağdı.” Bunlar sizin resmî yayın
organınız. 
NURETTİN
YAŞAR (Malatya) – Başkanım, böyle konuşsun, ben Veli’den razıyım!
VELİ
AĞBABA (Devamla) – Bakın arkadaşlar, biz bunları söylemeye devam edeceğiz. Ne
diyor, şimdiki yandaş medyanız ne diyor, bakın burada ne diyor? 
ÖZGÜR
ÖZEL (Manisa) – Aç, aç…
VELİ
AĞBABA (Devamla) – Açalım, iyice açalım, ne diyor? “Böyle bir örgüt yok.” E,
şimdi, utanmıyor mu bunu yazanlar? Peki, bunu savunan milletvekilleri utanmıyor
mu, yüzü kızarmıyor mu? Soruyorum size: Yahu, yüzünüz kızarmıyor mu?
YILMAZ
TUNÇ (Bartın) – Sen Samanyolu’na çıkarken senin kızarmıyor mu?
VELİ
AĞBABA (Devamla) – Dün “darbeci” demediniz mi? ““Bunlar katil.” demediniz mi,
demediniz mi? (AK PARTİ sıralarından gürültüler) 
(Mikrofon
otomatik cihaz tarafından kapatıldı)
HAKAN
ÇAVUŞOĞLU (Bursa) – Veli Ağbaba… 
VELİ
AĞBABA (Devamla) – Bunları söylemeye devam edeceğim, söylemeye devam edeceğim,
devam edeceğim. (CHP sıralarından alkışlar, AK PARTİ sıralarından gürültüler) 
BAŞKAN
– Sayın Ağbaba, süreniz bitti, lütfen… 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
BÜLENT
TURAN (Çanakkale) – Sayın Başkan… 
BAŞKAN
– Sayın Turan, buyurun. 
BÜLENT
TURAN (Çanakkale) – Sayın Başkan, bu üsluba cevap vermeyi çok uygun görmüyorum
ama kayıtlara geçsin diye söz almak istiyorum Sayın Başkan. 
BAŞKAN
– Buyurun. 
İki
dakika… 
NURETTİN
YAŞAR (Malatya) – Bu arada, beyefendinin Malatya’da velinimetimiz olduğunu da
beyan etmek istiyorum. O olmasa ne yaparız! (AK PARTİ sıralarından alkışlar) 
BAŞKAN
– Tamam. 
IX.- SATAŞMALARA İLİŞKİN KONUŞMALAR (Devam)

12.- Çanakkale Milletvekili Bülent
Turan’ın, Malatya Milletvekili Veli Ağbaba’nın 278 sıra sayılı Kanun
Tasarısı’nın 36’ncı maddesiyle ilgili önerge üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; gecenin bu saatinde
hepinizi saygıyla selamlıyorum. 
Görüşülen
tasarının bitmesine birkaç madde kaldı. Israrla, suhuletle süreci takip
ediyoruz, polemik olmasın diye, zaman kaybetmeyelim diye alttan almaya
çalışıyoruz ancak az önceki CHP vekilinin üslubuna tarihe not düşme adına söz
alma ihtiyacı hissettim. 
Cemil
Meriç’in “Üslup medeniyettir.” demesini hatırlatıyorum. Aynı şekilde
Montesquieu’nun “Çok bağıran az düşünür.” demesini hatırlatıyorum.
HASAN
TURAN (İstanbul) – İçinde hiç düşünce yoktu!
BÜLENT
TURAN (Devamla) - Bu konu çok bağırılacak, hatta bazen üzerinde anlamadığımız
kadar çok ağır laflarla konuşulacak konu değil diye düşünüyorum. Bir dava var,
bu davayı tüm Türkiye ekrandan takip ediyor. Davanın sulandırıldığını, davanın
şu an bazı siyasi partilerce desteklenen paralel örgüt tarafından
sulandırıldığını cümle âlem biliyor. Türkiye’de darbelerin de gerçek olduğunu
biz biliyoruz. “Bu ülkede darbe yok.” demek, “Darbeci yok.” demek akla ziyan
diye düşünüyorum ama milletin darbecilerin kim olduğunu, kimin de karşısında
olduğunu çok iyi bildiğini de biliyoruz.
NURETTİN
YAŞAR (Malatya) – O hoca kimi destekliyor şimdi ya? Veli’yi destekliyor!
BÜLENT
TURAN (Devamla) - Bakınız değerli arkadaşlar, söz konusu dava dün itibarıyla
Yargıtayda bozuldu yani nihai karar hâlâ verilmedi. Yerel mahkemeye geldi,
yerel mahkemede ümit ediyorum hukuki delillerle beraber tekrar görülecek, en
adil, toplumun da kabul ettiği dava nihayete erecek diye ümit ediyoruz,
düşünüyoruz. 
Biz
olmasaydık, o paralel oyunu bozmasaydık bugün bu konuşmayı yapamayacaktınız.
Hâlâ hapsolacaklardı arkadaşlar. (AK PARTİ sıralarından “Bravo!” sesleri,
alkışlar) 
BÜLENT
TURAN (Devamla) – Biz paralele “dur” dedik, siz hâlâ oralardasınız.
Bir
diğer mesele, altını çizmek istiyorum, Ergenekon’la ilgili süreçte
alkışlıyorsunuz. “Ne iyi oldu, Yargıtay bozdu.” diyorsunuz ama 17 Aralığın
savcısıyla, Ergenekon’un savcısının aynı olduğunu düşünmüyorsunuz bile. (AK
PARTİ sıralarından “Bravo” sesleri, alkışlar)
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim. 
VELİ
AĞBABA (Malatya) - Sayın Başkan…
BÜLENT
TURAN (Çanakkale) – Sataşmadım Sayın Başkan.
NURETTİN
YAŞAR (Malatya) – Sayın Başkanım, Malatya’da bir tanıklığımı arz etmek
istiyorum, bu paralelin… 
BAŞKAN
– Arkadaşlar, bugün sabahtan itibaren çalışmalara başladık. Kürsüye gelen her
kişi 23 Nisanı kutladı. Bu Mecliste çalışıyoruz ve bugün bu Meclisin kuruluşun
yıl dönümü. Lütfen bunu düşünün ve üslubunuza bu noktadan hareket ederek biçim
verin, lütfen.
BÜLENT
TURAN (Çanakkale) - Çok dikkat ettim Sayın Başkan, cevap verecek hiçbir şey
yok.
NURETTİN
YAŞAR (Malatya) – Sayın Başkanım… 
VELİ
AĞBABA (Malatya) – Sayın Başkan…
BAŞKAN
– Nedir talebiniz?
VELİ
AĞBABA (Malatya) – Sataşmadan söz istiyorum, ağır hakaretlerden dolayı.
BAŞKAN
– Ne dedi?
VELİ
AĞBABA (Malatya) – Daha ne diyecek. (AK PARTİ sıralarından gürültüler)
NURETTİN
YAŞAR (Malatya) – Sayın Başkan…
BAŞKAN
– Sayın milletvekilleri… Sayın Yaşar, lütfen oturur musunuz yerinize.
Bakın,
usulen sormak zorundayım. Size ne dedi?
VELİ
AĞBABA (Malatya) – “Çok bağıran az düşünür.” dedi Sayın Başkan.
BAŞKAN
– Bir atasözüydü, bir deyişti, onu söyledi. Niye üstünüze alıyorsunuz?
VELİ
AĞBABA (Malatya) – Ağır bir sataşma olduğunu düşünüyorum, 69’a göre söz
istiyorum.
BAŞKAN
– Ama o, size yönelik bir şey söylemedi ki.
VELİ
AĞBABA (Malatya) – “Benden önce konuşan hatip içindir.” dedi. Sayın Başkan.
BÜLENT
TURAN (Çanakkale) - Söylemedim Sayın Başkan, zabıtlara bakın sonra.
BAŞKAN
– Öyle bir şey söylemedi.
VELİ
AĞBABA (Malatya) – Hayır, söyledi Sayın Başkan.
BAŞKAN
– O söylediğiniz cümleyi söyledi ama size ithaf etmedi onu. 
VELİ
AĞBABA (Malatya) – Hayır, “benden önce konuşan hatibe” dedi Sayın Başkan.
BAŞKAN
– Siz demek ki çok bağırarak konuştuğunuzu düşünüyorsunuz, bunu kabul
ediyorsunuz. Çok bağırdığınız için…
VELİ
AĞBABA (Malatya) – Sayın Başkan, “benden önce konuşan hatip” dedi. Ağır
hakaretlerde bulundu.
BAŞKAN
– “Benden önce konuşan hatip” demedi.
ÖZGÜR
ÖZEL (Manisa) – Dedi, dedi.
BAŞKAN
– Çok bağırdığınız için, sesinizi çok yükselttiğiniz için o söylenen sözü
üstünüze aldınız demek ki.
VELİ
AĞBABA (Malatya) – Sayın Başkan, ben 69’uncu maddeye göre sataşmadan söz
istiyorum.
BAŞKAN
– Demek öyle düşünüyorsunuz.
VELİ
AĞBABA (Malatya) – 69’uncu maddeye göre söz istiyorum Sayın Başkan.
BAŞKAN
– Onu anladım. Usuli işlemi yapıyorum. Sayın Ağbaba, usuli işlemi yapıyorum.
Her istediğiniz zaman, her istediğiniz koşulda…
BÜLENT
TURAN (Çanakkale) - Sayın Başkan, gündeme devam edebilir miyiz.
BAŞKAN
- …size söz vermek gibi bir mecburiyetimiz yok. Benimle konuşuyorsunuz Sayın
Turan’la değil Sayın Ağbaba. Lütfen…
BÜLENT
TURAN (Çanakkale) – Gündeme devam edelim Sayın Başkanım.
BAŞKAN
– Buyurun, iki dakika… (CHP sıralarından alkışlar)
BÜLENT TURAN (Çanakkale) – Sayın Başkanım, “Ne dedim?”
söyler misiniz?
BAŞKAN – Sayın Turan, lütfen.
BÜLENT TURAN (Çanakkale) – Gerekçe söylemek
zorundasınız Sayın Başkan. Hangi gerekçeyle yaptınız bunu?
BAŞKAN – Lütfen, yeni bir sataşmaya neden olmayın.
13.- Malatya Milletvekili Veli Ağbaba’nın,
Çanakkale Milletvekili Bülent Turan’ın sataşma nedeniyle yaptığı konuşması
sırasında şahsına sataşması nedeniyle konuşması
VELİ AĞBABA (Malatya) – Sayın Başkan, değerli
milletvekilleri…
BÜLENT TURAN (Çanakkale) – Sayın Başkan, sataşacak gene
şimdi.
BAŞKAN – Sayın Turan, lütfen oturur musunuz.
NURETTİN YAŞAR (Malatya) – Sayın Başkanım…
VELİ AĞBABA (Devamla) – …şimdi, bazı arkadaşların
söyleyeceği söz olmayınca benim üslubuma laf atıyorlar. Bu üslup…
KEMALETTİN YILMAZTEKİN (Şanlıurfa) – O, adam gibi
konuştu, adam gibi.
VELİ AĞBABA (Devamla) - Hani diyordu ya sizin
Cumhurbaşkanınız bağırarak konuştuğu zaman, diyordu ya hatırlarsınız.
BÜLENT TURAN (Çanakkale) – Hadi bakalım cevap verme
şimdi Sayın Başkan!
HASAN BASRİ KURT (Samsun) – Sen, neye sataştı ona cevap
versene
VELİ AĞBABA (Devamla) – Şimdi değerli arkadaşlar,
bakın, diyor ya: “Biz olmasaydık, bu karar bozulmazdı.” 
HASAN BASRİ KURT (Samsun) – Neye sataştıysa ona cevap
versene.
VELİ AĞBABA (Devamla) - Siz olmasaydınız, o şimdi
paralel yapı diye her gün küfrettiğiniz, kol kola girdiğiniz, beraber ittifak
kurduğunuz.
BÜLENT TURAN (Çanakkale) – Seçimde kime oy verdiler?
VELİ AĞBABA (Devamla) - …o yapıyla o ittifakı
kurmasaydınız Ali Tatar ölmemiş olacaktı, o Ergenekon davası olmayacaktı,
Balyoz olmayacaktı, insanlar katledilmeyecekti. Bu davada, Ergenekon’da,
Balyoz’da, Oda TV’de ve diğer bütün davalarda ne kadar katliam varsa suç ortağısınız,
suç ortağısınız. (CHP sıralarından alkışlar, AK PARTİ sıralarından gürültüler)
EBUBEKİR GİZLİGİDER (Nevşehir) – Yavaş, yavaş!
ALİ ÖZKAYA (Afyonkarahisar) – Hadi oradan be!
VELİ AĞBABA (Devamla) - Orada kan akmışsa, paralel
yapının ne kadar günahı varsa sizin de o kadar günahınız var.
RECEP AKDAĞ (Erzurum) – Çok ileri gittin, çok ileri
gittin. 
HASAN BASRİ KURT (Samsun) – CHP’ye destek verdi.
VELİ AĞBABA (Devamla) - Zorunuza gitse de, dokunsa da
siz ortaksınız, ortaksınız. Bakın, bu paralel örgüt dediğiniz yapı var ya,
paralel örgüt diyordu ya: “Ne istedin de vermedik?” Ya, insan utanır. 2013’ün
Mayıs ayında elçi göndermediniz mi, elçi? İki Cumhurbaşkanı -şu anki
Cumhurbaşkanı ile Abdullah Gül- bir araya gelip elçi göndermedi mi? Fehmi Koru
kitap yazdı, Fehmi Koru. Hâlen oy atıyorsunuz ya! Kitap yazdı, dedi ki… Şu anki
Cumhurbaşkanı dedi ya: “Git aramızı bul, uzlaştır bizi.” Utansanız da, kızsanız
da, damarınıza dokunsa da söyleyeceğim. 
HASAN BASRİ KURT (Samsun) – Sataşmaya gel, sataşmaya
gel.
VELİ AĞBABA (Devamla) – Siz, suç ortağısınız. (CHP
sıralarından alkışlar)
RAMAZAN CAN (Kırıkkale) – Şu adam CHP’nin Genel Başkan Yardımcısı!
Şu üslup! CHP’nin Genel Başkan Yardımcısı… 
VELİ AĞBABA (Malatya) – Sana mı soracağım! Sana mı
soracağım!
RAMAZAN CAN (Kırıkkale) – Hadi be!
BÜLENT TURAN (Çanakkale) – Sayın Başkan, az önce
sataşma olmadığı hâlde söz verdiniz. Aynı hatip aynı şeyleri tekrar etti. Biz
tekrar cevap versek aynı şeyi söyleyecek. Bu üslubu cevap vermeye değer
bulmuyoruz. (AK PARTİ sıralarından alkışlar) 
BAŞKAN – Teşekkür ederim anlayışınızdan dolayı.
NURETTİN YAŞAR (Malatya) – Sayın Başkanım, bir açıklama
yapacağım sadece.
BAŞKAN
– Nedir?
NURETTİN
YAŞAR (Malatya) – Ben Malatya Milletvekiliyim, Sayın Veli Ağbaba da Malatya
Milletvekili. Bir tanıklığımı burada yüce Meclisin huzurunda açıklamak
istiyorum.
ERKAN
AKÇAY (Manisa) – Kişiselleştirmesinler efendim, burası kişiselleştirme yeri
değil.
VELİ
AĞBABA (Malatya) – Çok ağır cevap veririm Yaşar.
NURETTİN
YAŞAR (Malatya) – Fethullah Gülen Hoca Efendi’sinin ablaları ve ağabeyleri beni
değil, Veli Ağbaba’yı destekledi, kapı kapı dolaştılar. 
Arz
ederim. (AK PARTİ sıralarından alkışlar)
VELİ
AĞBABA (Malatya) – Ben de bir şey söyleyeceğim.
BAŞKAN
– Hayır, tamam, bitti. 
VELİ
AĞBABA (Malatya) – Şimdiye kadar paralel yapıyla iş tutan, Fethullah’la ortak
olan alçaktır, alçak! O kimse, cemaatle kim iş tutmuşsa, kim kol kola girmişse,
kim fabrikada yemek yemişse…
BAŞKAN
– Lütfen, terbiyenize hâkim olun, dilinize, üslubunuza hâkim olun.
VELİ
AĞBABA (Malatya) – …kim uçağıyla gitmişse o alçaktır! Kim uçağa binip gidip el
öpmüşse alçaktır! (AK PARTİ sıralarından gürültüler)
BAŞKAN
– Sayın Ağbaba, siz buraya gelene kadar biz burada bu kanunun bütün maddelerini
yaptık. Oturup düşünün. 
NURETTİN
YAŞAR (Malatya) – Sen de biliyorsun, seni desteklediler biliyorsun, biliyorsun.

VELİ
AĞBABA (Malatya) – Hadi oradan! Yemeği yiyen sensin, paraları alan sensin,
bağış alan sensin, utanmadan söylüyorsun. 
NURETTİN
YAŞAR (Malatya) – Bak, hakaret ediyorsun, çok ayıp.
BAŞKAN
– Sayın Ağbaba, biz sabahtan beri burada onlarca madde görüştük. Ayıptır! 
VELİ
AĞBABA (Malatya) – Hadi bakalım, ona söyle. Oraya söyle.
BÜLENT
TURAN (Çanakkale) – Sayın Başkan, devam edebilir miyiz? 
BAŞKAN
– Biz burada onlarca madde görüştük sükûnet içinde belli bir üsluba sahip
olarak.
VELİ
AĞBABA (Malatya) – Oraya söyle Sayın Başkan.
BAŞKAN
– Siz geldiğinizden beri Meclis bu vaziyete geldi. Bunu biraz düşünün, bunu
biraz düşünün. (AK PARTİ sıralarından alkışlar)
VELİ
AĞBABA (Malatya) – Siz düşünün, ben adam gibi görevimi yaptım. Hayret bir şey!
ÖZGÜR
ÖZEL (Manisa) – Sayın Başkan…
NURETTİN
YAŞAR (Malatya) – Efendim, tekrar söylüyorum, benim velinimetim, o olmazsa ben
kazanamam. (AK PARTİ sıralarından alkışlar)
BAŞKAN
– Tamam Sayın Yaşar. 
ÖZGÜR
ÖZEL (Manisa) – Sayın Başkan, yerimden söz talebim var, bir dakika.
BAŞKAN
– Buyurun, bir dakika…
VELİ
AĞBABA (Malatya) – Cemaatten kim para almışsa, kim bağış almışsa… 
BAŞKAN
– Bir yandan “23 Nisan” diyorsunuz, bir yandan 23 Nisan’ı kutluyorsunuz,
hâlimize bakın, ayıp ya!
V.- AÇIKLAMALAR (Devam)
33.- Manisa Milletvekili Özgür Özel’in,
Malatyalıların paralel yapıdan destek alan milletvekilinin kim olduğunu
bildiklerine ilişkin açıklaması
ÖZGÜR
ÖZEL (Manisa) – Sayın Başkan, bu işi daha çok uzatmayalım ama şunu da bilelim:
Bir bölgenin 2 milletvekili birbiri hakkında “Tanıklığını anlatacağım.” deyip
gerçek dışı bir şey söyler, o söyler falan. 
NURETTİN
YAŞAR (Malatya) – Gerçek dışı yok, hepsi gerçek.
ÖZGÜR
ÖZEL (Manisa) – Malatya’daki herkese şunu söylüyoruz: Eğer bu 2 milletvekilinden
hangisi paralel yapıyla…
NURETTİN
YAŞAR (Malatya) – Gerçeğin ta kendisi. Alın bütün paralel yayın organlarını
seçim boyunca, alın, okuyun!
ÖZGÜR
ÖZEL (Manisa) – …kol kola girdiyse, birlikte yol yürüdüyse, onun ikramlarını
kabul ettiyse, seçimden destek aldıysa Malatyalılar o milletvekilinin kim
olduğunu biliyorlar…
NURETTİN
YAŞAR (Malatya) – Yalan söylemeyin, utanın, utanın!
ÖZGÜR
ÖZEL (Manisa) – …onu Malatya halkına havale ediyoruz. (CHP sıralarından
alkışlar)
BAŞKAN
– Tamam, onu Malatya’ya iletiriz.
Teşekkür
ederim.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN
– Şimdi okutacağım önergeler aynı mahiyettedir, birlikte işleme alacağım.
(Kâtip
Üye Nevşehir Milletvekili Mustafa Açıkgöz tarafından önergenin okunmasına
başlandı)
“Türkiye
Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 36’ncı maddesinde yer alan…” 
VELİ
AĞBABA (Malatya) – Beraber kol kola gir, para al, bağış al! 
BAŞKAN
– Sayın Ağbaba, ne yapıyorsunuz, burası kahve mi?
ÖZGÜR
ÖZEL (Manisa) – Tamam Başkanım.
VELİ
AĞBABA (Malatya) – İftira atmayın! İftira! iftira!
BAŞKAN
– Ayıp! 23 Nisan diyorsunuz. Burası Meclis. 
VELİ
AĞBABA (Malatya) – İftira! İftira!
BÜLENT
TURAN (Çanakkale) – CHP’nin niye iktidar olamadığının cevabı Sayın Başkan bu. 
ÖZGÜR
ÖZEL (Manisa) – Sayın Başkan…
BAŞKAN
– Lütfen, siz de susun, tamam.
NURETTİN
YAŞAR (Malatya) – Efendim, 23 Nisana saygıları da sahte.
BAŞKAN
– Okuyun.
“Görüşülmekte
olan 278 sıra sayılı Kanun Tasarısı’nın 36’ncı maddesinde yer alan “tarih
itibariyle” ibaresinin “tarihten itibaren” olarak değiştirilmesini arz ve
teklif ederiz.
Mehmet Emin Adıyaman (Iğdır)
ve arkadaşları”
Aynı
mahiyetteki diğer önergenin imza sahipleri:
Kamil Aydın (Erzurum) ve arkadaşları
BAŞKAN
– Aynı mahiyetteki önergelere Komisyon katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım. 
BAŞKAN
– Aynı mahiyetteki önergeler üzerindeki ilk konuşmacı Iğdır Milletvekili Sayın
Mehmet Emin Adıyaman. 
Buyurun
Sayın Adıyaman. (HDP sıralarından alkışlar) 
Sayın
Adıyaman, lütfen, sakin bir konuşma yapın, şu atmosferi bir dağıtalım.
MEHMET
EMİN ADIYAMAN (Iğdır) – Tamam efendim. 
Teşekkür
ederim Sayın Başkan. 
NURETTİN
YAŞAR (Malatya) – 21 Anayasası’nı okudun mu? Kabul ediyor musun?
HASAN
TURAN (İstanbul) – Sayfa kaçta kalmıştın?
MEHMET
EMİN ADIYAMAN (Devamla) – Değerli milletvekilleri, ben sadece tarihi okuyorum,
başka bir şey söylemiyorum. 
HASAN
TURAN (İstanbul) – Hayır, hangi sayfada kaldın, onu merak ettim.
MEHMET
EMİN ADIYAMAN (Devamla) – Şimdi, 1925’ten itibaren arkadaşlar, Kürt sorununa
ilişkin ya da Kürt meselesine ilişkin -biliyorsunuz- onlarca rapor düzenlendi.
Bu raporların ilki -biliyorsunuz- 1925’te Meclis Başkanı olan Abdülhalik
Renda’nın raporudur, ilk rapor. Devamında Cemil Uybadın Şark Islahat Planları
var, Dersim raporları var, İbrahim Tali Öngören Raporu var, Şükrü Kaya Raporu
var.
HASAN
BASRİ KURT (Samsun) – Konuyla alakası nedir?
MEHMET
EMİN ADIYAMAN (Devamla) – İsmet İnönü raporları var. Bütün bu raporların tek
ortak bir mantığı var, tek bir ortak fikri var, o fikri de ifade eden… 
HASAN
BASRİ KURT (Samsun) – Maddede ne var, maddede?
MEHMET
EMİN ADIYAMAN (Devamla) – Eğer incelerseniz raporları, ortak fikir şu: İttihat
ve Terakki’nin Tehcir Kanunu’nun uygulanmasına ilişkin yönetmeliğin 12’nci
maddesi. Bakın, o madde adım adım uygulanıyor bu tarihten 1960’lı yıllara
kadar. Nedir? Bütün ana fikir şu: “Kürtler ufak ufak kabilelere ayrılıp değişik
bölgelere ve oradan da genel nüfusun yüzde 5’ini geçmeyecek şekilde Türkiye’ye
dağıtılmalı ve geri dönüşleri yasaklanmalı.” diyor. Bu, adım adım pratiğe
geçiriliyor ve anlatmama gerek yok. Dersim’de yaşanan vahşeti hepiniz çok iyi
biliyorsunuz. Dersim halkının 1937-1938’de ne bir isyanı var ne sisteme karşı
bir başkaldırısı var ne silahlı bir direnişi var; salt Alevi inancından ve Kürt
kültüründen gelen belki kapalı bir ekonomi sistemleri var ama bunun dağıtılması
gerekiyor; nasıl dağıtıldığını hepiniz çok iyi biliyorsunuz. Şeyh Said’i
biliyorsunuz, Zilan’ı biliyorsunuz ve o günden bugüne devam eden 1960
darbesini, 1980 darbesini biliyorsunuz. Şimdi, bütün…
ALİM
TUNÇ (Uşak) – Oradaki çukurları başkaları mı kazdı?
MEHMET
EMİN ADIYAMAN (Devamla) – Beyefendi, bu dönemde çukur yok.
LÜTFİYE
İLKSEN CERİTOĞLU KURT (Çorum) – Ne var, ne var?
MEHMET
EMİN ADIYAMAN (Devamla) – Bu dönemde ne var? Bu dönem şovenizm var, ırkçılık
var, kafatasçılık var. (AK PARTİ sıralarından gürültüler)
BAŞKAN
– Sayın milletvekilleri…
MEHMET
EMİN ADIYAMAN (Devamla) – Şimdi, dolayısıyla, işte bu uygulamaların, bu
inkârın, tekçi anlayışın, bu retçi anlayışın, tek inanç, tek mezhep, tek kimlik
üzerinden dayatılan İttihat ve Terakki zihniyeti günümüze kadar maalesef devam
ediyor ve bunun bedelini şimdiki çocuklarımız ödüyor. Bu sorunu çözemezse bu
Meclis, o, az önce 1921 Anayasası’nda okuduğum ruh çerçevesinde çözemezsek
arkadaşlar; o ortak vatan, ortak bayrak, bir aradaki ortak tarihî geçmişimiz,
kardeşlik duygumuzu tıpkı 1921 Anayasası’ndaki ifade gibi pratiğe geçiremezsek,
biz bu mirası yüz yıl daha… Gelecek nesle bırakırız ve bunun vebalini bu Meclis
taşır.
Burada
ben kendi ideoloji perspektifimi anlatmıyorum; tarihî belgeler, buyurun siz
okuyun, siz inceleyin söylediğim raporları; bu raporlardaki anlayışı, zihniyeti
siz okuyun, siz görün. 
HASAN
TURAN (İstanbul) – Her gün aynı şeyi anlatmak zor olmuyor mu? 
BAŞKAN
– Sayın milletvekilleri…
MEHMET
EMİN ADIYAMAN (Devamla) – Dolayısıyla, burada bağırmakla, işte hamaset
siyasetiyle veya belli bir etnik anlayış üzerinden, bir mezhep üzerinden biz
sorunu çözemeyiz. Çözmüşler aslında, bu ülkeyi kuranlar bu sorunu çözmüş ama
çözülmeyen şey darbelerdir, 1924 darbe anayasası, 1960 darbe anayasası, 1980
darbe anayasası. Darbe anayasalarının bize getireceği sistem bu sistem. 
Bitirirken
son kez bir şey daha söyleyeyim arkadaşlar.
LÜTFİYE
İLKSEN CERİTOĞLU KURT (Çorum) – Son olsun. 
ALİM
TUNÇ (Uşak) – Söyleme söyleme. 
MEHMET
EMİN ADIYAMAN (Devamla) – Bakın, AKP Grubunun ısrarla altını çizdiği bir şey
var: “Rejimle sorunumuz yok, sistemle sorunumuz var.”
HASAN
BASRİ KURT (Samsun) – Ne zaman dedik bunu?
MEHMET
EMİN ADIYAMAN (Devamla) – Daha dün hatibiniz söyledi beyefendi bunu, daha dün
hatibiniz söyledi. 
BAŞKAN
– Sayın milletvekilleri…
MEHMET
EMİN ADIYAMAN (Devamla) – Rejimle sorun yoksa, mesele sistemse yani idari
yapıysa ve bu idari yapıyla evet bizim de sorunumuz var. 
ALİM
TUNÇ (Uşak) – Terörle sorunumuz var. 
MEHMET
EMİN ADIYAMAN (Devamla) – Siz bu sistemi başkanlık sistemi olarak inşa etmeyi
düşünürken ülke bölünmüyor, bölücü olmuyorsunuz ama biz ademimerkeziyetçiliği
savununca mesele bölücülüğe gelir, vatan bölünüyor. (AK PARTİ sıralarından
gürültüler) Bu zihniyeti terk etmeniz gerekiyor, bu zihniyetten ayrılmak
gerekiyor. Dilerim bu Meclis bu sorunu çözecektir, başaracaktır. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Adıyaman. 
Aynı
mahiyetteki diğer önergenin konuşmacısı Erzurum Milletvekili Sayın Kamil Aydın.

Buyurun.
(MHP sıralarından alkışlar) 
KAMİL
AYDIN (Erzurum) – Sayın Başkan, çok kıymetli milletvekilleri; hepinize hayırlı
geceler diliyorum. 
Evet,
bugün 23 Nisan, 1920 23 Nisanında İstanbul’dan yola çıkıp Samsun’a, Samsun’dan
Amasya’ya, Amasya’dan Erzurum, Erzurum’dan Sivas, Sivas’tan Ankara’ya hareket
eden, “Önce vatan!” diyen -bu vatan tektir, bölünemez, parçalanamaz- millî
iradeyi temsil eden bütün etnik grupların tek yürek olup Türkiye Cumhuriyeti
devletinin nüvesini oluşturduğu bir hareketin adıdır ve 1920’de de bu İstiklal
Harbi’nin başlangıcının sistematik bir karşılığı olması açısından Meclisin
kuruluş tarihidir. 
Şimdi, kısa bir fıkra anlatacağım sonra mevzuya
gireceğim. Vapurda adamın biri böyle güneş
gözlüğünü takmış, hava bulutlu, akşam; ayak ayak üstüne atmış, bir fötr şapka
da takmış, gazeteyi okuyor gibi duruyor. Birisi geliyor “Affedersin amca,
müsaade eder misin, ben de yanına oturayım.” “Görmüyor musun kardeşim, rahatsız
etme, ben gazete okuyorum.” diyor. O da diyor ki: “Amcacığım, kusura bakma da
hava karanlık, güneş gözlüğün var, bir de gazeteyi ters tutuyorsun. Bari
okuyacaksan, okuyor gibi görüneceksen ters tutma, düz tut.” 
Şimdi,
tarih tersten okunmaz. Tarihin diğer bir adı nedir biliyor musunuz?
“Chronicles” diye bir kelime vardır, olaylar silsilesidir ve kronik akar tarih.
Tarihi tersten, ortadan alıp geriye götürmeyi postmodernistler yapar da bu
sanat ve edebiyatta olur ama tarih, vakaların kayıt düşmesidir. Dolayısıyla,
bir kroniği takip edersiniz, bir silsileyi takip edersiniz. Yani, Allah
korusun, bir okuma yaparken eğer zamanlamayı, silsileyi, kroniği bozarsanız
hiçbir metni anlayamazsınız; haşa, ilahî kitapları bile okursanız dinden
çıkarsınız. Ortadan başlarsınız, sondan başlarsınız, istediğiniz ucunu tutar
çekersiniz, bütünlüğü bozarsınız. Dolayısıyla, kroniğe dikkat etmek lazım.
Şimdi,
anayasanın kısa bir tanımı nedir biliyor musunuz değerli milletvekilleri?
Anayasa, bir yönetimin, demokratik sistemlerin yani yasama, yürütme, yargının
güç aldığı yazılmış yönetim kurallar manzumesidir; bakın, bir demokratik
yapının, sistemin, devletin oluştuktan sonraki işleyiş tarzını ortaya koyan
kurallar manzumesidir. Şimdi, ağzımıza böyle sakız etmişiz: 1921 Anayasası… Ya,
yok, Teşkilat-ı Esasiye. Tamam mı? Teşkilat usulleri, teşkilat esasları… Buna
anayasa denilmez. Allah aşkına, birazcık anayasadan anlayan… Ya da girin
hepiniz Google’dan 1921 Teşkilat-ı Esasiye’ye bir bakın. Hiçbir maddede…
11’inci maddede muhtariyete takılarak oradan sanki bugünkü özerkliği ifade
ediyormuş gibi… Yok öyle bir şey. “Kürdistan” kelimesine tutunarak… O da
bölgesel bir isim olarak, coğrafi bir bölge ismi olarak kullanılmış. 1921…
Değerli milletvekilleri, dikkatinizi çekiyorum. Bakın, biraz önce tepkiler
gösterdiniz, lütfen buna kulak verin. 
Şimdi,
1920; Meclis kuruluyor ve bir taraftan ülke işgal altında. “Bir usulle
yönetelim; henüz ortada bir devlet yok, bir sistem yok, oluşmuş bir yapı yok
ama bir usuller manzumesi oluşturalım.” denildiği bir yapıdır. Ondan sonra,
1921’den sonra 1923’te cumhuriyet kuruluyor. “Artık bir devlet var, artık bir
kurumsallaşma söz konusu, buna bir anayasa oluşturmak gerekir.” denilip 1924’te
Anayasa yapılmıştır. Şimdi, buradan, nereden ne çıkaracaksak efendim, Türkiye
-açık konuşuyorum- Irak, Suriye değil, öyle cımbızla bir kelimeyi alıp oradan
büyüterek, büyüterek, büyüterek dün yapıldığı gibi provası, zaman zaman bütün
isyanlara katılıp bu Osmanlıyı arkadan vuracaksınız, ondan sonra ertesi gün
Meclise geleceksiniz “Ben vekilim.” Daha sonra Kayseri Develi’de tekrar bir
isyana katılacaksınız, yakalandığınız an artık karşınızda yavaş yavaş
kurumsallaşan bir yapı var, cezanızı çekersiniz. Bugün bizim bu Mecliste
olmamız, yarın bir suç işlediğimiz takdirde cezamızı almayacağımız anlamına
gelmez.
ALİ
ÖZKAYA (Afyonkarahisar) – Doğru söylüyorsun.
KAMİL
AYDIN (Devamla) – Dolayısıyla Dersim bir ayaklanmadır. “Dersim’de hiçbir şey
olmamıştır.” diyorlar. Munzur Çayı’ndaki o akan kanların hesabını kim soracak?
Bebe yaşındaki askerlerimizi katledip dereye atanlar bunun hesabını vermeyecek
mi? Tarihi düz okuyacağız. Allah rızası için, ilimden irfandan birazcık
nasibimizi almışsak düz okuyacağız.
(Mikrofon
otomatik cihaz tarafından kapatıldı) 
KAMİL
AYDIN (Devamla) – Oralardan dediğim gibi, zorlamayın, bir şey çıkmaz, oralardan
bir şey çıkmaz. Türkiye, Suriye değil, Irak değil yani totaliter bir rejim
değil…
BAŞKAN
– Teşekkür ederim. 
KAMİL
AYDIN (Devamla) – …Türkiye Cumhuriyeti hukuk devletidir, ulusal devlettir.
Teşekkür
ederim. (MHP ve AK PARTİ sıralarından alkışlar) 
BAŞKAN
– Teşekkür ederim.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
37’nci
maddede iki adet önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 37’nci maddesinde yer alan “yayımı
tarihinde” ibaresinin “yayınlandığı tarihten itibaren” olarak değiştirilmesini
arz ve teklif ederiz.
 İdris
Baluken Mahmut Toğrul Mehmet
Emin Adıyaman
 Diyarbakır Gaziantep Iğdır
 Mehmet Ali Aslan Mahmut
Celadet Gaydalı
 Batman Bitlis
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı'nın
37’nci maddesinin aşağıdaki şekilde değiştirilmesini arz ve teklif ederiz.
 Cemal Okan Yüksel Kemal
Zeybek Mustafa Akaydın
 Eskişehir Samsun Antalya
 Şenal Sarıhan Selina
Doğan  Ömer Fethi Gürer
 Ankara İstanbul Niğde
“MADDE
37- (1) Bu Kanunun;
a)
8 inci, 9 uncu, 11 inci, 13 üncü,
14 üncü, 15 inci, 16 ncı, 17 nci ve 18 inci maddeleri yayımı tarihinden üç ay
sonra, 
b)
Diğer maddeleri ise yayımı
tarihinde, 
yürürlüğe girer.”
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN –
Hükûmet? 
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
ÖZGÜR ÖZEL (Manisa)
– Gerekçe…
BAŞKAN
– Gerekçeyi okutuyorum:
Gerekçe:
Önergeyle
tasarıda yapılan düzenlemelerin mümkün olan en kısa zamanda hayata geçirilmesi
amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 37’nci maddesinde yer alan “yayımı
tarihinde” ibaresinin “yayınlandığı tarihten itibaren” olarak değiştirilmesini
arz ve teklif ederiz.
Mehmet Emin Adıyaman (Iğdır)
ve arkadaşları
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz.
BAŞKAN –
Hükûmet? 
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Önerge
üzerinde Sayın Mehmet Emin Adıyaman konuşacak, Iğdır Milletvekili.
Buyurun. (HDP
sıralarından alkışlar) 
MEHMET EMİN
ADIYAMAN (Iğdır) – Teşekkür ederim Sayın Başkan.
Sayın Başkan,
önce şunu söyleyeyim: 1921 Anayasası’nın da ismi Teşkilatı Esasiye Kanunu’dur,
1924 Anayasası’nın ismi de Teşkilatı Esasiye Kanunu’dur. 1960 Anayasası’yla
birlikte Teşkilatı Esasiye Kanunu yerine “anayasa” terimi gelmiştir. Tabii, bu
konu yeterince tartışıldı.
Aslında mesele şu arkadaşlar: Ne isim takarsak takalım,
tarihe hangi pencereden bakarsak bakalım, yani ister doğru ister yanlış ama
ortada bir realite var; bu ülkede, bugün değil, bin yıldır beraber yaşayan
halkımız var ve bugün kan dökülüyor; asker ölüyor, polis ölüyor, sivil ölüyor,
gerilla ölüyor, zindanlara yüzlerce insan giriyor.
ORHAN KIRCALI (Samsun) – Gerilla ne ya, terörist de.
MEHMET EMİN ADIYAMAN (Devamla) – Şimdi, bu sorunun
çözülmesi gerekiyor. Bu sorun bu Meclisin dışında Almanya Meclisinde, Irak
Meclisinde, Suriye Meclisinde veya Japonya Meclisinde çözülmez; halkın iradesi
bu Meclistir.
HASAN TURAN (İstanbul) – Almanya Meclisinde, orada
teröriste gerilla diyen adam konuşmaz, konuşturulmaz.
MEHMET EMİN ADIYAMAN (Devamla) – Dolayısıyla, halkın
iradesinin tecelli ettiği bu Meclis bu sorunu çözmelidir diyoruz. 
ALİM TUNÇ (Uşak) – Çözüyoruz, çözüyoruz, merak etmeyin.
MEHMET EMİN ADIYAMAN (Devamla) – Bunu çözmelidir derken
de veri sunuyoruz.
ÇAĞLAR DEMİREL (Diyarbakır) – Kürsüde sizin istediğiniz
şekilde de konuşulmaz, ne biçim konuşuyorsunuz?
MEHMET EMİN ADIYAMAN (Devamla) – Sivil ilk ve tek
anayasadır 1921 Anayasası.
HASAN TURAN (İstanbul) – Konuşturulmaz işte, bu
özgürlük burada var sadece.
ERKAN AKÇAY (Manisa) – Ya, çıkıp konuşsanıza kürsüde,
dan dan dan laf atıyorsunuz, cümlenizi söyleyin Milliyetçi Hareket Partisi
gibi.
MEHMET EMİN ADIYAMAN (Devamla) – 1921 Anayasası,
Kurtuluş Savaşı’nı veren insanların iradesinin ifadesidir, ülkenin işgal
altında olduğu dönemi ifade eden bir iradedir; bir darbe pratiği değil, bir
darbe sözleşmesi de değil, 1982 Anayasası değil, 1961 Anayasası değil, tek
yanlı bir iradeyle, bir dikta rejiminin halka empoze ettiği bir irade değil.
Tam tersine, madem anayasalar milletin sözleşmesiyse, ortak amaçta, gayede,
fikirde ortaklaştığı bir sözleşmeyse ki o sözleşme sivil olan, gerçek anlamda
ifadesini bulan evet, o anayasa. İnkâr etme şansımız yok, gerçeklik bu. Bugün,
23 Nisan 1920. Evet, bugün kuruldu bu Meclis ve bu Meclis kurulduğu gün bu
zihniyetle, bu anlayışla, bu kardeşlik duygusuyla kuruldu. Kardeşlik, birinin et,
birinin tırnak olması, tırnak uzadıkça kesilmesi değildir. 
Arkadaşlar, görmezlikten gelmekle, kendi şovenist
duygularımızla veya milliyetçi duygularımızla mesele çözülmüyor, dünya böyle
çözmemiştir. O zaman oturup konuşacağız, tarihî geçmişimizi ortaya koyacağız,
bin yıllık kardeşliği koyacağız.
KAMİL AYDIN (Erzurum) – Tarih başa alınmaz; tarih devam
eder, akar gider.
MEHMET
EMİN ADIYAMAN (Devamla) – Mezhebî ortaklık mı, dinî ortaklık mı, coğrafi
ortaklık mı, kader birliği mi, kız mı alıp vermişiz, neyse bütün ortak
değerlerimizi koyup çözmek zorundayız. Biz burada bağırdıkça çağırdıkça her
gelen hatip arkadaş burada her gün taziye dileklerinde bulunmak zorunda
kalıyor. Bu görev bizim, bu vebal bizim, bu sorumluluk da bizim. 
Şimdi,
biz burada tarihî bir belgeden bahsediyoruz, Meclisin bugün kurulduğunu
söylüyoruz ama bu Meclisin kabul ettiği belgeyi görmezden geliyoruz. Bu
Meclisin iradesinden, Kurtuluş Savaşı’nı verdiğinden bahsediyoruz ama Meclisin
belge hâline getirdiği, tutanak hâline getirip tarihe mal ettiği iradesini,
tıpkı bizim şu anda kanunları oyladığımız gibi, büyük çoğunlukla, hatta oy
birliğiyle oyladığı 1921 Anayasası’nı görmüyoruz, tarihte yokmuş gibi. Türkiye,
1924’ten başlamış. 1924 öncesi yok. 
NURETTİN
YAŞAR (Malatya) – Niye biliyor musunuz? 
MEHMET
EMİN ADIYAMAN (Devamla) – Niye yok Beyefendi?
NURETTİN
YAŞAR (Malatya) – Çünkü o tarihte Jöntürkler ve jönkürtler yok. 
BAŞKAN
– Sayın Yaşar… Münazarada mıyız Sayın Yaşar? 
MEHMET
EMİN ADIYAMAN (Devamla) - 1924’ten sonra mı çıktı Jöntürkler vesaire? Peki. 
NURETTİN
YAŞAR (Malatya) – Jöntürkler ve jönkürtler devreye girince iş bozuluyor. 
KAMİL
AYDIN (Erzurum) – Senin tarih bilgin de o kadar!
MEHMET
EMİN ADIYAMAN (Devamla) – Peki. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim ama şunu da vurgulamak isterim: 1921 Anayasası’nın ruhundan
bahsettik, kardeşlik hukuku dedik, bin yıllık değerlerimiz, ortak geçmişimiz,
ortak değerlerimiz dedik, bu söylediğiniz her şeye katılıyorum ama bu gerçeklik
içinde “gerilla” diye bir kelimeye yer vermemek gerekir diye düşünüyorum. (AK
PARTİ sıralarından alkışlar) 
KAMİL
AYDIN (Erzurum) – Tarih geriye yazılmaz zaten, tarih ileri bakar. 
ÇAĞLAR
DEMİREL (Diyarbakır) – Gerçekliktir bu Başkanım. 
ERKAN
AKÇAY (Manisa) – Terörist katildir. 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
38’inci
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 38’inci maddesinde yer alan ‘yürütür”
ibaresinin “tarafından yürütülür” olarak değiştirilmesini arz ve teklif ederiz.


 İdris Baluken Mehmet
Emin Aydımayan Mahmut Toğrul
 Diyarbakır Iğdır Gaziantep
 Mehmet Ali Aslan MahmutCeladet
Gaydalı Çağlar Demirel
 Batman Bitlis Diyarbakır
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 38’inci maddesinin (1)’inci fıkrasındaki “Bakanlar Kurulu”
ibaresinden sonra gelmek üzere “tarafından” ibaresinin eklenmesini arz ve
teklif ederiz. 

 İsmail Faruk Aksu Erhan
Usta  Mehmet Günal
 İstanbul Samsun 
Antalya
 Kamil Aydın Ahmet
Selim Yurdakul Erkan Akçay 
 Erzurum Antalya Manisa
Türkiye Büyük Millet Meclisi Başkanlığına
278
sıra sayılı Cezaî Konularda Uluslararası Adlî İşbirliği Kanunu Tasarısı’nın
38’inci maddesinin aşağıdaki şekilde değiştirilmesini arz ve teklif ederiz.
“MADDE
38- (1) Bu kanun hükümleri Bakanlar Kurulu eliyle yürütülür.”

 Cemal Okan Yüksel Kemal
Zeybek Mustafa Akaydın 
 Eskişehir 
Samsun  Antalya
 Şenal Sarıhan Selina
Doğan Ömer Fethi Gürer
 Ankara İstanbul Niğde
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) - Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Önergeyle,
anlam karmaşasının düzeltilmesi amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Cezaî Konularda Uluslararası Adlî İşbirliği Kanunu
Tasarısı’nın 38’inci maddesinin (1)’inci fıkrasındaki “Bakanlar Kurulu”
ibaresinden sonra gelmek üzere “tarafından” ibaresinin eklenmesini arz ve
teklif ederiz.
Erkan
Akçay (Manisa) ve arkadaşları
BAŞKAN
– Komisyon okutulan önergeye katılıyor mu?
ADALET
KOMİSYONU SÖZCÜSÜ SABRİ ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) - Katılmıyoruz Sayın Başkanım.
BAŞKAN
– Önerge üzerinde Manisa Milletvekili Sayın Erkan Akçay konuşacak. (MHP sıralarından
alkışlar)
Buyurun
Sayın Akçay.
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Bugün
23 Nisan, hepimize kutlu olsun. Aslında, gecenin bu saatine kadar bu çalışma
şeklini eleştirecektim, yalnız 23 Nisanın hatırasına hürmeten bu eleştiriyi
yapmıyorum, aksine ne mutlu bize ki, 23 Nisanın 96’ncı yılını idrak ettiğimiz
şu saatlerde Meclisimiz açık, ama şöyle ama böyle çalışıyoruz değerli
arkadaşlar. (MHP, AK PARTİ ve CHP sıralarından alkışlar) Ne mutlu bize. Sonsuza
kadar açık kalmasını diliyorum bu yüce Meclisin. Ancak 96’ncı yılını idrak
ettiğimiz şu saatte bir başka eleştirim olacak, o da yasama kalitesine ve
verimliliğine ilişkin; işte, bu eleştiri, bu yıl dönümünün de ruhuna uygun
olacak. 
Hepimizin,
Türkiye Büyük Millet Meclisinin etkin, verimli ve kaliteli çalışması için
sorumluluğumuz ve görevlerimiz olduğuna inanıyorum ve bu görev, en çok da
Mecliste büyük çoğunluğa sahip olan iktidar partisine düşmektedir.
Rahmetli
tiyatro sanatçısı Nejat Uygur’un güzel bir oyunu vardı “Demirel’e Söylerim.”
diye, benim de bu konuşmamın başlığı “Davutoğlu’na Söylerim.” Sizi söylerim,
sonunu da “millete söylerim.” diye bitireceğim elbette. 
Sayın
Başbakan yaklaşık iki ay evvel çok açık bir çağrı yaptı. Özellikle, bu Avrupa
Birliğiyle ilişkili müzakerelerin, görüşmelerin, mülteciler konusunun ve vize
muafiyetine ilişkin tartışmaların başlaması üzerine, bu mültecilerle ilgili
yapılan anlaşmalar ve vize muafiyetinin sağlanması için Avrupa Birliğinin şart
koştuğu birtakım düzenlemelerin yerine getirilmesi için bütün muhalefet
partilerine açık çağrıda bulundu, buna destek verilmesini istedi; bütün
muhalefet partileri de genel hatlarıyla olumlu karşılık verdi. Biz de
Milliyetçi Hareket Partisi olarak, elbette ülkemizin, vatandaşlarımızın lehine
olacak hususları destekleyeceğimizi, bu konuda, süre konusunda da
çabuklaştırmak için elimizden gelen gayreti göstereceğimizi ifade ettik ve
Milliyetçi Hareket Partili milletvekili arkadaşlarımız da ve diğer muhalefet
partileri de elbette gereken olumlu katkıları samimiyetle vermeye çalıştık.
Eğriye eğri, doğruya doğru denildi tabii. Avrupa Birliği şartlarıyla ilgili
olmayan bazı hususlar da vardı, orada bazı dirençler de gösterildi. Neticede şu
gün geldiğimiz şu saatte değerli arkadaşlar, Adalet ve Kalkınma Partisi
iktidarı kendi yaptığı çağrının gereklerini kendisi yerine getirmedi.
Birincisi,
Türkiye Büyük Millet Meclisinde iktidar partisi milletvekili arkadaşlarımız
Başbakanın bu çağrısından kendi üzerlerine hiçbir şey alınmadılar. Toplantı ve
karar yeter sayısı temin etmekte bile ne kadar özensiz davrandıkları,
ciddiyetsiz davrandıkları da bir hakikattir. Şu anda, şu saatte dahi yapılan
gürültülerden gereken özenin, saygının ve sabrın gösterilmediği de anlaşılıyor,
ortaya çıkıyor. Kanunların bir an evvel çıkmasını isteyen iktidar partisi buna
kendisi gereken özeni ve gayreti göstermiyor. Biz Milliyetçi Hareket Partisi
olarak bu özeni fazlasıyla gösterdik. Bir hakikat bu.
İkinci
olarak, Adalet ve Kalkınma Partisi Grubu gereksiz polemiklere ziyadesiyle
girdi, bazı tartışmaların bizzat başlatıcısı oldu.
(Mikrofon
otomatik cihaz tarafından kapatıldı) 
BAŞKAN
– Sayın Akçay, teşekkür ederim.
ERKAN
AKÇAY (Devamla) – Ama yarın korkarım ki Sayın Başbakan bu düzenlemelerde,
kanunlarda bir gecikme olur ise yine…
BAŞKAN
– Sayın Akçay, açayım mı bir dakika, bitiriyor musunuz?
ERKAN
AKÇAY (Devamla) – Efendim, son cümlem, siz takdir edin.
BAŞKAN
– Tamam, açalım bir dakika.
ERKAN
AKÇAY (Devamla) – Neticede gecikmeden muhalefeti suçlayacak. Sakın suçlamasınlar,
bütün tutanaklarda kim, ne önerge vermiş, ne demiş, bu sataşmalar nasıl olmuş
hepsi ayan beyan ortaya çıkar. 
Bu
Kayseri pazarlığı meselesinde de Avrupa Birliğinin Komisyonu grupları ziyaret
ettiğinde bazı hatırlatmalar yaptık. O 3 milyar euronun hesabı yapılırken biz
bir çalışma yaptık; meğerse Avrupa Birliğinden pek çok alacağımızı, 4,5 milyar
avroluk alacağı Türkiye alamamış. Hükûmet bunun takibini neden yapmamış, onu
ileride ayrıntılı görüşeceğiz inşallah. “2005’te Kızılay’da havai fişeklerle katılım
sürecini başlattık.” derken…
(Mikrofon
otomatik cihaz tarafından kapatıldı) 
ERKAN
AKÇAY (Devamla) - …Avrupa Birliği Raporu hâlâ müzakere sürecinden bahsediyor. 
Bu
düşüncelerle hepinize saygılar sunuyorum. 23 Nisan tekrar kutlu olsun. Sağ
olun. (MHP sıralarından alkışlar)
BAŞKAN
- Teşekkür ederim Sayın Akçay. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 278 sıra sayılı Kanun Tasarısı’nın 38’inci maddesinde yer alan “yürütür”
ibaresinin “tarafından yürütülür” olarak değiştirilmesini arz ve teklif ederiz.

Çağlar Demirel
(Diyarbakır) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ SABRİ ÖZTÜRK (Giresun) – Katılmıyoruz Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) - Katılmıyoruz Sayın Başkan.
BAŞKAN
- Önerge üzerinde, Diyarbakır Milletvekili Sayın Çağlar Demirel konuşacak. 
Buyurun
Sayın Demirel. (HDP sıralarından alkışlar)
ÇAĞLAR
DEMİREL (Diyarbakır) - Teşekkür ediyorum Sayın Başkan.
Evet,
bugün 23 Nisan; Türkiye Büyük Millet Meclisinin 96’ncı yılı. Bugün 23 Nisan
vesilesiyle de aynı zamanda Adalet Komisyonunun tasarısını gündeme getirdik ve
son maddeyi görüşüyoruz. İkisi birbirine denk geldi; hem çocukların bayramı hem
de Adalet Komisyonuyla ilgili, cezaevindeki çocuklarla ilgili Genel Kurula
biraz aktarımda bulunacağım bu madde üzerinde. Bu aktarımların tam da bugün, bu
saatte, burada yapılmış olması anlamlıdır bence. 
Çocuk
Hakları Sözleşmesi’nin 37’nci maddesini arkadaşlarla paylaşmak istiyorum: “Bir
çocuğun tutuklanması, alıkonulması veya hapsi yasa gereği olacak ve ancak en
son başvurulacak bir önlem olarak düşünülüp, uygun olabilecek en kısa süre ile
sınırlı tutulacaktır.” diye ifade edilmektedir. Ancak, Türkiye’de uyulması
gereken, Türkiye'nin yükümlülüğü olan bu sözleşmeye ne yazık ki uyum
sağlanamamış. Bunu biraz resmî rakamlarla ifade etmeye çalışacağım. Bu sözleşme
maddesi hayata geçirilmediği gibi, bu sözleşme maddesinin bugünkü tablosunu da
bir kez daha görmüş olacağız. Yaş ortalamaları ve durumuna göre ifade edeceğim
ama zamanımız çok olmadığı için sadece 12 ila 17 yaş arasındaki çocukların
tablosunu biraz aktarmaya çalışacağım. 
Bu
bahsettiğim veriler 1 Aralık 2015 tarihine kadar olan veriler ve bu verilerde
12 ila 17 yaş arasındaki çocuklardan hükümlü olan çocuk sayısı erkeklerde 648,
kadınlarda 21, toplam hükümlü sayısı 669; tutuklu çocuk sayısı erkeklerde
1.648, kadınlarda 57, toplam tutuklu sayısı 1.705; yine, genel toplam üzerinden
hesapladığımızda 2.374 çocuk şu anda cezaevinde. 23 Nisan Çocuk Bayramı’nı
dışarıda ailesiyle, sokakta arkadaşlarıyla kutlaması gerekirken okul çağındaki
çocuklar şu anda 23 Nisan Çocuk Bayramı’nı cezaevinde geçiriyor. 
ALİM
TUNÇ (Uşak) – Sizin tarafınızdan kandırılmış çocuklar!
ÇAĞLAR
DEMİREL (Devamla) – Evet, bir kez daha ifade edelim: Bu tablonun yüzde 71’i
tutukludur, özellikle ifade etmek istiyorum. O sözleşmeye de atıfta bulunarak
söylüyorum, haklarında herhangi bir hüküm olmayan çocukların cezaevlerinde
tutulması, Türkiye’deki adalet sisteminin aslında çocukları korumaktan uzak
olduğunu bir kez daha göstermektedir. Mevcut durum bile bu kadar umutsuzken
çocuklar hapsedilmeye ve yeni cezaevleri açılmaya devam edilmektedir. Adalet
Bakanı, yine, 2015 Eylül ayındaki açıklamasında 2016 yılı içinde Diyarbakır,
Hatay ve Tarsus’ta 3 cezaevi yapılacağını, 2017 ve 2018 yılları içerisinde ise
Kayseri ve Tekirdağ ili Çorlu ilçesinde birer yeni çocuk ve gençlik kapalı cezaevi
infaz kurumu açılacağını duyurmuştur. Yine, bunu ifade ederken bu yeni 5
hapishaneyle birlikte kapasitenin 288 olduğunu düşündüğümüzde, Bakanlığın
önümüzdeki dönemlerde çocuklar için 1.440 ek kapasite oluşturmayı amaçladığını
görmekteyiz. Yani bizler çocukların cezaevlerine bırakılmasından ve çocuk
cezaevlerinin kapatılmasını istediğimiz bir süreçte çocukların yeniden
cezaevlerine gönderilmesi için cezaevleri açılıyor. 
HÜSNÜYE
ERDOĞAN (Konya) – Dağa kaçırılan çocuklar ne olacak?
ÇAĞLAR
DEMİREL (Devamla) – Yine, cezaevlerindeki çocuk istismarlarını hep birlikte
biliyoruz, hep birlikte gördük, hep birlikte bunları Pozantı’da da, diğer
cezaevlerinde de gördük, ortaya çıkardık. 
Yine,
aynı şekilde, cezaevlerinde uygulanan şiddet ve istismarı da çok yakinen
biliyoruz. Çocukların ailelerinden kopartılarak ve bulundukları alanlardan da
başka yerlere sürgün edilerek aslında aile bağını ortadan kaldıran bir süreç
içerisinde olduğunu bir kez daha buradan vurgulamak istiyoruz. Çocukların
haklarını ve hukuklarını koruyan ve bu hukuklar doğrultusunda yeni anayasa ya
da yeni kanunlar çıkarılması gerekirken, var olan cezaevlerinin kapatılması
gerekirken ne yazık ki yine haktan, hukuktan ve adaletten bahsedemiyoruz. O
yüzden, bugün çocukların bayramı kutlu olsun diyemiyoruz çünkü çocuklarımız
cezaevlerinde bu süreci cezaevlerinde geçiriyor diyorum, saygılar sunuyorum.
(HDP sıralarından alkışlar)
HÜSNÜYE
ERDOĞAN (Konya) – Çünkü çocuklar Kandil’de, çünkü çocuklar dağlarda biliyor
musunuz?
ALİM
TUNÇ (Uşak) - Çocukları siz dağlara çıkarmayın da…
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, ikinci bölümde yer alan maddelerin oylamaları tamamlanmıştır.
Tasarının görüşmeleri de tamamlanmıştır.
Şimdi
İç Tüzük’ün 86’ncı maddesi gereğince tasarının lehinde görüşlerini bildirmek
üzere Çanakkale Milletvekili Sayın Bülent Turan’ı kürsüye davet ediyorum.
Buyurun.
(AK PARTİ sıralarından alkışlar)
BÜLENT
TURAN (Çanakkale) – Sayın Başkan, değerli milletvekilleri; gecenin bu geç
saatinde hepinizi tekrar saygıyla selamlıyorum.
Yoğun
mesaiyle çalıştığımız, gayret ettiğimiz kanun tasarısının sonuna geldik, az
sonra oylamasını yapacağız. Ben, bu çalışma içerisinde üstün gayret gösteren
tüm milletvekillerimize, katkı sağlayan muhalefet vekillerimize teşekkür etmek
istiyorum. 
Bu
süre içerisinde yani özellikle vizesiz AB süreci içerisinde, karşılıklı bir
beklenti içerisinde hazırlanan bu kanun tasarılarının zamanında yasalaşması
bizim için ekstra bir görevdi; gururla, keyifle bu işi yaptık, pazartesi günü
devam ederiz inşallah. Dolayısıyla, ben tekrar teşekkür etmek istiyorum.
Bunun
dışında, bugün artık 23 Nisan, millî egemenliğimizin tecelligâhı Meclisimizin
açılışının 96’ncı yıl dönümü. Ben, tekrar bu vesileyle, Gazi Mustafa Kemal
başta olmak üzere, bütün emeği geçen, bu cumhuriyeti kuran şehitlerimizi,
gazilerimizi, büyüklerimizi hayırla yâd ediyorum. Çocuklarımıza armağan edilen
bir bayram; kutluyorum, şimdiden hayırlı olmasını ümit ediyor, hepinizi
saygıyla selamlıyorum.(AK PARTİ sıralarından alkışlar)
BAŞKAN
– Teşekkür ederim.
Aleyhte,
Eskişehir Milletvekili Sayın Utku Çakırözer konuşacak.
Buyurun
Sayın Çakırözer. (CHP sıralarından alkışlar)
UTKU
ÇAKIRÖZER (Eskişehir) – Sayın Başkan, değerli milletvekilleri; ben de Cezaî
Konularda Uluslararası Adlî İşbirliği Kanunu Tasarısı hakkında aleyhte söz
almış bulunmaktayım. Her ne kadar aleyhte söz almışsak da daha önce Sayın
Başbakan ile parti liderlerinin yaptığı temaslar doğrultusunda, biz Avrupa
Birliği hedefimiz doğrultusunda bu tasarıya “evet” oyu vereceğiz. Ancak “evet”
oyu vereceğimizi açıklarken birkaç hususu da vurgulamakta fayda görüyorum. 
Bunlardan birincisi, tabii, bu tasarı, adli iş birliği
konusunda çok sayıda mevzuatı bir araya getirmektedir. 200’e yakın maddenin bir
araya gelmesi gerekirken, muhalefet şerhimizde de ortaya koyduğumuz üzere,
bunların sadece 30 küsur tanesi önümüzde bulunmakta, gerisi Adalet Bakanlığının
çıkaracağı yönetmeliklerle hayata geçirilecektir. Bunun Anayasa’ya aykırı
olduğunu muhalefet şerhimizde arkadaşlarım dile getirmişlerdi, burada da dört
gündür süren görüşmeler sırasında müteaddit defalar yine dikkatinize getirdik. 
Burada bir kere daha vurgulamak istediğim husus şudur:
Bu tasarı Cumhuriyet Halk Partisinin beklentileri doğrultusunda, hukuk devleti
beklentileri doğrultusunda çıkmamaktadır. Biz olabildiğince doğru olan,
yapılması gereken noktaları dikkatinize getirdik ve yine “evet” oyu kullanacağız.
Ancak bunu Ulu Önder Mustafa Kemal Atatürk’ün bizlere gösterdiği muasır
medeniyet hedefi ki bunun bugünkü karşılığı Avrupa Birliğidir, Avrupa
Birliğinin Kopenhag, Maastricht kriterleridir, buna erişilmesi amacıyla böyle
bir oy vereceğiz. Ancak gerek bundan önce çıkan Kişisel Verilerin Korunması
Hakkında Kanun’da gerekse İnsan Hakları Kurumuna İlişkin Kanun’da hep AB
kriterleri değil, maalesef, AKP kriterleri hayata geçirildi. Yine, o kanunlar
çıkarken de bizler uyarılarımızı yaptık, önerilerimizi, önergelerimizi getirdik
ancak sizlere dinletemedik. Bundan sonraki süreçte daha önümüze başka kanunlar
da gelecek, biz kanunlarda da yine AB standartlarının gerektirdiği
değişiklikleri söylemeye devam edeceğiz. Umarız, birlikte bu değişiklikleri
yaparız. Tabii, bunları niçin yapıyoruz? Avrupa Birliğiyle vize serbestliği
için yapmaktayız. Bunun sonucunda Hükûmet Avrupa Birliğiyle yürütülen
müzakereler sonrasında vize serbestisi geleceğini bizlere, kamuoyuna, halkımıza
aktarmakta. Ancak görebildiğimiz kadarıyla bunun olabilmesi için Türkiye’de
demokrasimizin ileriye gitmesi gerekiyor. Ama, bizim gerek ifade özgürlüğü
gerek basın özgürlüğü gerek yargının bağımsızlığı, tarafsızlığı gibi konularda
maalesef şu andaki karnemiz -daha birkaç gün önce Avrupa Parlamentosundan çıkan
raporda da görüldüğü gibi- ileriye değil geriye gitmektedir. Maalesef, Avrupa
Birliği hedefimiz, Avrupa Birliği tam üyelik hedefimiz gelinen noktada, AKP
hükûmetlerinin getirdiği noktada ileriye değil geriye gitmekte, AB hedefinden
uzaklaşmakta ve tamamen sadece vizesiz dolaşım hedefine indirgenmiş
bulunmaktadır. Bunu bir başarı olarak görmenin doğru olmayacağı kanaatindeyiz.
Nitekim önümüzdeki günlerde göreceğiz, Avrupa Birliği de vizesiz serbest
dolaşım konusunda bize verdiği sözlere de yeni koşullar ekleyecek, özellikle
insan hakları, temel hak ve özgürlükler konusunda, yargının bağımsızlığı,
tarafsızlığı, ifade özgürlüğü konularında Türkiye’de demokratik ilerleme olması
koşulunu önümüze koyacaktır. Maalesef on dört yılın sonunda geldiğimiz nokta budur.
Avrupa Birliği tam üyelik hedefimiz de ilerlememekte, tam tersine bu hedefi
sadece ve sadece vizesiz dolaşıma indirgemekteyiz, onu da göreceğiz, yeni
koşullar önümüze konacaktır. 
Ben de sözlerimi bitirirken yine bu yüce Meclisin
çatısı altında 23 Nisan Ulusal Egemenlik Bayramı’mızı kutluyorum.
Sayın Meclis Başkanının gruplara ve Başkanlık Divanına
danışmadan aldığı resepsiyonu iptal kararını kınıyorum.
Bizler Cumhuriyet Halk Partisi olarak bu bayramı gerçek
sahipleriyle birlikte bugün ilerleyen saatlerde burada, Mecliste kutlayacağız.
Hepimizin bayramı kutlu olsun. 
Teşekkür ederim. (CHP sıralarından alkışlar) 
BAŞKAN – Teşekkür ederim. 
ERKAN AKÇAY (Manisa) – Sayın Başkan...
BAŞKAN – Sayın Akçay buyurun.
Bir dakikada toparlayın lütfen. 
V.- AÇIKLAMALAR (Devam)
34.- Manisa Milletvekili Erkan Akçay’ın,
Milliyetçi Hareket Partisi olarak tasarıya olumlu oy vereceklerine ve Gazi
Meclisin bugüne kadarki bütün mensuplarını başta Gazi Mustafa Kemal Atatürk
olmak üzere, şükranla, rahmetle andığına, sağ olanlara da uzun ömürler ve
sağlıklar dilediğine ilişkin açıklaması
ERKAN AKÇAY (Manisa) - Teşekkür ederim Sayın Başkan.
Ben de Milliyetçi Hareket Partisi olarak bu
uluslararası anlaşmalarda da zaten yer alan bu hususlara ilişkin bir
kodifikasyon düzenlemelerini içeren bu tasarıya “kabul” oyu vereceğimizi
belirtmek istiyorum öncelikle.
Dilerim ki bu düzenlemeler, önümüzdeki zaman dilimi
içerisinde bir kısım bölücülerin ve teröristlerin iadesine de katkı sağlar.
Bu düşüncelerle yine Gazi Meclisimizin bugüne kadarki
bütün mensuplarını, başta Gazi Mustafa Kemal Atatürk olmak üzere, bütün
kahramanlarımızı şükranla, rahmetle anıyorum, sağ olanlara da uzun ömürler ve
sağlıklar diliyorum.
Hepinize saygılar sunuyorum. 
Teşekkür
ederim Sayın Başkan.
BAŞKAN
– Teşekkür ederim. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Cezaî Konularda Uluslararası Adlî
İşbirliği Kanunu Tasarısı (1/695) ve Adalet Komisyonu Raporu (S. Sayısı: 278)
(Devam)
BAŞKAN
– Tasarının tümünü oylarınıza sunuyorum: Kabul edenler… Kabul etmeyenler…
Tasarı kabul edilmiş ve kanunlaşmıştır.
VI.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, 23 Nisan Ulusal Egemenlik ve Çocuk Bayramı’nı kutladığına,
Mustafa Kemal Atatürk ve arkadaşlarını saygıyla selamladığına ilişkin konuşması
BAŞKAN
– Sayın milletvekilleri, bugün 23 Nisan Ulusal Egemenlik ve Çocuk Bayramı kutlu
olsun diyorum. Bu vesileyle Mustafa Kemal Atatürk ve arkadaşlarını saygıyla
selamlıyorum. Yaşasın 23 Nisan, yaşasın ulusal egemenlik! (AK PARTİ, CHP ve MHP
sıralarından alkışlar)
Bir
dakika ara veriyorum. 
Kapanma
Saati: 03.01
ONUNCU OTURUM
Açılma Saati: 03.03
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mustafa AÇIKGÖZ (Nevşehir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 78’inci Birleşiminin Onuncu
Oturumunu açıyorum.
Gündemin 2’nci
sırasında yer alan, Velayet Sorumluluğu ve Çocukların Korunması Hakkında
Tedbirler Yönünden Yetki, Uygulanacak Hukuk, Tanıma, Tenfiz ve İşbirliğine Dair
Sözleşmeye Katılmamızın Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Velayet Sorumluluğu ve Çocukların
Korunması Hakkında Tedbirler Yönünden Yetki, Uygulanacak Hukuk, Tanıma, Tenfiz
ve İşbirliğine Dair Sözleşmeye Katılmamızın Uygun Bulunduğuna Dair Kanun
Tasarısı (1/697) ve Dışişleri Komisyonu Raporu (S. Sayısı: 280)
BAŞKAN
– Komisyon? Yok.
Ertelenmiştir. 
Bundan sonra da
komisyonların olmayacağı anlaşıldığından, alınan karar gereğince, Türkiye Büyük
Millet Meclisinin kuruluşunun 96’ncı yıl dönümü ile Ulusal Egemenlik ve Çocuk
Bayramı’nın kutlanması ve günün anlam ve öneminin belirtilmesi amacıyla
yapılacak görüşmeler için 23 Nisan 2016 Cumartesi günü saat 14.00’te toplanmak
üzere birleşimi kapatıyorum; bütün milletvekili arkadaşlarıma, Türkiye Büyük Millet
Meclisinin personeline ve basın çalışanlarına iyi geceler, iyi tatiller diliyorum. 
Teşekkür
ediyorum.
Kapanma Saati: 03.04




(x) 278 S.Sayılı Basmayazı 19/4/2016
tarihli 75’inci Birleşim Tutanağı’na eklidir.




