


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20    CİLT : 18          YASAMA YILI : 2


T. B. M. M.

TUTANAK DERGİSİ

43 üncü Birleşim

8 . 1 . 1997  Çarşamba



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. -  BAŞKANLIĞIN GENEL KURULA SUNUŞLARI

A)  GÜNDEMDIŞI KONUŞMALAR

1. - Rize Milletvekili Ahmet Kabil'in, çay
üreticilerinin sorunlarına ilişkin gündemdışı
konuşması

2. - İzmir Milletvekili Atilla Mutman'ın,
İzmir'de yaşanan sel felaketine ilişkin gündemdışı
konuşması

3. -Samsun Milletvekili Biltekin Özdemir'in,
kamu çalışanlarının ücret
durumlarına ilişkin gündemdışı
konuşması ve Maliye Bakanı Abdüllatif
Şener'in cevabı

B)TEZKERELER VE ÖNERGELER

1. -Cumhurbaşkanı Süleyman Demirel'in,
Kazakistan'a yaptığı resmî ziyarete katılması
uygun görülen  milletvekillerine ilişkin Başbakanlık
tezkeresi (3/638)

2. -Devlet Bakanı Namık Kemal Zeybek'in,
Gürcistan'a yaptığı resmî ziyarete
katılmaları uygun görülen milletvekillerine
ilişkin Başbakanlık tezkeresi (3/639)

3.-Cumhurbaşkanı Süleyman
Demirel'in, Özbekistan'a  yapacağı resmî
ziyarete katılması uygun görülen milletvekiline
ilişkin Başbakanlık tezkeresi (3/640)

4. -Kültür Bakanı İsmail
Kahraman'ın, Azerbaycan'a yapacağı resmî
ziyarete katılması uygun görülen milletvekiline
ilişkin Başbakanlık tezkeresi (3/641)

5. -Dışişleri Bakanı ve
Başbakan Yardımcısı Tansu Çiller'in,
Ürdün'e yapacağı resmî ziyarete katılmaları
uygun görülen milletekillerine ilişkin Başbakanlık
tezkeresi (3/642)

IV. -ÖNERİLER

A) DANIŞMA KURULU ÖNERİSİ

1.-Gündemdeki sıralamanın yeniden
yapılmasına ilişkin Danışma Kurulu
önerisi

V.-SORULAR VE CEVAPLAR

A) SÖZLÜ SORULAR VE CEVAPLARI

1.-Sinop Milletvekili Kadir Bozkurt'un, Sinop Boyabat
SSK Hastanesinin ne zaman faaliyete geçeceğine ilişkin
Çalışma ve Sosyal Güvenlik Bakanından
sözlü soru önergesi (6/135)

2. -Sinop Milletvekili Kadir Bozkurt'un, Sinop'ta
nükleer santral kurulması ile ilgili bir projenin
olup olmadığına ilişkin Enerji ve Tabiî
Kaynaklar Bakanından sözlü soru önergesi
(6/136)

3. -Konya Milletvekili Nezir Büyükcengiz'in,
Tümosan Motor Fabrikasının özelleştirme
kapsamında bulunup bulunmadığına ilişkin
Sanayi ve Ticaret Bakanından sözlü soru önergesi
(6/139)

4. -Şanlıurfa Milletvekili Abdulkadir
Öncel'in, kamu bankalarınca yapılan reklam
harcamalarına ilişkin Başbakandan sözlü
soru önergesi (6/141)

B)YAZILI SORULAR VE CEVAPLARI

1.-İstanbul Milletvekili Bülent Akarcalı'nın,
Başbakanlık genelgesiyle kurulan Stratejik Araştırma
ve Geliştirme ve Teknolojik Değerlendirme Başmüşavirliğine
atanan şahsa ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1665)

2. -Niğde Milletvekili Akın Gönen'in,
bazı kamu kuruluşlarının korunmaya
muhtaç çocukların istihdamıyla ilgili
yükümlülüklerini yerine getirmedikleri iddiasına
ilişkin Başbakandan sorusu ve Bayındırlık
ve İskân Bakanı Cevat Ayhan'ın yazılı
cevabı (7/1717)

3. -Karaman Milletvekili Fikret Ünlü'nün,
Ankara Büyükşehir Belediye-spor -Karamanspor karşılaşmasında
meydana gelen olaylara ilişkin sorusu ve İçişleri
Bakanı Meral Akşener'in yazılı cevabı
(7/1764)

4. -Afyon Milletvekili Osman Hazer'in, Afyon-Hocalar'da
tapu sicil müdürlüğü ihdasına ilişkin
sorusu ve Devlet Bakanı Işılay Saygın'in
yazılı cevabı (7/1788)

5. -Afyon Milletvekili Osman Hazer'in, Vakıflar
Genel Müdürlüğünce camilere yapılan
yardımlara ilişkin sorusu ve Devlet Bakanı
Ahmet Cemil Tunç'un yazılı cevabı
(7/1790)

6. -Burdur Milletvekili Yusuf Ekinci'nin, şeker
pancarı üreticisine yapılacak yardımlara
ilişkin sorusu ve Sanayi ve Ticaret Bakanı Yalım
Erez'in yazılı cevabı (7/1811)

VI.-KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. -926 sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23)

2.-Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
:133)

3.-Emniyet Teşkilatı Kanununun Bir Maddesinde
Değişiklik Yapılmasına Dair 490 Sayılı
Kanun Hükmünde Kararname ve İçişleri
Komisyonu raporu (1/217) (S. Sayısı :132)

4. -Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı :164)

5. -625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
:168)

6.-Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair Kanunun
Bir Maddesinin Yürürlükten Kaldırılmasına
İlişkin 9.10.1996 Tarih ve 4190 Sayılı
Kanun ve Anayasanın 89 uncu Maddesi Gereğince Cumhurbaşkanınca
Bir Daha Görüşülmek Üzere Geri Gönderme
Tezkeresi ve Millî Eğitim, Kültür, Gençlik
ve Spor Komisyonu Raporu (1/526, 3/520) (S. Sayısı
: 166)

7.-Ağrı Milletvekili M. Sıddık
Altay ve 8 Arkadaşının, Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanun ile 78 ve 190 sayılı Kanun
Hükmünde Kararnamelerde Değişiklik Yapılması
Hakkında Kanun Teklifi ve İçtüzüğün
37 nci Maddesine Göre Doğrudan Gündeme Alınma
Önergesi (2/334) (S. Sayısı :147)

8. -3065 Sayılı Katma Değer Vergisi
Kanununun 41 inci Maddesinin 1 ve 4 üncü Fıkralarının
Değiştirilmesi ile 60 ıncı Maddesine Bir
Fıkra Eklenmesine Dair Kanun Tasarısı ve
Plan ve Bütçe Komisyonu Raporu (1/512) (S. Sayısı
:130)


I. -GEÇEN TUTANAK ÖZETİ

TBMM Genel Kurulu saat 15.00'te açıldı.

Kültür Bakanı İsmail Kahraman,
İstiklal Marşımızın Yazarı
Mehmet Akif Ersoy'un ölümünün 60 ıncı
yıldönümü münasebetiyle gündemdışı
açıklamada bulundu; CHP Aydın Milletvekili
Fatih Atay, DSP Kütahya Milletvekili Emin Karaa, ANAP Ankara
Milletvekili Agâh Oktay Güner, DYPİstanbul Milletvekili
Tayyar Altıkulaç ve RPKahramanmaraş Milletvekili
Avni Doğan da aynı konuda grupları adına
görüşlerini belirttiler.

Kocaeli Milletvekili Bekir Yurdagül'ün,
Hükümetin, kamu çalışanları
ve emeklilere 1997 yılı ilk altı ayı
için öngördüğü maaş artışları
konusuna ilişkin gündemdışı konuşmasına
Maliye Bakanı Abdüllatif Şener,

Diyarbakır Milletvekili Sebgetullah Seydaoğlu'nun,
Diyarbakır ve çevresinde son günlerde yaşanan
olaylar konusuna ilişkin gündemdışı
konuşmasına Devlet Bakanı Lütfü
Esengün,

Kayseri Milletvekili Memduh Büyükkılıç'ın,
ilköğretim müfettişlerinin sorunları
konusuna ilişkin gündemdışı konuşmasına
da Kültür Bakanı İsmail Kahraman,

Cevap verdi.

Fransa'ya gidecek olan Devlet Bakanı Nafiz
Kurt'a, dönüşüne kadar, Ulaştırma
Bakanı Ömer Barutçu'nun,

İran'a gidecek olan Enerji ve Tabiî
Kaynaklar Bakanı Mehmet Recai Kutan'a, dönüşüne
kadar, Devlet Bakanı Fehim Adak'ın,

İngiltere'ye gidecek olan Devlet Bakanı
H. Ufuk Söylemez'e, dönüşüne kadar,
Devlet Bakanı Ayfer Yılmaz'ın,

Vekillik etmelerinin uygun görülmüş
olduğuna ilişkin Cumhurbaşkanlığı
tezkereleri ile;

İl İdaresi Kanununun Bazı Maddelerinin
Değiştirilmesi ve Bu Kanuna Bazı Maddeler Eklenmesi
Hakkında Kanun Tasarısının, yeniden
incelenmek üzere geri gönderilmesine ilişkin Başbakanlık
tezkeresi;

Genel Kurulun bilgisine sunuldu; Başkanlıkça,
tasarının geri verildiği açıklandı.

İnsan Haklarını İnceleme
Komisyonunun 3.12.1996 tarihli ve 2 sayılı Raporunun,
3686 sayılı Kanunun 6 ncı maddesi gereğince
gündeme alınarak Genel Kurulun bilgisine sunulmasına
ilişkin Danışma Kurulu önerisi kabul edildi.

Erzincan Milletvekili Mustafa Kul'un, Erzincan, Tunceli,
Kars, Ağrı, Van, Muş, Hakkâri, Bitlis,
Siirt, Mardin, Sıvas, Adıyaman Diyarbakır,
Batman, Şırnak ve Bingölİllerinde Terör
Nedeniyle Boşaltılan Köylerden Başka Yerlere
Gönderilen Yurttaşlara Yardım Yapılması
Hakkında Kanun Teklifi (2/340) ile,

Gümüşhane Milletvekili Mahmut Oltan
Sungurlu'nun, Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulü Hakkında
2809 Sayılı Kanuna Ek ve Geçici  Maddeler
Eklenmesi ve 78 ve 190 Sayılı Kanun Hükmünde
Kararnamelerde Değişiklik Yapılmasına
İlişkin Kanun Teklifinin (2/5),

İçtüzüğün 37 nci
maddesi uyarınca doğrudan gündeme alınmasına
ilişkin önergeleri,

Yapılan görüşmelerden sonra,
kabul edilmedi.

İnsan Haklarını İnceleme
Komisyonunun, Diyarbakır Cezaevinde 24.9.1996 tarihinde
meydana gelen olaylarla ilgili çalışmalar
ve yerinde incelemeler yaparak hazırladığı
raporu Genel Kurulun bilgisine sunuldu.

Gündemin “Sözlü Sorular”
kısmına geçilerek;

Ordu Milletvekili Hüseyin Olgun Akın'ın;

1 inci sırada bulunan, Ordu İl Kültür
Merkezi ihalesine ve kütüphane hizmet binalarına
ilişkin Kültür Bakanından (6/128),

32 nci sırada bulunan, Ordu Denizcilik Meslek
Yüksekokulunun kapanış nedenine ilişkin
Millî Eğitim Bakanından (6/194),

Ağrı Milletvekili Mehmet Sıddık
Altay'ın;

18 inci sırada bulunan, Ağrı'nın
Hamur İlçesine endüstri meslek lisesi açılmasının
düşünülüp düşünülmediğine
ilişkin Millî Eğitim Bakanından (6/144),

19 uncu sırada bulunan, doğu ve güneydoğu
illerinden üniversitede okuyan öğrenciler için
öğrenim kredisi miktarının artırılıp
artırılmayacağına ilişkin Millî
Eğitim Bakanından (6/146),

40 ıncı sırada bulunan, Ağrı'nın
Taşlıçay ilçesinde kapalı bulunan
okullara ilişkin Millî Eğitim Bakanından
(6/204),

Sözlü sorularına Kültür
Bakanı İsmail Kahraman,

7 nci sırada bulunan, İstanbul Milletvekili
Bahattin Yücel'in, T. C. Merkez Bankası Meclisi üyelerinin
yenileneceği iddiasına ilişkin Başbakandan
(6/124),

Ağrı Milletvekili MehmetSıddık
Altay'ın;

20 nci sırada bulunan, hayvancılıkla
uğraşan çiftçilere ne gibi ek destekler
sağlanacağına ilişkin Başbakandan 
(6/147),

24 üncü sırada bulunan, Boğaz
Köprüsüne bariyer veya koruyucu bir sistemin yapılmasına
ilişkin Başbakandan (6/185),

34 üncü sırada bulunan, Muğla
Milletvekili Zeki Çakıroğlu'nun, Sosyal Hizmetler
ve Çocuk Esirgeme Kurumuna bağlı olarak çalışan
kamu görevlilerinin fazla çalışma ücretlerine
ilişkin Başbakandan (6/196),

Sözlü sorularına da Devlet Bakanı
Lütfü Esengün,

Cevap verdiler.

2 nci sırada bulunan, Kütahya Milletvekili
İsmail Karakuyu'nun  (6/119),

3 üncü sırada bulunan, Çankırı
Milletvekili Ahmet Uyanık'ın (6/120),

Ağrı Milletvekili Mehmet Sıddık
Altay'ın;

4 üncü sırada bulunan (6/121),

5 inci sırada bulunan (6/122),

6 ncı sırada bulunan (6/123),

8 inci sırada bulunan (6/125),

9 uncu sırada bulunan (6/126),

10 uncu sırada bulunan (6/127),

11 inci sırada bulunan, İstanbul Milletvekili
Meral Akşener'in (6/131),

Şanlıurfa Milletvekili Zülfükar
İzol'un;

12 nci sırada bulunan (6/132),

13 üncü sırada bulunan (6/133),

Esas numaralı sözlü sorularının,
üç birleşim içerisinde cevaplandırılmadıklarından,
yazılı soruya çevrildikleri ve gündemden
çıkarıldıkları bildirildi.

Sinop Milletvekili Kadir Bozkurt'un;

14 üncü sırada bulunan (6/135),

15 inci sırada bulunan (6/136),

16 ncı sırada bulunan, Konya Milletvekili
Nezir Büyükcengiz (6/139),

17 nci sırada bulunan, Şanlıurfa
Milletvekili Abdulkadir Öncel'in (6/141),

Esas numaralı sözlü soruları,
cevap verecek bakanlar Genel Kurulda hazır bulunmadıklarından
ikinci defa,

Ağrı Milletvekili Mehmet Sıddık
Altay'ın;

21 inci sırada bulunan (6/148),

25 inci sırada bulunan (6/186),

38 inci sırada bulunan (6/202),

39 uncu sırada bulunan (6/203),

22 nci sırada bulunan, Van Milletvekili Fethullah
Erbaş'ın (6/149),

23 üncü sırada bulunan, Muğla
Milletvekili Zeki Çakıroğlu'nun (6/184),

Şanlıurfa Milletvekili Zülfükar
İzol'un;

26 ncı sırada bulunan (6/187),

28 inci sırada bulanan (6/189),

27 nci sırada bulunan, Manisa Milletvekili
Hasan Gülay'ın (6/188),

29 uncu sırada bulunan, Manisa Milletvekili
Tevfik Diker'in (6/190),

Ordu Milletvekili Hüseyin Olgun Akın'ın;

30 uncu sırada bulunan (6/192),

31 inci sırada bulunan (6/193),

33 üncü sırada bulunan (6/195),

35 inci sırada bulunan, Kütahya Milletvekili
İsmail Karakuyu'nun (6/197),

36 ncı sırada bulunan, Ankara Milletvekili
Ersönmez Yarbay'ın (6/199),

37 nci sırada bulunan, Şanlıurfa
Milletvekili Abdulkadir Öncel'in (6/200),

Esas numaralı sözlü soruları
da, cevap verecek bakanlar Genel Kurulda hazır bulunmadıklarından
birinci defa,

Ertelendiler.

Sözlü sorular ile kanun tasarı ve
tekliflerini sırasıyla görüşmek
için, 8 Ocak 1997 Çarşamba günü
saat 15.00'te toplanmak üzere, birleşime 18.58'de son
verildi.

Uluç Gürkan

Başkanvekili

 Fatih Atay Ünal Yaşar

 Aydın Gaziantep

 Kâtip Üye Kâtip Üye


II. -GELEN KÂĞITLAR

8.1.1997 ÇARŞAMBA

Sözlü Soru Önergeleri

1.-Uşak Milletvekili Mehmet Yaşar Ünal'ın,
ev hekimliği projesine ilişkin Sağlık Bakanından
sözlü soru önergesi (6/398) (Başkanlığa
geliş tarihi :3.1.1997)

2. -Uşak Milletvekili Mehmet Yaşar Ünal'ın,
Uşak Kültür Sitesi projesine ilişkin Kültür
Bakanından sözlü soru önergesi (6/399) (Başkanlığa
geliş tarihi :3.1.1997)

3. -Uşak Milletvekili Mehmet Yaşar Ünal'ın,
Bağ-Kur'a tabi tarım kesiminde çalışanların
sağlık sigortası kapsamına alınıp
alınmayacağına ilişkin Çalışma
ve Sosyal Güvenlik Bakanından sözlü soru
önergesi (6/400) (Başkanlığa geliş
tarihi :3.1.1997)

4. -Uşak Milletvekili Mehmet Yaşar Ünal'ın,
Tıp Fakültelerine bağlı olmayan sağlık
kurumlarında çalışan uzman hekimlerin
doçentlik sınavına ilişkin Sağlık
Bakanından sözlü soru önergesi (6/401) (Başkanlığa
geliş tarihi :3.1.1997)

5.-Uşak Milletvekili Mehmet Yaşar Ünal'ın,
sağlık kurulu raporlarına ilişkin Sağlık
Bakanından sözlü soru önergesi (6/402) (Başkanlığa
geliş tarihi :3.1.1997)

6. -Uşak Milletvekili Mehmet Yaşar Ünal'ın,
Yüksek Hemşire Okulu mezunlarına ek gösterge
verilip verilmeyeceğine ilişkin Sağlık Bakanından
sözlü soru önergesi (6/403) (Başkanlığa
geliş tarihi:3.1.1997)

7.-Uşak Milletvekili Mehmet Yaşar Ünal'ın,
hekimlerin ayrı bir ücret sistemiyle maaş almaları
için çalışma olup olmadığına
ilişkin Sağlık Bakanından sözlü
soru önergesi (6/404) (Başkanlığa geliş
tarihi :3.1.1997)

8.-Uşak Milletvekili Mehmet Yaşar Ünal'ın,
Devlet Hastanelerinde çalışan hekimlerin nöbetlerinin
ücretlendirilmesine ilişkin Sağlık Bakanından
sözlü soru önergesi (6/405) (Başkanlığa
geliş tarihi :3.1.1997)

9.-Uşak Milletvekili Mehmet Yaşar Ünal'ın,
tıpta uzmanlık sınavının kaldırılıp
kaldırılmayacağına ilişkin Sağlık
Bakanından sözlü soru önergesi (6/406) (Başkanlığa
geliş tarihi :3.1.1997)

10.-Uşak Milletvekili Mehmet Yaşar Ünal'ın,
yeşil kart uygulamasının kapsamına
ilişkin Sağlık Bakanından sözlü
soru önergesi (6/407) (Başkanlığa geliş
tarihi :3.1.1997)

Yazılı Soru Önergeleri

1.-Malatya Milletvekili Ayhan Fırat'ın,
sahte döviz belgeleri düzenlendiği iddialarına
ilişkin Başbakandan yazılı soru önergesi
(7/1838) (Başkanlığa geliş tarihi :2.1.1997)

2. -Hatay Milletvekili Nihat Matkap'ın, Hatay'a
bağlı bazı köylerin elektrik şebekesine
ilişkin Enerji ve Tabiî Kaynaklar Bakanından
yazılı soru önergesi (7/1839) (Başkanlığa
geliş tarihi :2.1.1997)

3. -İzmir Milletvekili Hakan Tartan'ın,
ruhsatlı silahlara ilişkin Başbakandan yazılı
soru önergesi (7/1840) (Başkanlığa geliş
tarihi :3.1.1997)

4. -Bursa Milletvekili Ali Rahmi Beyreli'nin, TEAŞ'ın
açtığı bir ihaleye ilişkin Enerji
ve Tabiî Kaynaklar Bakanından yazılı
soru önergesi (7/1841) (Başkanlığa geliş
tarihi :3.1.1997)

5. -İstanbul Milletvekili Bülent Akarcalı'nın,
İran Cumhurbaşkanının Türkiye
ziyaretine ilişkin Dışişleri Bakanı
ve Başbakan Yardımcısından yazılı
soru önergesi (7/1842) (Başkanlığa geliş
tarihi :3.1.1997)

6. -Aydın Milletvekili Yüksel Yalova'nın,
Adalet Bakanının bir toplantıda yaptığı
açıklamaya ilişkin İçişleri
Bakanından yazılı soru önergesi (7/1843)
(Başkanlığa geliş tarihi :3.1.1997)

7.-Aydın Milletvekili Yüksel Yalova'nın,
Aydın-Kuşadası Asliye Hukuk Hâkiminin
Edirne'ye tayin edilmesine ilişkin Adalet Bakanından
yazılı soru önergesi (7/1844) (Başkanlığa
geliş tarihi :3.1.1997)

8.-İstanbul Milletvekili Halit Dumankaya'nın,
Susurluk olaylarıyla ilgili olarak MİT listesinde
yer aldığı iddia edilen bir kişiye ilişkin
Başbakandan yazılı soru önergesi (7/1845)
(Başkanlığa geliş tarihi :3.1.1997)

9.-İzmir Milletvekili Hakan Tartan'ın,
RTÜK tarafından verilen TV kapatma cezalarına
ilişkin Başbakandan yazılı soru önergesi
(7/1846) (Başkanlığa geliş tarihi :3.1.1997)



BİRİNCİ OTURUM

Açılma Saati : 15.00

8 Ocak 1997 Çarşamba

BAŞKAN : Başkanvekili Uluç
GÜRKAN

KÂTİP ÜYELER : Ünal
YAŞAR (Gaziantep), Kadir BOZKURT (Sinop)


 

BAŞKAN - Türkiye Büyük Millet
Meclisinin 43 üncü Birleşimini açıyorum.

Toplantı yetersayımız vardır;
görüşmelere başlıyoruz.

Gündeme geçmeden önce, üç
arkadaşıma gündemdışı söz
vereceğim.

III. -  BAŞKANLIĞIN GENEL KURULA
SUNUŞLARI

A)  GÜNDEMDIŞI KONUŞMALAR

1. - Rize Milletvekili Ahmet Kabil'in, çay
üreticilerinin sorunlarına ilişkin gündemdışı
konuşması 

BAŞKAN - Gündemdışı
birinci söz, Sayın Ahmet Kabil'in. 

Buyurun Sayın Kabil. (ANAP sıralarından
alkışlar) 

Sayın Kabil, süreniz 5 dakikadır.

AHMET KABİL (Rize) - Teşekkür ederim
Sayın Başkan.

Sayın Başkan, değerli milletvekilleri;
Türkiye'nin çay ihtiyacını karşılayan
çay bölgesinin temel sorunlarını Yüce
Meclise arz etmek için söz almış bulunuyorum;
hepinizi saygıyla selamlıyorum ve bütün
milletimize hayırlı ve faydalı yıllar
diliyorum.

Sayın milletvekilleri, Doğu Karadeniz'de,
210 bin ailenin 800 bin dekar alanda yaptığı
çay tarımı, bölgenin tek geçim
kaynağıdır, bölgenin alternatif başkaca
geçim kaynağı yoktur. Bölgede kuru çay
üreten, gerek kamuya ve gerekse özel sektöre ait
300'e yakın küçüklü büyüklü
işletme vardır. Yaş çay üretimi,
yıllık, 650 bin ton ile 800 bin ton arasındadır;
kuru çay üretimi ise, yılda 160-180 bin tondur.
Ülkemizin iklim şartları itibariyle, kısıtlı
zamanlarda kuru çay üretimi yapılmaktadır.


Dünyada çay üretimi yapan ülkeler,
az gelişmiş ya da gelişmekte olan ülkelerdir.
Bu ülkelerde, kampanya süresi uzun, birim alandan alınan
verim yüksek, hammadde ve işçilik maliyetleri
düşüktür. Bu nedenle, ihraç etmede
zorlanıyoruz. 

Artan enflasyon oranlarına göre çaya
verilen düşük fiyatlar nedeniyle çaydan
elde edilen gelir, yıldan yıla katlanarak azalmış
ve bölgeden göç, durmadan devam etmiştir.
Rize, Türkiye'de en çok göç veren 3 ilden
biridir.

Çaya, tarihinde ilk defa, bir yıl,
1996 kampanyasında, 53 üncü Hükümet
zamanında, enflasyonun üzerinde fiyat verilmiş,
son beş yılda uygulanan yanlış politikalar
ve akıl almaz hatalar nedeniyle 27 trilyon lira borçlandırılan
Çay Kurumunun borcu ödenmiş, gelir-gider dengesi
sağlanmış, ürün bedellerinin peşin
ödenmesi esası getirilmiştir. 

Devlet Planlama Teşkilatı raporlarına
göre, 1991-1996 yılları arasındaki yatırımlarda
da çay bölgesinin mağduriyeti devam etmiştir.
Son beş yıldır bölgede kişi başına
kamu yatırımının Türkiye ortalamasından
6 kat daha az olması, bölgeyi işsizlik ve çaresizliğe
itmiştir. Bu nedenle, artık 1,5 milyon insanın
ümidi haline gelen çayda, kalite, fiyat ve üretim
politikalarındaki iyileştirmelere devam etmek gerekir;
ancak, çay fiyat politikasında, yaş çay
fiyatı ile kuru çay fiyatı arasındaki
mutlak bir bağlantıyı gözden kaçırmamak
gerekir. 

Türkiye'de, kişi başına çay
tüketimi, yılda, ortalama 2,2 kilogramdır;
bugünkü fiyatlarla, yılda 600 bin lira ve ayda,
sadece ve sadece 50 bin liradır. Bu miktar, mutfaktaki
tuz ve karabiberden bile fazla değildir; ama, günün
her saatinde çayla beraberiz. 1997 yılı çay
kampanyası yaklaşmaktadır; çaya verilecek
taban fiyata şimdiden hazırlıklı olmak
gerekir. Aylık enflasyonun yüzde 10'lara yaklaştığı
bir ortamda, fiyat tespitinde vatandaşı yine mağdur
edecek veya Çay Kurumunu yine bir yıl sonra batma
noktasına getirecek fiyat politikalarından kaçınarak,
kuru çay maliyeti dikkate alınarak, piyasa fiyatının
tespiti yapılmalıdır. Bu hususta, 54 üncü
Hükümetçe çok yanlış yapıldığı
kanaatindeyim. Sonra, yaş çaya düşük
fiyat vererek, bu yanlışlığın faturasını
müstahsile ödetmeyelim. Yazıktır, günahtır
bu insanlara... 

Çayın geleceği için, çay
borsası kurulması ve borsaya bazı yetkilerin
verilmesi şarttır. Çay borsası, özel
sektörün denetimini yapacak, özel sektör ile
mühtahsil ilişkilerini tanzim edecek ve ayrıca,
piyasaya sahte, sağlığa zararlı ithal çayların
girmesine mani olacak bir denetim kurumudur.

BAŞKAN - Sayın Kabil, son dakikanız...

AHMET KABİL (Devamla) - Yaş yaprak kalitesinin
artırılmasını ve arz-talep dengesini
sağlayacak olan çay tarlalarını yenileme
ve budama projeleri, eksiksiz uygulanmalıdır. Başlattığımız
bu çalışmaların devam ettiğini
Sayın Bakandan öğrendim, memnun oldum. Bunlara
ilaveten, ihtiyaç fazlası çayın ihracı
için teşvik getirilmelidir. 1997 çay kampanyasının
1996 kampanyasını aratmayacağını
ümit ve temenni ediyorum.

Ayrıca, bütün milletimizin merak
ettiği ve günümüzde kamuoyunu meşgul
eden, memura, polise ve öğretmene verilecek ekzam vaatleri
ne oldu? Bu vaatleri yapanlar nerede? Maaşlar enflasyonun
üzerinde diyenler nerede? 

(Mikrofon otomatik cihaz tarafından kapatıldı)

BAŞKAN - Bir dakika Sayın Kabil.

Sayın milletvekilleri, sayın hatip
sözlerini tamamlayacak; ancak, gerçekten, uğultudan,
buradan dahi kendisini takip etmekte zorlanıyorum. Lütfen,
biraz daha sayın hatibe imkân tanıyalım.

Buyurun.

Eksüreniz 1 dakikadır efendim.

AHMET KABİL (Devamla) - Maaşlar enflasyonun
üzerinde olacak diyenler nerede? Maaşları dolar
bazında ödeyeceğim diyenler nerede? Rol icabı
“ben sizin ananızım” diye bağıran
oyuncular nerede? “Ananızım” diyenlerin
milletin anasını ağlattığını,
artık, herkes biliyor. Çocukları kendisi
gibi Amerikan vatandaşı olsun diye her doğum
zamanı Amerika'ya giden birisinin, kendisini kahraman polisimizin
şerefli anasının yerine koyup, evladını,
malını, canını vatan için feda
eden Türk anasıyla bir tutmasını yadırgıyor,
tahrik yönelten bu sözlerini kınıyor ve
bu ifadeyi Türk anasına hakaret sayıyorum.


Yüce Meclisi saygıyla selamlıyorum.
(ANAP, DSP ve CHP sıralarından alkışlar)

BAŞKAN - Teşekkür ediyorum Sayın
Kabil.

Gündemdışı konuşmayı
yanıtlamak üzere, Hükümet adına söz
talebi?.. Yok.

2. - İzmir Milletvekili Atilla Mutman'ın,
İzmir'de yaşanan sel felaketine ilişkin gündemdışı
konuşması 

BAŞKAN - Gündemdışı
ikinci konuşma, Sayın Atilla Mutman'ın. 

Sayın Mutman, İzmir'de bugün yaşanan
sel felaketiyle ilgili konuşacak. 

Buyurun Sayın Mutman. (DSP sıralarından
alkışlar)

Süreniz 5 dakikadır.

ATİLLA MUTMAN (İzmir) - Sayın
Başkan, değerli milletvekilleri; özellikle, birkaç
gündür devam eden yağmurlar, her zamanki gibi, yine
İzmir'i vuruyor; çünkü, altyapı
yetersizliği mevcut İzmirimizde ve gereken önem,
geçmiş iktidar tarafından da mevcut iktidar
tarafından da İzmir'e gösterilmemektedir. Bu
konuda, bu felaket olaylarında hasarın daha fazla
olmaması için, biraz daha duyarlı davranılmasını
özellikle arz ediyorum ve Hükümetimizin, bu bağlamda,
verimli çalışmalar, sorunu ortadan kaldırıcı
çalışmalar yapacağını umut
ediyorum. 

Son aldığımız bilgilere
göre, devam eden yağmurlar, özellikle Bornova ve
Konak'ın belli semtlerinde sel felaketine yol açarak
kötü bir şekilde çarpmış görünüyor.
Sevindirici nokta, can kaybı yok; ancak, yıkılan
duvardan yaralanan 2 vatandaşımız mevcut.
Kriz masası kurulmuş durumda. Vali Muavini Hüseyin
Poray'la yaptığımız konuşmada,
özellikle, hasar tespit çalışmalarının
yağmur durduğu andan itibaren başlatılacağını
söylediler. 

Biliyorsunuz, geçtiğimiz yıllarda,
İzmir'de, ağır bir sel felaketi yaşanmıştı;
60'ın üzerinde vatandaşımız, bu
sel felaketinde vefat etmişti ve çok sayıda
yaralı vatandaşımız mevcuttu. 

Ben, bugün, sel felaketinden dolayı mağdur
olmuş vatandaşlarımıza geçmiş
olsun dileğinde bulunuyorum ve geçmişte canlarını
yitirmiş olan vatandaşlarımızın
yakınlarına, tekrar, başsağlığı
diliyorum. 

Demokratik Sol Parti olarak, beş altı
ay öncesine dayanan, vermiş olduğumuz bir Meclis
araştırma önergemiz vardır. Bu, sadece
İzmir'e yönelik değildir; Türkiye'de çeşitli
doğal afetlerde mağdur olmuş yörelere yöneliktir.
Bu yörelerde, genelde, yerel hizmet noksanlıkları
vardır, altyapı noksanlıkları vardır
ve genel idarenin noksanlıkları vardır. Bunların
enine boyuna tartışılması, acil bir
konudur. Biliyorsunuz, Meclis araştırma önergeleri,
özellikle, gündemde oldukça kalabalıktır.
Bizim -sanıyorum- gündemin 40 ıncı sırasında
olan bu Meclis araştırma önergemiz, herhalde,
iki veya üç sene sonra Mecliste tartışılma
fırsatı bulacaktır. 

Bu konu, çok ciddî bir konudur. Dinar'da
ciddî bir deprem olmuştur; mağdurlar olmuştur,
vefat eden vatandaşlarımız olmuştur.
Senirkent'te toprak kayması olmuştur, yine faciayla
neticelenmiştir. Onun için, bunun üzerine gidilmesini
çok zorunlu görüyoruz ve ben, özellikle,
bütün partilerin grup başkanvekillerinden, Başkanlık
Divanı üyesi arkadaşlarımızdan,
bu önemli maddenin, önemli Meclis araştırma
olayının öncelikle ön sıralara
alınmasını arz ediyorum. 

Bu meydana gelen şiddetli yağışlar,
tabiî ki, doğal olaylar; ancak, açtıkları
facia, felaket, normalin, olması gerekenin çok ötesinde
oluyor. Bunun da, tabiî, çeşitli sebepleri,
nedenleri var. İç göçler neticesinde,
özellikle, arazi ve doğa yağmalanması, erozyon,
çarpık yapılaşma, altyapı eksiklikleri
-maalesef- dere yataklarının ıslah edilmemesi,
malzeme kalitesizliği gibi nedenler, ön sıralarda
yer alıyor. 

Ayrıca, İzmir'de, geçtiğimiz
yıl yaşanmış olan sel felaketinde aşırı
kayıpların olması nedeniyle, Ege Üniversitesi
Edebiyat Fakültesi Coğrafya Bölümünden
bir grup bilim adamı, bu konu hakkında bilimsel
bir çalışma yaptı. Sanıyorum,
çoğu milletvekiline, çalışmalarını
kitapçık halinde gönderdiler. Bu raporda “belli
zaman birimi içerisinde, gerekli önlemler yerel ve
merkezî yönetimlerce alınmadığı
takdirde, benzeri felaketlerde daha büyük kayıpların
olması yaşanılabilir” deniliyor ve bunun
için, yetkililer, özellikle, göreve çağırılıyor.
Raporda, ayrıca, geçen seneki selden sonra, dere
içlerindeki evlerin, sahipleri tarafından tekrar
onarılmaya başlanmış olmasına...

(Mikrofon otomatik cihaz tarafından kapatıldı)

BAŞKAN - Sayın Mutman, eksüreniz
1 dakikadır.

ATİLLA MUTMAN (Devamla) - ...değiniliyor
ve “hiçbir yetkilinin bu durumu engellememesi çok
anlamlı ve ümit kırıcı bulunmuştur”
diye rapor bitiriliyor. 

İşte, bu örnek de gösteriyor
ki, bu yanlışlıkların, acı kayıpların
kaynağında kültür ve eğitim eksikliği
yatmakla birlikte, öntedbirlerini alarak bu felaketleri hafifletmemiz
mümkün olacaktır.

Beni dinlediğiniz için, Yüce Meclise
saygılarımı sunuyorum. (DSP sıralarından
alkışlar)

BAŞKAN - Teşekkür ediyorum Sayın
Mutman.

Aracılığınızla, İzmir'de,
sel felaketi nedeniyle mağdur olan vatandaşlarımıza,
Türkiye Büyük Millet Meclisinde temsil edilen bütün
siyasî partiler adına da, geçmiş olsun
dileklerini iletme fırsatını bize verdiniz.

Sayın Mutman, bu arada, konuşmanızda
değindiğiniz bir konuya açıklık getireyim:
Danışma Kurulumuz, biraz önce yaptığı
toplantıda, söz konusu araştırma önergenizin
21 Ocak Salı günü öncelikle görüşülmesi
konusunda mutabakat sağladı. Sanıyorum, yarın
Genel Kurulda oylanacak ve Genel Kurulun da kabulü halinde,
öne alınmış olacak. (DSP sıralarından
alkışlar)

Gündemdışı konuşmaya,
Hükümet adına?.. 

MALİYE BAKANI ABDÜLLATİF ŞENER
(Sıvas) - Hayır Sayın Başkanım.

BAŞKAN - “Yok” diyorsunuz ve siz
de, Hükümet adına, geçmiş olsun
dileklerinizi iletiyorsunuz Sayın Bakanım. 

3. -Samsun Milletvekili Biltekin Özdemir'in,
kamu çalışanlarının ücret
durumlarına ilişkin gündemdışı
konuşması ve Maliye Bakanı Abdüllatif
Şener'in cevabı 

BAŞKAN - Gündemdışı
üçüncü konuşma, Sayın Biltekin
Özdemir'in.

Sayın Özdemir, kamu çalışanlarının
ücret durumlarıyla ilgili konuşacaklar.

Buyurun efendim. (ANAP sıralarından
alkışlar)

Sayın Özdemir, süreniz 5 dakikadır.

BİLTEKİN ÖZDEMİR (Samsun)
- Teşekkür ediyorum Sayın Başkan. 

Hakikaten, bugün, üzerinde önemle
durulması gereken konuların başında
geleni, belki en önemlisi, kamu personeliyle ilgili olarak
Hükümetin sergilediği yanlış tablonun
Büyük Millet Meclisinde huzurunuza getirilmesidir. 

Sayın Maliye Bakanı, dün, sadece,
son yaptıkları zammı dikkate alarak, kamu
çalışanlarının enflasyon karşısında
ezdirilmediği iddiasında bulunmuştur. Oysa, Sayın
Bakanın, şu andaki Hükümet ortağının,
geriye doğru -fazla değil- üç yıllık
geçmişine bakarak, 1994 yılı başından
bugüne kadar enflasyonun 7 kat artmasına rağmen
kamu çalışanlarının ücretlerinde
sadece 4,7 kat artış olduğunu değerlendirir
ve geçen temmuzda yapılan zammı da çalışanlara
müjde olarak takdim ettiklerini hatırlarlarsa, bu
suretle verdikleri zammı, bir övünç payı
olarak değil, şu anda geri alma unsuru olarak değil,
bundan sonraki düzenlemeler için bir dayanak olarak
sunması çok daha doğru olur. 

Biz, bu mülahazalarla, yüzde 90'lar dolayında
cereyan eden enflasyon önünde kamu çalışanlarımızın
ve kamu emeklilerinin aylıklarının, hiç
olmazsa malî yılın başında, yüzde
50 düzeyine yükseltilmesi için, gerek Plan ve
Bütçe Komiyonunda gerek Genel Kurulda önergeler
verdik; ama, bu önergelerimize, Hükümet ve dolayısıyla
iktidar milletvekili arkadaşlarımız katılmadı.
Bir yetki kanununda ısrar edildi; biz de “bu yetki
kanununu iyi uygulayamazsınız, ısrar etmeyin”
değerlendirmesini, burada, huzurlarınızda sunduk.
Şimdi, yetki kanununun ne kadar kötü uygulandığı,
hemen, ilk örneğinde ortaya çıkmıştır.
Bir defa, askerlerin kendi dönemlerinde bile yapmadıkları
bir uygulamayı, Hükümet, sadece Silahlı
Kuvvetler mensuplarını kapsama alarak -ilk uygulamalarında-
diğerlerini gelecekte yapacağız mülahazasıyla
başlatmış,  bir yanlış uygulamaya
girmiştir; bu birinci hatadır. İkinci hata,
Silahlı Kuvvetlerin kendi içinde de vardır;
çünkü, yapılan düzenlemede, subay
emeklilerine bu düzenlemelerden otomatik olarak bazı
iyileştirmeler yansıdığı halde,
assubay emeklileri için bu düzenlemede tek kuruşluk
bir otomatik yansıma söz konusu olmamıştır
ve bugün, bütün diğer kamu personeli, âdeta
infial içindedir. Sayın Bakan, ileriki düzenlemelerle
bunu telafi edeceklerini ifade ediyorlar; edemezler; çünkü,
kanun hükmünde kararnameler, en erken, yayımlandıkları
tarihte yürürlüğe girer; halbuki silahlı
kuvvetlerle ilgili düzenleme, zaten yürürlüğe
girmiştir 1 Ocaktan geçerli olmak üzere. 1 Ocak
ile bundan sonraki tarih arasındaki farkı nasıl
telafi edecekler ve Silahlı Kuvvetlerle bütün
diğer çalışanlar nezdinde bozmuş
oldukları yatay ve dikey dengeleri nasıl telafi
edecekler? Bu mümkün değildir değerli arkadaşlarım.
Diğer taraftan, bu düzenleme, bu şekilde, kendi
içinde -ve gelecekte- birçok huzursuzluğu ve
dengesizliği getirdiği halde -üstüne üstlük
bütçede bundan böyle kaynak da kalmamıştır-
bütçede aktarmalarla yapılan personel ödeneklerindeki
artışlar, Silahlı Kuvvetlerle emeklileri için
gerekli olan 75-80 trilyon liraya ancak yetebilecektir. Bundan
sonra, diğer kamu çalışanları için,
gelecek tarihler için bir düzenleme yapılsa
bile, bütçede bu yoktur ve açık olarak
yansıyacaktır. Bu itibarla da, burada, Hükümet,
fevkalade basiretsiz davranmıştır; kamu çalışanları
arasında eşitliği gözetmemiştir, bütçenin
imkânlarını gözetmemiştir ve muhalefetin
bütçenin hazırlığı ve görüşülmesi
sırasındaki çok yapıcı, çok
dikkatli uyarılarını dikkate almamıştır.
Böylece, şu anda, bundan sonra yapılabilecek
iyileştirmelerle yaklaşık yüzde 20 dolaylarında
diğer kamu çalışanlarına ortalama
bir artış sağlanırsa, bunun bütçeye
getireceği -çünkü, bundan sonra yapılacak
her düzenleme yeni bir açık unsuru olacaktır-
takriben 300 trilyon lira dolaylarında bir ilave açık
olacaktır. Böylece de, bütçenin açığı...
Zaten, bu bütçenin -içine ciddî bakıldığı
zaman- açığı 2,5 katrilyon liradır.
Siz ne kadar “ben açık vermedim, denk verdim”
derseniz deyiniz, söylemekle olmaz bu iş; bu işin
gerçeği vardır...

(Mikrofon otomatik cihaz tarafından kapatıldı)

BAŞKAN - Sayın Özdemir, eksüreniz
1 dakikadır.

BİLTEKİN ÖZDEMİR (Devamla)
- Uygulamanın sonunda göreceğiz ki, bu açık
2,5 katrilyonla başlamıştır, 3 katrilyon
liraya kadar ulaşabilecektir.

Değerli arkadaşlarım, şöyle
özetliyorum: Hükümet, yetki kanununu yanlış
kullanmaktadır, tehlikeli kullanmaktadır. Hükümet
üyeleri, her birisi, kendi bakanlığının
maliye bakanı gibi davranmaktadırlar; akşam
söz vermektedirler, ertesi gün caymaktadırlar.
Sayın Maliye Bakanının bu konulara dikkatlerini
çekiyorum. 

Diğer taraftan, yetki kanununun yanlış
uygulanmasının telafisi, kamu yönetiminde 10
milyon kişiyi ilgilendirmektedir; çalışanlar,
emekliler ve bunların aile efradıyla birlikte 10
milyon kişiyi ilgilendirmektedir. Adil düzen işte
bu düzendir diye, lütfen, buradan, bize, halkın
yararına olmayan, gerçekleri yansıtmayan
unsurları savunmayalım. 

Hepinize saygılar sunuyorum. (ANAP, DSP ve
CHP sıralarından alkışlar) 

BAŞKAN - Teşekkür ediyorum Sayın
Özdemir. 

Sayın Bakan, yanıt vereceksiniz...

MALİYE BAKANI ABDÜLLATİF ŞENER
(Sıvas) - Evet efendim. 

BAŞKAN - Gündemdışı
konuşmayı yanıtlamak üzere, Maliye Bakanı
Sayın Abdüllatif Şener; buyurun. (RP sıralarından
alkışlar) 

MALİYE BAKANI ABDÜLLATİF ŞENER
(Sıvas) - Sayın Başkan, değerli milletvekilleri;
Sayın Biltekin Özdemir'in gündemdışı
yapmış olduğu konuşmaya cevap vermek üzere
huzurlarınızdayım; hepinizi saygıyla
selamlıyorum. 

Önce şunu belirtmek isterim: 1997 konsolide
bütçemiz, denk bir bütçedir; 6,2 katrilyon
geliri ve aynı miktarda gideri bulunan bir bütçedir
ve yıl sonunda da denk çıkacak şekilde
hazırlıkları yapılmıştır,
hesapları yapılmıştır. Bu bütçede,
personel ödemelerine de gerekli ve -duyulacak bütün
ihtiyaçlar ayarlanmak suretiyle- yeterli para konulmuş
bulunmaktadır. 

1997 konsolide bütçemizde, 1 katrilyon
730 trilyon civarında personel ödeneği vardır.
Bu ödenekle, enflasyon artı büyüme oranı
kadar, kamu çalışanlarına ve emeklilere
ilave ücret artışı sağlamak mümkündür.
Hesaplarımızı bütçe hazırlıkları
sırasında yaptık. Daha sonra ek iyileştirmeler
yapmayı da, Hükümet olarak, zaten başından
beri söylüyorduk, düşünüyorduk;
kamu gelirlerinde artışlar meydana geldikçe,
kamu personelinin ücretlerinde ek iyileştirmeler yapacağımızı
belirtiyorduk. Bunun ilk belirtisi olarak da, 1997 bütçesi
Plan ve Bütçe Komisyonunda görüşülürken,
personel ödeneklerinde belli bir artırma sağlanmıştır.
Plan ve Bütçe Komisyonunda sağlanan bu  artışla
birlikte, ocak ayından itibaren, kamu personeli arasında,
özellikle, yapmış olduğu işler özellik
arz eden kamu personelinde ek iyileştirmeler yapılmasına
karar verilmiştir. 

Ancak, önce şunu belirtmek istiyorum:
54 üncü Türkiye Cumhuriyeti Hükümeti
olarak, şu ana kadar, verdiğimiz sözleri tutuyoruz;
hem memurlarımız için hem de emeklilerimiz
için vermiş olduğumuz sözlere sadığız,
bağlıyız ve bu söz çerçevesinde
ücret artışları sağlıyoruz.
“Enflasyona ezdirmeyeceğiz” dedik, “enflasyon
üzerinde, refah payını da eklemek suretiyle,
emeklilerimize ve memurlarımıza ücret artışı
sağlayacağız” dedik; bunu, fiilen, şu
ana kadar da gerçekleştiriyoruz. Temmuz ayında
yüzde 50 ücret artışı sağladık;
ocak ayında, genel anlamda, yüzde 30'luk bir zam verdik.
Dolayısıyla, haziran ayında, Hükümet
kurulmadan önce, 100 lira olan bir kamu personelinin maaşı,
ocak ayında 195 lira olmuştur. Yani, yüzde 95'lik
net, fiilî ücret artışı vardır,
hem emeklilerimiz için hem de memurlarımız
için. Bu altı aylık sürede Hükümetin
ortaya koyduğu tavır, fiilî durum budur. Bu altı
aylık dönemde tüketici fiyatları ile enflasyon
oranı yüzde 31,5 iken, eğer Hükümet,
reel anlamda, gerçek anlamda yüzde 95'lik bir ücret
artışı sağlamışsa, o halde,
burada, bu Hükümetin, memurlara ve emeklilere vermiş
olduğu ücret artışından dolayı
tenkit edilmeye hakkı yoktur. Bunu, muhalefet partilerine
mensup milletvekillerimizin de bu şekilde görmeleri
ve değerlendirmeleri gerekmektedir.

Ancak, biz, aynı zamanda, bu ücret artışının
yeterli olduğunu da söylemiyoruz. Gerçekten, kamu
çalışanlarına daha fazla ücret
vermek gerekir, emeklilerimize daha fazla ücret vermek gerekir.
Bunu, Hükümet olarak da biliyoruz; daha fazla ücret
verebilmek için kaynaklar ve imkânlar geliştikçe
değerlendireceğimizi de ifade ediyoruz. Bu çerçeve
içerisinde, daha önce çıkarılmış
olan Yetki Kanununa dayanarak bir kanun hükmünde kararname
hazırlanmış, askerî personelin maaşlarında
bir iyileştirme meydana getirilmiştir. Meydana gelen
sonuç şudur: Bu iyileştirme, bütçeye
40 trilyon liralık bir yük getirmiştir; ancak,
Plan ve Bütçe Komisyonunda personel ödeneklerine
aktarılan miktar, 55 trilyon liradır. Dolayısıyla,
sadece komisyonda aktarılan ilave ödenek dahi, askerî
personele verilen ücret artışlarıyla
bitirilmiş değildir, limitine gelinmiş değildir.
Önümüzdeki günlerde, kaynak paketleri çerçevesinde,
biz, ilave gelir artışları bekliyoruz. Nitekim,
faiz gelirlerinden yapılan stopajları yüzde
5'ten yüzde 12'ye çıkardığımızı,
bütün değerli arkadaşlarım bilmektedir.
Buradan, en az   70-80 trilyon lira civarında, bütçede
öngörülenin üzerinde ilave gelir gelmektedir,
artı -hazine ihalelerini değerli milletvekilleri takip
ediyorlar- faiz oranları yüzde 98'e düşmüştür.
Faiz oranları yüzde 140'lık faiz seviyesinden
yüzde 100'ün altına düşmüş
ve üstelik, ihalelerdeki vade de -son üç ihalede-
13 ay olarak belirlenmeye başlanmıştır.
Muhalefet, sürekli, bütçede öngörülen
bu faiz ödemeleri 1997 yılı için yeterli
değil diyordu; halbuki, bu seyir içerisinde, bu tempo
içerisinde gidersek, bütçeye koymuş olduğumuz
faiz ödeneklerinin fazla geleceği, daha az gerçekleşeceği
anlaşılmaktadır. Dolayısıyla,
bütçede, hem faiz ödemelerine ayrılan
giderlerde azalmalar meydana gelmektedir hem de bütçe
gelirlerinde öngörülenin üzerinde artışlar
gerçekleşmektedir. Bu seyir, bu gelişmeler
devam ettikçe, Hükümetin kararlılığı
devam ettikçe, biz, bütün kamu personelini de
kapsayacak şekilde, önümüzdeki günlerde,
aylarda, gelirlerdeki artış seyriyle bağlantılı
olarak iyileştirmeler yapacağız. Bu konulardaki
çalışmalarımız devam etmektedir.


Bütün arkadaşlarıma saygılar
sunuyorum. 

Teşekkür ediyorum. (RP ve DYP sıralarından
alkışlar)

BAŞKAN - Teşekkür ediyorum Sayın
Bakan. 

Gündeme geçiyoruz. 

Başbakanlığın, Anayasanın
82 nci maddesine göre verilmiş tezkereleri vardır;
okutup, ayrı ayrı oylarınıza sunacağım:

B)TEZKERELER VE ÖNERGELER

1. -Cumhurbaşkanı Süleyman Demirel'in,
Kazakistan'a yaptığı resmî ziyarete katılması
uygun görülen  milletvekillerine ilişkin Başbakanlık
tezkeresi (3/638) 

  7.1.1997

Türkiye Büyük Millet Meclisi
Başkanlığına

15-17 Aralık 1996 tarihlerinde Kazakistan'a
resmî bir ziyarette bulunan Cumhurbaşkanı Sayın
Süleyman Demirel'e refakat eden heyete, ekli listede adları
yazılı milletvekillerinin de iştirak etmeleri
uygun görülmüş ve bu konudaki Bakanlar Kurulu
kararı ilişikte gönderilmiştir.

Anayasamızın 82 nci maddesine göre
gereğini arz ederim.

  Prof. Dr. Necmettin Erbakan

  Başbakan

Liste

Cavit Çağlar (Bursa)

Hikmet Çetin  (Gaziantep)

Ayvaz Gökdemir  (Kayseri)

BAŞKAN - Kabul edenler_ Kabul etmeyenler_ Kabul
edilmiştir.

İkinci tezkereyi okutuyorum:

2. -Devlet Bakanı Namık Kemal Zeybek'in,
Gürcistan'a yaptığı resmî ziyarete
katılmaları uygun görülen milletvekillerine
ilişkin Başbakanlık tezkeresi (3/639) 

  7.1.1997

Türkiye Büyük Millet Meclisi
Başkanlığına

Devlet Bakanı Namık Kemal Zeybek'in,
Karadeniz Ekonomik İşbirliği Parlamenterler Asamblesinin
(KEİPA) 10-12 Aralık 1996 tarihlerinde Tiflis'te
yapılan 8 inci Genel Kurul toplantısına katılmak
üzere, 9-13 Aralık 1996 tarihleri arasında
Gürcistan'a yaptığı resmî ziyarete,
ekli listede adları yazılı milletvekillerinin
de iştirak etmeleri uygun görülmüş
ve bu konudaki Bakanlar Kurulu kararı ilişikte gönderilmiştir.

Anayasamızın 82 nci maddesine göre
gereğini arz ederim.

  Prof. Dr. Necmettin Erbakan

  Başbakan

Liste

Hasan Ekinci (Artvin)

Nurhan Tekinel  (Kastamonu)

Ayvaz Gökdemir  (Kayseri)

BAŞKAN - Kabul edenler_ Kabul etmeyenler_ Kabul
edilmiştir.

Üçüncü tezkereyi okutuyorum:

3.-Cumhurbaşkanı Süleyman
Demirel'in, Özbekistan'a  yapacağı resmî
ziyarete katılması uygun görülen milletvekiline
ilişkin Başbakanlık tezkeresi (3/640) 

  18.10.1996

Türkiye Büyük Millet Meclisi
Başkanlığına

Taşkent'te yapılacak 4 üncü
Türkçe Konuşan Ülkeler Zirvesi münasebetiyle,
20-22 Ekim 1996 tarihlerinde Özbekistan'a resmî ziyarette
bulunacak olan Cumhurbaşkanı Sayın Süleyman
Demirel'e refakat edecek heyete, Kayseri Milletvekili Ayvaz Gökdemir'in
de iştirak etmesi uygun görülmüştür.

Anayasamızın 82 nci maddesine göre
gereğini arz ederim.

  Prof. Dr. Necmettin Erbakan

  Başbakan

BAŞKAN - Kabul edenler_ Kabul etmeyenler_ Kabul
edilmiştir.

Dördüncü tezkereyi okutuyorum:

4. -Kültür Bakanı İsmail
Kahraman'ın, Azerbaycan'a yapacağı resmî
ziyarete katılması uygun görülen milletvekiline
ilişkin Başbakanlık tezkeresi (3/641) 

  5.11.1996

Türkiye Büyük Millet Meclisi
Başkanlığına

Kültür Bakanı İsmail Kahraman'ın,
Türk Dili Konuşan Ülkeler Kültür Bakanları
Daimî Konseyinin 6-10 Kasım 1996 tarihlerinde Bakü'de
yapılacak 8 inci dönem toplantısı ile
Türk Şairi Fuzuli'yi anma etkinliklerine katılmak
ve Azerbaycan yetkilileriyle kültürel ilişkiler
konusunda ikili görüşmelerde bulunmak üzere
bir heyetle birlikte adıgeçen ülkeye yapacağı
resmî ziyarete Diyarbakır Milletvekili Abdülkadir
Aksu'nun da iştirak etmesi uygun görülmüştür.

Anayasamızın 82 nci maddesine göre
gereğini arz ederim.

  Prof. Dr. Necmettin Erbakan

  Başbakan

BAŞKAN - Kabul edenler... Kabul etmeyenler...
Kabul edilmiştir.

Beşinci tezkereyi okutuyorum:

5. -Dışişleri Bakanı
ve Başbakan Yardımcısı Tansu Çiller'in,
Ürdün'e yapacağı resmî ziyarete katılmaları
uygun görülen milletekillerine ilişkin Başbakanlık
tezkeresi (3/642) 

  11.11.1996

Türkiye Büyük Millet Meclisi
Başkanlığına

Dışişleri Bakanı ve Başbakan
Yardımcısı Prof. Dr. Tansu Çiller'in,
görüşmelerde bulunmak üzere bir heyetle birlikte
11-12 Kasım 1996 tarihlerinde Ürdün'e yapacağı
resmî ziyarete, ekli listede adları yazılı
milletvekillerinin de katılmaları uygun görülmüştür.

Anayasamızın 82 nci maddesine göre
gereğini arz ederim.

  Prof. Dr. Necmettin Erbakan

  Başbakan

Liste:

Yaman Törüner  (Afyon)

Faris Özdemir (Batman)

Zeki Ergezen (Bitlis)

Salih Sümer (Diyarbakır)

Hasan Belhan (Elazığ)

Tevhit Karakaya  (Erzincan)

Zeki Ertugay (Erzurum)

Şamil Ayrım (Iğdır)

Haluk Yıldız  (Kastamonu)

Ahmet Sezal Özbek (Kırklareli)

Necati Çetinkaya  (Konya)

Doğan Baran (Niğde)

Ergun Özkan (Niğde)

Abdullah Arslan  (Tokat)

Mahmut Yılbaş (Van)

BAŞKAN - Kabul edenler... Kabul etmeyenler...
Kabul edilmiştir.

Danışma Kurulunun bir önerisi vardır;
okutup oylarınıza sunacağım:  

IV. -ÖNERİLER

A) DANIŞMA KURULU ÖNERİSİ

1.-Gündemdeki sıralamanın yeniden
yapılmasına ilişkin Danışma Kurulu
önerisi 

Danışma Kurulu Önerisi

No : 45  Tarih : 8.1.1997

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
64 üncü sırasında yer alan 175 sıra
sayılı kanun tasarısının bu
kısmın 9 uncu sırasına, 63 üncü
sırasında yer alan 163 sıra sayılı
kanun tasarısının 10 uncu sırasına
alınmasının Genel Kurulun onayına
sunulması Danışma Kurulunca uygun görülmüştür.

  Uluç Gürkan

  Türkiye Büyük Millet Meclisi

  Başkanı Vekili 

 Salih Kapusuz Mustafa Cumhur Ersümer

 RP Grubu Başkanvekili ANAP Grubu Başkanvekili


 Saffet Arıkan Bedük Hasan Hüsamettin
Özkan

 DYP Grubu Başkanvekili DSP Grubu Başkanvekili


Önder Sav

CHP Grubu Başkanvekili

BAŞKAN - Öneriyi oylarınıza
sunuyorum: Kabul edenler... Kabul etmeyenler... Öneri kabul
edilmiştir.

Sayın milletvekilleri, şimdi, gündemin
“Sözlü Sorular” kısmına geçiyoruz.

V.-SORULAR VE CEVAPLAR

A) SÖZLÜ SORULAR VE CEVAPLARI

1.-Sinop Milletvekili Kadir Bozkurt'un, Sinop
Boyabat SSK Hastanesinin ne zaman faaliyete geçeceğine
ilişkin Çalışma ve Sosyal Güvenlik
Bakanından sözlü soru önergesi (6/135) 

BAŞKAN - 1 inci sırada, Sinop Milletvekili
Kadir Bozkurt'un, Sinop Boyabat SSK Hastanesinin ne zaman faaliyete
geçeceğine ilişkin Çalışma
ve Sosyal Güvenlik Bakanından sorusu vardır.

Sayın Bozkurt?.. Buradalar.

Soruyu cevaplandıracak Sayın Bakan?..
Yok.

Bu önerge üç birleşim içinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir; önerge gündemden çıkarılmıştır.

2. -Sinop Milletvekili Kadir Bozkurt'un, Sinop'ta
nükleer santral kurulması ile ilgili bir projenin
olup olmadığına ilişkin Enerji ve Tabiî
Kaynaklar Bakanından sözlü soru önergesi
(6/136)

BAŞKAN - 2 nci sırada, Sinop Milletvekili
Kadir Bozkurt'un, Sinop'ta nükleer santral kurulmasıyla
ilgili bir projenin olup olmadığına ilişkin
Enerji ve Tabiî Kaynaklar Bakanından sorusu vardır.

Sayın Bozkurt?.. Buradalar.

Soruyu cevaplandıracak Sayın Bakan?..
Yok.

Bu önerge de üç birleşim içinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir; önerge gündemden çıkarılmıştır.

3. -Konya Milletvekili Nezir Büyükcengiz'in,
Tümosan Motor Fabrikasının özelleştirme
kapsamında bulunup bulunmaığına ilişkin
Sanayi ve Ticaret Bakanından sözlü soru önergesi
(6/139)

BAŞKAN - 3 üncü sırada, Konya
Milletvekili Nezir Büyükcengiz'in, TÜMOSAN Motor
Fabrikasının özelleştirme kapsamında
bulunup bulunmadığına ilişkin Sanayi ve
Ticaret Bakanından sorusu vardır.

Sayın Nezir Büyükcengiz?.. Buradalar.

Soruyu cevaplandıracak Sayın Bakan?..
Yok.

Bu önerge de üç birleşim içinde
cevaplandırılmadığından, İçtüzüğün
98 nci maddesinin son fıkrası uyarınca yazılı
soruya çevrilecektir; önerge gündemden çıkarılmıştır.

4. -Şanlıurfa Milletvekili Abdulkadir
Öncel'in, kamu bankalarınca yapılan reklam
harcamalarına ilişkin Başbakandan sözlü
soru önergesi (6/141) 

BAŞKAN - 4 üncü sırada, Şanlıurfa
Milletvekili Abdulkadir Öncel'in, kamu bankalarınca
yapılan reklam harcamalarına ilişkin Başbakandan
sorusu vardır.

Sayın Öncel?.. Buradalar.

Soruyu cevaplandıracak Sayın Bakan?..
Yok.

Bu önerge de üç birleşim içinde
cevaplandırılmadığından, İçtüzüğün
98 inci maddesinin son fıkrası uyarınca yazılı
soruya çevrilecektir; önerge gündemden çıkarılmıştır.

Sayın milletvekilleri, sanıyorum, Bakanlar
Kurulunun bugün Ağrı'da toplanması nedeniyle,
sözlü soruları cevaplandıracak sayın
bakanları bulmakta zorluk çekeceğiz. Bu nedenle,
eğer grupların bir itirazı yoksa, sözlü
soruların cevaplanması işlemini, boşa
bir eylem olmak yerine, burada kesip “Kanun Tasarı
ve Teklifleriyle Komisyonlardan Gelen Diğer İşler”
kısmına geçmek istiyorum.

MURAT BAŞESGİOĞLU (Kastamonu) -
Sayın Başkan, Sayın Maliye Bakanı burada;
eğer cevaplandıracağı soru yoksa, tabiî,
haklısınız.

BAŞKAN - Sayın Bakan, cevaplandıracağınız
soru var mı?

SALİH KAPUSUZ (Kayseri) - Yok.

MALİYE BAKANI ABDÜLLATİF ŞENER
(Sıvas) - Yok Sayın Başkan.

BAŞKAN - “Yok” diyorlar. 

Grupların mutabakatını aldım.
Gündemin “Kanun Tasarı ve Teklifleriyle Komisyonlardan
Gelen Diğer İşler” kısmına
geçiyoruz.

Sayın milletvekilleri, önce, sırasıyla,
yarım kalan işlerden başlıyoruz.

VI.-KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. -926 sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı :23) 

BAŞKAN - 926 sayılı Türk
Silahlı Kuvvetleri Personel Kanununa Bir Geçici
Madde Eklenmesine İlişkin 488 Sayılı
Kanun Hükmünde Kararnameyle ilgili kanun tasarısının
müzakeresine kaldığımız yerden devam
edeceğiz.

Komisyon?.. Yok.

Hükümet?.. Yok.

Ertelenmiştir.

2.-Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
:133) 

BAŞKAN - Tüketicinin Korunması
Hakkında Kanunun Bazı Maddelerinde Değişiklik
Yapılmasına Dair 31.7.1996 Tarihli ve 4159 Sayılı
Kanun ve Anayasanın 89 uncu Maddesi Gereğince Cumhurbaşkanınca
Bir Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporunun müzakeresine kaldığımız
yerden devam edeceğiz.

Komisyon?.. Yok.

Hükümet?.. Yok.

Ertelenmiştir.

3.-Emniyet Teşkilatı Kanununun Bir
Maddesinde Değişiklik Yapılmasına Dair
490 Sayılı Kanun Hükmünde Kararname ve
İçişleri Komisyonu raporu (1/217) (S. Sayısı
:132) 

BAŞKAN - Emniyet Teşkilatı Kanununun
Bir Maddesinde Değişiklik Yapılmasına
Dair 490 Sayılı Kanun Hükmünde Kararnameyle
ilgili kanun tasarısının müzakeresine
başlayacağız. 

Komisyon?.. Yok. 

Hükümet?.. Yok. 

Ertelenmiştir. 

4. -Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı :164) 

BAŞKAN - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararnameyle
ilgili kanun tasarısının müzakeresine
başlayacağız. 

Komisyon?.. Yok. 

Hükümet?.. Yok.

Ertelenmiştir. 

5. -625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurumları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
:168) 

BAŞKAN - 625 Sayılı Özel
Öğretim Kurumları Kanunu ile 222 Sayılı
İlköğretim ve Eğitim Kanununun Bazı
Hükümlerinin Değiştirilmesi Hakkında
254 Sayılı Kanun Hükmünde Kararname ile
625 Sayılı Özel Öğretim Kurumları
Kanununun Bir Maddesinde Değişiklik Yapılmasına
Dair 326 Sayılı Kanun Hükmünde Kararnameyle
ilgili  kanun tasarısının müzakeresine
başlayacağız. 

Komisyon?.. Yok. 

Hükümet?.. Yok. 

Ertelenmiştir. 

6.-Yükseköğretim Kurumları
Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanunun Bir Maddesinin Yürürlükten
Kaldırılmasına İlişkin 9.10.1996
Tarih ve 4190 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Millî Eğitim, Kültür, Gençlik
ve Spor Komisyonu Raporu (1/526, 3/520) (S. Sayısı
: 166) 

BAŞKAN - Yükseköğretim Kurumları
Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanunun Bir Maddesinin Yürürlükten
Kaldırılmasına İlişkin 9.10.1996
Tarih ve 4190 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Millî Eğitim, Kültür, Gençlik
ve Spor Komisyonu Raporunun müzakeresine başlayacağız.


Komisyon?.. Yok. 

Hükümet?.. Yok. 

Ertelenmiştir. 

7.-Ağrı Milletvekili M. Sıddık
Altay ve 8 Arkadaşının, Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanun ile 78 ve 190 sayılı Kanun
Hükmünde Kararnamelerde Değişiklik Yapılması
Hakkında Kanun Teklifi ve İçtüzüğün
37 nci Maddesine Göre Doğrudan Gündeme Alınma
Önergesi (2/334) (S. Sayısı :147)

BAŞKAN - Ağrı Milletvekili M. Sıddık
Altay ve 8 Arkadaşının, Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanun ile 78 ve 190 Sayılı Kanun
Hükmünde Kararnamelerde Değişiklik Yapılması
Hakkında Kanun Teklifi ve İçtüzüğün
37 nci Maddesine Göre Doğrudan Gündeme Alınma
Önergesini görüşeceğiz.

Hükümet?.. Yok.

Görüşme ertelenmiştir.

8. -3065 Sayılı Katma Değer
Vergisi Kanununun 41 inci Maddesinin 1 ve 4 üncü Fıkralarının
Değiştirilmesi ile 60 ıncı Maddesine Bir
Fıkra Eklenmesine Dair Kanun Tasarısı ve
Plan ve Bütçe Komisyonu Raporu (1/512) (S. Sayısı
:130) (1) 

BAŞKAN - 3065 Sayılı Katma Değer
Vergisi Kanununun 41 inci Maddesinin 1 ve 4 üncü Fıkralarının
Değiştirilmesi ile 60 ıncı Maddesine Bir
Fıkra Eklenmesine Dair Kanun Tasarısı ve
Plan ve Bütçe Komisyonu Raporunun müzakerelerine
başlıyoruz.

Komisyon?.. Burada.

Hükümet?.. Burada.

Müzakerelere başlıyoruz.

Sayın milletvekilleri, Komisyon raporunun
okunup okunmaması hususunu oylarınıza sunacağım:
Raporun okunmasını kabul edenler... Kabul etmeyenler...
Raporun okunması kabul edilmemiştir.

Tasarının tümü üzerinde
söz isteyen?..

ZEKERİYA TEMİZEL (İstanbul)
- Demokratik Sol Parti Grubu adına söz istiyorum Sayın
Başkan.

BAŞKAN - Demokratik Sol Parti Grubu adına,
Zekeriya Temizel.

Buyurun Sayın Temizel. (DSP sıralarından
alkışlar)

Sayın Temizel, süreniz 20 dakikadır.

DSP GRUBU ADINA ZEKERİYA TEMİZEL (İstanbul)
- Teşekkür ederim Sayın Başkan.

Sayın Başkan, sayın milletvekilleri;
son günlerde Türkiye Büyük Millet Meclisinin
gündemine getirilen bazı düzenlemelerin neden
yapılmaya çalışıldığı
konusunda, gerçekten anlayış kıtlığına
düşüyoruz; kısacası, konuları
anlamakta zorluk çekiyoruz. Görüşmekte
olduğumuz yasa tasarısı da bunlardan bir tanesi.


Bu yasa tasarısıyla ne yapılmak
istenmektedir; yasa tasarısına baktığınız
takdirde, bununla iki grup düzenleme yapıldığını
görüyorsunuz. Bunlardan bir tanesiyle, beyanname verme
süreleri, yani, Türk vergi sisteminde beyana dayanan
vergilerle ilgili olarak, beyanname verme süreleri öne
alınmaya çalışılmaktadır.
Örneğin, her ayın 25'inde verilen Katma Değer
Vergisi beyannameleri 5 gün öne alınmaktadır;
yine, her ayın 20'sinde verilen muhtasar beyannamelerin
10 gün öne alınarak verilmesi istenilmektedir.
İkinci düzenlemede ise, ek verginin bandrol usulüyle
önceden tahsiline olanak sağlanmak istenilmektedir. 

Değerli milletvekilleri, öncelikle bu konu
üzerinde durmak istiyorum. Katma Değer Vergisi kapsamındaki
ek vergilerin bandrol usulüyle tahsilini sağlamak bir
yöntemdir ve bundan da yarar umuluyorsa -gerçekleştirilmemesinde
herhangi bir sakınca da bulunmamaktadır- gerçekleştirilebilir;
ancak, böyle bir uygulamanın elbette ki bir maliyeti
vardır. Bandrollerin taklit edilemeyecek şekilde,
kaliteli olarak bastırılması, baskı
makinelerinin temini bile, başlıbaşına
bir maliyet unsurudur; ancak, bütün bu çalışmalar
ve düzenlemelere karşın, ülkemizde eksik
olan başka bir sahtekârlık, bandrol sahtekârlığının
da, gündeme gelmesi, her zaman söz konusu olacaktır.


Değerli arkadaşlar, yalnız, burada
bir konunun açıklığa kavuşturulması
gerekir: Şu anda ülkemizde, ek verginin yaklaşık
2/3'ünü, yani yüzde 75'ini Tekel ödemektedir.
Tekel, şu anda normal ödemesi gereken vergi borçları
nedeniyle devlete 60 trilyon lira borçlu bulunmaktadır.
Tekelin normal olarak ödemesi gereken vergilerini bile ödeyememesinin
nedeni; hepinizin çok yakından bildiği gibi,
destekleme alımları nedeniyle Hazineden alması
gereken kaynağı alamaması, bu nedenle de, vergi
borçlarını bu alanlarda kullanıp,
bu konudaki yükümlülüklerini yerine getirememesidir.
Normal vergi yükümlülüklerini bile yerine
getiremeyen bir kuruma, siz diyeceksiniz ki “sattığınız
zaman tahsil edeceğiniz ek vergiyi, daha satmadan, bir plan
dahilinde bana öde, ben de, böylece, finansman giderlerimi
karşılayayım.” Bunun, bir tutarlılığı
yoktur. 2/3'ünün Tekel tarafından ödeneceği
bir düzenlemeyi bu beklenti içerisinde yapmak, bu
Meclise boşa vakit kaybettirmekten öte bir anlam taşımaz.
Tekelin, eğer, destekleme alımları nedeniyle
ihtiyaç duyduğu finansmanı Hazineye karşılattırır,
Tekeli, Hazineden alacaklı durumdan kurtarırsanız,
Tekel de bu yükümlülüklerini yerine getirir;
ama, bu kadar finansman sıkıntısı
içerisinde olan bir kuruma böyle bir düzenleme
yapmadan ek yükümlülük getirmek, zannediyorum
hakkaniyetle de bağdaşmaz.

Değerli milletvekilleri, yasayla yapılan
ikinci düzenlemeye gelince: Yasayla yapılan ikinci
düzenlemeyle, beyanname verme sürelerini öne alıyoruz.
Öncelikle, bu düzenlemenin neden getirildiğine ilişkin,
yasanın çok kısa gerekçesine göz
atmakta yarar var. Gerekçeye göre, ekonomik istikrar
politikalarının etkili bir unsuru olan kamu finansman
dengesinin sağlanmasında, vergi gelirlerinin bir an
önce Hazineye intikal etmesi büyük önem taşımaktadır;
bu amaçla, beyan ve ödeme süreleri öne çekilmektedir.
Gerekçe bundan ibaret.

Değerli milletvekilleri, bu gerekçedeki
tutarsızlık dışında, çok
önemli bir mantık hatası vardır. Kamu
finansman dengesinin sağlanmasında, vergi gelirlerinin
bir an önce Hazineye intikal etmesi büyük önem
taşımaz; büyük önem taşıyan
konu, vergi gelirlerinin, yasalarda yazılmış
olan vadelerinde Hazineye intikal etmesidir. Kamu finansman dengesi,
vergi gelirleri vadesinde tahsil edilecekmiş gibi kurulur.
Mantık yanlış olunca, elbette ki çıkarılan
sonuç da yanlış olmaktadır. Zannedilmektedir
ki, vadeler 5-10 gün öne alınınca, kamu
finansman dengesi her ödeme döneminde 5-10 gün
önce kurulacak ve devlet de 5-10 günlük vade ve
faiz farkından kurtulacak. Bu değerlendirme bir defalık
için doğrudur. Birinci ayda, doğru, 5 gün
veya 10 gün daha önceden tahsilat yapılır
ve bu süre içerisinde de devlet faiz gideri ödemez.
Yalnız, değerli arkadaşlar, beyannameler bir
defa 5 veya 10 gün öne alındığı
takdirde, ondan sonraki dönem yine 1 aylıktır.
Dolayısıyla, kamu finansman dengesi yine 1 aylık
olarak kurulacaktır; bundan sonra da 1 aylık devam
ettiği için, herhangi bir şekilde faiz dengesine
etkisi olmayacaktır.

Değerli arkadaşlar, vergi yükümlülerinin
ödemelerini bir defalık öne almak için
yapılan bu düzenleme, bir defaya mahsus olmak üzere
beş veya on günlük faiz ödemesinin dışında,
Hazineye hiçbir şey getirmemektedir; yalnız,
vergi mükellefine çok büyük yükler
getirmektedir. Belki, vergi mükellefine getireceği bu
yükleri göz önüne aldığımızda,
bu konuyu, bir defa daha düşünmemiz gerektiğini
tüm değerli arkadaşlarımın anlayacağını
zannediyorum. 

Değerli arkadaşlar, öncelikle, hepiniz,
ya vergi mükellefisiniz ya da çok yakınınızda
bir vergi mükellefi var. Hepiniz gayet iyi bilirsiniz ki,
bizim vergi mükellefimiz, mal veya hizmeti sunup, faturayı
kesip, tahsil ettiği Katma Değer Vergisini cebine atmaz;
bunun böyle olmadığını hepiniz çok
iyi biliyorsunuz. Yasal düzenlemesi ne olursa olsun, vergi
sorumlusu sıfatıyla muhtasar beyanname veren ya
da Katma Değer Vergisi beyannamesi veren vergi mükelleflerinin
neredeyse tamamına yakın bir kısmı,
vergisinin gerçek ödeyicisidir, yani, sorumlusu değildir
sadece. 

Yine, hepimiz gayet iyi biliyoruz ki, vergi mükellefleri,
faturalarını kestikleri gün, hem malın
bedelini hem de Katma Değer Vergisini peşin olarak tahsil
etmezler, alıp, onu cebine koymazlar. Faturayı kesip
de, günlerce tahsilat yapamayan vergi mükelleflerinin
sayısı hiç de az değildir. Büyük
bir kısmı taksitle satış yapmakta,
vergilerini de, bırakın tahsil etmeyi, bankalardan
kredi kullanarak karşılamaktadırlar. 

Değerli milletvekilleri, bu, dürüst
vergi mükellefinin, yani, vergilerini kredi sağlayarak
ödeyen, bankalardan kredi alarak ödeyen dürüst
vergi mükellefinin, her türlü fedakârlığa
katlanan vergi mükellefinin, bir defa daha cezalandırılması
anlamına gelmektedir. Vergi kaçakçısını,
stokçuyu affederken, bu insanlara ek yükümlülükler
getirmek, yükümlülük üstüne yükümlülük
yüklemek, Meclisimizi, gerçekten saygın kılmaz.


Değerli arkadaşlar, olayın bir de
iş yükü boyutu vardır. Bugün, bir
vergi mükellefi, mart ayında Gelir Vergisi beyannamesini
verir; arkasından, mart, haziran ve eylül aylarında,
gider, bunlarla ilgili taksitlerini öder; her ayın
20'sinde, gider, geçici vergisini yatırır;
yine, her ayın 20'sinde muhtasar beyannamesini verir; yine,
her ayın 25'inde Katma Değer Vergisi beyannamesini
verir; yine, her ayın 20'sinde Damga Vergisi beyannamesini
verir; her ayın 15'inde Banka ve Sigorta Muameleleri Vergisi
beyannamesini verir; yani, kısacası, her ay 1 milyon
685 bin Katma Değer Vergisi mükellefi; yine, her ay 1
milyon 483 bin muhtasar beyanname mükellefi; 13 bin Banka
ve Sigorta Muameleleri Vergisi mükellefi, 59 bin Damga Vergisi
mükellefi, vergi dairelerine taşınıp
bu yükümlülüklerini yerine getirmeye çalışır.

Değerli milletvekilleri, vergi mükelleflerimizin
bu kadar karmaşık işlemleri bizzat yerine getirmeleri
olanaklı değildir; çünkü, vergi işlemleri
o kadar karmaşık hale gelmiştir ki, bunun artık
ihtisas sahibi elemanlar tarafından yerine getirilmesi
kaçınılmaz olmuştur. Bugün ülkemizde
2 milyon mükellefin -kaba bir hesapla- 16 milyon muhtasar,
19 milyon Katma Değer Vergisi beyannamesi olmak üzere,
diğer beyannamelerle beraber, toplam olarak her yıl
37 milyon beyanname vermesi gerekmektedir. Düşünün,
Türkiye'de değişik zamanlarda vergi dairelerine
37 milyon beyanname verilmektedir.  37 milyon beyanname, Türkiye'de
yaklaşık 40 bin dolayında serbest muhasebeci
ve malî müşavir tarafından verilmekte
ve bu yükümlülük onlar tarafından yerine
getirilmektedir; çünkü, biraz önce belirttim,
bu kadar karmaşık işlemlerin altından
kalkmanın başka bir yolu yoktur. Mükelleflerin
cezalı duruma düşmemesi için, çok
güç koşullarda ve zaman baskısı
altında, bu insanlar, vergi kanunlarına uygun işlemleri
yapmak için çırpınmaktadırlar;
çünkü, bu konudaki bir aksama, vergi mükelleflerini
çok zor durumda bırakır. Örneğin,
Katma Değer Vergisi indirimleri, ancak fatura ve belgelerin
defterlere kaydıyla kabul edilmektedir. Eğer fatura
ve belgeler defterlere kaydedilmezse, daha önce ödediği
Katma Değer Vergisinin indirimleri yapılamamaktadır.
Dolayısıyla, serbest muhasebeci ve malî müşavirlerin,
bu kayıtları, zamanında, günü gününe
tutmasında, beyanname dönemlerine sığdırmasında
büyük bir zorunluluk bulunmaktadır.

Değerli arkadaşlar, sonuç olarak,
bu yükümlülüklerin yerine getirilmesi için,
Türk vergi sisteminde, mükellefiyle, idarecisiyle, muhasebecisiyle,
serbest malî müşaviriyle, zorla, şerle
bir sistem kurulmuştur ve beyanname verme süreleri
de bunlara göre ayarlanmıştır. Yine,
buna uygun olarak, vergi kanunlarında belirli süreler
getirilmiştir. Örneğin, Vergi Usul Kanununun  
  231 inci maddesi, fatura düzenleme süresinin 10 gün
olması, 219 uncu maddesi de, faturaların 10 günde
defterlere kaydı hükümlerini getirmiştir.
Vergi Usul Kanunu bu hükümleri getirince, beyanname
verme sürelerini de doğal olarak buna uygun getirmek
zorundasınız; faturayı kesmek için
10 gün, defterlere işlemek için 10 gün,
beyannameleri vermek için de ondan sonra belirli bir sürenin
kalması gerekir. Sadece Katma Değer Vergisi açısından
aldığınız zaman, faturayı ayın
sonunda kesen bir muhasebecinin veya mükellefin, 10 gün
içerisinde faturasını kesmesi, 10 gün
içerisinde defterlere işlemesiyle ayın 20'sine
gelinir; 5 gün içerisinde de, izin verin de beyannamesini
düzenlesin ve götürüp vergi dairesine versin.


Bu beyanname verme süresini 5 gün öne
aldığınız takdirde ne olur; Vergi Usul
Kanunuyla mükelleflere tanıdığınız
bu hakları ortadan kaldırmış olursunuz.
Artık, bu insanların, 10 gün içerisinde
fatura kesme, 10 gün içerisinde de defterlerine kaydetme
hakkı ortadan kalkar. İşte bu olay, Türk
vergi sisteminde gerçek bir kaosa yol açar. Bu kaos
da, mükellefleri cezalı duruma düşürür.


Değerli milletvekilleri, bizim belirttiğimiz
dürüst vergi mükellefleri bu cezaları da
öderler; ama, eğer amacınız, bu yasayı
getirenlerin amacı, dürüst vergi mükelleflerini
bu duruma düşürüp de vergi cezası
tahsil etmek suretiyle vergi gelirlerini artırmak ise,
işte bu yasanın sağlayacağı amaç
budur ve bunda da gerçekten başarılı
olursunuz. (DSP sıralarından alkışlar)


Değerli arkadaşlar, Demokratik Sol Parti
olarak bizim somut bir önerimiz var; o da, sessiz çoğunluğun,
dürüst vergi mükellefinin sabrını
fazla zorlamayın; dürüst vergi yükümlüsüne
daha fazla yükümlülük getirmek ve kaçakçıya
af getirmek, bir defa daha tekrar ediyorum, Meclisin saygınlığını
artırmaz ve kesin olarak herhangi bir yarar getirmez; bu
nedenle, hiçbir yarar getirmeyeceğine inandığımız
bu yasa tasarısının, beyanname verme sürelerinin
öne alınmasıyla ilgili maddelerinin geri çekilmesini
öneriyoruz. 

Bu önerimizin değerlendirileceği umuduyla,
sabrının sonuna gelmiş dürüst vergi
mükellefi, muhasebeci ve malî müşavirlere
sabırlar dileyerek, hepinize saygılar sunuyorum.
(DSP sıralarından alkışlar)

BAŞKAN - Teşekkür ediyorum Sayın
Temizel.

Cumhuriyet Halk Partisi Grubu adına, Sayın
Ali Topuz; buyurun efendim.

Süreniz 20 dakikadır.

CHP GRUBU ADINA ALİ TOPUZ (İstanbul)
- Sayın Başkan, Türkiye Büyük Millet
Meclisinin sayın üyeleri; Katma Değer Vergisi
Kanununda yapılması öngörülen bazı
değişiklerle ilgili olarak, Cumhuriyet Halk Partisi
Grubunun düşüncelerini ve önerilerini sunmak
üzere huzurunuzda bulunuyorum; hepinizi saygıyla selamlıyorum.

Sayın Başkan, sayın üyeler;
görüşmekte olduğumuz kanun tasarısı,
esas itibariyle, iki maddeden oluşuyor: Birincisi, Katma
Değer Vergisi Kanununun 41 inci maddesinin birinci ve dördüncü
fıkralarında yer alan süreyi öne çekmek;
ikincisi, yine, Katma Değer Vergisi Kanununun 60 ıncı
maddesine bir fıkra eklemekten ibarettir. 

Hükümet, bu kanun tasarısını
sunarken, hazırladığı genel gerekçe
-biraz evvel Sayın Zekeriya Temizel'in de bu kürsüden
ifade ettiği gibi- “ekonomik istikrar politikalarının
etkili bir unsuru olan kamu finansman dengesinin sağlanmasında,
vergi gelirlerinin bir an önce Hazineye intikal etmesi büyük
önem taşımaktadır” cümlesiyle
başlıyor.

BAŞKAN - Sayın Topuz, bir dakikanızı
rica edeceğim.

Sayın milletvekilleri, lütfen, Meclis
çalışmalarında biraz daha çalışma
usulüne uygun bir konum içerisinde olalım.
Sayın hatibin konuşmasını yapabilmesi
dahi, herhalde bir hayli güç oluyor. Lütfen...
Özellikle, dikkat ediyorum.

Buyurun Sayın Topuz.

ALİ TOPUZ (Devamla) - Teşekkür
ederim Sayın Başkan.

Sayın Temizel, bu, birinci satırda
ifade edilen konuyu burada çok güzel değerlendirdi.
Önem taşıdığı iddia edilen
şeyin, haddizatında, hiçbir önem taşımadığını
ifade etti. Süreyi beş gün öne çekmenin
dengeleri kurmada hiçbir önemli değer taşımadığını
çok güzel ifade etti, ben de katılıyorum;
ama, bir şey daha eklemek istiyorum. Sanki, bu ülkede,
ekonomik istikrar politikaları uygulanıyormuş
da, bu istikrar politikalarının gereği olan
birtakım başka vecibelerden, başka görevlerden
söz ediliyor. Var mı böyle bir istikrar politikası?!
Ben, Hükümet üyelerine, Hükümetin bakanlarına
soruyorum: Hükümet sözcüleri, gerek Plan ve
Bütçe Komisyonunda gerek Genel Kurulda istikrar politikasına
gerek yoktur diye, konuşmadılar mı?! “Ne
istikrar programından, politikasından bahsediyorsunuz;
böyle bir şeye gerek yoktur” dediler. Siz, şimdi,
olmayan bir şeye göre bazı şeyler yapmaya
çalışıyorsunuz. Bize göre, bir
istikrar politikasına gereksinim vardır; hem de
orta vadeli bir istikrar politikasına ve ona dayalı
olarak, gerçek bir vergi reformuna gereksinim vardır.
Siz, Türkiye'nin vergi meselesiyle ilgili, ekonomi politikasıyla
ilgili asıl meselelerle uğraşacağınıza,
ufak tefek meseleleri buraya getirerek, onunla, sanki bir iş
yapıyormuş gibi bir görüntü vermeye
çalışıyorsunuz.

Değerli arkadaşlarım, meseleleri
ciddiye alalım. Hükümet etme işi ciddî
bir iştir ve ciddiyetle yürütülmesi gereken
bir iştir. İşi böyle ele almazsanız,
önünüze gelen ilk sıkıntı
da “hadi bunu değiştirecek bir kanun teklifi, tasarısı
hazırlayalım” derseniz, hem sistemi deforme
edersiniz hem dengeleri bozarsınız hem de sanki
iş yapacakmış gibi bir görüntü
verip, umut yaratıp, ondan sonra da, hiçbir şey
yapamadan hiçbir sonuç alamadan umutları
karartırsınız. Bu kanun tasarısı
da böyle bir anlam taşıyor. Önce, bunu
ifade etmek istedim. Daha sonra bir şey daha söylemek
istiyorum. 

Değerli arkadaşlarım, biraz evvel,
burada, yine Sayın Temizel,  gayet açık bir
şekilde ifade etti. Hükümet olarak, beyanname
verme süresini 25'inden 15'ine almak istediniz; on gün
öne çekmek istediniz; Komisyondaki müzakereler
sırasında, bunun yarattığı sıkıntıyı
siz de fark ettiniz ve ondan sonra, bunu, 20'sine çektiniz;
beş gün; yani, on gün için yapacağınız
tasarrufun yahut da finansman imkânının yarısını
bıraktınız Komisyonda. Eğer buradan çok
önemli bir şey bekliyorsanız, yarısını
orada bıraktınız. Öbür yarısını
kullanmak -eğer, bu maddeyi geri çekmezseniz- istiyorsunuz.
Ben merak ediyorum ve Maliye Bakanından soruyorum, lütfen,
Sayın Bakan bize söylesin: Bu beş gün öne
çekme, ne kadar bir ferahlık sağlayacakmış
ve bununla, biz, neleri kurtaracağız; nasıl
bir ferahlık yaratacağız; onu, lütfen,
burada teknik olarak anlatsın. Neyi konuşuyoruz;
neyin üzerinde tartışıyoruz; bu at mıdır
deve midir; nedir bu, görelim bunu... Beş gün
öne çekmenin sağlayacağı yararı,
 Sayın Bakanın, somut olarak buradan açıklamasını
istiyorum. 

Kaldı ki, yine, Sayın Temizel ifade
etti. Beş gün öne çektiğiniz zaman,
ilk ay, beş günlük bir ferahlama sağlayacaksınız,
ne sağlıyorsanız bir defa. İkinci ay
ne olacak; ikinci ay, yine, bir ay sonra gelecek, yine bir ay
sonra gelecek. Lütfen, bu hesapları bir daha yapın.
Maliyenin çok ciddî bürokratları, teknik
adamları var. Onlar bunun hesabını bir yapsınlar,
Sayın Maliye Bakanına versinler, Sayın Maliye
Bakanı da gelsin, buradan, bu Meclise bir anlatsın.
Fuzulî bir işle uğraştığınızı
anlayacaksınız ve belki de, bu maddeyi, ya kendiliğinizden
veya Sayın Nihat Matkap arkadaşımızın
metinden çıkarılmasına ilişkin
olarak verdiğini bildiğim bir önergeye uyarak çekeceksiniz.

Değerli arkadaşlarım, Hükümet,
bu maddeyi geri çekeceğini düşünüyorsa,
keşke, Maliye Bakanı, bu müzakereler başlamadan,
çıkıp, burada “bu 1 inci maddeyi geri
çekeceğiz; konuşmalarınızı
ona göre yapın” deseydi. Biz, şimdi, çekilmeyeceğini
varsayarak konuşma yapmak mecburiyetindeyiz.

Değerli arkadaşlarım, bu taraflarını
anlattıktan sonra, 1 inci maddedeki esas mesele nedir;
onu anlatmak istiyorum. Katma Değer Vergisiyle ilgili olarak
verilen beyannamelerin nasıl bir süreç geçirdiğini
ve kimlerin bu işle uğraştığını
kısaca gözümüzün önüne getirirsek,
şunları görüyoruz: Bu işle ilgili
olan vergi mükellefleri var; o vergi mükelleflerinin,
bu işleri yapan, meslek mensubu teknik elemanları,
muhasebecileri, malî müşavirleri, danışmanları
var ve bir de, bu mesele, Hazineyi ilgilendiriyor. Vergi Usul
Kanununda, fatura kesme süresi on gün olarak belirlendiğine
göre, işlemlerle ilgili bir on günlük süre
daha olduğuna göre, siz, onlarda bu süreleri aşağı
çekmediğiniz; yani, Vergi Usul Kanunundaki bu süreleri
-on günü beş güne, öteki on günü
beş güne-indirecek bir tedbir almadığınız
takdirde, o zaman, bir kanunla verdiğiniz bir hakkı,
bir başka kanunla ondan almak suretiyle, farklı ve
hukukî bakımdan çapraşık bir
durum yaratıyorsunuz. 

Kaldı ki, biz, Türkiye'nin koşullarını
biliyoruz. Bir malı satan kişi, o malı, alıcısına
-diyelim, İstanbul'dan, Türkiye'nin öbür
ucuna- gönderiyor ve 10 gün sonra da faturasını
kesiyor. O fatura gittikten sonra kayda geçiriliyor, mizanlar
tutturuluyor; ona göre yapılması gereken işlemler
yapılacak ve ondan sonra beyanname hazırlanacak
ve bütün bunlar da, üç beş gün
gibi bir süre içerisinde mutlaka yapılacak.
Bunları buraya sıkıştırmaya
çalışıyorsunuz; ne gerek var? 

Bizim Parti Grubumuza, bu konuyla ilgili, muhasebecilerden,
mükelleflerden bini aşkın faks geldi. Öyle
tahmin ediyorum ki, Refah Partisi Grubuna da, Doğru Yol Partisi
Grubuna da, Anavatan Partisi Grubuna da, DSP Grubuna da bu fakslar
çekilmiştir. Mükellef itiraz ediyor, bu işleri
yapan teknik elemanlar, muhasebeciler, bu işin tekniğini
bilenler, onlar itiraz ediyor, yanlıştır bu
diyor; siz, hâlâ, bunda ısrar ediyorsunuz.


Bir de, Refah Partisi gücenmesin değerli
arkadaşlarım, siz, Hükümet olmadan önce
çeşitli vaatlerde bulundunuz; götürü
vergiyi kaldıracaktınız, vergileri aşağı
çekecektiniz, bir sürü vergiyle ilgili çok
önemli taahhütlerde bulundunuz. Daha onları yapmaya
sıra gelmeden, şimdi, mükellefi de, işlemleri
yapanları da zor duruma düşürecek tedbirler
getiriyorsunuz; bu size yakışmıyor,  herhalde
bunun farkındasınız.

Değerli arkadaşlarım, Sayın
Maliye Bakanımıza -şu anda başka işle
meşgul galiba; ama, nasıl olsa, konuları biliyor-
bu konunun bütün ayrıntıları, bundan
bir süre önce, Grup Başkanvekilimiz Sayın
Nihat Matkap tarafından detaylı olarak anlatıldı,
niye; biz, bu meseleyi bir siyasî tartışma
konusu olarak görmüyoruz; biz, bu meseleyi bir teknik
mesele olarak görüp bunu çözmeye çalışıyoruz,
yardımcı olmaya çalışıyoruz.
Sayın Maliye Bakanına bunun yanlışlıkları
üzerine ikna edici telkinlerde bulunuldu; ama, her nedense,
hâlâ, bu madde, tasarıda muhafaza ediliyor.


Değerli arkadaşlarım, aslında,
Katma Değer Vergisi beyannamesi ve muhtasar beyannamenin ayrı
ayrı verilmesi de, gerçekten, bir bürokrasi
yaratıyor. Yine, demin Sayın Temizel burada söyledi;
mükellef, her ay birkaç tane beyanname veriyor, pek
çok işleme tabi tutuluyor; bunları hafifletmek,
sadeleştirmek gerekir. Biz, Cumhuriyet Halk Partisi olarak
öneriyoruz, Katma Değer Vergisi beyannamesi ile muhtasar
beyanname bir arada verilebilir, tek beyannameyle olabilir; birkaç
hane daha eklenerek, ikisi bir araya getirilerek hem mükellefin
işi kolaylaşır hem muhasebe elemanlarının
işi kolaylaşır hem de bunu tetkik eden maliyecilerin
işi kolaylaşmış olur. 

Son olarak, sözlerimi tamamlarken, Türkiye'nin
orta vadeli bir ekonomik istikrar programına şiddetle
ihtiyacı vardır, böyle bir programa dayalı
olarak yeni bir vergi reformuna ihtiyaç vardır.
Bu ufak tefek işleri bir tarafa bırakınız
ve Hükümet olarak bu konulara yoğunlaşın
ve biz de, muhalefet olarak, bu konularda size katkı yapmaya
çalışalım. Türkiye'nin temel sorunu,
devletin sağlıklı gelirlere kavuşturulması
sorunudur. Türkiye'nin temel sorunu, kayıtdışına
çıkmış olan ekonominin, gerçek
ekonominin yarısından fazlasını kayıt
içine almaktır. Türkiye'nin temel sorunu, kayıt
içine alınmış ekonomideki verginin
adaletli olarak uygulanmasını sağlamaktır
ve böylece, gelir dağılımını
düzeltmeye dönük yeni politikaların sağlıklı
bir platform üzerine oturtulması mümkündür.
Biz, Hükümetten bunları bekliyoruz.

Birkaç milyarlık veya birkaç
trilyonluk, bir defaya mahsus olmak üzere, bir yarar sağlama
uğruna büyük bir karışıklık
yaratmaya gerek yoktur. O nedenle, bu tasarının
1 inci maddesinin mutlaka geri çekilmesi gerekir. 2 nci
madde için ısrarınızı sürdürüyorsanız;
onun da bazı mahzurları olmakla beraber, onu bir
ölçüde mazur görebileceğimizi buradan
ifade ederek sözlerimi tamamlamış oluyorum.

Hepinize saygılar ve sevgiler sunuyorum.

Teşekkür ediyorum. (CHP sıralarından
alkışlar) 

BAŞKAN - Teşekkür ediyorum sayın
Topuz.

İRFAN GÜRPINAR (Kırklareli) -
Sayın Başkan, ara verin; Sayın Maliye Bakanı
konuyu, hiç dinlemedi, herhalde müzakere ediyor, olayı
değerlendiriyor. Bana göre, kendilerine bir zaman verin;
bu maddeyi geriye çekerler.

BAŞKAN - Zaman talep ederlerse düşünürüz;
şu an öyle bir talepleri yok.

Anavatan Partisi Grubu adına Sayın
Refik Aras; buyurun. (ANAP sıralarından alkışlar)


Sayın Aras, süreniz 20 dakikadır.

ANAP GRUBU ADINA REFİK ARAS (İstanbul)
- Sayın Başkan, sayın milletvekilleri; huzurlarınıza,
3065 sayılı Katma Değer Vergisi Kanunuyla ilgili
değişiklikler hakkında Anavatan Partisi Grubunun
görüşlerini arz etmek üzere çıkmış
bulunuyorum; hepinizi saygılarımla selamlıyorum.

Sayın Başkan, sayın milletvekilleri;
Hükümetçe Meclise sunulan tasarı, KDV
Kanununda iki değişiklik yapmaktadır. Bunlardan
ilkiyle, yasanın 41 inci maddesindeki verginin beyan ve
ödeme süresi on gün öne çekilmek istenilmekte,
ikincisiyle de, yasanın 60 ıncı maddesine
bir fıkra eklenerek ekverginin bandrol usulüyle erken
tahsili konusunda Maliye Bakanlığına yetki istenilmektedir.

Sayın milletvekilleri, getirilen tasarı,
Plan ve Bütçe Komisyonunda eleştirilere uğrayarak,
neticede, tasarıda aşağıdaki değişiklikler
yapılmıştır. 

1.   KDV Kanununun 41 inci maddesindeki ödeme
süresi, sunulan ilk tasarıda talep olunan on gün
yerine, beş gün öne alınması şeklinde
kararlaştırılmıştır. 

Değerli milletvekilleri, size şu arada,
3065 sayılı Katma Değer Vergisi Kanunuyla devlet
ne sağlıyor; kabaca bir bilgi vermek istiyorum. Devlet,
Katma Değer Vergisinden 1993 yılında 82 trilyon,
1994'te 185 trilyon, 1995'te 372 trilyon, 1996'da da 438 trilyonluk
-1996 yılı Ağustosu itibariyle- bir meblağ
sağlamıştır. 

Şimdi, bu tasarıyla yapılmak
istenilen şey, yukarıda verdiğim yıllık
KDV gelirlerinin bir aylık tutarlarının ödeme
süresinin, sadece, beş gün öne çekilmesinden
ibarettir. 

Tasarının, yine, Gelir Vergisi stopajlarının
on gün erken ödenmesi konusunda Plan ve Bütçe
Komisyonunda bir metin kararlaştırılmıştır
-Hükümetin tasarısında yoktur, dikkatinizi
çekiyorum, Plan ve Bütçe Komisyonunda tartışılmış-
bu da 193 sayılı Gelir Vergisi Kanunuyla devletin
normal beyan ve stopajla sağlanan Gelir Vergisinin sürelerinin
on gün öne alınması olayıdır.
Devlet, 1993 yılında Gelir Vergisinden 107 trilyon,
1994'te 182, 1995'te 330, 1996 Ağustos itibariyle de 406 trilyon
sağlamış. Şimdi bu tasarıyla yapılmak
istenen, yukarıda belirttiğim yıllık
Gelir Vergisi  tutarlarının içerisinde yer
alan ve muhtasar beyannameyle her ay ya da üç ayda
bir bildirilen vergi stopajlarının on gün öne
alınmasından ibarettir.

Keza, üçüncü değişiklik
de; Kurumlar Vergisi stopajlarının on gün erkene
alınması konusudur. Bu tasarıyla yapılmak
istenen, tevkifat yoluyla alınan Kurumlar Vergisinin on
gün önce teslimini sağlayabilmektir.

Sayın Başkan, değerli milletvekilleri;
biraz evvel Sayın Zekeriya Temizel ve Sayın Ali
Topuz Beyefendiler, konuyu çok samimi bir şekilde
dile getirdiler. Şu hususa dikkatinizi çekiyorum:
Genel Kurula gelen bu tasarı, Hükümetin malî
ve ekonomik konularda politika ve uygulamalarının
ne denli uçuk ve dengesiz olduğunu ve her olayın
günübirlik elyordamıyla   bulunmuş sözde
tedbirlerden medet umar hale geldiğini göstermektedir.
Hükümetin büyük bir çoğunlukla
temsil edildiği Plan ve Bütçe Komisyonunda tasarının
değiştirilmiş olması da zaten bunu ispatlıyor.

Daha yakın zamanda, erken vergi ödemelerine
indirim sağlayan bir yasayı bu Meclisten çıkarmadık
mı sayın milletvekilleri? Erken ödeyen mükelleflere
bir indirim sağladık; ama, görüldü ki,
bunun tatbikatında pratikte bir şey sağlanmadı,
şimdi bunu nerede ise yasa zoruyla yapmaya çalışıyoruz.
Bunun önemli bir tenakuz olduğunu özellikle, İktidar
partisi milletvekillerinin dikkatlerine sunuyorum. Yani, evvela
yasa yoluyla kolaylıklar sağlayarak vatandaştan
vergisini erken almak için burada yasa çıkardık,
tatbikatından bir  şey çıkmadı.
Şimdi gelmişsiniz, efendim, şu vergiyi beş
gün öne alalım, bu vergiyi on gün öne
alalım... Bunun, Yirminci  Dönem Parlamentosunun,
bugünkü Hükümetin uğraşacağı
çapta bir olay olmadığını tekrar
dikkatlerinize sunuyorum. 

Değerli milletvekilleri, tasarı bu haliyle
yasalaşırsa ne olur; tekrar olacak; ama, kısaca
arz ediyorum: Biliyorsunuz, mükelleflerin muhasebe ve kayıtlarını
düzenlemeleri için, Vergi Usul Yasasına göre
on günlük bir süre var; bu yasayı katletmiş
oluyorsunuz. Yani, on gün öne alınca, vatandaş,
falanca ayın 31'inde kestiği faturanın, on gün
sonra, muhtasarla ilgili beyannamesini vermek zorunda. Vergi Usul
Kanunu diyor ki, 10 gün sana kayıt nizamı tanıdım.
Yani, böyle, düğmeye basmış gibi...
Pratiği düşünelim lütfen; mümkün
olmayan bir olay.

Ayrıca, böyle bir zorlama, zaten yeterinden
fazla var olan kayıtdışına kayma eğilimini
çoğaltacaktır. 

Değerli arkadaşlar, çok kısa
aralarla vergi ödeme zorunda kalan mükelleflerin vergi
ödeme takvim alışkanlıkları bozulacak
ve finansman sorunuyla karşılaşacaklardır;
alışılmış ve yerleşmiş
bir düzen bozulmuş olacak, serbest piyasa düzeni
etkilenecektir. 

Sayın Başkan, değerli milletvekilleri;
izninizle, size, tarafıma gelen bir faksı okumak
istiyorum. Faksın tarihi 12 Kasım.

“Türkiye Büyük Millet Meclisi
Plan ve Bütçe Komisyonunun vergi ödeme süresini
öne çeken yasa tasarısını kabul
ederek, Genel Kurulda görüşülmek üzere
Türkiye Büyük Millet Meclisi Başkanlığına
sevkettiğini öğrenmiş bulunuyoruz. 

Tasarıda, KDV beyannamelerinin verilmesi,
her ayın 25'inden 20'sine, Gelir ve Kurumlar Vergisi beyannamelerinin
verilmesi ise, her ayın 20'sinden 10'una çekilmesi
öngörülmektedir. Bu şekilde bir düzenlemenin,
kamu maliyesi açısından hiçbir menfaat
sağlayamayacağı açıktır. Üstelik,
yerleşmiş bir sistemin yerinden oynatılmasına
sebep olur ki, sonucunda, mükellefler açısından
büyük bir kargaşa yaşanması kaçınılmazdır.
Bu sebeple, kanun tasarısının, Genel Kurulda
görüşülmesi esnasında, tasarının
eski şekliyle kalması için gayretlerinizi
bekler; saygılar sunarız.”

Değerli milletvekilleri, bu faks, bana, Konya
Ticaret Odasından gelmiş. İsimleri okuyorum:
Yönetim Kurulu Başkanı Hüseyin Üzülmez,
Genel Sekreter Avukat Tahir Akyürek. Konya Ticaret Odasından,
benim konuşmacı olduğumu öğrenince,
faks çekmişler. Yani, böyle bir zorlamanın
vatandaşlar üzerinde ne kadar rahatsızlık
yarattığını göstermesi bakımından
enteresan buldum. 

Değerli milletvekilleri, ekvergiyle ilgili bandrol
uygulaması, biliyorsunuz, daha önce Türkiye'de
tatbik edilmiş bir olaydır ve ciddî bir sonuç
alınamamıştır. Hükümetin,
Refah Partisinin adil düzenle ilgisi bulunmadığını
basından öğrendiğimiz kaynak uzmanlarının
bu görüşleriyle hareket etmeleri yerine, eğer,
varsa, kendi orijinal, Türkiye'de denenmemiş yeni fikirlerle,
yeni teklifler getirmelerinin daha doğru olacağını
düşünüyorum. Şirketlerin, tüccarın,
esnafın alışılmış ödeme
planını bozmanızın, Türkiye'ye,
Türk insanına, Türk tüccarına bir
fayda sağlamayacağını, tekrar dikkatlerinize
sunuyorum. 

Sayın Başkan, değerli milletvekilleri;
şimdi vaktinizi daha çok almadan sözlerimi,
bazı önerilerde bulunarak bitirmek istiyorum. 

1.  Elinizdeki yasa tasarısının
1 inci maddesinde -Hükümetten gelen teklifte- 3065 sayılı
KDV Kanununun 41 inci maddesinin birinci ve dördüncü
fıkralarında belirtilen ve her ayın 25'inde
verilen beyannamelerin ödeme sürelerinin on gün
öne çekilmesi istenilmiştir. Bu, Plan ve Bütçe
Komisyonunda beş güne indirilmiştir. 2 nci maddede,
aynı yasanın 60 ıncı maddesine bir
fıkra eklenerek, tütün mamulleri ve alkollü
içkilere ait ekvergi tahsilatının bandrol
uygulaması suretiyle yapılması için
Maliye Bakanlığına yetki verilmesi istenilmektedir.


Muhterem milletvekilleri, hepimiz ya da büyük
çoğunluğumuz, tüccarın ve esnafın
içerisinden geliyoruz; getirilen tasarıyı
lütfen iyi değerlendirelim. Bu bandrol ile tahsilat meselesi,
biraz evvel arz ettiğim gibi, Türkiye'de vaktiyle uygulanmış
bir sistemdir ve pek de başarılı bir sonuç
alınamamıştır; ancak, şimdi,
Hükümetimiz eğer tütün mamullerinden ve
alkollü içkilerden alacağı ekvergileri
-bandrol uygulaması yaparak- erken tahsil edeceğim
diyorsa, buyursun etsin. Yani, buna da, benim şahsen ve
grup olarak fazla bir itirazımız yoktur.

Sayın Başkan, sayın milletvekilleri;
gerek Hükümetin yasa tasarısında bulunan
ve Plan ve Bütçe Komisyonunun KDV tahsilatının
beş gün öne çekilmesi yolundaki kararı,
gerekse Plan ve Bütçe Komisyonunca hemen oracıkta
ortaya atılan ve benimsenmiş olarak huzurlarınıza
getirilmiş bulunan Gelir ve Kurumlar Vergisi stopajlarının
beyanname ve ödeme tarihlerinin bir defa olarak on gün
öne çekilmesi istemlerini, bu memleketin gerçeklerini
bilen insanlar olarak, lütfen ve lütfen bir kez daha
düşününüz.

Konuşmamın başında belirttim,
Gelir Vergisi tahsilatının büyük bir bölümü,
yıllık Gelir Vergisi beyannemelerine dayalı
olarak ödenen vergiler ile büyük çoğunluğunu
devlete ait resmî kuruluşların aylık
muhtasar beyannemelerle ödediği vergi stopajlarından
teşekkül etmektedir. Geriye kalan mükelleflerin
bir bölümü, her ay verilen beyannamelere dayalı
olarak ödenen vergi stopajlarını, bir bölümü
de -dikkatinizi çekiyorum- 193 sayılı Gelir
Vergisi Kanununun 98 inci maddesinin üçüncü
fıkrasında belirtildiği üzere, çalıştırdıkları
hizmet erbabı sayısı on ve daha az olan vergi
mükelleflerinin, her ay yerine şubat, mayıs,
ağustos ve kasım aylarının 20nci günü
akşamına kadar yaptığı ödemelerden
oluşmaktadır.

Değerli milletvekilleri, görüldüğü
gibi, bu küçük iş sahiplerine devletimiz
diyor ki, siz, stopajları her ay ödemeyin, üç
ayda bir ödeyin; yeter ki işyerlerinizi ve faaliyetlerinizi
Maliyeye bildirin ve dürüst vatandaşlar olarak
görevlerinizi yerine getirin. Peki, biz, şimdi neyle
uğraşıyoruz?! Vaktiyle, yasanın her ay
bile istemediği muhtasar beyannameyi, senede dört defada
verilmesini istediği beyannameyi beş gün, on gün
öne çekmek için uğraşıyoruz.
Bunu, insafınıza sığınarak soruyorum,
bir anlamı var mı?

Sayın Başkan, değerli milletvekilleri;
bir şey daha arz etmek istiyorum: Hükümetimiz,
bu tasarıyı Sayın Başbakanımızın
imzasıyla 14 Kasımda Meclise sevk etmiş. Tabiî,
aradan yaklaşık dört ay geçti. Bütçe
müzakereleri sırasında, Başbakanımız
Sayın Necmettin Erbakan ve İktidarın diğer
sözcüleri, Hükümetin, nakit olarak, gelir
olarak fazla bir sıkıntıları olmadığını,
söyledikleri üç kaynak paketinden sadece birincisinden
10 milyar dolarlık gelirin sağlandığını
söylediler ve hergün söylüyorsunuz. Ee kardeşim,
dört ay evvel, hadi diyelim ki, Hükümete yeni gelmiştiniz,
sıkıntılarınız vardı;
işte, böyle, vergi stopajını on gün
öne alarak bir yarayı kapatmaya çalışıyor
olmanızı anlayışla karşılamamız
mümkün olabilir.

ÖMER EKİNCİ (Ankara)- Sizin yaralarınızı
kapatıyoruz!..

REFİK ARAS (Devamla) - Ama, şimdi, lütfediniz,
hergün diyorsunuz ki “kaynak paketinden akan paraları
koyacak yer bulamıyoruz” Allah aşkına
rica ediyorum ki, gelin, beş günlük, on günlük
işlerle uğraşmayın.

ÖMER ÖZYILMAZ (Erzurum) - Daha çok
olsun...

REFİK ARAS (Devamla) - Olsun, hayhay efendim.

Değerli milletvekilleri, gelin, şimdi biz,
Maliyeye kaydını yaptırmış,
belli bir düzen içerisinde vergilerini ödemekte
olan tüccarın ve esnafın bu ödeme düzenlerini
bozmayalım. Bir işyerinde senelerden beri patronu
bilir, muhasebecisi bilir, muhtasar beyannamesini vergi dairesine
götüren işçi bilir ki, her ayın
20'sinde bu muhtasar beyanname verilir; yani, bunu, şimdi
tersyüz etmenin çıkaracağı sonuçları
söyleyeyim: Bu yüzden ne olacak biliyor musunuz değerli
milletvekilleri; binlerce ve binlerce insan yanlışlık
yapacak. Otuz seneden beri alıştığı
ayın 20'sinde muhtasar beyanname verilme meselesini unutacak,
beyanname vermeyecek. Beyanname vermeyince, vergi dairesiyle,
Maliyeyle durduk yerde yeniden yüz göz olacak; hatta,
adama, muhtasar beyannameyle ödeyeceği vergiden daha
çok usulsüzlük cezası keseceksiniz; yani,
Maliyeye kaydını yaptırmış olan
-hepiniz esnafın içinden geliyorsunuz- birtakım
dürüst, vergisini ödeyen insanları bu kadar
sıkıntıya koymanın bir âlemi
var mı? 

Değerli milletvekilleri, geliniz, bu tedirginlik
yaratacak küçük konularla uğraşmak
yerine, biraz evvel Sayın Temizel de söyledi, Maliyeye
kaydını bile yaptırmamış olan
yüzbinlerce vergi kaçakçısının
peşine düşelim, onlarla uğraşalım.
Türkiye'de kayıtdışı ekonomi,
“yasal bölümün üçte biri”
diyorlar “yarı yarıya diyorlar” ama, ben,
iddia ediyorum ki, neredeyse başabaş geldi. Bu gerçekler
bilinirken, iyi niyetlerle Maliyeye kaydolmuş adamın
muhtasar beyannamesini beş gün öne çekmek,
şu Parlamantonun bu ciddî işlerinin yanında
yakışan bir olay mı Allah aşkına?
Yani, izanınıza sığınıyorum.

Bir şey daha söyleyerek sözlerimi
tamamlamak istiyorum. Hep tenkitçi olduk gibi görünüyor.
Mensubu olduğum Anavatan Partisi, Türkiye'de Katma Değer
Vergisi Kanununu tasarı olarak Meclise getiren ve o günkü
Parlamentodan onay alarak Türk ekonomi hayatına yerleştiren
bir partidir. Bir Katma Değer Vergisi Yasasını
Parlamentodan geçirip ekonomik hayata uygulanır
hale dönüştürmek ciddî bir meseledir.
Anavatan Partisi şimdi, bu on günlük süre
için herhangi bir sızlanma içerisinde değildir;
ama, değmeyeceğini iddia ediyorum. Sayın Hükümet,
Türkiye'deki vergi meselelerine, Türk ekonomisine ciddî
ölçüde etken olabilecek tasarıları
buraya getirirse, inanıyorum ki, Anavatan Partisinin Türkiye'nin
gerçeklerini bilen bütün saygıdeğer
milletvekillerini yanlarında bulacaklardır. Olay
bu kadar kolaydır.

Biz de Anavatan Partisi olarak bu üç
maddenin yasa tasarısından çıkarılması
için önerge verdik. Arz ettiğim bu konular çerçevesinde
esnafın, tüccarın içerisinden gelmiş
bir milletvekili olarak, Sayın Hükümetin Refah
kanadına, Sayın Doğru Yol Partisine, Partime,
DSP ve CHP milletvekillerine tekrar yürekten seslenerek,
diyorum ki, bu üç maddeyi tasarıdan çıkaralım
ve de Maliyeye kayıtlı olan insanları durduk
yerde Maliye ile tekrar dosya savaşı içerisine,
karşılıklı tartışma içerisine
sokmayalım.

Bu duygu ve düşüncelerle, beni, dinlediğiniz
için hepinize teşekkür ediyor, saygılar
sunuyorum. (ANAP ve DYP sıralarından alkışlar)

BAŞKAN - Teşekkür ediyorum Sayın
Aras.

Gruplar adına başka söz talebi
var mı?

SALİH KAPUSUZ (Kayseri) - Grubumuz adına
Sayın İsmail Özgün konuşacak.

BAŞKAN - Refah Partisi Grubu adına Sayın
İsmail Özgün; buyurun. (RP sıralarından
alkışlar)

Süreniz 20 dakikadır.

RP GRUBU ADINA İSMAİL ÖZGÜN
(Balıkesir) - Sayın Başkan, değerli milletvekilleri;
3065 sayılı Katma Değer Vergisi Kanunu, 193
sayılı Gelir Vergisi Kanunu ve 5422 sayılı
Kurumlar Vergisi Kanununun Bazı Maddelerinde Değişiklik
Yapılmasına Dair Kanun Tasarısı üzerinde
Refah Partisi Grubunun görüşlerini açıklamak
üzere söz almış bulunmaktayım; bu
vesileyle Yüce Heyetinizi saygıyla selamlıyorum.

Değerli milletvekilleri, söz konusu kanun
tasarısına baktığımız zaman,
Hükümetin teklif ettiği metinde iki ana esas söz
konusudur: Birisi, 3065 sayılı Katma Değer Vergisi
Kanununun 41 inci maddesinin bir ve dördüncü fıkralarında
yer alan “25 inci günü” ibarelerinin “15
inci günü” olarak değiştirilmesi; diğeri
de, ek vergiyle ilgili olarak -genellikle Tekel maddelerinden
alınmakta olan ek vergiyle ilgili olarak- bandrol uygulamasına
geçilmesiyle ilgili husus, ana madde olarak önümüze
geliyor. Ancak, kanun tasarısı Plan ve Bütçe
Komisyonunda görüşülürken -benden önce
konuşan arkadaşların da zikrettiği gibi-
3065 sayılı Katma Değer Vergisi Kanununun 41
inci maddesinin bir ve dördüncü fıkralarında
yer alan “25 inci günü” ibareleri “20
nci günü” olarak değiştirilmiş,
ilaveten, 193 sayılı Gelir Vergisi Kanununun 98
inci maddesinin bir ve üçüncü fıkralarında
yer alan “20 nci günü” ibareleri “10
uncu günü” olarak değiştirilmiştir.


Bu kanun tasarısı buraya gelmeden evvel,
tabiatıyla bu tasarıyla ilgili olarak, mükelleflerimizden
ve işin teknik yönüyle ilgili serbest muhasebeci
ve malî müşavir arkadaşlardan, bizlere
de birtakım talepler geldi. Bendeniz, milletvekilliğimden
önce, seçim bölgem olan Balıkesir'de,
aşağı yukarı onbeş yıl kadar
serbest muhasebeci ve malî müşavir olarak bu
hizmette bulundum. Gerçekten, Katma Değer Vergisiyle
ilgili hususta, muhalefet partileri adına konuşan
arkadaşlarıma ben de katılıyorum. Gerek
fatura düzenlenmesindeki süre gerekse kayıt nizamındaki
yasal süreler dikkate alındığında,
bu beyannamenin sıhhatli bir şekilde hazırlanması,
verilmesi sıkıntı yaratacaktır. Bu
bakımdan, Refah Partisi Grubu olarak, şahsım
olarak ifade ediyorum ki, maddenin, Plan ve Bütçe
Komisyonunda kabul edilen 1 inci maddenin, buradan çıkarılması
ve Katma Değer Vergisi Kanunundaki beyanname verme ve ödeme
süresinin, yine eskiden olduğu gibi, her ayın
25'inde gerçekleşmesi gerektiği düşüncesindeyim;
Grubumuz da, aşağı yukarı bu fikre katılıyor...

ABBAS İNCEAYAN (Bolu) - Yani, sinekten yağ
çıkmayacağını anladınız!..

İSMAİL ÖZGÜN (Devamla) -
Ancak, stopajla ilgili olarak Plan ve Bütçe Komisyonunda
kabul edilen, her ayın 20'sinde beyannamesi verilip ödenen
stopajın, yine her ayın 10'una alınması
hususunda, gerek TÜRMOB'daki arkadaşlarımızla
gerekse Ankara Malî Müşavirler ve Muhasebeciler
Odasının Başkanı ve yöneticisi
arkadaşlarımızla yaptığımız
görüşmelerimizde, bu konuda tepkilerinin olmadığını
öğrendik. Esasen, 10 günlük öne çekmeyle
stopajdan elde edilecek olan gelirin, Katma Değer Vergisinin
10 gün öne çekilmesinden sağlanacak olan
faydanan daha fazla olduğunu hesaben biliyoruz, onu gördük.
O bakımdan, Plan ve Bütçe Komisyonunda kabul
edilen stopajla ilgili hususun, Plan ve Bütçe Komisyonundaki
kabul edildiği şekliyle geçmesinde bir sakınca
yoktur düşüncesindeyim.

Diğer taraftan, tabiî, burada, tevkifat
suretiyle ödenen bu verginin tevkifatı, bir önceki
ay içerisinde yapılıyor. Mükellefler,
tevkifatı bir önceki ay içerisinde yapıp
bu vergiyi tahsil ediyor, ertesi ayın -stopaj için
söylüyorum- 20'sini kadar beyannamesini verip ödüyorlar;
yani, vergi mükellefleri, ilave bir malî yüke
katlanmamış oluyorlar, böyle bir malî
yük altına girmemiş oluyorlar; bir önceki
ay tevkif ettikleri vergiyi bir sonraki ay ödüyorlar.


Ekvergi ile ilgili hususa gelecek olursak; tasarıdaki
diğer bir düzenleme, mevzuata göre yüksek oranda
vergilendirilen ekvergiye tabi malların vergilerinin erken
tahsilini sağlamaya yönelik olarak, bandrol usulü
ile tahsil edilebilmesi konusunda, yine, Maliye Bakanlığına
yetki verilmesine ilişkin bir konudur. Bandrol uygulaması,
bir taraftan ekverginin düzenli şekilde tahsili ve
bir an önce Hazineye intikalini sağlayacak, diğer
taraftan ekvergi kaçağını önleyecektir.

Değerli milletvekilleri, gelen teklif üzerinde
ve Plan ve Bütçe Komisyonunda müzakere edildiği
şekliyle, kanun tasarısı üzerindeki görüşlerimizi,
bu şekilde, sizlere arz etmiş oluyorum.

Tekrar, netice olarak şunu ifade ediyorum:
Plan ve Bütçe Komisyonunda kabul edilen kanun tasarısının
1 inci maddesinin tasarıdan çıkarılmasını,
diğer maddelerinin aynen kabul edilmesini, Yüce Heyetinizden,
şahsım ve Grubum adına talep ediyorum.

Meclis çalışmalarımızın
-yeni bir yıla girdik- inşallah, hayırlı
bir şekilde, başarılı bir şekilde
geçmesini temenni ediyor; saygılar sunuyorum. (RP
sıralarından alkışlar)

BAŞKAN - Teşekkür ediyorum Sayın
Özgün.

Doğru Yol Partisi Grubu adına söz
talebi var mı efendim? Yok.

Sayın Hükümet söz talebiniz
var mı efendim? 

MALİYE BAKANI ABDULLATİF ŞENER
(Sıvas) - Yok.

BAŞKAN - Yok.

Şahsı adına Sayın Hasan
Denizkurdu.

Sayın Denizkurdu, süreniz 10 dakikadır.

Buyurun.

HASAN DENİZKURDU (İzmir) - Sayın
Başkan, Parlamentonun değerli üyeleri; yeni yılın
ülkemize, tüm dünya insanlığına
hayır getirmesini dileyerek sözlerime başlıyorum.

Değerli arkadaşlarım, şu an
görüşmekte olduğumuz kanun tasarısının
aleyhinde söz almış bulunuyorum. Bunun sebebini
izah edeceğim. Çünkü, yıllardan beri,
ülkemizde, her ortamda tartıştığımız
konu, Türkiye'de vergi veren kesim ile vergi vermeyen kesim
arasındaki haksız rekabetin alabildiğine arttığı
ve hatta vergi vermeyen yeraltı ekonomisi dediğimiz
kesim ile vergi veren kesimin, birtakım hesaplara göre,
neredeyse, birebir noktasına yaklaştığını
her ortamda ifade ediyoruz. Dolayısıyla vergiyle
ilgili bir konu gündeme geldiği zaman, gerek enflasyon
oranları nedeniyle haksız hale gelen vergi oranlarının
indirilmesi, gerekse verginin yaygınlaştırılması
konusunda hemen hemen her parti aynı görüşte.


Biraz evvel Refah Partisi sözcüsü
arkadaşımızın söylediği gibi
-kendisi bu işlerden gelmiş- ben de ticaret âleminden,
İzmir Ticaret Odası Başkanı olarak
bu tasarıyla ilgili bütün odaların görüşlerini
aldım. Tabiî diyeceksiniz ki, yani, netice itibariyle
bir kesim, bu tasarıya karşı olabilir; ama,
Türkiye'nin yüce çıkarlarını
gözeterek, burada, Parlamento doğru kararı verecektir.
Bu görüşe katılırım; ancak,
pratikte, eğer bu yasa tasarısını kabul
edersek, işlemez, diğer kanun hükümleriyle
çelişir ve hayatın gerçeklerine uymayan
birtakım sorunları kendi kendimize yaratmış
oluruz; hem de ne pahasına; KDV tahsilatını
10 gün geriye çekme pahasına. Bu nedir; bütün
vergi mükelleflerinden -tabiri mazur görün ve o
anlamda anlamayın ama- kafese alınmış
kazlardan, mümkün olduğunca daha fazla tüy
yolmaktır; yani, dışarıda özgürce
dolaşıyorlar, hesap soran yok, yediğinden hesap
soran yok; ama, kafesin içine soktuğunuzun her gün
yemini kesiyorsunuz. Ee, sonunda bunlar ölür, kafes
de boş kalır. 

YÜKSEL YALOVA (Aydın) - Partinizden geldi...

HASAN DENİZKURDU (İzmir) - Efendim,
partimden gelebilir; ben, milletvekili olarak şahsî
görüşümü söylüyorum Sayın
Yalova. Ben, ticarî hayatın içerisinden gelen
bir insan olarak kendi görüşlerimi burada ifade
etmekle muhtarım; yani, parti konusu başka konu,
olabilir. Nitekim parti de, biraz sonra, tahmin ediyorum, bu konuda
her gruptan gelen görüşleri nazarı dikkate
alarak, umuyorum ki, bu kanun tasarısını
geri çekecektir, öyle bir umudum var. Dolayısıyla,
ben kanaatimi söylüyorum ve bu kanun tasarısının
kabul edilmesi halinde sıkıntılar doğuracağını,
özellikle KDV'nin 10 gün geriye alınmasının
işlemesinin mümkün olmadığını
ve dürüst mükelleflerin, sırf KDV'yi gününde
ödememelerinden dolayı da, ağır birtakım
cezalara maruz kalacakları gerçeğini ifade ediyorum.


Dolayısıyla, Yüce Parlamento,
eğer bu kanun tasarısını bu geliş
şekliyle kabul ederse, bakın göreceksiniz, mükelleflerden,
esnaf-sanatkârdan, odalardan gelen tepkiyle, burada, üç
ay sonra, bu kanunu tekrar değiştirmek zorunda kalırız
ki, bu da Parlamentoya yarar değil, zarar getirecektir. 

Onun için, değerli milletvekilleri, bu
kanun tasarısı Hükümetin yeni kurulduğu
günde bütçe kaynaklarını ve gelirleri
artırmak için bu amaçla gelmiş olabilir;
yani, 10 günlük bir tahsilat süresini bütçeye
bir ek gelir olarak düşünmüş...

BİLTEKİN ÖZDEMİR (Samsun)
- Ek faiz...

HASAN DENİZKURDU (Devamla) - Ek faiz... Ek
gelir, ek faiz olarak düşünmüş olabilirsiniz;
ama, tatbikatta yaratacağı sıkıntılar
bir hayli fazla olacaktır. 

Dolayısıyla, ben, şahsım
adına, ikinci kısım, bandrolle ilgili konunun,
netice itibariyle tekel ürünlerinden tahsil edilen bir
konu olduğu için, ne getirip ne götüreceği
konusunda pek tartışmaya girmek istemiyorum; ama,
şahıs olarak, kanun tasarısının
1 inci maddesine karşı olduğumu ifade ederek,
Yüce Parlamentoyu saygıyla selamlıyorum. (ANAP
sıralarından alkışlar)

BAŞKAN - Teşekkür ediyorum Sayın
Denizkurdu. 

SALİH KAPUSUZ (Kayseri) - Sayın Başkan,
şahsım adına söz istiyorum. 

BAŞKAN - Buyurun Sayın Kapusuz. (RP
sıralarından alkışlar)

SALİH KAPUSUZ (Kayseri) - Sayın Başkan,
değerli milletvekili arkadaşlarım; görüşülmekte
olan 130 sıra sayılı kanun tasarısıyla
ilgili şahsî görüşlerimi arz etmek
üzere söz almış bulunuyorum; hepinizi saygıyla
selamlıyorum. 

Tabiî, tasarılarla ilgili siyasî
partilerimizin farklı düşünmeleri kadar
doğal olan bir şey söz konusu değil. 

54 üncü Hükümetimiz, birtakım
sıkıntıları aşabilmek için
arayış içerisindedir. Katrilyonlarca liralık
faiz ödemek konumuna düşmüş olan bir
ülke ekonomisinin Hazinesinin çıkış
ararken, elbette, esnafımızı, tüccarımızı,
sanayicimizi, vatandaşımızı, çalışanımızı,
bütün kesimleri ilgilendiren birtakım yükümlülükleri
de söz konusu olacaktır. Ancak, burada, kesinlikle
bir mağduriyet söz konusu değildir. 

ABBAS İNCEAYAN (Bolu) - Sana göre öyle!..

SALİH KAPUSUZ (Devamla) - Bakınız,
ben, sadece, global seviyede bir açıklama yapmak
istiyorum. Ortalama olarak bir yılda 1,2 katrilyon liralık
KDV toplanıyor; yuvarlak bir rakam. Şimdi, bu tasarı
gelirken, normalinde on gün önce ödenecekmiş
gibi bir hazırlık yapıldı. Şayet
on gün olursa, bir yılda yüzyirmi gün eder.
Komisyondaki arkadaşlarımız bu on günlük
süreyi çok uzun buldukları için, süreyi
beş güne düşürmek talebini Hükümete
de kabul ettirmişler, beş güne düştü.
Dolayısıyla, bu da, yılda altmış
gün eder. 

Değerli arkadaşlar, ödemek durumunda
olduğunuz katrilyonlarca liralık faiz yükünde
birazcık katkı temini noktai nazarından olaya
bakarsanız, asgarî beş gün öne alınmasıyla,
Hazinenin rahatlatılacağı rakam 150 ilâ
200 trilyon arasındadır. 

EYÜP AŞIK (Trabzon) - Yanlış
söylüyorsun. 

SALİH KAPUSUZ (Devamla) - Hiçbir zaman
yanlış değil. Bunu, global seviyede bir rakam
olarak söylüyorum; hesaplanmış, kesin rakam
olarak söylemiyorum. Dolayısıyla, sırf
faiz ödemelerinde -ki, gelir olarak söylemiyorum, dikkat
edin- ne kadar faiz ödendiğini de düşünecek
olursanız, bu rakamların doğruluğunu kabul
edersiniz.

BİLTEKİN ÖZDEMİR (Samsun)
- Yanlış... Yanlış... 

SALİH KAPUSUZ (Devamla) - Buna rağmen,
buradaki Komisyon üyesi arkadaşlarımızın
ve özellikle siyasî partilerimizin yaklaşımlarını
da göz önünde tutarak, 1 inci maddenin tasarıdan
çıkarılması konusunda bir mutabakat
temin ettik. 

ABBAS İNCEAYAN (Bolu) - Niye geldi o halde?..


SALİH KAPUSUZ (Devamla) - Dolayısıyla,
arkadaşlarımızın, burada, çıkıp
da, bunu başka mecralara çekmek gibi bir anlayışta
olmamaları doğaldır; böyle yapmaları
lazım. 

Bu konuda, söylemek istediğim son söz
şu: Hükümetin, dönem itibariyle büyük
bir sıkıntıya girildiği kabul edilen
bir dönemde, böyle bir arayış içerisinde
olması kadar tabiî olan bir şey yok; bu, memleketin
de faydasınadır. Hükümetin bu kararı,
normal bir karardır, uygun bir karardır; fakat,
genel manadaki yaklaşım böyle tasvip gördüğü
için biz de buna katkı sağlayacağımızı
ifade ettik, bir önerge verdik -belki, bu doğrultuda
verilmiş diğer önergeler de sözkonusudur-
bu önerge doğrultusunda, bu 1 inci maddeyi tasarıdan
çıkaracığız. 

Arz eder, teşekkür ederim. (RP sıralarından
alkışlar) 

BAŞKAN - Teşekkür ediyorum Sayın
Kapusuz. 

Tasarının tümü üzerindeki
görüşmeler tamamlanmıştır.


Maddelere geçilmesini... 

ABBAS İNCEAYAN (Bolu) - Karar yetersayısının
aranmasını istiyorum. 

BAŞKAN - Arayacağım efendim. 

Maddelerine geçilmesini oylarınıza
sunuyorum: Kabul edenler... Kabul etmeyenler... Karar yetersayısı
yoktur. 

Birleşime 10 dakika ara veriyorum. 

Kapanma Saati : 16.47


İKİNCİ OTURUM

Açılma Saati : 17.00

BAŞKAN : Başkanvekili Uluç
GÜRKAN

KÂTİP ÜYELER : Ünal
YAŞAR (Gaziantep), Kadir BOZKURT (Sinop)


 

BAŞKAN - Türkiye Büyük Millet
Meclisinin 43 üncü Birleşiminin İkinci
Oturumunu açıyorum.  

VI. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

8. -3065 Sayılı Katma Değer
Vergisi Kanununun 41 inci Maddesinin 1 ve 4 üncü Fıkralarının
Değiştirilmesi ile 60 ıncı Maddesine Bir
Fıkra Eklenmesine Dair Kanun Tasarısı ve
Plan ve Bütçe Komisyonu Raporu (1/512) (S. Sayısı
:130)                     

BAŞKAN - Görüşmekte olduğumuz
tasarının tümü üzerindeki müzakereleri
tamamlamış, maddelerine geçilmesini oylamıştık
ve karar yetersayısı bulamadığımız
için birleşime ara vermiştik; şimdi yeniden
oylayacağım ve karar yetersayısı arayacağım.


Komisyon ve Hükümet yerlerini aldılar.

Tasarının maddelerine geçilmesini
oylarınıza sunuyorum: Kabul edenler... 

SALİH KAPUSUZ (Kayseri) - Mutabakat var Sayın
Başkan.

BAŞKAN - Kabul etmeyenler... Karar yetersayısı
vardır; tasarının maddelerine geçilmesi
kabul edilmiştir.

1 inci maddeyi okutuyorum: 

3065 Sayılı Katma Değer Vergisi
Kanunu, 193 Sayılı Gelir Vergisi Kanunu ve 5422
Sayılı Kurumlar Vergisi Kanununun Bazı Maddelerinin
Değiştirilmesine Dair Kanun Tasarısı 

MADDE 1. - 3065 sayılı Katma Değer
Vergisi Kanununun 41 inci maddesinin 1 ve 4 üncü fıkralarında
yer alan “... 25 inci günü...” ibareleri “...
20 nci günü...” olarak değiştirilmiştir.

BAŞKAN - 1 inci madde üzerinde, Anavatan
Partisi Grubu adına, Sayın Biltekin Özdemir;
buyurun.

ABBAS İNCEAYAN (Bolu) - Maddeyi geri mi çekmişler
Sayın Başkan?

BAŞKAN - Efendim, geri çekilmesi konusunda
Başkanlık Divanında bir işlem yok; madde
üzerinde önergeler var; ancak, önergelerin işleme
konulması sırasında görüşebiliriz
onu.

Sayın Özdemir, süreniz 10 dakikadır.

ANAP GRUBU ADINA BİLTEKİN ÖZDEMİR
(Samsun) - Sayın Başkan, teşekkür ediyorum.

Maddenin içeriği hakkında, geneli
üzerinde görüşler beyan edilirken, gruplar
adına konuşan değerli milletvekili arkadaşlarımız,
genel olarak bir konsensüsün, bir fikir birliğinin
oluştuğuna ilişkin mütalaalar serdettiler.
Öyle görülüyor ki, Hükümet de, bu
maddenin yanlışlığı üzerinde
Plan ve Bütçe Komisyonunda ileri sürülen
görüşlerimizi dikkate alarak, ya değişiklik
yapma veya maddenin tümüyle geri çekilmesi hususunda
bir önerge hazırlamaktadır. 

Değerli arkadaşlarım, madde vesilesiyle
milletvekili arkadaşlarıma şunu sunmak istiyorum:
Birçok düzenlemede müşahede ettiğimiz
üzere, Hükümet ve Hükümetin özellikle
maliye kanadı yanlışlıklarla meşgul
ediliyor. Maliye Bakanlığınca hazırlandığı
ifade edilen, ileri sürülen düzenlemelerin çoğunun
Maliye Bakanlığınca hazırlanmadığı,
daha metnin içeriği okunur okunmaz anlaşılıyor
ve Maliye Bakanı da, zorunlu olarak, Hükümetin
bir üyesi olması sıfatıyla, bu yanlış
düzenlemeleri savunma mevkiinde bırakılıyor.

Ben, şimdi, Hükümetten rica ediyorum;
Hükümetin -başta Sayın Başbakan olmak
üzere- konuya yeterince vâkıf olmayan bazı
üyeleri bir fikir öneriyorlar ve bu fikir Maliye Bakanlığına
gönderiliyor, oradan da Maliye Bakanlığının
savunmasına imkân sağlanıyor. Bunu şunun
için söylüyorum: Bırakınız,
Maliye Bakanlığı, sizin genel politikalarınız
çerçevesinde size teklifler hazırlasın,
kanun teklifleri, tasarıları hazırlasın;
dört başı mamur, kapsamlı, Maliye Bakanlığının
geçmişine de biçimine de yaraşır
düzenlemeler getirsin; ama, fırsat verilmiyor Maliye
Bakanlığına bu konuda. Bu yüzden, Hükümetten
istirham ediyorum, Maliye Bakanımıza, kendi konularını
kendilerinin hazırlaması konusunda biraz zaman tanısınlar.

Şimdi, bu maddenin değiştirilmesine
ilişkin izlenim aldığım için daha
fazla, uzun süre konuşmak istemiyorum. Yalnız,
Vergi Usul Kanunumuzun 219 ve 231 inci maddelerinde, gerek belgelerin
düzenlenmesi gerek kayda geçmesi için, onardan
en az yirmi güne zaten ihtiyacı vardır mükelleflerimizin
ve işleme taraf olanların. Bu yüzden, bir defa,
Katma Değer Vergisi beyannamelerinin verilme zamanının
ayın 20'sinden önceye çekilmesi gerçekten
anlamsız olur; Sayın Aras bunu çok veciz
bir şekilde belirttiler. Ondan sonra da, mükelleflere
ve bunların işlemlerini yürüten serbest
muhasebeci, malî müşavir meslektaşlarıma
dört beş gün süre tanınması
gerekir; o da ayın 25'i eder. Bu itibarla, bu Katma Değer
Vergisiyle ilgili düzenlemenin mutlak surette geri alınması
gerekir. 

Diğer taraftan, değerli arkadaşlarım,
muhtasar beyannameyle ilgili olarak herhangi bir itiraz gelmediği
ifade ediliyor; itiraz gelmez; çünkü, muhtasar
beyannamelere taraf olan temel kurum kamu kurumlarıdır;
bir defa onu ifade edeyim. Sayın Kapusuz, onu arz ediyorum;
yani, muhtasar beyannamelerin asıl sorumlusu mükelleflerin
kendileridir; serbest muhasebeci ve malî müşavir
arkadaşlarımız, meslektaşlarımız
değildir. Bu sebeple, onlardan size itiraz gelmemiş
olabilir; ama, şunu arz etmek isterim Yüce Meclise:
Muhtasar beyannamenin verilme zamanının da ayın
20'sinden 10'una çekilmesi yanlıştır.


SALİH KAPUSUZ (Kayseri) - Onu da düzeltiyoruz.

BİLTEKİN ÖZDEMİR (Devamla)
- Bunu da düzeltiyorsanız mesele yoktur. 

Bakın, şunu arz ediyorum: Biz, Anavatan
Partisi olarak, Plan ve Bütçe Komisyonunda da burada
da, Hükümetin başarısız olması
için değil, bir yanlışa girmemesi, daha
iyi düzenlemenin nasıl olması konusunda davranıyoruz.
Bunun dışında bir davranışımız
yoktur. İktidara mensup arkadaşlarımıza
ve Hükümete, tekrar, dikkatlerine sunarak arz ediyorum.
Bizim önerilerimize dikkat buyursunlar, titizlik göstersinler;
burada, gelsinler, destekleyelim; çünkü, biz,
onlara, tecrübelerimizin de ışığında,
doğrunun ne olduğunu anlatıyoruz. 

Hepinize bu vesileyle saygılar sunuyorum.
(ANAP ve DSP sıralarından alkışlar)

BAŞKAN - Teşekkür ediyorum Sayın
Özdemir.

Gruplar adına...

HASAN HÜSAMETTİN ÖZKAN (İstanbul)
- DSP Grubu adına Sayın Osman Kılıç
konuşacaklar.

BAŞKAN - Demokratik Sol Parti Grubu adına,
buyurun Sayın Kılıç. (DSP sıralarından
alkışlar)

Süreniz 10 dakikadır.

DSP GRUBU ADINA OSMAN KILIÇ (İstanbul)
- Sayın Başkan, değerli milletvekilleri; 130
sıra sayılı kanun tasarısının
1 inci maddesi hakkında Demokratik Sol Parti Grubu adına
söz almış bulunmaktayım; sizleri ve şu
anda bu tasarıyı büyük bir ilgiyle izleyen
4,5 milyon civarındaki vergi mükellefimizi ve 45 bin
civarındaki malî müşavir, muhasebeci meslek
arkadaşlarımı saygıyla selamlıyorum.


Değerli milletvekilleri, tasarının
sahipleri dışında, şu ana kadar, lehte,
olumlu tek görüş kamuoyuna yansımamıştır.
Örneğin, Türkiye Serbest Muhasebeci Malî Müşavirler
Odası, Yeminli Malî Müşavirler Odası
Birliği, Türkiye Odalar ve Borsalar Birliği, Türkiye
Esnaf ve Sanatkârlar Konfederasyonu, İstanbul Ticaret
Odası, İstanbul Sanayi Odası ve bu konuda
görüş açıklayan tüm ilgili
çevreler, bu düzenlemeyi, isabetli, yerinde, olumlu
bulmamışlar ve mahzurlarını açıklamışlardır.
Demokratik Sol Parti olarak biz de uygulamanın içinde
olan çevreleri haklı buluyoruz. Gerçekten,
KDV beyannamelerinin ertesi ayın 20'sine yetiştirilmesi
ve verginin ödenmesi neredeyse olanaksızdır;
çünkü, alınan, satılan, iade edilen
mal ve hizmetlerin kayıtlarının sağlıklı
bir şekilde tamamlanması, uygulanan değişik
oranlar da dikkate alınırsa, bazı işletmeler
için imkânsız denilecek kadar zordur. 

Alış ve satışlarını
uzak illere yapan işletmeler, yurdun çeşitli
bölgelerinde şubeleri bulunan merkez işletmeler
yönünden konu daha da vahim bir hal alacaktır.
Fatura ve irsaliyelerin ilgili evrak ve belgelerin muhasebe servisine
ve muhasebe bürosuna intikal ettirilmesindeki süreler,
ayrıca postalardaki gecikmeler dikkate alındığında,
ayın 20'sine sağlıklı beyanname yetiştirmek
imkânsız hale gelecektir.

Vergi Usul Kanununun 231 inci maddesine göre
fatura düzenlemeyle ilgili on günlük, yine Vergi
Usul Kanununun 219 uncu maddesine göre işlemlerin resmî
defterlere işlenmesiyle ilgili on günlük süreler
dikkate alınarak bakıldığında,
ayın 20'sine beyanname yetiştirilmesi son derece
zordur. Zaten, mevcut vadelerde vergilerini toparlayıp
ödeyebilmek için büyük sıkıntılar
çeken, zorluklar içinde olan ve çoğu
zaman sattığı malın bedelini dahi tahsil
edemeyen mükellefler, sattıkları malın
KDV'sini kendileri ödemek durumunda kalmaktadır. İşin
içinde, uygulamaların içinde olanlar iyi
bilirler, mükelleflerimiz, hele küçük esnaf,
sanatkâr, orta ölçekli işletmecilerimiz,
günübirlik yaşamakta, çoğu kez devlete
vergilerini zamanında ödeyebilmek için kredi
kullanmakta, borç harç ipin ucunu bir araya getirebilmektedir.
Tasarıdaki düzenleme gerçekleşirse, bu
kesimlerin tüm finansman programları, iş programları
altüst olacaktır. Özellikle, bu düzenlemeden
bağlı ve serbest meslek muhasebe mensupları
çok olumsuz etkilenecektir; zamanında, sağlıklı
bir şekilde beyannamelerini yetiştirememekten dolayı
cezaî müeyyidelere muhatap olabilecekler ve mükellefle
vergi dairesi arasındaki alanda her türlü sorunu
onlar yüklenecektir. 

Değerli milletvekilleri, bir kereye mahsus, kamu
finansmanı açısından yarar sağlanacağı
görüşü doğrudur; ancak, sonraki aydan
başlayarak vade oturacak; vade aralığı
yine bir ay olarak devam edecektir. Bu yararının
dışında, bu düzenlemenin, başkaca
yararı da gerekliliği de yoktur. Bu faydaya karşın,
insanlarımız son derece incitilmektedir. 

Burada, mükelleflerin, vergi karşılıklarını
vadelerinden çok önce tahsil edip aktifinde bulundurmakta
ve kullanmakta olduğu zannından yola çıkılmaktadır.
“Bu kaynakları işletmenizde tutmakla, bunların
beş on günlük rantından yararlanmaktasınız.
Oysa, bu kaynaklara ve beş on günlük rantlara
benim ihtiyacım var. Bu düzenlemeyle, bundan böyle
hakkınız olmadan elde ettiğiniz bu ranttan sizi
mahrum ediyorum” demektedir Hükümet. İşin
özü budur. 

Değerli milletvekilleri, Hükümeti bu
düzenlemeyi yapmaya sevk eden bir diğer amil, denk bütçe
yapma idealidir. Hükümet, denk bütçe yapmayı
programına almış ve uygulamak istemektedir.
Bu, gayet doğaldır. Ancak, bunun yolu iktisat bilimince,
iktisat uzmanlarınca ortaya konmuştur. Bir kere bütçe
disiplinini sağlamak şarttır. Harcamaları
kontrol altına alıp kısmak gereklidir. Bunu
yapamıyorsanız, sağlam, somut bütçe
kaynakları bulacaksınız veya mevcutları
artıracaksınız. Aksi takdirde, bütçeniz
açık vermekten kurtulamayacaktır. 

Değerli milletvekilleri, 1997 bütçemiz
de, maalesef, izah etmeye çalıştığım
normlara uygun bir bütçedir. Bütçe açığı
kâğıt üzerinde gösterilmemek için,
yeni kaynaklar icat edilmeye, yeni kavramlar yaratılmaya
çalışılmaktadır. Özellikle
faizler gibi bazı gider kalemleri düşük
öngörülmektedir. Bu tür kalem ve makyaj düzenlemelerine
karşın, kâğıt üzerinde denk
bu bütçe, uygulama sonunda görüleceği
gibi, önemli açık vermekten kurtulamayacaktır;
çünkü, sorun yapısaldır; bilimsel,
köklü önlemler alınıp kararlılıkla
uygulanmadıkça sorun çözülemeyecektir.


Değerli milletvekilleri, vurgulamaya çalıştığım,
temelinde haklı; ancak, bu düzenlemeyle asla gerçekleştirilemeyecek
olan denk bütçe sevdası nedeniyle, bu kanun
tasarısı, 1 inci maddesi gündeme gelmiştir;
aslında, tek başına kaynak yaratıcı
özelliği de yoktur. Esasen, Hükümetin, artık,
kaynağa da ihtiyacı yoktur. Sayın Başbakanca
açıklanan kaynak paketleri ve hazırlığı
yapılan paketlerden neredeyse bütçe toplam
geliri kadar ek yeni gelir elde edilecektir. 

Değerli milletvekilleri, bu durumda, bırakınız
pansuman tedbirini, üfürük tedbiri kadar bile bütçeye
faydası olmayacak; ama, pek çok insanımızı
olumsuz etkileyecek bu tasarıya da, böyle başka
düzenlemelere de gerek yoktur. Bunlara gerek olmadığı
gibi, yüzde 30 gibi çok yetersiz bir ücret zammı
öngörülen memurlarımıza ve emeklilerimize
de, bu yeni kaynaklardan yüzde 100'lere varan bir ücret
zammı yapmak da mümkündür. 

Değerli milletvekilleri, 54 üncü Hükümetten
önce nice cumhuriyet hükümetleri bütçeler
düzenlediler; denk bütçe yapabilmek, inanıyorum
ki, onların da özlemi ve ideali idi. Buna rağmen,
ülkemiz gerçekleri, şartları nedeniyle,
açıklar öngören bütçeler yapmak
zorunda kaldılar. Tüm bu hükümetlerin aklına,
kâğıt üzerinde bütçeyi denkleştirmek
gelmedi; ne halkımızın alınteri, yılların
birikimi olan hazır değerleri bir tacir gibi elden
çıkarıp, bütçe açıklarının
kapatılmasında kullanmak akıllarına
geldi ne de onlarca yıldır uygulanarak yerleşik
hale gelmiş vergi beyanı ve ödeme takvimlerini
beş on gün öne çekerek, bundan elde edilecek
faydadan medet ummak akıllarına geldi... Maalesef,
açık bütçeler düzenleyenler tarafından
bile tenezzül edilmeyen bu düzenlemelere, bugün,
bütçesinin denkliğiyle övünen Refahyol
Hükümetince gereksinim duyulmaktadır. 

Değerli milletvekilleri, doğrudur; verginin,
vadesinden olabildiğince erken ödenmesi, kamu finansmanı
için devede kulak tabiri bir fayda sağlayabilir. Erken
ödemeyi sağlamanın yolu, vatandaşa güven
vermektir. İçinde bulunulan zor koşullar anlatılarak,
Hükümetin ekonomik politikalarına vatandaşın
gönüllü katılımını,
desteğini sağlamak için, vergilerini olabildiğince
erken ödemesi istenebilir. Sizin samimiyetinize, içtenliğinize
mükellefler inandığında ve size güvendiğinde
bu katkıyı esirgemeyecektir. 

Hükümet bunu yapmadığı
gibi, halka ve kendine güvensizliğin bir örneği
olarak erken ödemeye indirim yoluna gitmiştir; bir
nevi elmaşekeri vaat etmiştir. Bunu da layıkıyla
yapmamıştır. Piyasa şartlarının
çok altında indirim oranları belirleyerek,
çıkardığı yasanın işlevini
engellemektedir. Oysa, bu indirim uygulaması olumlu bir
fonksiyon icra edebilir ve rantiyeden mükelleflere kaynak
transferi sağlamada bir ölçüde rol oynayabilirdi.
Şöyle ki: Hükümet, kamu finansmanı
için, borçlanma yoluyla rantiyelere kamu kaynağını
faiz olarak vermektedir. Burada uyguladığı faiz
oranını erken ödeme indirimine de uygularsa,
rantiyeye faiz olarak akıtacağı belli bir kamu
kaynağını, mükellefe indirim olarak transfer
etmiş olacaktır. Piyasa oyununun kuralı budur.
Aksi halde, bu indirim yasası, şu anda olduğu
gibi, işlemeyecektir. Hükümet bu yolu deneyeceği
yerde, bu alanda yaptıklarının üstüne
tüy dikercesine, âdeta yaptıklarını
tekzip edercesine, cebrî yolla, vatandaşların
vergilerini beş on gün önce ve zorla tahsil etme
yoluna gitmektedir; hem de ilgili çevrelerin ve muhalefetin
karşı çıkmasına rağmen...
Hükümete önerimiz, toplumsal uzlaşma ve barış
için, diyalogla sorunları aşma yollarını
denemesidir. Bu, hepimizin ve ülkemizin selameti için
gereklidir. Yoksa, “benim dediğim doğrudur”,
“ya olacak ya olacak”, “çoğunluğum
var, geçiririm” yaklaşımları,
bu tasarıda olduğu gibi, milyonlarca insanımızı
çok zor durumda bırakacaktır ve bu uygulamalar
geri tepecektir.

BAŞKAN - Sayın Kılıç,
son dakikanız...

OSMAN KILIÇ (Devamla) - Değerli milletvekilleri,
bu tasarıyla getirilen düzenlemeyle sağlanan kamu
yararı, kamuyu oluşturan kesimlere getirdiği
külfetle kıyaslandığında çok
hafif kalır. Bir halk deyişiyle, atılan taş
ürkütülen kurbağaya değmemektedir. Bu bakımdan,
bu tasarının Hükümetçe geri çekilmesinin,
bunun yerine, vergi reformu kapsamında KDV'yle ilgili düzenlemeler
yapılmasının yararlı olacağını
düşünüyor ve bekliyoruz. Böyle bir düzenlemede
KDV oranlarının düşürülerek
tek oranlı hale getirilmesinin, mevcut genel vergi yükünün
hafifletilerek tabanda yaygınlaştırılmasının
yararlı olacağına inanıyoruz. 

Değerli milletvekilleri, mevcut Hükümet
hepimizin hükümetidir ve şeklen, hukuken, cumhuriyet
hükümetidir. Bu bakımdan, hukuka uygun, ihtiyaca
uygun, bilime ve çağa uygun icraat ve düzenlemeleri
tarafımızdan da anlayışla karşılanacaktır.

Bu düşünce ve dileklerle, şahsım
ve Demokratik Sol Parti Grubu adına, sizleri saygıyla
selamlarken, her şeye rağmen, Hükümete çalışmalarında
başarılar, esenlikler diliyor ve milletimizin, tüm
İslam âleminin mübarek ramazanını
kutluyor, hayırlara vesile olmasını Allah'tan
diliyorum. (Alkışlar)

BAŞKAN - Teşekkür ediyorum Sayın
Kılıç.

Sayın Bakan, konuşma talebiniz var;
hemen mi konuşmak istiyorsunuz?

MALİYE BAKANI ABDÜLLATİF ŞENER
(Sıvas) - Hemen...

BAŞKAN - Buyurun Sayın Bakan. (RP sıralarından
alkışlar)

MALİYE BAKANI ABDÜLLATİF ŞENER
(Sıvas) - Sayın Başkan, değerli milletvekilleri;
üzerinde görüşmekte olduğumuz kanun tasarısı
hakkında muhalefete mensup milletvekillerimiz değişik
yorumlar yaptılar. Tasarının, özellikle,
Katma Değer Vergisi beyanname verme ve ödeme süresinin
beş gün, muhtasar beyan ve ödeme süresinin
de on gün erkene alınmasını eleştirdiler;
bu konuda işlemlerin yetişmeyeceği, muhasebeciler
üzerinde bir yük oluşturacağı şeklinde
görüşler beyan ettiler, dermeyan ettiler. 

Aslında, bu tasarıda temel bir mantık
var; bu mantık da şudur: Bildiğiniz gibi, son
yıllarda, bütçenin en önemli açmazlarından
biri faiz ödemeleridir. Kamunun nakit sıkıntısına
düşmesi halinde yüzde 140'lara varan faiz ödemeleriyle
borçlanılmakta, bu borçlar da, bütçeye,
büyük bir faiz ödeme yükü getirmektedir.
Nitekim, geçen yıl bütçemizde, faiz
ödemelerinin bütçe giderlerine oranı yüzde
39 olmuştur. 

Denk bütçe yapma, kamu dengelerini yeniden
kurma ve faiz yükünü bütçe üzerinde
azaltma niyetinde ve düşüncesinde olan Hükümetimiz,
mümkün olan kamu gelirlerini erken tahsil etmeyi bir
prensip olarak ve uygun bir durum olarak belirlemiştir.
Biz, bu konuda gerek muhasebeciler nezdinde gerek mükellefler
nezdinde uzun araştırmalar yapıtık.
Hatırlayacaktır burada bulunan bazı değerli
arkadaşlarım; Plan ve Bütçe Komisyonunda
bu tasarı görüşülürken Katma
Değer Vergisini ödeme zamanını on gün
erkene çekiyorduk ve muhtasar beyannamenin erkene alınmasıyla
ilgili de herhangi bir madde yoktu. O arada, komisyonda görüşünü
beyan eden Değerli Arkadaşım Sayın Biltekin
Özdemir Bey “Katma Değer Vergisini ödeme zamanını
böyle on gün erkene çekmeniz doğru olmaz.
Bir şey tavsiye edeyim, Katma Değer Vergisini beş
gün erkene çekin, muhtasarı da beş gün
çekin” dedi. Biz, değerli milletvekilimin görüşüne
uygun olarak, Katma Değer Vergisindeki erkene almayı
beş gün; ama, muhtasarı -söylediğinden
farklı- on gün yaptık.

Şimdi, bu konuda, aslında, şunu
da ifade etmek isterim: Plan ve Bütçe Komisyonuna,
Katma Değer Vergisinin on gün erkene çekilmesiyle
ilgili tasarı geldiği zaman, biz, değişik
muhasebeci ve malî müşavirlerimizin odalarıyla
temaslar kurduk; ben de, her gittiğim ilde, ilgili oda mensuplarını
ziyaret ettim, ticaret, sanayi odalarını ziyaret
ettim, her seferinde bana “siz bir tasarı hazırlamışsınız,
bu tasarı hazırlığında Katma Değer
Vergisini ödeme zamanını on gün erkene
çekiyormuşsunuz. Bu, bize yük getirir, bunu
yetiştiremeyebiliriz; beş gün yeterlidir, bu
on günden vazgeçin. Katma Değer Vergisini beş
gün erkene çekerseniz hiçbir sorun oluşmaz;
ama, muhtasarın zaten formalitesi yoktur, bunu çok
rahatlıkla yürütebiliriz, muhtasarı on
gün çekseniz de olur” dediler. 

Biz, bu tasarıyı, böylece kamuoyunda
ve ilgili taraflarda kabul gören bir zemin içerisinde
belirledik, oluşturduk ve Genel Kurulun onayına kadar
geldi; ama, şimdi, burada görüyorum ki, bazı
değerli arkadaşlarım endişe içerisindeler;
endişelerinin, samimî bir endişeden kaynaklandığına
da inanıyorum; çünkü, beyan süresini
erkene çekerseniz, gerçekten o süre içerisinde
de evraklar ve belgeler yetişemezse, bu sefer rasgele hazırlıklar
ortaya çıkar, vergi zıyaı meydana
gelir... Bundan dolayı endişe duyuyorlar.

Buradaki, aslında, nakdin erken akması
açısından faydalı bir düzenlemedir;
bu kadar fazla tepki göstermeye gerek yoktur; ama, bununla
birlikte, Genel Kurulda, değerli muhalefet milletvekillerimizin
de görüşlerine uygun olarak, bunu on gün
veya beş gün gibi erkene çekmenin de, çok
büyük bir getirisi değil, aslında makul bir
getirisi olduğunu bilen birisi olarak, ben, Hükümetim
adına, bu eski beyan ve ödeme sürelerinin korunabileceği
şeklindeki görüşlerimi beyan ediyor; hepinize
saygılar sunuyorum. (Alkışlar)

BAŞKAN - Teşekkür ediyorum Sayın
Bakan.

Doğru Yol Partisi Grubu adına, Sayın
Hasan Denizkurdu. 

Buyurun Sayın Denizkurdu.

DYP GRUBU ADINA HASAN DENİZKURDU (İzmir)
- Sayın Başkan, değerli milletvekilleri; sanıyorum
ki, 1997 yılının ilk haftasında, Meclis
olarak, fevkalade güzel bir toplantı yaşıyoruz.
Uzlaşma çağrılarının yapıldığı,
özellikle Parlamentonun görevinin tartışıldığı
bir ortamda, bu anlayıştan dolayı, ben, Parlamentonun
sesine kulak verip belli bir ölçüde tasarıyı
çektiği için başta Sayın Bakana,
çok değerli partilere ve milletvekillerine, kamuoyu
adına teşekkür etmek istiyorum ve umarım
ki, yıl içerisinde, her konuda, bu uzlaşma
zemininde doğruları tartışırız.


Şu an, ben, şunu ifade etmek istiyorum:
Sanıyorum, milyonlarca mükellef -çünkü,
ben gelmeden evvel, bana da büyük baskı oldu-
bu yasa tasarısının çıkması
halindeki sıkıntılardan, inanın, çok
mustarip bizi izliyordur. Temelde, belki, Hükümetin
kurulduğu gün, on günlük bir erken tahsil süresinin,
yaklaşık 100 trilyon kadar eksik bir faiz ödemesi
sonucuna müncer olacağı görüşüyle
hazırlanmıştı bu tasarı; ama,
biz, Doğru Yol Partisi Grubu olarak, bu tasarı Plan
ve Bütçe Komisyonuna geldiği günden beri
-kendi içimizde de görüştük, Grup
olarak da görüştük; nitekim, Doğru Yol
Partisi Grubu olarak da, biraz evvel, diğer parti gruplarıyla
birlikte- Sayın Maliye Bakanına, bu tasarının
bu hükmünün çıkması halinde
sıkıntılar doğacağını
ifade ettik ve Doğru Yol Partisi Grubu olarak da bu çaba
içerisinde bulunduk; ama, açıkça ifade
edeyim, bütün partiler aynı görüşte
birleştik. 

Ben, Doğru Yol Partisi Grubu adına, Sayın
Bakana, Plan ve Bütçe Komisyonunun sayın üyelerine
ve Hükümete, Meclise gösterdikleri bu saygıdan
ve doğruyu yaptıklarından dolayı takdir
ifadelerimi sunuyorum ve Meclis adına da, böyle bir
karar aldığımız için, doğrusu,
çok mutlu olduğumu ifade ederek sözlerime son
veriyor; hepinizi sevgi ve saygıyla selamlıyorum.
(Alkışlar)

BAŞKAN - Teşekkür ediyorum Sayın
Denizkurdu.

Başka söz talebi?.. Yok.

Madde üzerinde üç önerge vardır,
geliş sırasına göre okutuyorum:

Türkiye Büyük Millet Meclisi
Başkanlığına

3065 Sayılı KDV Kanununun 41 inci Maddesinin
1 ve 4 üncü fıkralarının Değiştirilmesi
ile 60 ıncı Maddesine Bir Fıkra Eklenmesine
Dair 130 sıra sayılı Kanun Tasarısının
1 inci maddesinin tasarı metninden çıkarılmasını
arz ve teklif ederiz.

 Birgen Keleş Önder Sav  

 İzmir Ankara

 Nihat Matkap Orhan Veli Yıldırım

 Hatay Tunceli

  Ali Şahin Ali Rıza Bodur

  Kahramanmaraş İzmir 

Türkiye Büyük Millet Meclisi
Başkanlığına

Görüşmekte olduğumuz; 3065 sayılı
Katma Değer Vergisi, 193 sayılı Gelir Vergisi
ve 5422 sayılı Kurumlar Vergisi Kanunlarının
Bazı Maddelerinin Değiştirilmesine Dair Kanun
Tasarısından; madde-1'in tümüyle tasarıdan
çıkarılmasını teklif ve arz
ederiz.

Saygılarımızla.

 Hasan Hüsamettin Özkan Refik Aras  

 İstanbul İstanbul

 Zekeriya Temizel Biltekin Özdemir

 İstanbul Samsun

  İbrahim Çebi Ali Coşkun

  Trabzon İstanbul 

Türkiye Büyük Millet Meclisi
Başkanlığına

Görüşülmekte olan 130 sıra
sayılı kanun tasarısının 1
inci maddesinin tasarı metninden çıkarılmasını
ve müteakip maddelerin buna göre numaralandırılmasını
arz ve teklif ederiz.

 Salih Kapusuz Muhammet Polat  

 Kayseri Aydın

 Ekrem Erdem Mustafa Yünlüoğlu

 İstanbul Bolu

Ömer Özyılmaz

Erzurum

BAŞKAN - Sayın milletvekilleri, her
üç önerge de birbirinin aynısıdır;
dolayısıyla, birleştirerek işleme koyacağım.
Oylarınıza sunmadan önce, Divana ilk gelen
önergeyi yeniden, öbür önergelerle birleştirilmiş
olarak okutuyorum:

Türkiye Büyük Millet Meclisi
Başkanlığına

3065 sayılı KDV Kanununun 41 inci Maddesinin
1 ve 4 üncü Fıkralarının Değiştirilmesi
ile 60 ıncı Maddesine Bir Fıkra Eklenmesine
Dair 130 sıra sayılı Kanun Tasarısının
1 inci maddesinin tasarı metninden çıkarılmasını
arz ve teklif ederiz.

  Birgen Keleş

  (İzmir)

  ve arkadaşları

BAŞKAN - Sayın Komisyon, önergeye
katılıyor musunuz?

PLAN VE BÜTÇE KOMİSYONU BAŞKANVEKİLİ
MUSTAFA ÇİLOĞLU (Burdur) - Katılıyoruz
Sayın Başkan.

BAŞKAN - Sayın Hükümet?..

MALİYE BAKANI ABDÜLLATİF ŞENER
(Sıvas) - Katılıyoruz Sayın Başkan.

BAŞKAN - Önergeye, Komisyon ve Hükümet
katıldılar.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.

Sayın milletvekilleri, şimdi, tasarının
2 nci maddesini okutuyorum: 

MADDE 2. - 3065 sayılı Katma Değer
Vergisi Kanununun 60 ıncı maddesine aşağıdaki
9 uncu fıkra eklenmiştir.

“9.  Maliye Bakanlığı, topluca
veya ayrı ayrı olmak üzere bu madde kapsamındaki
mallara ait ek vergilerin tamamının veya bir kısmının
bandrol usulü ile tahsiline ve bu uygulamanın usul
ve esaslarını tespit etmeye yetkilidir.”

BAŞKAN - Sayın milletvekilleri, şimdi,
okunan 2 nci maddeyi 1 inci madde olarak görüşmeye
açıyorum.

Gruplar adına ilk söz, Anavatan Partisi
Grubu adına, Sayın Eyüp Aşık'ın.

Buyurun efendim. (ANAP sıralarından
alkışlar)

Sayın Aşık, süreniz 10 dakikadır.

ANAP GRUBU ADINA EYÜP AŞIK (Trabzon) -
Sayın Başkan, sayın milletvekilleri; tasarının
eski 2 nci yeni şekliyle 1 inci maddesi üzerinde söz
almış bulunuyorum; Yüce Heyetinizi saygıyla
selamlıyorum. 

Sayın Bakanın biraz evvel yaptığı
açıklamasından da anladığımıza
göre, tasarının 1 inci maddesinden sonra 3
üncü maddesi de çekilmiş olacak; böylece
tasarı, sadece, Maliye Bakanlığına, bazı
mallardan, bandrolla vergi toplanması şeklinde yetki
veren bir kanun haline gelmiş  olacak. Doğrusunu ararsanız,
bundan sonrasının ne işe yarayacağını
anlamak da pek mümkün değil. Çünkü,
bu madde, Devlet Bakanlığım sırasında
üzerinde çalıştığım
bir madde idi. Sonradan, Sayın Başbakan tarafından,
kaynak paketi içerisinde, yeni bir buluş olarak,
büyük bir müjdeyle halkımıza sunulması
sırasında hayrete düşmüştüm.
Sayın Kapusuz, burada, biraz evvel 1 inci madde üzerinde
konuşurken 100 trilyondan bahsetti. 1 inci maddeyle öyle
100 trilyon falan geleceği yok. Hesapları, tabiî,
yanlış yapıyorlar. 1,2 katrilyonun sadece
5 günlüğünü ancak hesap edebilirsiniz.
O da, zannederim 15-20 trilyon civarında bir para eder.


Şimdi, bunun için, kalkıp, halka
“müjde... müjde... Kaynak paketinde 100 trilyonumuz
var...” derseniz, ee şimdi gitti 100 trilyon; ne diyeceksiniz?!.
Yarın, halka “birinci kaynak peketinden 1 milyar dolar
gitti, kusura bakmayın” mı diyeceksiniz; bilmiyorum...


Gelelim 2 nci maddeye: Bu bandrol da, hatırladığım
kadarıyla o gün, “sadece özel sektörden
40 trilyon, Tekelden de 70 trilyon gelecek” diye Sayın
Başbakan tarafından açıklanmıştı.
Nasıl olacak; Tekel maddeleri üzerine bandrol koyacağız,
bandrolün parasını peşin alacağız...
Doğrusunu ararsanız, -Devlet Bakanlığım
sırasında üzerinde çalıştığım
bir husustu- böyle zannettiğiniz gibi, uygulama kabiliyeti
olan bir şey değildir; 1 inci maddedeki mahzurlar aynen
burada da vardır. 

Size, evvela şunu söyleyeyim: Eğer,
Tekelde bir para varsa, onu saklamak Tekel Genel Müdürünün
haddine değil, onu zaten tutar alırsınız,
onun için kanun çıkarmaya lüzum yok.
Tekel, daha geçen seneki Gelir Vergisini, geçen
seneki topladığı vergileri devlete yatıramamış.
Ha, yatıramamasının haklı sebepleri
de var. O günlerde, Tekelden sorumlu Sayın Bakan Nafiz
Bey açıklamasını yaptı, ben
de biliyorum, Tekel, tütün alımı yapmış,
tütün alımı yaptığı
için Maliyeden alacağı var. Maliye, o destekleme
alımının parasını Tekele ödeyemiyor,
Tekel de elindeki bu ek vergileri, Katma Değer Vergisinden
topladığı paraları mecbur kalmış
vermiş oraya. 

Şimdi, devlet Tekele “ver parayı”
diyor. O da diyor ki “sen de desteklemeden olan zararımı
ver.” Ama, elde para mara yok, Tekelde para olsa, zaten,
telefon edersiniz Tekel Genel Müdürüne, ertesi
gün gelir parayı yatırır. Geçen
seneki borcunu yatıramayan Tekelden, şimdi, siz,
burada, güya, bir kanun çıkaracaksınız,
onu yatırmak mecburiyetine sokacaksınız.


Tekel, elindeki parayı zaten yatırmak
mecburiyetinde. Kaldı ki, şimdi, bir de havuz kurmuşsunuz.
Tekelin bir parası olsa, zaten o havuzda olur, oradan da
yakalarsınız. Yani, bunun için ayrıca
bir kanun çıkarmaya, Tekeli, o kanunla para yatırmaya
mecbur etmeye lüzum yok. Bunun için, millete verilen
o müjde de hepten havadır -fasa fiso mu, ne diyorsunuz
böyle hava olan şeylere- fasa fisodur. Yani, öyle
70 trilyon, 1 milyar dolar 1 inci maddeden gitti; 1 milyar dolar,
3 üncü maddeden gitti; 1 milyar dolar da bu maddeden
gidecek... Herhalde, Sayın Başbakan Ağrı'dan
döndüğünde, Ankara'da birinci kaynak paketinin
3 trilyonunu bulamayacak, yazık olacak!..

Şimdi, gelelim, bandrol uygulaması olur
mu olmaz mı meselesine: Ben, bunun araştırmasını
yaptırdım, Avrupa ülkelerinin bazılarında
hâlâ yok, Hollanda'da var. Bandrol uygulamasında
şu mahzur çıkıyor: Sigara üreten
bir fabrikaya, Tekele veya diyelim ki, Phılıp Morrıs'e,
-Marlboro'ya- siz önceden diyorsunuz ki, bana kırk
gün sonra beyannameyle vereceğin vergi yerine, peşin
olarak benden bandrol al, benden aldığın bandrolü
sigaraya yapıştır, ben hesabımı
oradan bileyim. Yani, burada, gerekçede açıklandığı
gibi, hem kaçağı önlemiş olursunuz
-kaçak olduğunu zannetmiyorum onlarda, bilgisayarla
çalışan bir sistem- hem de paranızı
istediğiniz zaman peşin alırsınız.


Tabiî, satmadığı bir maldan
vergi almak mümkün değil, Anayasaya zaten aykırıdır
bu. Sen, adama bandrol vereceksin “al bandrolü, yirmibeş
gün sonra satacağın malın vergisini ver”
diyeceksin... Adamın oraya yeni bir sermaye koyması
lazım. O, ayrı bir mesele; teknik tarafı
da mümkün olmuyor. Niçin olmuyor; bugün
sigaralara yapıştırılan bir bandrol
var. O bandrol, parasız bir şeydir. Yani, puldur,
önemli bir masrafı yoktur. Dakikada bilmem kaç
bin adet basan sigara fabrikası, o bandrolden yüzde
5 ilâ yüzde 10 civarında bir zayiatta bulunuyor;
ama, parasız bir şey olduğu için önemli
değil, zayiatı atıyorlar. Şimdi, siz bunlara
tanesi 50 bin lira olan bir bandrol verdiğiniz zaman, adamın
o makineleri durdurması lazım. Onun yerine, elle
yapıştırılan gibi, her birini kontrol
eden; yani, zayiat vermeyen bir makina icat etmesi lazım.


Uygulanan yerlerde bu nasıl oluyor diye sordum;
şu anda Avrupa'da sadece Hollanda'da uygulanıyor;
çok daha düşük devirli makineler kullanıyorlar.
Ayrıca, oradaki zayiatları da, yirmi gün sonra,
bir beyannameyle bildiriyor “Bizim şu kadar bandrolümüz
zayi olmuş, bunun parasını iade edin”
diyorlar. Yani, gene orada başka zorluklar çıkacaktır.
Gerçi, burada bir şart koşmuyoruz,  bir kanun
çıkarıp da, şöyle, şöyle
verilecek demiyoruz; sadece bu konuyu düzenlemek üzere
Maliye Bakanlığına yetki veriyoruz; ama, bu
yetki hiçbir işe yaramayacaktır. Eğer,
bu yetkiyi uygularsanız, Maliye Bakanlığı
bandrol yapıştırmayı şart koşarsa;
birincisi, Tekelin bunu ödeyecek parası yoktur, Tekelin
böyle bir para ödemesi mümkün değildir.
Bu vesileyle, kaynak paketinin zaten dörtte üçü
elde edilmemiş olacak. Yani, o kaynak paketine koyduğunuz
1 milyar doların 700 milyon doları böylece
boşa gitmiş olacak. 

İkincisi; teknik olarak uygulama imkânı
yoktur. Bu bandrollerin yapıştırılabilmesi
için bütün makinelerin değiştirilmesi
lazım. Bugünkü sigara fabrikalarının
ve içki fabrikalarının bütün makinelerinin
değiştirilmesi lazım. 

Üçüncüsü, bu yolla zayiat
her halukârda olacaktır. O zayiatı nasıl
tespit edeceksiniz? O, zayi olan pulların parasını
geriye nasıl vereceksiniz? Aşağı yukarı,
bu da mümkün görülmemektedir. Yani, bu madde
uygulanamayacak bir maddedir. Sayın Başbakan, buraya
geldiği zaman, birinci paketinden çıkacak 3
milyar doların nasıl fasa fiso olduğunu görünce
inşallah, hayal kırıklığına
uğramaz. 

Bunun bir işe yaramayacağını
düşünüyorum. Hazır 1 inci maddeyi
geri çekmişken, ben tavsiye ediyorum, Sayın
Bakan, tasarının tümünü geri çeksin.
1 inci maddeyi çektiniz, 3 üncü maddeyi çekeceksiniz,
2 nci madde de zaten hiçbir şey yok!.. Yani, hiç
değilse, “Meclisten bir kanun çıkardık”
diye konuşmayalım. Ben, tekrar tavsiye ediyorum tümünü
geri çekin; ama, çekmeseniz de, uygulanmayacak fuzulî
bir yetki almış olacaksınız. 

Hayırlı, uğurlu olması dileğiyle,
Yüce Heyetinizi saygıyla selamlıyorum. (ANAP
sıralarından alkışlar)

BAŞKAN - Teşekkür ediyorum Sayın
Aşık.

Demokratik Sol Parti Grubu adına, Sayın
Zekeriya Temizel; buyurun. (DSP sıralarından alkışlar)

DSP GRUBU ADINA ZEKERİYA TEMİZEL (İstanbul)
- Teşekkür ederim Sayın Başkan.

Sayın Başkan, değerli milletvekilleri;
huzurunuza, yasa tasarısının 2 nci maddesiyle
ilgili olarak -şu anda 1 inci maddesi olan 2 nci maddesiyle
ilgili olarak- bir defa daha gelmek zorunda kaldım; ama,
fazla vaktinizi almayacağım. Bu konuda, Sayın
Bakana ve özellikle vergi uygulayıcılarına
yönelik birkaç öneride bulunarak, böyle
bir madde yerine, çok daha az masraflı, hatta masrafsız
olarak, aynı gelirin sağlanma olanağının
olduğunu belirtmek için geldim buraya.

Bildiğiniz gibi, tasarının 2 nci
maddesiyle “Maliye Bakanlığı, topluca veya
ayrı ayrı olmak üzere bu madde kapsamındaki
mallara ait ek vergilerin tamamının veya bir kısmının
bandrol usulü ile tahsiline ve bu uygulamanın usul
ve esaslarını tespit etmeye yetkilidir” şeklinde
bir yetki isteniyor. Aynı maddenin, yani 60 ıncı
maddenin üçüncü fıkrasında,
ek vergiyle ilgili olarak tarh, tahakkuk ve ödemeyle ilişkin
diğer hususların, 3065 sayılı Yasanın
diğer hükümlerine tabi olacağına dair
bir hüküm var. Bu iki hüküm birbiriyle çelişkilidir.
Yani, bir taraftan, bu verginin tarh ve tahsiliyle ilgili olarak
genel hükümlere gidiyorsunuz, altına, sekizinci
fıkradan sonra gelmek üzere, dokuzuncu fıkrayı
koyuyorsunuz; diyorsunuz ki, “bandrolle ilgili olarak usul
ve esas tespit edelim” Bu, olmaz. Onun yerine, aynı
yasanın 46 ncı maddesinin son fıkrasında
çok net bir yetki var, o da diyor ki “Maliye Bakanlığı,
işlemlerin mahiyetini göz önünde tutarak,
Katma Değer Vergisinin işlemden önce ödenmiş
olması şartını koymaya yetkilidir.”
Yani, Maliye Bakanlığı, isterse, ekvergiyi,
işlem yapılmadan önce tahsil edebilir. Ekvergiyle
Tekelden herhangi bir şey alamayacağımızı
varsaymamız gerekiyor, bu bir gerçek. Hazinenin,
destekleme alımları nedeniyle alacağını
vermemesi halinde, 60 trilyon lira borcu olan Tekelden bir kuruş
alamazsınız, isteseniz de alamazsınız.
Geriye, özel sigara fabrikaları, bira fabrikaları
gibi dört beş mükellef kalır. 46 ncı
maddeye dayanılarak, bunların, bu ürünlerinin,
işlemden önce, yani, piyasaya çıkmasından
önce, satışından önce, Maliye Bakanlığı
olarak, Katma Değer Vergisini, daha doğrusu ekvergisini
almaya ilişkin  bir düzenleme yaparsanız, bu
vergileri alırsınız. 

Biraz önce Sayın Denizkurdu belirttiler,
zaten “aylar öncesinden bu bandrollerin bedelini bana
ödeyin” diye bir yükümlülük getiremezsiniz,
kesin olarak getiremezsiniz. Her halükârda, bandrol
de koysanız, işlemden önce, yani, tam piyasaya
çıktığı aşamada bandrolü
yapıştırarak piyasaya çıkarma
zorunluluğu getirirsiniz. Yoksa “iki ay önce öde”,
“geçen sene ödediğin miktar kadar benden
bandrol almak zorundasın” gibi bir yükümlülüğü
veya düzenlemeyi zaten getiremez Maliye Bakanlığı;
yaparsa, Anayasaya aykırı olur, böyle bir şey
olmaz. Satacağını veya satmayacağını,
ne kadar satacağını bilmeden, oturup “mutlaka
bandrol alacaksınız” deme yükümlülüğümüz
yok; getiremezsiniz böyle bir olayı. 

Bu bandrol olayı, birtakım taklitlere,
sahtekârlıklara, vesairelere de neden olacak; çünkü,
bandrol miktarları, özellikle, belirli sigaralarda
ve içkilerde bayağı yüksek olacak. Bu durum
karşısında, bunun özel makinalarını
getireceksiniz, bandrolleri taklit edilmeyecek şekilde basacaksınız
ve başlı başına bir masraf unsuru olacak.
O nedenle, bu maddenin getirilmesine karşı değiliz.
Gerçekten, bandrol usulüyle tahsilat, birçok
Avrupa ülkesinde yapılıyor, Hollanda'da yapılıyor,
Almanya'da yapılıyor.  Birtakım mahzurları
falan var, doğru; ama, yürütülüyor. Türkiye'de
de yapılabilir, eğer, böyle bir ön tahsilat
veya önceden gelir elde etmek amacı güdülüyorsa;
ama, bizim yetkimiz var; 46 ncı maddenin, belirttiğim,
okuduğum fıkrasında, Maliye Bakanının,
işlemden önce, ek vergiyi, Katma Değer Vergisini
tahsil etme olanağı var. Maddenin çıkarılmasına
karşı değiliz, o nedenle çıkarabiliriz;
ancak, benim önerim, bu madde çıkmış
olsa bile, Maliye Bakanlığının, bu tür
ek vergileri önceden tahsil etmek istiyorsa, 46 ncı
maddeye dayanarak düzenleme yapması ve ona göre
bu tahsilatı sağlaması; onun yerine, bandroldü,
makineydi, bandrol makinesiydi gibi birtakım masraflarla
devleti karşı karşıya bırakmaması
gerekir. 

Teşekkür eder, hepinize saygılar
sunarım. (DSP sıralarından alkışlar)

BAŞKAN - Teşekkür ederim Sayın
Temizel. 

Başka söz talebi?.. Yok. 

Madde üzerinde önerge yok. 

Maddeyi oylarınıza sunuyorum: Kabul
edenler... Etmeyenler... Madde kabul edilmiştir.

Tasarının 3 üncü maddesini
2 nci madde olarak okutuyorum: 

MADDE 2. - 193 Sayılı Gelir Vergisi
Kanununun 98 inci maddesinin 1 ve 3 üncü fıkralarında
yer alan “... 20 nci günü...” ibareleri “...
10 uncu günü...” olarak değiştirilmiştir.

BAŞKAN - Madde üzerinde söz isteyen?..
Yok.

Madde üzerinde verilmiş iki önerge
vardır; geliş sırasına göre okutuyorum:

Türkiye Büyük Millet Meclisi
Başkanlığına

Görüşmekte olduğumuz; 3065 sayılı
Katma Değer Vergisi Kanunu, 193 sayılı Gelir
Vergisi Kanunu ve 5422 Sayılı Kurumlar Vergisi Kanunlarının
Bazı Maddelerinin Değiştirilmesine Dair Kanun
Tasarısından; madde 2'nin tümüyle çıkarılmasını
teklif ve arz ederiz.

Saygılarımızla.

 Hüsamettin Özkan Refik Aras  

 İstanbul İstanbul

 Biltekin Özdemir Zekeriya Temizel

 Samsun İstanbul

  Ali Coşkun İbrahim Çebi

  İstanbul Trabzon

BAŞKAN - Diğer önergeyi okutuyorum:


Türkiye Büyük Millet Meclisi
Başkanlığına

Görüşülmekte olan 130 sıra
sayılı kanun tasarısının 2
nci maddesinin tasarıdan çıkarılmasını
arz ve teklif ederiz.

 Salih Kapusuz Saffet Arıkan Bedük  

 RP Grup Başkanvekili DYP Grup Başkanvekili

 Ahmet Feyzi İnceöz Mustafa Köylü

 Tokat Isparta

Muhammet Polat

Aydın

BAŞKAN - Sayın milletvekilleri, her
iki önerge birbirinin aynısıdır; dolayısıyla,
birleştirerek işleme koyacağım. 

Bu çerçevede, oylarınıza
sunmadan önce, geliş sırasına göre,
ilk önergeyi yeniden okutuyorum:

Türkiye Büyük Millet Meclisi
Başkanlığına

Görüşmekte olduğumuz; 3065 Sayılı
Katma Değer Vergisi Kanunu, 193 Sayılı Gelir
Vergisi Kanunu ve 5422 Sayılı Kurumlar Vergisi Kanununun
Bazı Maddelerinin Değiştirilmesine Dair Kanun
Tasarısından; madde 2'nin tümüyle tasarıdan
çıkarılmasını teklif ve arz
ederiz.

Saygılarımızla.

  Hüsamettin Özkan

  (İstanbul)

  ve arkadaşları

BAŞKAN - Sayın Komisyon, önergeye
katılıyor musunuz?

PLAN VE BÜTÇE KOMİSYONU BAŞKANVEKİLİ
MUSTAFA ÇİLOĞLU (Burdur) - Katılıyoruz.

BAŞKAN - Sayın Hükümet?..

MALİYE BAKANI ABDÜLLATİF ŞENER
(Sıvas) - Katılıyoruz Sayın Başkan.

BAŞKAN - Önergeye, Komisyon ve Hükümet
katılmıştır.

ALİ TOPUZ (İstanbul) - Sayın
Başkan, bir şey hatırlatabilir miyim?

BAŞKAN - Buyurun.

ALİ TOPUZ (İstanbul) - Bu önergeler
iki maddeyi de kapsamaktadır; dikkatinize sunuyorum. O
nedenle, hem şimdiki 2 nci madde hem de 3 üncü
madde...

BAŞKAN - Kapsamıyor efendim; onu, ayrıca
görüşeceğiz. Yalnız 2 nci maddeyi kapsıyor.

ALİ TOPUZ (İstanbul) - Önergelerden
bir tanesi kapsıyor efendim. 193 sayılı Gelir
Vergisi Kanunu ve 5422 sayılı Kurumlar Vergisi Kanunu...

BAŞKAN - Efendim, o, başlık olarak
kullanılmış. 3 üncü madde için
ayrıca önergeler var, onu konuşacağız.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.

Şimdi, tasarının 4 üncü
maddesini 2 nci madde olarak okutuyorum: 

MADDE 2. - 5422 sayılı Kurumlar Vergisi
Kanununun 24 üncü maddesinin 8 inci fıkrasında
yer alan “... yirminci günü...” ibaresi”
... onuncu günü...” olarak değiştirilmiştir.

BAŞKAN - Madde üzerinde söz talebi?..
Yok.

Madde üzerinde iki önerge vardır,
geliş sırasına göre okutuyorum:

Türkiye Büyük Millet Meclisi
Başkanlığına

Görüşmekte olduğumuz; 3065 Sayılı
Katma Değer Vergisi Kanunu, 193 Sayılı Gelir
Vergisi Kanunu ve 5422 Sayılı Kurumlar Vergisi Kanunlarının
Bazı Maddelerinin Değiştirilmesine Dair Kanun
Tasarısından; madde 2'nin tümüyle çıkarılmasını
teklif ve arz ederiz.

Saygılarımızla.

 Hasan Hüsamettin Özkan Refik Aras  

 İstanbul İstanbul

 Zekeriya Temizel Biltekin Özdemir

 İstanbul Samsun

  Ali Coşkun İbrahim Çebi

  İstanbul Trabzon

BAŞKAN - Diğer önergeyi okutuyorum:

Türkiye Büyük Millet Meclisi
Başkanlığına

Görüşülmekte olan 130 sıra
sayılı kanun tasarısının 2
nci maddesinin tasarıdan çıkarılmasını
arz ve teklif ederiz.

 Salih Kapusuz Saffet Arıkan Bedük  

 RP Grup Başkanvekili DYP Grup Başkanvekili

 Mehmet Gözlükaya Muhammet Polat

 DYP Grup Başkanvekili Aydın

Ahmet Feyzi İnceöz 

Tokat

BAŞKAN - Sayın milletvekilleri, her
iki önerge de birbirinin aynıdır; dolayısıyla,
birleştirerek işleme koyuyor ve geliş sırasına
göre birinci önergeyi tekrar okutuyorum:

Türkiye Büyük Millet Meclisi
Başkanlığına

Görüşmekte olduğumuz; 3065 sayılı
Katma Değer Vergisi Kanunu, 193 Sayılı Gelir
Vergisi Kanunu ve 5422 Sayılı Kurumlar Vergisi Kanunlarının
Bazı Maddelerinin Değiştirilmesine Dair Kanun
Tasarısından; madde 2'nin tümüyle çıkarılmasını
teklif ve arz ederiz.

  Refik Aras

  (İstanbul)

  ve arkadaşları

BAŞKAN - Sayın Komisyon, önergeye
katılıyor musunuz?

PLAN VE BÜTÇE KOMİSYONU BAŞKANVEKİLİ
MUSTAFA ÇİLOĞLU (Burdur) - Katılıyoruz
Sayın Başkan.

BAŞKAN - Sayın Hükümet, önergelere
katılıyor musunuz?

MALİYE BAKANI ABDÜLLATİF ŞENER
(Sıvas) - Katılıyoruz Sayın Başkan.

BAŞKAN - Hükümet ve Komisyon önergelere
katılmıştır. 

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.

Sayın milletvekilleri, bir önerge daha
var; önergenin şekli konusunda, önerge sahipleriyle
 bir görüşme yapma ihtiyacımız vardır.
Lütfen, bütün partilerin grup başkanvekilleri
görüşmeye katılsınlar.

Bunun için, birleşime 10 dakika ara
veriyorum. 


Kapanma Saati : 17.55



ÜÇÜNCÜ OTURUM

Açılma Saati : 18.18

BAŞKAN : Başkanvekili Uluç
GÜRKAN

KÂTİP ÜYELER : Ünal
YAŞAR (Gaziantep), Kadir BOZKURT (Sinop)


 

BAŞKAN - Sayın milletvekilleri, Türkiye
Büyük Millet Meclisinin 43 üncü Birleşiminin
Üçüncü Oturumunu açıyorum.

VI. -KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

8.- 3065 Sayılı Katma Değer
Vergisi Kanununun 41 inci Maddesinin 1 ve 4 üncü Fıkralarının
Değiştirilmesi ile 60 ıncı maddesine Bir
Fıkra Eklenmesine Dair Kanun Tasarısı ve
Plan ve Bütçe Komisyonu Raporu (1/512) (S. Sayısı
: 130) (Devam) 

BAŞKAN - Çalışmalarımıza
kaldığımız yerden devam ediyoruz.

Komisyon ve Hükümet yerlerini aldılar.

Tasarının 5 inci maddesini 2 nci madde
olarak okutuyorum:

MADDE 2. - Bu Kanunun 1 inci, 3 üncü ve
4 üncü maddeleri yayımlandığı
ayın başından itibaren, 2 nci maddesi ise
yayımı tarihinden yürürlüğe girer.

BAŞKAN - Madde üzerinde söz isteyen?..
Yok.

ÖNDER SAV (Ankara) - Sayın Başkan,
maddeler kalmadı ki, burada bir sürü madde sayılıyor!..

BAŞKAN - Önerge var Sayın Sav.

Madde üzerinde bir önerge vardır;
okutuyorum:

Türkiye Büyük Millet Meclisi
Başkanlığına

Görüşülmekte olan 130 sıra
sayılı kanun tasarısının 5
inci maddesinin aşağıdaki şekilde değiştirilmesini
arz ve teklif ederiz.

 Salih Kapusuz İsmail Özgün  

 RP Grubu Başkanvekili Balıkesir

 Saffet Arıkan Bedük Sıtkı
Cengil

 DYP Grubu Başkanvekili Adana

  Mustafa Köylü Muhammet Polat

  Isparta Aydın

Abdulkadir Öncel

Şanlıurfa

“Madde 2.- Bu Kanun hükümleri, 1.1.1997
tarihinden geçerli olmak üzere yayımı
tarihinde yürürlüğe girer.”

BAŞKAN - Sayın Komisyon, önergeye
katılıyor musunuz?

PLAN VE BÜTÇE KOMİSYONU BAŞKANVEKİLİ
MUSTAFA ÇİLOĞLU (Burdur) - Katılıyoruz
Sayın Başkan.

BAŞKAN - Sayın Hükümet?..

MALİYE BAKANI ABDÜLLATİF ŞENER
(Sıvas) - Katılıyoruz Sayın Başkan.

BAŞKAN - Hükümet ve Komisyon önergeye
katılıyor.

Önergeyi oylarınıza sunuyorum:
Kabul edenler... Kabul etmeyenler... Önerge kabul edilmiştir.


Sayın milletvekilleri, şimdi, 2 nci
maddeyi, önergeyle değişen şekliyle oylarınıza
sunuyorum: Kabul edenler... Kabul etmeyenler... Kabul edilmiştir.

6 ncı maddeyi 3 üncü madde olarak
okutuyorum:

Madde 3.- Bu Kanun hükümlerini Bakanlar
Kurulu yürütür.

BAŞKAN - Madde üzerinde söz isteyen?..
Yok.

Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 

Sayın milletvekilleri, bazı maddelerin
çıkarılması nedeniyle tasarının
başlığı değişmiştir. 

Başlığı, tasarının
tümünü oylarınıza sunmadan önce
okuyorum:

“3065 sayılı Katma Değer Vergisi
Kanununun 60 ıncı Maddesine Bir Fıkra Eklenmesine
Dair Kanun Tasarısı”

İsmi bu şekilde olmuştur. 

Bu isim değişikliğiyle birlikte tasarının
tümünü oylarınıza sunuyorum: Kabul
edenler... Kabul etmeyenler... Tasarı, kabul edilmiş
ve kanunlaşmıştır.

Hayırlı olmasını diliyorum.

Sayın milletvekilleri, eğer, yeni bir
tasarının görüşülmesine başlarsak,
bir, bilemediniz en fazla iki grubun konuşmasına
imkân sağlayabileceğiz. Buna devam edelim mi, gerek
yok mu; grupların işarî mutabakatını
arayacağım. (“Yarın devam edelim”
sesleri)

Grupların genel talebi doğrultusunda çalışmalarımıza
devam etmiyoruz.

Gündemimizdeki kanun tasarı ve tekliflerini
görüşmek üzere, 9 Ocak 1997 Perşembe
günü saat 15.00'te toplanmak üzere, birleşimi
kapatıyorum.

İyi akşamlar.

Kapanma Saati : 18.23


V. - SORULAR VE CEVAPLAR (Devam)

B) YAZILI SORULAR VE CEVAPLARI

1. - İstanbul Milletvekili Bülent Akarcalı'nın,
Başbakanlık genelgesiyle kurulan Stratejik Araştırma
ve Geliştirme ve Teknolojik Değerlendirme Başmüşavirliğine
atanan şahsa ilişkin Başbakandan sorusu ve Devlet
Bakanı Lütfü Esengün'ün yazılı
cevabı (7/1665)

Türkiye Büyük Millet Meclisi Başkanlığına

Aşağıdaki sorularımın Başbakan
Sayın Necmettin Erbakan tarafından yazılı
olarak cevaplandırılmasını arz ederim.

  Bülent Akarcalı

  İstanbul

1. 19.9.1996 tarihinde Başbakanlık genelgesiyle kurulan
Stratejik Araştırma Geliştirme ve Teknolojik
Değerlendirme Başmüşavirliği'ne atanan
Sayın Sedat Çelikdoğan'ın yetkileri ne
olacaktır?

2. Endonezya ile imzalanan Bilim ve Teknolojik İşbirliği
Anlaşması çerçevesinde Sayın
Çelikdoğan'a düşen görev ne olacaktır?

3. Endonezya ile ortaklaşa uçak üretme projemiz
var mıdır?

4. Sayın Çelikdoğan, Endonezya Uçak Fabrikası'nın
şirketi olan IPNT'nin Türkiye Temsilciliği'ni yapmış
mıdır?

5. Bu temsilcilik, şimdi Sayın Çelikdoğan'ın
oğluna devredilmiş midir?

6. Kuleli Havacılık Şirketi ile IPNT ve Sayın
Çelikdoğan arasında ne gibi bir bağlantı
vardır?

 T.C.

 Devlet Bakanlığı

 Sayı : B.02.0.0010/01366  7.10.1997

Türkiye Büyük Millet Meclisi Başkanlığına

İlgi : a) TBMM Başkanlığının
6.11.1996 tarih ve A.01.0.GNS.0.10.00.02-7/1665-4300/11903 sayılı
yazısı.

b) Başbakanlık Kan. ve Kar. Gen. Müd.'nün
9.12.1996 tarih ve B.02.0.KKG/106-414/4742 sayılı
yazısı.

İstanbul Milletvekili Sayın Bülent Akarcalı'nın;
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

1. 19.9.1996 tarihli ve 1996/58 sayılı Başbakanlık
Genelgesi'nde bahsekonu Başmüşavirliğin görevleri
tespit edilmiş olup, bu belirtilen görevlerin öngördüğü
sınırlar dahilinde yetkilidir.

2. Yukarıda açıklanan çerçeve
içerisinde Endonezya, Malezya, Singapur ve diğer İslam
ve gelişmiş batı ülkeleri arasında
ihracatı artırmak, müşterek projeler
geliştirmek, konsorsiyumlar teşkil etmek, AR-GE çalışmalarında
işbirliği yapmak gayesi ile, bilgi alışverişi,
iş seyahatleri, uzman ve personel değişimi, teknoloji
transferi koordinasyonu hazırlamak ve ilgili kuruluşlar
vasıtası ile gerçekleştirmektir.

3. Yoktur.

4. Sözkonusu şirketin Yönetim Kurulu üyesi
olarak deruhte edilen görevlerin dışında,
kişisel olarak bu yönde özel bir faaliyet gösterilmemiştir.

5. Hayır.

6. Bağlantı yoktur.

2. - Niğde Milletvekili Akın Gönen'in, bazı
kamu kuruluşlarının korunmaya muhtaç
çocukların istihdamıyla ilgili yükümlülüklerini
yerine getirmedikleri iddiasına ilişkin Başbakandan
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1717) (1)

Türkiye Büyük Millet Meclisi Başkanlığına

Korunmaya muhtaç çocukların istihdamına
ilişkin aşağıdaki sorularımın
Sayın Başbakan tarafından yazılı
olarak cevaplandırılmasını arz ederim.

Saygılarımla.

  4.12.1996

  Akın Gönen

  Niğde

1. 3413 sayılı Yasanın amir hükümleri
ve 2.3.1995 gün ve 22218 sayılı Resmî
Gazete'de yayımlanan “Korunmaya Muhtaç Çocukların
İşe Yerleştirilmesine İlişkin
95/6531 Sayılı Tüzük” gereğince,
hangi statüde olursa olsun, tüm Kamu Kurum ve Kuruluşlarının
her yıl kendilerine tahsis edilen serbest kadrolarının
binde birini -diğer atamalarda olduğu gibi Başbakanlık
izni almaya dahi gerek duyulmadan (1996 yılı Bütçe
Kanunu, Kadroların Kullanımı-Madde : 48)-
korunmaya muhtaç çocuklar için kullanmaları
gerektiği halde, ilişik listede yer alan Kamu Kurum
ve Kuruluşlarının Başbakanlık
(SHÇEK) tarafından defalarca yapılan yazılı
uyarılara rağmen, yasadan kaynaklanan yükümlülüklerini
yerine getirmediklerini ve 1996 yılında sınav
açmadıklarını biliyor musunuz? Biliyorsanız
sınav açılmamasının gerekçeleri
nedir?

2. 3413 sayılı Yasadan ve 95/6531 sayılı
Tüzükten kaynaklanan yükümlülüklerini
yerine getirmeyen ya da ihmal eden Kamu Kurum ve Kuruluşlarının
Yöneticilerine bu konuda bir talimat vermeyi düşünüyor
musunuz?

3. Başta ilişik listede yer alanlar olmak üzere,
tüm Kamu Kurum ve Kuruluşlarının teftiş
rehberlerinde, söz konusu yasa ve tüzüğün
uygulanıp uygulanmadığının denetimi
ile ilgili bir hüküm var mıdır? Şayet
yoksa, böyle bir hükmün koydurulması yönünde
bir girişimde bulunmayı düşünüyor
musunuz?

Korunmaya Muhtaç Çocukların İstihdamı
Amacıyla 1996 Yılında Sınav Açmayan
Kamu Kurum ve Kuruluşları

- Adalet Bakanlığı

   Adlî  Tıp Kurumu

- Maliye ve Gümrük Bakanlığı

- Orman Bakanlığı

   Orman Genel Müdürlüğü

- Çevre Bakanlığı

- Bayındırlık ve İskân Bakanlığı

   Karayolları Genel Müdürlüğü

- Sanayi ve Ticaret Bakanlığı

- Sağlık Bakanlığı

   Refik Saydam Hıfzıssıhha Merkezi

- Çalışma ve Sosyal Güvenlik Bakanlığı

   İş ve İşçi Bulma Kurumu

. Sayıştay Başkanlığı

. Devlet İstatistik Enstitüsü Başkanlığı

. Yüksek Seçim Kurulu Başkanlığı

. Gençlik ve Spor Genel Müdürlüğü

. Köy Hizmetleri Genel Müdürlüğü


Not : Başbakanlık Sosyal Hizmetler ve Çocuk
Esirgeme Kurumu Genel Müdürlüğü'nün
20.11.1996

        gün ve B.02.1.SÇE.0.11.00.03.Ç-10-96/2089
sayılı yazıları ekindeki listedir.

 T.C.

 Bayındırlık ve İskân Bakanlığı

 Personel Dairesi Başkanlığı

 Sayı : B.03.0.PER.0.00.00.31/275-4  6.1.1997

Konu : 3413 sayılı Kanun

Türkiye Büyük Millet Meclisi Başkanlığına

İlgi : Devlet Bakanlığının (Sayın
Lütfü Esengün) 23.12.1996 tarih ve B.02.0.0010/01426
sayılı yazısı.

Niğde Milletvekili Akın Gönen'in; Sayın
Başbakanımıza tevcih ettiği Sayın
Başbakanımızın da kendileri adına
Devlet Bakanlığının (Sayın Lütfü
Esengün) koordinatörlüğünde cevaplandırılmasını
istediği ilgide kayıtlı yazısı
ve eki yazılı soru önergesi incelenmiştir.

1. Bakanlığımızca, 3413 sayılı
Kanun uyarınca korunmaya muhtaç çocukları
işe yerleştirmek amacıyla 3.7.1996 tarihinde
yapılması planlanan sınav, Başbakanlığın
2.7.1996 tarih ve B.02.0.PPG.0.12-383-11861 (1996/35) sayılı
genelgesi uyarınca iptal edilmiş ve Başbakanlığın
22.7.1996 tarih ve B.02.0.PPG.0.12-383-12943 (1996/37) sayılı
genelgesine göre yapılacak sınav için
1995 yılı için eksik kalan 17, 1996 yılı
için 21 olmak üzere toplam 38 kişilik kontenjan
için merkez ve taşra teşkilatımızın
ihtiyaçları tespit edilerek Sosyal Hizmetler ve
Çocuk Esirgeme Kurumu Genel Müdürlüğünden
4.11.1996 tarih ve 11949 sayılı yazımızla
sözü edilen çocukların isim ve adresleri
istenilmiş, ancak sınav için gerekli zamanın
az olması nedeniyle 1997 yılı için
tespit edilen 21 kişilik kontenjan da dikkate alınarak
1997 yılı Ocak ayı içerisinde 59 kişilik
kontenjan için sınav yapılması çalışmalarına
devam edilmektedir.

2. 3413 sayılı Yasadan ve 95/6531 sayılı
Tüzükten kaynaklanan yükümlülüklerle
ilgili bilgiler yazımız ekinde sunulmuştur.

3. Bakanlığımız Başmüfettiş,
Müfettiş ve Müfettiş Yardımcıları;
yürürlükteki mevzuat hükümlerinin uygulanıp
uygulanmadığı konusunda denetim yapmak yetkisine
sahiptirler.

Bilgilerinize arz ederim.

  Cevat Ayhan

  Bakan

3413 Sayılı Kanun Gereğince Kimsesiz Çocuklarla
İlgili Bilgiler

  Serbest Serbest Serbest Alınması Alınan

 Yıllar Mem. Kad. İşçi Kad. Mem+İşçi
Gerek. % 01 Personel Eksik

 1988 11950 12905 24855 24 14 10

 1989 11950 12905 24855 24  24

 1990 11950 12905 24895 24 12 12

 1991 11990 12905 24945 24  24

 1992 12040 12905 24945 24  24

 1993 12053 12905 24958 24 24

 1994 12053 12905 24958 25 25

 1995 12053 12905 24958 25   8 17

 1996 11519 10380 21899 21  21

 1997 11519 10155 21674 21  21


   TOPLAM  236 83 153

3. - Karaman Milletvekili Fikret Ünlü'nün, Ankara
Büyükşehir Belediyespor-Karamanspor karşılaşmasında
meydana gelen olaylara ilişkin sorusu ve İçişleri
Bakanı Meral Akşener'in yazılı cevabı
(7/1764)

Türkiye Büyük Millet Meclisi Başkanlığına

8.12.1996 Pazar günü Ankara-Aktepe Stadyumunda (Keçiören),
Karamanspor ve Büyükşehir Belediyespor takımları
arasında oynanan futbol maçı öncesinde
spor adına çok vahim olaylar yaşanmıştır.

Karşılaşma başlamadan önce Belediyesporlu
bir grup militan seyirci, Karamansporlu futbolcuların soyunma
odasını basarak antrenör ve yöneticilere
saldırmışlar, kapı ve pencereleri taş
ve sopalarla kırıp dökmüşlerdir.
Bu arada bıçaklı saldırıya
uğrayan Karamanspor teknik direktörü Arif Çetinkaya
elinden yaralanmış, yardımcı antrenör
Adem Güler dövülmüş, kaleci antrenörü
Muzaffer Evren de tartaklanmıştır. Olay esnasında
stadda yönetici ve sporcuların can güvenliğini
sağlamaktan sorumlu bir tek emniyet görevlisinin dahi
bulunmayışı saldırganları cesaretlendirmiştir.
Olaylar, Karamansporlu yönetici, sporcu ve taraftarların
sabır ve olgunluğu sayesinde daha üzücü
boyutlara ulaşmadan önlenebilmiştir.

Maç başlamadan önce bizzat tarafımdan
tespit edilen saldırganların elebaşları
ise, Belediyesporlu birkaç yöneticinin engellemeleri
yüzünden polisler tarafından stad dışına
çıkarılamamıştır. Bu
arada seyirci tahrik edilerek, “Fikret Ünlü dışarı”
diye slogan attırılmıştır. Daha
sonra yanıma gelen bir komiser, tansiyonu yükseltmemek
için salgırganların maç bittikten
sonra alınacağını belirtmiştir.

Bu şartlar altında başlayan karşılaşma,
futbol hakeminin cesur ve başarılı yönetimi
sayesinde sonuçlanabilmiştir. Ancak, yalnız
Karamanspor'a değil, başka takımların
seyirci ve sporcularına karşı da, maç
öncesinde, spora ve centilmenliğe yakışmayan
tavır ve saldırıların alışkanlık
halini alması üzücüdür. Taciz, tahrik
ve saldırılarla sporcuların maneviyatını
kırıp zorla maç kazanma hırsına
kapılan Ankara Büyükşehir Belediyesporlu
yönetici ve taraftarların bu anlayışları,
ileride daha büyük olayların çıkabileceği
sinyallerini vermektedir.

Bu tür olayların önlenerek toplumsal barışın
sağlanmasına katkı yapabileceği düşüncesiyle,
aşağıdaki sorularımın İçişleri
Bakanı Sayın Meral Akşener tarafından
yazılı olarak cevaplandırılmasını
arz ederim.

  12.12.1996

  Fikret Ünlü

  Karaman

Sorular :

1. Keçiören Aktepe Stadyumunda yapılan Ankara
Büyükşehir Belediyespor-Karamanspor karşılaşmasında
çıkabilecek olaylara karşı neden zamanında
önlem alınmamıştır?

2. Bu stadda, Petrolofisi ve Kütahya Seramiksporlu yönetici
ve futbolculara da aynı şahısların
saldırdığı doğru mudur?

3. Saldırganların bazı kişi ve çevrelerce
kullanılmakta olduğu konusunda herhangi bir istihbaratınız
var mıdır?

4. Karamanspor'lulara saldıranların Ankara Büyükşehir
Belediye Başkanı Melih Gökçek'in koruma
görevlileri ile ilişkileri var mıdır?

5. Tespit edilen saldırganlardan emniyet güçlerine
gösterilenler hakkında herhangi bir yasal işlem
yapılmakta mıdır?

 T.C.

 İçişleri Bakanlığı

 Emniyet Genel Müdürlüğü

 Sayı : B.05.1.EGM.0.12.01.01-014144  8.1.1997

Konu : Yazılı Soru Önergesi

Türkiye Büyük Millet Meclisi Başkanlığına

İlgi : TBMM Başkanlığının
21.12.1996 gün ve A.01.0.GNS.0.10.00.02-7/1764-4625/12757
sayılı yazısı.

Karaman Milletvekili Fikri Ünlü tarafından TBMM
Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

8.12.1996 günü Ankara Büyükşehir Belediyespor
ile Karamanspor takımları arasındaki futbol
karşılaşmasından önce Keçiören-Aktepe
Stadyumunun içinde ve çevresinde gerekli güvenlik
tedbirleri alınmıştır. Soyunma odalarında
iki takımın yetkilileri arasında münferit
bir sözlü sataşma olayı meydana gelmesi
üzerine görevlilerce anında müdahale edilmiş
ve maç boyunca başka olay meydana gelmemiştir.

Bu stadyumda Petrolofisi-Kütahya Seramik Spor maçında
herhangi bir olay olmamıştır.

Önergede ileri sürüldüğü gibi saldırı
olayı sözkonusu olmadığı gibi, Ankara
Büyükşehir Belediye Başkanı'nın
korumalarının yada başka kişilerin bu
olayla bir ilişkileri yoktur.

Maçtan sonra Karakola intikal ettirilen iki spor takımının
yöneticileri, karşılıklı olarak
davacı ve şikâyetçi olmadıklarını
beyan etmeleri üzerine şahıslar serbest bırakılmışlardır.

Bilgilerinize arz ederim.

  Dr. Meral Akşener

  İçişleri Bakanı

4. - Afyon Milletvekili Osman Hazer'in Afyon-Hocalar'da tapu sicil
müdürlüğü ihdasına ilişkin
sorusu ve Devlet Bakanı Işılay Saygın'ın
yazılı cevabı (7/1788)

Türkiye Büyük Millet Meclisi Başkanlığına

Aşağıdaki sorularımın Devlet Bakanı
Sayın Işılay Saygın tarafından
yazılı olarak cevaplandırılmasını
saygı ile arz ederim.  12.12.1996

  Osman Hazer

  Afyon

1. Afyon İline bağlı Hocalar İlçemizde
tapu Sicil Müdürlüğü ve hizmet binası
olmadığı görülmektedir. 1997 yılında
bu ilçemizde Tapu Sicil Müdürlüğü
ve hizmet binası açılacak mı?

 T.C.

 Devlet Bakanlığı

 Sayı : B.02.0.005/00037  8.1.1997

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 26.12.1996 gün ve A.01.0.GNS.0.10.00.02-7/1788-4692/12992
sayılı yazınız.

İlgi yazınız eki Afyon Milletvekili Osman
Hazer tarafından verildiği bildirilen Bakanlığım
ile ilgili yazılı soru önergesi aşağıda
cevaplandırılmıştır.

Soru : Afyon İline bağlı Hocalar İlçemizde
Tapu Sicil Müdürlüğü ve hizmet binası
olmadığı görülmektedir. 1997 yılında
bu ilçemizde Tapu Sicil Müdürlüğü
ve hizmet binası açılacak mı?

Cevap : Hocalar İlçesinde Tapu İşlemleri
halen Sandıklı İlçesi Tapu Sicil Müdürlüğü
tarafından yetki ile aksatılmadan yürütülmekte
olup, çok az sayıda işlem gerçekleştirilmektedir.

Bütçe ve personel imkânları çerçevesinde
ve hizmet binası temin edilmesi halinde Tapu Sicil Müdürlüğü
kurulacaktır.

Bilgilerinize arz ederim.

  Işılay Saygın

  Devlet Bakanı

5. - Afyon Milletvekili Osman Hazer'in, Vakıflar Genel
Müdürlüğünce camilere yapılan yardımlara
ilişkin sorusu ve Devlet Bakanı Ahmet Cemil Tunç'un
yazılı cevabı (7/1790)

Türkiye Büyük Millet Meclisi Başkanlığına

Aşağıdaki sorularımı Devlet Bakanı
Sayın A. Cemil Tunç tarafından yazılı
olarak cevaplandırılmasına delaletlerinizi
saygı ile arz ederim.

  12.12.1996

  Osman Hazer

  Afyon

1. Dinar merkezindeki Ulu Camiin bakım ve tamiri Vakıflar
Genel Müdürlüğünce yapılmaktadır.
Tahsis edilen ödenek yetersiz kaldığından
ve tamamı gönderilmediğinden bakım ve onarımı
durmuştur. Bakım ve tamiri hızlandırılması
yönünde çalışmalarınız
var mı?

2. Her yıl olduğu gibi Vakıflar Genel Müdürlüğü
uhdesinde yurt genelinde yapılan camiilere yardım
olarak ne düşünüyorsunuz?

3. Afyon'un İhsaniye İlçesine bağlı
Döğer Kasabasındaki tarihî kervansaray bulunmaktadır.
Vakıflar Genel Müdürlüğü olarak
daha önce tamir ve bakımı yapılmış
fakat tadilat tamamlanmamıştır. Bu tarihî
kervansarayın tamiratının tamamlanması
konusunda bir çalışmanız olacak mı?

 T.C.

 Devlet Bakanlığı

 Sayı : B.02.0.012/04.01-024  7.1.1997

Türkiye Büyük Millet Meclisi Başkanlığına

İlgi : TBMM Başkanlığının
26.12.1996 tarih ve A.01.0.GNS.0.10.00.02-4794/12994 sayılı
yazınız.

Bakanlığımıza ilgi yazıda intikal
ettirilen, Afyon Milletvekili Osman Hazer'in 7/1790-4694 sayılı
yazılı soru önergesine verilen cevap ekte gönderilmiştir.

Bilgilerinizi ve gereğini arz ederim.

  Ahmet Cemil Tunç

  Devlet Bakanı

Afyon Milletvekili Sayın Osman Hazer'in 7/1790-4694 Sayılı
Yazılı Soru Önergesine Verilen Cevaptır.

Soru 1. Dinar merkezindeki Ulu Camiin bakım ve tamiri Vakıflar
Genel Müdürlüğünce yapılmaktadır.
Tahsis edilen ödenek yetersiz kaldığından
ve tamamı gönderilmediğinden bakım ve onarımı
durmuştur. Bakım ve tamiri hızlandırılması
yönünde çalışmalarınız
var mı?

Cevap 1. Bakanlığım bağlı kuruluşu
Vakıflar Genel Müdürlüğünce, Afyon
İli Dinar İlçesi'nde bulunan Ulu Camii onarımına
1997 yılında yeni bir ihale yapılarak devam
edilecek ve eksik olan işler tamamlanacaktır.

Soru 2. Her yıl olduğu gibi Vakıflar Genel Müdürlüğü
uhdesinde yurt genelinde yapılan camiilere yardım
edilmektedir. Bu yılki yardımlarda yarım
kalan camilere yardım olarak ne düşünüyorsunuz?

Cevap 2. 1997 Malî Yılı Bütçesi
ile Vakıflar Genel Müdürlüğü bütçesine;
Köy Muhtarlıklarına dağıtılmak
üzere 95 000 000 000 TL., Cami derneklerine dağıtılmak
üzere 40 000 000 000 TL. ödenek konulmuştur. Bakanlığım
bağlı kuruluşu Vakıflar Genel Müdürlüğü'ne
intikal eden camii yardımı taleplerinin fazlalığı
göz önünde bulundurularak, azami ölçüde
müracaata yardım yapılması prensibi
doğrultusunda hareket edilecektir. 

Soru 3. Afyon'un İhsaniye İlçesine bağlı
Döğer Kasabasındaki tarihî kervansaray bulunmaktadır.
Vakıflar Genel Müdürlüğü olarak
daha önce tamir ve bakımı yapılmış
fakat tadilat tamamlanmamıştır. Bu tarihî
kervansarayın tamiratının tamamlanması
konusunda bir çalışmanız olacak mı?

Cevap 3. Afyon İli, İhsaniye İlçesi'nde
bulunan Döğer Kervansarayı'nın onarımının
ise ödenekler elverdiği ölçüde 1997
yılında tekrar başlatılmasına
çalışılacaktır.

6. - Burdur Milletvekili Yusuf Ekinci'nin, şeker pancarı
üreticisine yapılacak yardımlara ilişkin
sorusu ve Sanayi ve Ticaret Bakanı Yalım Erez'in
yazılı cevabı (7/1811)

Türkiye Büyük Millet Meclisi Başkanlığına

Aşağıdaki sorularımın Sanayi ve
Ticaret Bakanı tarafından yazılı cevaplandırılması
için delaletinizi arz ederim.

  Dr. Yusuf Ekinci

  Burdur

1. 1997 yılında, şekerpancarı ekicisinin
yüzünü güldürecek tedbirler alacak mısınız?

2. Şayet tedbir alacaksınız bunların
neler olduğunu açıklar mısınız?

 T.C.

 Sanayi ve Ticaret Bakanlığı

 Basın ve Halkla İlişkiler Müşavirliği

 Sayı : B.140.BHİ.01-6  3.1.1997

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 26.12.1996 tarih ve A.01.0.GNS.0.10.00.02-7/1811-4734/13126
sayılı yazınız.

Burdur Milletvekili Yusuf Ekinci'nin, Şeker pancarı
üreticisine yapılacak yardımlara ilişkin
olarak tarafımdan cevaplandırılmasını
istediği (7/1811) esas nolu yazılı soru önergesiyle
ilgili cevabımız ekte takdim edilmiştir.

Bilgilerinizi ve gereğini arz ederim.

  Yalım Erez

  Sanayi ve Ticaret Bakanı

Burdur Milletvekili Yusuf Ekinci'nin Yazılı Sorularına
Cevaplarımız

Ülkemizde pancar üretimi Devlet tarafından teşvik
edilmektedir. Bu kapsamda üretici aynî ve nakdî
olarak desteklenmektedir.

1996 yılında çiftçiden bedeli ödenen
11 Milyon 410 bin 395 ton pancar tesellüm edilmiştir.
1996 yılı pancar fiyatları 4 400 TL./kg olarak
zamanında (Mart ayı) açıklanmıştır.
Prim ve tazminatlarla birlikte ortalama fiyat 4 850 TL./kg.'ı
bulacaktır. Fiyatların zamanında ve yeterli
düzeyde açıklanmış olması
çiftçi tarafından memnunlukla karşılanmış
ve pancar üretimi bir önceki yıla göre %
35 oranında artış göstermiştir.
Buna bağlı olarak ülke şeker üretimi
talebi karşılayacak düzeyde gerçekleşerek
1 Milyon 850 bin tona ulaşmıştır.

İki yıldır etkinbir şekilde çiftçiye
yönelik sürdürülen destekler 1997 yılı
taahhütlerini de bir önceki yıla göre %
20 artışla rekor düzeye yükseltmiştir.
1997 yılı taahhütlerinin ekime dönüşmesi
için çiftçi destekleri 1997 yılında
da etkin bir şekilde sürdürülecek fiyatlar
üreticiyi tatmin edecek yeterli düzeyde ve programlanan
zamanda açıklanacaktır. Aynî ve nakdî
avanslar geçen yıllarda olduğu gibi düzenli
olarak ve zamanında ödenecektir.

Buna bağlı olarak rekor düzeyde şeker üretimi
beklenmektedir. Yıl içinde ithalata gerek kalmayacaktır.
İhracat için çalışmalar sürdürülmektedir.

1997 ürünü için bedeli 5 Trilyon TL.'yi
aşan 260 bin azotlu ve fosforlu gübre mübayaa
edilmiş, üreticilere dağıtılmaya
başlanmıştır. Gübre bedelleri 1998
Mart ayında ödenecek pancar bedellerinden mahsup edilecektir.

Ayrıca yüksek vasıflı genetik monogerm
tohumluk tedarik edilmiş olup üretim bölgelerine
sevkedilmeye başlanmıştır. Zirai mücadele
için de gerekli tedbirler alınmakta ve düzenlemeler
yapılmaktadır.

1997 yılı ürünü için başlatılan
bu destekler programlanan şekilde sürdürülecek
ve üreteci mağdur edilmeyecektir.


TUTANAĞIN SONU





















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












