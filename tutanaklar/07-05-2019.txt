



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 74’üncü
Birleşim
 7
Mayıs 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, Meclis başkan vekilliği görevinden dolayı iyi dileklerini esirgemeyen
tüm milletvekillerine şükranlarını sunduğuna ilişkin konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Hacı Ahmet Özdemir’in, 10-16
Mayıs Engelliler Haftası’na ilişkin gündem dışı konuşması
2.- Uşak Milletvekili Özkan Yalım’ın, Uşak ilinin
sorunları ile YSK’nin İstanbul Büyükşehir Belediye Başkanlığı seçiminin iptali
ve yenilenmesi kararına ilişkin gündem dışı konuşması
3.- Muş Milletvekili Mensur Işık’ın, 31 Mart Muş ili
yerel seçim sonuçlarına ilişkin gündem dışı konuşması

V.- AÇIKLAMALAR
1.- Manisa Milletvekili Erkan Akçay’ın, Muş
Milletvekili Mensur Işık’ı yaptığı gündem dışı konuşmada kullandığı dil
nedeniyle kınadığına ilişkin açıklaması
2.- Mersin Milletvekili Fatma Kurtulan’ın, Meclis
kürsüsünde her konuşmacının düşüncesini ifade edebileceğine ilişkin açıklaması
3.- Manisa Milletvekili Erkan Akçay’ın, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
4.- Mersin Milletvekili Ali Cumhur Taşkın’ın, Süreyya
Sadi Bilgiç’i Meclis başkan vekilliği görevinden dolayı tebrik ettiğine,
ramazanışerifin hayırlara vesile olmasını dilediğine, İsrail ordusunun
Gazze’deki Anadolu Ajansı ofisini roketlerle hedef almasını kınadığına ilişkin
açıklaması
5.- İstanbul Milletvekili Mahmut Tanal’ın, Süreyya Sadi
Bilgiç’e Meclis başkan vekilliği görevinde başarılar dilediğine, 7 Mayıs
Cumhuriyet gazetesinin kuruluşunun 95’inci yıl dönümüne ilişkin açıklaması 
6.- Sivas Milletvekili Ulaş Karasu’nun, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararına ilişkin açıklaması
7.- Kayseri Milletvekili İsmail Emrah Karayel’in,
Süreyya Sadi Bilgiç’i Meclis başkan vekilliği görevinden dolayı tebrik
ettiğine, ramazanışerifin hayırlara vesile olmasını dilediğine, İsrail
ordusunun Gazze’deki Anadolu Ajansı ofisini roketlerle hedef almasını
kınadığına ilişkin açıklaması
8.- Kahramanmaraş Milletvekili İmran Kılıç’ın, ramazan
ayının mübarek bir ay olduğuna ilişkin açıklaması
9.- Samsun Milletvekili Orhan Kırcalı’nın, Süreyya Sadi
Bilgiç’i Meclis başkan vekilliği görevinden dolayı tebrik ettiğine ve nisan ayı
ihracat rakamlarına ilişkin açıklaması
10.- İstanbul Milletvekili Onursal Adıgüzel’in,
İstanbul Büyükşehir Belediye Başkanlığı seçiminin iptali ve yenilenmesi
kararından dolayı YSK adına 82 milyon utanırken YSK’nin bu millete söyleyecek
sözünün olup olmadığını öğrenmek istediğine ilişkin açıklaması
11.- İzmir Milletvekili Bedri Serter’in, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararına ilişkin açıklaması
12.- Niğde Milletvekili Ömer Fethi Gürer’in, Süreyya
Sadi Bilgiç’in Meclis başkan vekilliği görevinin hayırlı olmasını dilediğine,
Niğde ilinde afete dönüşen yoğun yağış nedeniyle zarar gören üreticilere Tarım
ve Orman Bakanlığının gerekli desteği sağlamasını talep ettiğine ilişkin
açıklaması
13.- Hatay Milletvekili Serkan Topal’ın, Şair Adnan
Yücel’in “Yeryüzü Aşkın Yüzü Oluncaya Dek” şiirine atıfta bulunarak İstanbul
ilinde her şeyin güzel olacağına ilişkin açıklaması
14.- Balıkesir Milletvekili Ahmet Akın’ın, YSK’nin
İstanbul Büyükşehir Belediye Başkanlığı seçiminin iptali ve yenilenmesi kararına
ilişkin açıklaması
15.- Bursa Milletvekili Nurhayat Altaca Kayışoğlu’nun,
YSK’nin İstanbul Büyükşehir Belediye Başkanlığı seçiminin iptali ve yenilenmesi
kararına ilişkin açıklaması
16.- Amasya Milletvekili Hasan Çilez’in, Süreyya Sadi
Bilgiç’i Meclis başkan vekilliği görevinden dolayı tebrik ettiğine, terör saldırılarında
şehit olan askerlerimize Allah’tan rahmet dilediğine, İsrail ordusunun
Gazze’deki Anadolu Ajansı ofisini roketlerle hedef almasını kınadığına ilişkin
açıklaması
17.- Kahramanmaraş Milletvekili Ali Öztunç’un, 1 Mayıs
Emek ve Dayanışma Günü’nde Şanlıurfa ilinde meydana gelen trafik kazasında
hayatını kaybeden hemşehrisi 5 işçiye Allah’tan rahmet dilediğine, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararına ilişkin açıklaması
18.- Gaziantep Milletvekili Ali Muhittin Taşdoğan’ın,
Türkiye Kamu Hastaneleri kurumuna bağlı sağlık tesislerinde görevli personelin
yaşadığı mağduriyetin giderilebilmesi için yeni döner sermaye yönetmeliğine
ihtiyaç olduğuna ilişkin açıklaması
19.- İstanbul Milletvekili Yavuz Ağıralioğlu’nun,
YSK’nin İstanbul Büyükşehir Belediye Başkanlığı seçiminin iptali ve yenilenmesi
kararına, Hükûmetin gerek sınır içinde gerek sınır dışında terörle mücadele
adına ortaya koyacağı iradenin arkasında tam mutabakatla duracaklarına ve
terörle mücadele ederken kullanılan dilin seçim sathında kullanılmasını meşru
görmediklerine ilişkin açıklaması
20.- İstanbul Milletvekili Hakkı Saruhan Oluç’un,
YSK’nin İstanbul Büyükşehir Belediye Başkanlığı seçiminin iptali ve yenilenmesi
kararıyla demokrasiyi ve hukuku ortadan kaldıran bir iktidarın manivelası
hâline geldiğine, sekiz yıl sonra Öcalan’ın avukatlarıyla görüştürülmesiyle
hukuka uygun iş yapıldığına ve bu uygulamanın devamının gelmesi gerektiğine
ilişkin açıklaması
21.- Manisa Milletvekili Erkan Akçay’ın, Süreyya Sadi
Bilgiç’i Meclis başkan vekilliği görevinden dolayı tebrik ettiğine, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararını saygıyla karşıladıklarına ve Türkiye’yi kaosa, kargaşaya, krize
sürüklemeye yeltenecek adımlara geçit verilmemesi gerektiğine, 23 Haziranda
yapılacak seçiminin hayırlı olmasını dilediğine ilişkin açıklaması
22.- Sakarya Milletvekili Engin Özkoç’un, 6 Mayıs 2019
Pazartesi gününün ülkemizin demokrasi tarihine kara gün olarak geçtiğine, yönetimde
meşruiyet krizinin aşılabilmesi ve sandığın namusunun bihakkın korunabilmesi
için atılması gereken adımlara, demokrasiye inanan, hak, hukuk, adalet
duygusunu içinde taşıyan, siyasi düşüncesi ve parti aidiyeti ne olursa olsun
tüm yurttaşlara ellerini uzattıklarına ilişkin açıklaması
23.- Denizli Milletvekili Cahit Özkan’ın, Süreyya Sadi
Bilgiç’e Meclis başkan vekilliği görevinde başarılar dilediklerine, Çankırı’da
toprağa verilen şehit ile tüm şehitlere Allah’tan rahmet dilediğine, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararına saygı duyduklarına ve milletin iradesine güvendiklerine ilişkin
açıklaması
24.- Manisa Milletvekili Erkan Akçay’ın, ajitasyonla
provokasyon yapılmak istendiğine ve 31 Mart seçimlerini şaibeden kurtarmanın
yolunun 23 Haziranda yapılacak İstanbul seçimleri olduğuna ilişkin açıklaması
25.- Sakarya Milletvekili Engin Özkoç’un, Denizli
Milletvekili Cahit Özkan’ın sataşma nedeniyle yaptığı konuşmasındaki bazı ifadelerine
ilişkin açıklaması
26.- Denizli Milletvekili Cahit Özkan’ın, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
27.- Sakarya Milletvekili Engin Özkoç’un, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
28.- Manisa Milletvekili Erkan Akçay’ın, Siirt
Milletvekili Meral Danış Beştaş’ın CHP grup önerisi üzerinde HDP Grubu adına
yaptığı konuşmasındaki bazı ifadelerine ilişkin
açıklaması
29.- Sakarya Milletvekili Engin Özkoç’un, İstanbul Milletvekili
Abdullah Güler’in CHP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
30.- İstanbul Milletvekili Abdullah Güler’in, Sakarya
Milletvekili Engin Özkoç’un yerinden sarf ettiği bazı ifadelerine ilişkin açıklaması
31.- İstanbul Milletvekili Mahmut Tanal’ın, Düzce
otoban gişelerinin kapalı olması nedeniyle yaşanan mağduriyetin ve Düzce ili
Çilimli ilçesinin doktor ihtiyacının giderilmesi için Ulaştırma ve Altyapı
Bakanı ile Sağlık Bakanını görevlerini yapmaya davet ettiğine ilişkin
açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, TBMM
Dışişleri Komisyonu üyelerinden oluşan bir heyetin 5-9 Mayıs 2019 tarihlerinde
Kore Cumhuriyeti’ne resmî ziyaret gerçekleştirmesine ilişkin tezkeresi (3/646)
2.- Türkiye Büyük Millet Meclisi Başkanlığının, TBMM
Dışişleri Komisyonu Başkanı Volkan Bozkır ve beraberindeki heyetin Polonya
Senatosu Dış ve Avrupa Birliği İşleri Komisyonu Başkanı Marek Rocki'nin davetine
icabetle 28-31 Mayıs 2019 tarihlerinde Polonya'nın başkenti Varşova'da
gerçekleştirilecek “Türkiye-Romanya-Polonya Parlamentoları Dışişleri
Komisyonları Üçlü Toplantısı”na katılımına ilişkin tezkeresi (3/647)
3.- Türkiye Büyük Millet Meclisi Başkanlığının; Romanya
Parlamentosu ile İnternet Yönetişimi Güneydoğu Avrupa Diyaloğu tarafından 7-8
Mayıs 2019 tarihlerinde Romanya'nın başkenti Bükreş'te düzenlenecek olan
"Herkes İçin Güvenli Bir İnternetin Biçimlendirilmesi” konulu toplantıya
Kayseri Milletvekili, Sanayi, Ticaret, Enerji, Tabi Kaynaklar, Bilgi ve
Teknoloji Komisyonu Başkanı Mustafa Elitaş'ın katılması hususuna ilişkin
tezkeresi (3/648)

B) Önergeler
1.- Elazığ Milletvekili Gürsel Erol’un (2/1300) esas
numaralı Emniyet Teşkilat Kanunu ile Devlet Memurları Kanununda Değişiklik
Yapılmasına İlişkin Kanun Teklifi’nin doğrudan gündeme alınmasına ilişkin
önergesi (4/26)

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili İstanbul
Milletvekili Yavuz Ağıralioğlu tarafından, YSK tarafından 6 Mayıs 2019'da
alınan kararın doğuracağı sonuçların ve 24 Haziran 2018'de gerçekleşen genel
seçimler ile 16 Nisan 2017'de gerçekleşen referandumda görev yapan sandık
kurulları listelerinin incelenmesi ve listelerdeki benzerliğin araştırılarak
kamuoyunun aydınlatılması amacıyla 7/5/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön görüşmelerinin,
Genel Kurulun 7 Mayıs 2019 Salı günkü birleşiminde yapılmasına ilişkin önerisi



2.- HDP Grubunun, Batman Milletvekili Mehmet Ruştu
Tiryaki ve 20 milletvekili tarafından, seçim sürecinde yaşandığı iddia edilen
usulsüzlüklerin araştırılarak alınması gereken önlemlerin belirlenmesi amacıyla
17/4/2019 tarihinde Türkiye Büyük Millet Meclisi Başkanlığına verilmiş olan
(10/1066) esas numaralı Meclis Araştırması Önergesi’nin ön görüşmelerinin,
Genel Kurulun 7 Mayıs 2019 Salı günkü birleşiminde yapılmasına ilişkin önerisi

3.- CHP Grubunun, İstanbul Milletvekili Mustafa Sezgin
Tanrıkulu ve arkadaşları tarafından, seçimlerin güven ve huzur ortamı içerisinde,
şeffaf, adil, şaibeden uzak, aleniyet kuralları çerçevesinde geçmesinin
sağlanması, hukuk düzeni içerisinde denetlenebilir olmasının
gerçekleştirilebilmesi, seçim sonuçlarının denetlenmesi, kamuoyu ve siyasi
partiler tarafından ölçülebilir hâle getirilmesinin sağlanması amacıyla
7/5/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 7 Mayıs 2019
Salı günkü birleşiminde yapılmasına ilişkin önerisi

VIII.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, İstanbul
Milletvekili Mustafa Sezgin Tanrıkulu’nun CHP grup önerisi üzerinde CHP Grubu
adına yaptığı konuşması sırasında Adalet ve Kalkınma Partisine ve AK PARTİ
Grubuna sataşması nedeniyle konuşması

IX.- SEÇİMLER
A) Başkanlık Divanında Açık Bulunan Üyeliklere Seçim
1.- Başkanlık Divanında boş bulunan kâtip üyeliğe seçim

B) Komisyonlarda Açık Bulunan Üyeliklere Seçim
1.- İçişleri Komisyonunda boş bulunan üyeliğe seçim
2.- Anayasa Komisyonunda boş bulunan üyeliğe seçim

X.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükümeti ile Nijer Cumhuriyeti
Hükümeti Arasında Nijer-Türkiye Dostluk Hastanesinin Açılması, Ortak
İşletilmesi ve Devredilmesi ile İlgili Protokolün Onaylanmasının Uygun
Bulunduğuna Dair Kanun Teklifi (2/1188) ve Dışişleri Komisyonu Raporu (S.
Sayısı: 18)
2.- Türkiye Büyük Millet Meclisi Başkanı İzmir
Milletvekili Binali Yıldırım'ın Türkiye Cumhuriyeti Hükümeti ile Birleşmiş
Milletler Dünya Gıda Programı Arasında Temel Anlaşma'ya Ek Protokolün
Onaylanmasının Uygun Bulunduğuna Dair Kanun Teklifi (2/1243) ve Dışişleri
Komisyonu Raporu (S. Sayısı: 35)


3.- Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükümeti ile Kuzey Kıbrıs
Türk Cumhuriyeti Hükümeti Arasında Sosyal Güvenlik Anlaşmasının Onaylanmasının
Uygun Bulunduğuna Dair Kanun Teklifi (2/1581) ve Dışişleri Komisyonu Raporu (S.
Sayısı: 44)
4.- Türkiye Büyük Millet Meclisi Başkanı İzmir
Milletvekili Binali Yıldırım'ın Türkiye Cumhuriyeti ile Gürcistan Arasındaki Serbest
Ticaret Anlaşması Tarafından Kurulan Ortak Komite'nin Türkiye Cumhuriyeti ile
Gürcistan Arasındaki Serbest Ticaret Anlaşması'nın ‘Menşeli Ürünler’ Kavramının
Tanımı ve İdari İşbirliği Yöntemleri Hakkında Protokol II'sini Değiştiren
1/2016 Sayılı Kararınının Onaylanmasının Uygun Bulunduğuna ve Anlaşmanın
Protokoller ve Eklerine İlişkin Değişikliklerin Cumhurbaşkanınca Doğrudan
Onaylanmasına Dair Yetki Verilmesine İlişkin Kanun Teklifi (2/1364) ve
Dışişleri Komisyonu Raporu (S. Sayısı: 33)
5.- Türkiye Büyük Millet Meclisi Başkanı İzmir
Milletvekili Binali Yıldırım'ın Türkiye Cumhuriyeti ile Karadağ Arasındaki Serbest
Ticaret Anlaşması Tarafından Kurulan Ortak Komite'nin Serbest Ticaret
Anlaşması'nın `Menşeli Ürünler' Kavramının Tanımı ve İdari İşbirliği
Yöntemlerine İlişkin Protokol II'sini Değiştiren 1/2017 Sayılı Kararının
Onaylanmasının Uygun Bulunduğuna ve Anlaşmanın Protokoller ve Eklerine İlişkin
Değişikliklerin Cumhurbaşkanınca Doğrudan Onaylanmasına İlişkin Yetki
Verilmesine Dair Kanun Teklifi (2/1362) ve Dışişleri Komisyonu Raporu’nun (S. Sayısı:
29)
6.- Türkiye Büyük Millet Meclisi Başkanı İzmir
Milletvekili Binali Yıldırım'ın Azerbaycan Cumhuriyeti Hükümeti, Gürcistan Hükümeti
ve Türkiye Cumhuriyeti Hükümeti Arasında Savunma Alanında İşbirliği Mutabakat
Muhtırasının Onaylanmasının Uygun Bulunduğuna Dair Kanun Teklifi (2/1187) ve
Dışişleri Komisyonu Raporu (S. Sayısı: 17)

XI.- OYLAMALAR
1.- (S. Sayısı: 18) Türkiye Büyük Millet Meclisi
Başkanı İzmir Milletvekili Binali Yıldırım’ın Türkiye Cumhuriyeti Hükümeti ile
Nijer Cumhuriyeti Hükümeti Arasında Nijer-Türkiye Dostluk Hastanesinin
Açılması, Ortak İşletilmesi ve Devredilmesi ile İlgili Protokolün
Onaylanmasının Uygun Bulunduğuna Dair Kanun Teklifi’nin oylaması 
2.- (S. Sayısı: 35) Türkiye Büyük Millet Meclisi
Başkanı İzmir Milletvekili Binali Yıldırım'ın Türkiye Cumhuriyeti Hükümeti ile
Birleşmiş Milletler Dünya Gıda Programı Arasında Temel Anlaşma'ya Ek Protokolün
Onaylanmasının Uygun Bulunduğuna Dair Kanun Teklifi’nin oylaması
3.- (S. Sayısı: 44) Türkiye Büyük Millet Meclisi
Başkanı İzmir Milletvekili Binali Yıldırım’ın Türkiye Cumhuriyeti Hükümeti ile
Kuzey Kıbrıs Türk Cumhuriyeti Hükümeti Arasında Sosyal Güvenlik Anlaşmasının
Onaylanmasının Uygun Bulunduğuna Dair Kanun Teklifi’nin oylaması 





7 Mayıs 2019 Salı
BİRİNCİ OTURUM
Açılma Saati: 15.00
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Burcu KÖKSAL
(Afyonkarahisar) 
----- 0 -----
BAŞKAN
– Türkiye Büyük Millet Meclisinin 74’üncü Birleşimini açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi
Bilgiç’in, Meclis başkan vekilliği görevinden dolayı iyi dileklerini
esirgemeyen tüm milletvekillerine şükranlarını sunduğuna ilişkin konuşması
BAŞKAN
– Türkiye Büyük Millet Meclisinin çok değerli üyeleri, ekranları başında
bizleri izleyen kıymetli vatandaşlarımız; öncelikle hepinizi saygıyla
selamlıyorum. 
Malumunuz
olduğu üzere Meclis başkan vekili sıfatıyla oturumu yönetmek üzere ilk kez
huzurlarınıza gelmiş bulunuyorum. (AK PARTİ ve MHP sıralarından alkışlar) Başta
bu şerefli görevi bana layık gören siyasi parti grubumuz olmak üzere, bu
süreçte iyi dileklerini esirgemeyen Meclis Başkanımız Sayın Mustafa Şentop ve
tüm milletvekili arkadaşlarıma şükranlarımı sunuyorum.
Gündeme
geçmeden önce üç sayın milletvekilimize gündem dışı söz vereceğim.
Gündem
dışı ilk söz, Engelliler Haftası münasebetiyle söz isteyen Konya Milletvekili
Hacı Ahmet Özdemir’e aittir.
Buyurun
Sayın Özdemir. (AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Hacı Ahmet Özdemir’in, 10-16
Mayıs Engelliler Haftası’na ilişkin gündem dışı konuşması
HACI
AHMET ÖZDEMİR (Konya) – Sayın Başkanım, ben de bugün ilk kez oturumu yönetmenizden
dolayı sizi tebrik ederek sözlerime başlamak istiyorum. Yüce heyetinizi ve
ekranları başında bizleri izleyen kıymetli vatandaşlarımızı saygıyla, sevgiyle
selamlayarak konuşmama başlamış oluyorum. 
Engelliler
Haftası, 10-16 Mayıs tarihleri arasında Birleşmiş Milletlere üye 156 ülkede
aynı tarihlerde anılmaktadır. Bu haftada neler yapıldığına gelecek olursak
öncelikle engelli sorunu ele alınmaktadır, engelliliğin önlenmesi, engellilerin
eğitimi ve engellilerin korunmasıyla alakalı hususlarda toplum
bilinçlendirilmeye çalışılmakta ve bir farkındalık oluşturulması için gayret
sarf edilmektedir. Bu amaçla radyo, televizyon programları yapılmakta; Millî
Eğitime bağlı okullarda her gün ayrı bir engellilik konusu işlenmektedir. 
Biliyorsunuz
“hafta” dediğimiz zaman yedi günlük zaman dilimini kapsayan bir tarihî dönemden
bahsediyoruz demektir. Dolayısıyla 10 Mayısta Engeliler Haftası açılmakta, 11
Mayısta Görmeyenler Günü, 12 Mayısta İşitme ve Konuşma Kusurluları Günü, 13
Mayısta Ortopedik Engelliler Günü, 14 Mayısta Zekâ ve Ruhsal Engelliler Günü,
15 Mayısta ise Güçsüz Yaşlılar ve Korunmaya Muhtaç Çocuklar Günü olarak bugün
değerlendirilmeye çalışılmaktadır. 16 Mayısta da Engelliler Haftasına genel bir
bakışla Engellilik Haftası kapatılmaktadır. 
Bu
kısa bilgilerden sonra, sizlere, son dönemlerde özellikle engellilerle alakalı
yapılan birtakım iyileştirmelerden ve çalışmalardan bahsederek sözlerimi
sürdürmek istiyorum. Çok şükür, alınan önlemlerle son yirmi sekiz yılda çocuk
felci vakalarının yüzde 99 oranında azaldığına tanıklık etmekteyiz ki bu,
hakikaten sevindirici bir gelişme olarak gündemimize düşmüştür. Fakat
Suriye’den aldığımız göç sebebiyle, Nijerya’da ve Afganistan’da yoğun biçimde
rastlanan çocuk felci vakalarının Türkiye’de yeniden görülmeye başlanmasını da
ayrıca burada dikkatlerinize sunmakta yarar görüyorum. Son yıllarda yapılan
politikalarla ve iyileştirmelerle engelliler edilgen yapıdan kurtarılarak daha
etkin, kendi ayakları üzerinde durabilen, hayatlarını bağımsız biçimde idame
ettirebilen bireyler konumuna getirilmiştir. Bugün binlerden değil, on
binlerden bahsediyoruz. Devlet kurumlarımız, özel kurumlar, özel müesseseler,
devletin aldığı tedbirlerle engellileri istihdam etmekte âdeta birbiriyle
yarışır hâle gelmişlerdir.
Sosyal
yardımlar konusunda ise engelli maaşının 25 kat civarında arttırıldığını
görmekteyiz. Muhtaçlığın bitirilmesi noktasındaki gayretler devam etmektedir. 
Ben
engellilerle alakalı iyileştirmelerden sadece bir kısmını zikrederek sözlerimi
noktalamak istiyorum: 
Belediyeler
ve belediyelere bağlı olan toplu ulaşım araçlarında ücretsiz yolculuk imkânı
tanınmıştır. Şehirler arası yolcu otobüslerinde indirimli seyahat hakkı
tanınmıştır. Devlet Demiryollarında isterlerse duruma göre ücretsiz, isterlerse
indirimli yolculuk yapma hakkına kavuşmuşlardır. Türk Hava Yollarında indirimli
uçuşlar kendilerinin hizmetine sunulmuştur. Ayrıca kapıdan girişten itibaren
havaalanına uçağa kadar engellilere hizmet verildiği bir dönemi de yaşamakta
olduğumuzu ayrıca ifade etmek isterim.
TTNET’te
indirim, GSM şebekelerinde indirimli tarifeler, su ücretinde indirim, emlak
vergisi muafiyeti, ÖTV-MTV muafiyetleri, millî parklar, tabiatı koruma alanları
ve tabiat parklarına giriş indirimleri, müze ve ören yeri giriş indirimleri son
dönemde engellilere sağlanan haklar çerçevesinde zikredilmeyi hak ediyorlar. 
Engelliler
Haftası münasebetiyle yüce Meclisimizi saygıyla selamlıyorum ve başarılı bir
çalışma dönemi diliyorum. (AK PARTİ sıralarından alkışlar) 
BAŞKAN
– Sayın Özdemir, teşekkür ediyorum.
Gündem
dışı ikinci söz Uşak’ın sorunları hakkında söz isteyen Uşak Milletvekili Özkan
Yalım’a aittir. 
Buyurun
Sayın Yalım. (CHP sıralarından alkışlar) 
2.- Uşak Milletvekili Özkan Yalım’ın, Uşak ilinin
sorunları ile YSK’nin İstanbul Büyükşehir Belediye Başkanlığı seçiminin iptali
ve yenilenmesi kararına ilişkin gündem dışı konuşması
ÖZKAN
YALIM (Uşak) – Sayın Başkan, teşekkür ederim. 
İlk
önce görevinizde başarılar diliyorum.
Değerli
arkadaşlarımız, yüce Meclisimiz ve de bizi izleyen tüm vatandaşlarımıza saygı
ve sevgilerimi sunuyorum. 
Bugün
normalde gündem dışı konuşmamda ilimin yani Uşak’ın sorunlarını konuşacaktım
ancak dünkü gelişmelerden dolayı konuşmamın büyük bir bölümünü İstanbul’la
değiştirdim. Bundan dolayı da özellikle Uşak’ta yaşayan vatandaşlarımızın da...
Ben, hem çevre yolunun hem havaalanın hem de Murat Dağı’nın, orada açılmak
istenilen altın madeninin ve de tarihe bir türlü kavuşturulamayan Ulubey
ilçemizdeki Blaundus Tarihî Kenti’nin, Uşak’taki işsizlerin, EYT’lilerin,
3600’lülerin hepsiyle ilgili, bütün konularla ilgili konuşmak isterdim. Ancak
dün olan, YSK’nin açıklamış olduğu haksız karardan dolayı, kazanılmış bir
seçimi maalesef tekrar iptale götürdüğünden dolayı, 11 tane hâkimin 7’si yanlı
karar verip 4’ü doğru karar verdiğinden dolayı gündemi değiştirdim. Ben burada
özellikle o 7 hâkime seslenmek istiyorum: 7 hâkim, siz önümüzdeki zaman
içerisinde hem çocuklarınızın hem de bu vatandaşlarımızın yüzlerine bakarken
şunu iyi göreceksiniz: Biz ne yaptık, çocuklarımıza ne miras bıraktık diye iyi
düşüneceksiniz. Onun için, özellikle bu hâkimlerle alakalı, biraz önce de
getirmiş olduğum bu adalet heykelinin artık terazisi, ayarı kaçmıştır ve de
gördüğünüz gibi tek taraflı sallanmaktadır. (CHP sıralarından alkışlar) Onun
için ben yüce milletimize, Türkiye’de yaşayan tüm 82 milyon milletimize artık
adaletin terazisinin kaçtığını bir kez daha göstermek istedim. Onun için bunu
da özellikle buraya getirdim. Ve de o hâkimlere, 4 vicdanlı hâkime, 7 vicdansız
hâkime de seslenmek istiyorum özellikle de: Ey sayın hâkimler, sizler bu
milletin, 16 milyonun hakkını yediniz. Ancak, bu hakkı düzeltecek olan yine
İstanbullu vatandaşlarımız. Göreceksiniz, 23 Haziranda 16 milyon İstanbullu
seçmen sandığa tekrar gidip gerekeni yapacaklar. 
Ama
ben buradan bu hâkimlere, özellikle YSK’nin mevcut tüm 11 üyesine bir daha
seslenmek istiyorum: Neden sadece Büyükşehri iptal ettiniz? Gelin -hodri
meydan- 39 ilçenin tamamında seçime gidelim ama tamamında. (CHP ve İYİ PARTİ
sıralarından alkışlar) Hem İstanbul Büyükşehir Belediyesinin yeni üyelerini
belirleyelim hem de 39 belediye başkanını tekrar belirleyelim. Bakın,
göreceksiniz, İstanbullu size gereken dersi verecek. Çünkü siz mazlumun hakkını
yedirdiniz YSK üyeleri, siz zalime destek verdiniz. Ama İstanbul’da yaşayan
vatandaşlarımız, Türk’üyle, Kürt’üyle, Laz’ıyla, Alevi’siyle, Sünni’siyle bütün
İstanbul’da yaşayan, özellikle Anadolu’dan İstanbul’a göç eden tüm
vatandaşlarımız 23 Haziranda gereken dersi verecekler, göreceksiniz. (CHP
sıralarından alkışlar) 
23
Haziranda, benim emeklilikte yaşa takılan vatandaşım, askerlikte tek tip
askerlik isteyen genç kardeşim, 3600’ü -sizler söz verdiniz ama- vermediğiniz
için öğretmenlerimiz, polislerimiz, tüm memurlarımız gereken dersi verecekler
arkadaşlar. Göreceksiniz, 23 Haziranda Ekrem İmamoğlu’nu çok daha fazla bir
farkla İstanbul Büyükşehir Belediye Başkanı yapacaklar. Bundan hiç kimsenin
şüphesi olmasın. Ama siz, sadece yaptığınız bu yanlışla, hatayla kalacaksınız,
tarihte bununla yüz yüze geleceksiniz. 
Bunun
yanında, bakın, İstanbul’da o kadar çok değerli vatandaş var ki, vicdanlı
vatandaş var ki 23 Haziranda gerekeni yapacak; taksicisiyle, esnafıyla,
işçisiyle, patronuyla, işvereniyle, aklınıza gelen İstanbul’da yaşayan tüm
vatandaşlarla. Ama göreceksiniz ki 23 Haziran sizi sandığa gömecek tekrar. (CHP
sıralarından alkışlar) 
Bunun
yanında, bakın, vicdanı olan tüm vatandaşlarımızla birlikte özellikle buradan
seslenmek istiyorum: Ulu Önder Mustafa Kemal Atatürk’ün dediği gibi, bizim çok
değerli sportmen arkadaşlarımız var, vicdanlı olan sportmen arkadaşlarımız var.
Bunlar -İstanbul’da yaşayan Galatasaraylılar, Beşiktaşlılar, Fenerbahçeliler-
23 Haziranda gerekli dersi size verecek. Göreceksiniz, 23 Haziranda siz Ekrem
İmamoğlu’nun en az yüzde 57’yle, yüzde 60’la tekrar İstanbul Büyükşehir
Belediye Başkanı olduğuna hep birlikte şahit olacaksınız, bunu yaptığınızdan
dolayı da pişman olacaksınız diyorum.
Hepinize
en içten duygularımla saygı ve sevgilerimi sunuyorum. (CHP sıralarından
alkışlar) 
BAŞKAN
– Gündem dışı üçüncü söz, Muş ili belediye seçim sonuçları hakkında söz isteyen
Muş Milletvekili Mensur Işık’a aittir.
Buyurun
Sayın Işık. (HDP sıralarından alkışlar) 
3.- Muş Milletvekili Mensur Işık’ın, 31 Mart Muş ili
yerel seçim sonuçlarına ilişkin gündem dışı konuşması
MENSUR
IŞIK (Muş) – Teşekkürler Sayın Başkan. Sizi ve Genel Kurulu saygıyla
selamlıyorum.
Sayın
Başkan, değerli milletvekilleri, sevgili, çok değerli halklarımız; Türkiye 31
Mart tarihinde bir yerel seçim süreci yaşadı. Biz bu seçimin gerçekten de
demokratik bir ortamda geçmesini umuyorduk. Seçim sonuçlarının da aynı şekilde
AKP ve MHP bloku tarafından, siyasi iktidar tarafından kabul edilebileceğini
kısmen de olsa sanıyorduk. Ama maalesef, AKP ve MHP faşist ittifakı diyeceğim
tekrardan, faşist bloku diyeceğim…
CEMAL
ENGİNYURT (Ordu) – Faşist sensin, senden daha iyi faşist mi var!
HAYATİ
ARKAZ (İstanbul) – Doğru konuş, doğru!
CEMAL
ENGİNYURT (Ordu) – Senden daha iyi faşist mi var! 
ZÜLEYHA
GÜLÜM (İstanbul) – Siz müdahale etmeyin!
CEMAL
ENGİNYURT (Ordu) – Irkçısın, bebek katilisin, en büyük faşist sensin!
ZÜLEYHA
GÜLÜM (İstanbul) – Siz müdahale etmeyin, konuşana müdahale etmeyin!
MENSUR
IŞIK (Devamla) – Sayın Başkan, lütfen müdahale eder misiniz.
BAŞKAN
– Sayın Işık, siz devam edin lütfen. 
MENSUR
IŞIK (Devamla) – Bu saygısızlığa müdahale eder misiniz Sayın Başkan.
BAŞKAN
– Sayın Işık, siz devam edin, Genel Kurula hitap edin. 
MENSUR
IŞIK (Devamla) – Sayın Başkan, saygısızlığa ve terbiyesizliğe müdahale edin
lütfen.
CEMAL
ENGİNYURT (Ordu) – Terbiyesiz de sensin!
MENSUR
IŞIK (Devamla) – Saygısızlığa müdahale edin Sayın Başkan.
Sevgili
halklarımız, değerli milletvekilleri; “faşist” diyorum çünkü faşizmin en
âlâsını bugün, her tarafta yaşadığımız gibi, Türkiye’nin batısında da
yaşıyoruz, Türkiye’nin doğusundaki kürdistan coğrafyasında da aynı şekilde
yaşıyoruz biz. Bu bir faşizmdir, seçim sonuçlarını kabul etmemek faşizmdir.
Şırnak’ta binlerce askeri seçmen olarak kaydedip halkın iradesini yönlendirmek
faşizmdir. Malazgirt ilçesinde 3 oy farkı olmasına rağmen, 400’ün üzerinde geçersiz
oy var ama -il seçim kurulu, ilçe seçim kurulu ve YSK- yaptığımız itirazları
reddeden, AKP ve MHP faşizminin vesayet altına aldığı bir YSK’yle karşı
karşıyayız. Bu bir faşizmdir, bunu kabul etmek zorundasınız. Bu, Türkiye
tarihine, Türkiye'nin demokrasi ve hukuk tarihine kara bir leke olarak
geçecektir, geçmiştir şimdiden.
CEMAL
ENGİNYURT (Ordu) – Temiz bir leke, pırıl pırıl hem de pırıl pırıl.
MENSUR
IŞIK (Devamla) – Bunu çok net bir şekilde ifade etmek gerekmektedir. Bunu ister
kabul edin ister kabul etmeyin; bu, Türkiye'nin demokrasi tarihine böyle
geçmiştir bugünden çok net söylüyorum, istediğiniz kadar itiraz edin. 
CEMAL
ENGİNYURT (Ordu) – Yani sen kazansan iyiydi!
MENSUR
IŞIK (Devamla) – Şunu çok net bir şekilde söylüyoruz: Türkiye'de siz istediğiniz
kadar faşizmi ve tekçiliği dayatın, istediğiniz kadar dayatın. Biz bu ülkeye
demokrasiyi ve hukuku mutlaka getireceğiz, sizlere rağmen, sizin zihniyetinize
rağmen getireceğiz. Biz, bu cumhuriyetin, 1920’lerdeki cumhuriyetin ruhunu,
1921 Anayasası’nın o ruhunu, ilk cumhuriyet ruhunu bu topraklara, bu coğrafyaya
ve bu Meclise mutlaka getireceğiz, size rağmen, sizin faşizminize rağmen. İlk
cumhuriyette ne vardı? Onu iki kelimeyle izah etmek istiyorum.
İlk
cumhuriyette Mustafa Kemal Atatürk’ün de dediği gibi, birkaç yıl önce Sayın
Erdoğan’ın da dediği gibi, o cumhuriyette ve o 1921 Anayasası’nda şu vardı -ilk
tutanaklara bakılabilir, inanmayanlar varsa baksın ona- “Kürdistan ve Lazistan
mebusları” deniyordu, insanlar kendi ulusal kıyafetleriyle, yerel kıyafetleriyle
şu Meclise gelip, şu birkaç kilometre ilerideki Meclise gelip orada kendi
sorunlarını kendi problemlerini kendi kimlikleriyle dile getirebiliyorlardı.
İşte, sizlere rağmen, sizin faşizminize rağmen biz bu topraklara, bu Meclise,
bu halklara tekrardan aynı o 1921 Anayasası’nın ruhunu ve 1920’li yıllardaki
Büyük Millet Meclisinin ruhunu getireceğiz ister kabul edin ister etmeyin,
isterseniz yerinizden zıplayın hoplayın, istediğiniz gibi bağırın ama bu ülkeyi
sizin gibi zihniyetlere, sizin gibi tekçi zihniyetlere, faşist zihniyetlere,
faşist bloklara da teslim etmeyeceğiz.
CEMAL
ENGİNYURT (Ordu) – Biz de sizin gibi katillere teslim etmeyeceğiz.
TUMA
ÇELİK (Mardin) – Dinle, dinle!
CEMAL
ENGİNYURT (Ordu) – Neyini dinleyeyim? Neyini dinleyeyim? 
MENSUR
IŞIK (Devamla) – Çünkü bu ülkenin kuruluşunda da cumhuriyetin kuruluşunda da
bizim kanımız vardır, sizin kanınız yok sadece, sadece sizin kanınız yok. Bunu
çok net bir şekilde ifade etmek lazım. 
CEMAL
ENGİNYURT (Ordu) – Neyini dinleyeceğim? Hakaret dinlemek zorunda mıyım?
TUMA
ÇELİK (Mardin) – Sen, sen hakaret ediyorsun.
ERKAN
AKÇAY (Manisa) – Buraya cevap verme!
MENSUR
IŞIK (Devamla) – Sayın Başkanım, lütfen müdahale eder misiniz?
ZÜLEYHA
GÜLÜM (İstanbul) – Demokratik eleştiri, hakaret değil!
CEMAL
ENGİNYURT (Ordu) – Ne eleştirisi ya?
VEDAT
DEMİRÖZ (İstanbul) – Ya, sen doğru konuş.
İSMAİL
GÜNEŞ (Uşak) – Hakaret ediyorsun kardeşim.
MENSUR
IŞIK (Devamla) – Hakaret etmiyorum. Bakın, hakaret edilen bir şey yok.
BAŞKAN
– Sayın Işık, siz devam edin lütfen.
Arkadaşlar,
rica ediyorum…
MENSUR
IŞIK (Devamla) – Biz burada 1921 Anayasası’nın ruhuna atıfta bulunuyoruz, biz
burada ilk cumhuriyetin, ilk Meclisin ruhuna, kültürüne, felsefesine atıfta
bulunuyoruz. Biz diyoruz ki bizi kurtaracak olan o ilk ruhtur, 1921 Anayasası’nın
ruhudur. Bizler bunu diyoruz. Biz diyoruz ki bizi kurtaracak olan odur. Yoksa
YSK’nin üzerinde baskılar kurarak, il ve ilçe seçim kurulları üzerinde baskılar
kurarak istediğiniz sonucu almak değildir. Bu bizi kurtuluşa götürmez, bu bizi
iç savaşa götürür, bizi Orta Doğu’daki…
CEMAL
ENGİNYURT (Ordu) – Bize hakaret ederek mi kurtuluşa gideceksin?
MENSUR
IŞIK (Devamla) – Şu anda sizin yaptığınız çok büyük saygısızlık. 
CEMAL
ENGİNYURT (Ordu) – Niye, bize hakaret ederek mi…
MENSUR
IŞIK (Devamla) – Saygısızlık yapmayın, haddinizi bilin lütfen, haddinizi bilin.
BAŞKAN
– Sayın Işık, lütfen…
MENSUR
IŞIK (Devamla) – Sayın Başkan, değerli milletvekilleri; bizim yapmak
istediğimiz, bu ülkeye…
(Mikrofon
otomatik cihaz tarafından kapatıldı)
MENSUR
IŞIK (Devamla) – Başkan…
ERKAN
AKÇAY (Manisa) – Tahrik tahrik, kışkırtıcılıktan başka bir şey yapmıyorsun.
BAŞKAN
– Teşekkür ediyorum Sayın Işık.
Sayın
milletvekilleri, şimdi sisteme giren ilk 15 milletvekiline yerinden birer
dakika süreyle söz vereceğim.
ERKAN
AKÇAY (Manisa) – Sayın Başkan, Sayın Başkan…
BAŞKAN
– Bu sözlerin ardından da sayın grup başkan vekillerinin söz taleplerini
karşılayacağım ama bir sıra değişikliği yapalım, önce Sayın Akçay’a söz
verelim.
Buyurun
Sayın Akçay.
V.- AÇIKLAMALAR
1.- Manisa Milletvekili Erkan Akçay’ın, Muş
Milletvekili Mensur Işık’ı yaptığı gündem dışı konuşmada kullandığı dil
nedeniyle kınadığına ilişkin açıklaması
ERKAN
AKÇAY (Manisa) – Sayın Başkan, kürsüdeki konuşmacının gündemde yer alan konusu
Muş Belediye seçim sonuçlarına ilişkindi. Buna ilişkin neredeyse tek cümle bile
söz sarf etmeden kışkırtıcı, hakarete varan, ajitatif bir dil kullanmıştır.
Öncelikle bu tahrikkâr ve kışkırtıcı dil konusunda kendisini uyarıyorum.
Faşist, ırkçı, bölücü dil kendi dilidir ve kendisini de kınıyorum.
Ayrıca
kendi dili de terörist dilidir. “Demokrasi ve hukuku getireceğiz.” diyor.
PKK’nın eylemleriyle mi, sırtınızı PKK’ya dayayarak mı getireceksiniz bu ülkeye
demokrasiyi? (MHP ve AK PARTİ sıralarından alkışlar) 
BAŞKAN
– Teşekkür ediyorum Sayın Akçay.
ERKAN
AKÇAY (Manisa) – Onun için herkes üslubuna dikkat etsin. Kasıtlı olarak
kışkırtıcı bir dil kullanılmıştır. Konuşmacıları men ederiz bu tür kışkırtıcı
dilden. Faşist, ırkçı, bölücü dil arıyorlarsa kendi üslubuna… Tutanaklarını bir
okusun kendisi.
BAŞKAN
– Teşekkür ederim.
FATMA
KURTULAN (Mersin) – Sayın Başkan, söz istiyorum.
BAŞKAN
– Sayın Kurtulan, buyurun.
2.- Mersin Milletvekili Fatma Kurtulan’ın, Meclis
kürsüsünde her konuşmacının düşüncesini ifade edebileceğine ilişkin açıklaması
FATMA
KURTULAN (Mersin) – Teşekkür ediyorum.
Her
konuşmacı kürsüde düşüncesini ifade eder, herkes de karşıt düşüncesini ifade
eder; Meclisin böyle bir usulü var, kuralı var. Birbirimize parmak
sallamayalım. “Uyarıyorum.” derken Sayın Akçay’a bunu hiç yakıştırmıyoruz. “Uyarıyorum.”
ne demek? Yanında oturan zat “Bebek katili!” diye sesleniyor, bağırıp
çağırıyor. Onu susturmadan bizim arkadaşımıza, hatibimize böyle yüklenmesini,
parmak sallayarak “Uyarıyorum.” demesini kabul edilemez buluyoruz. Biz de
kınıyoruz.
BAŞKAN
– “Zat” derken Sayın Enginyurt’u kastettiniz herhâlde. 
ERKAN
AKÇAY (Manisa) – Sayın Başkan…
BAŞKAN
- Sayın Akçay, buyurun.
3.- Manisa Milletvekili Erkan Akçay’ın, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
ERKAN
AKÇAY (Manisa) – Parmağa bir izahat getirelim.
Dediğim
cümle gayet açık, tahrikkâr ve kışkırtıcı bir dil kullanmaması konusunda
uyarıyorum dedim. Üstelik bu uyarı, bu hatip vesilesiyle bütün Meclise yaptığım
bir dildir.
FATMA
KURTULAN (Mersin) – Parmak sallayarak “Uyarıyorum.” diyemezsin Sayın Akçay. Bu,
başka bir anlama girer, başka bir anlama gelir bu.
ERKAN
AKÇAY (Manisa) – Efendim, ne yapacağım, böyle ellerimi mi tutacağım? Benim
üslubumdur bu. Yani böyle parmak sallarken hatip filan da… 
FATMA
KURTULAN (Mersin) – Uyarıyorum diyebilirsiniz…
ERKAN
AKÇAY (Manisa) – Nasıl yani?
FATMA
KURTULAN (Mersin) – Hayır, “Uyarıyorum.” denebilir, sizin yanınızdaki “Bebek
katili!” diyor…
MUHAMMED
LEVENT BÜLBÜL (Sakarya) – Sen faşist diyeceksin; bölücü, ırkçı diyeceksin,
parmağa takılacaksın! Öyle bir dünya yok.
ERKAN
AKÇAY (Manisa) – Nasıl yani? Onun için bu parmak sallamada da bir şey yok, bu
da bir uyarıdır.
BAŞKAN
– Teşekkür ediyorum.
FATMA
KURTULAN (Mersin) – Sizin “Bebek katili!” demeniz haktır ama biz “faşist”
diyemeyiz…
ERKAN
AKÇAY (Manisa) – Bebek katili, o dayandığınız, kendinize önder kabul ettiğiniz
canidir. 
BAŞKAN
- Şimdi sırasıyla yerinden söz talebi olan milletvekillerimize söz vereceğim
birer dakika.
Sayın
Taşkın, buyurun lütfen.
4.- Mersin Milletvekili Ali Cumhur Taşkın’ın, Süreyya
Sadi Bilgiç’i Meclis başkan vekilliği görevinden dolayı tebrik ettiğine,
ramazanışerifin hayırlara vesile olmasını dilediğine, İsrail ordusunun
Gazze’deki Anadolu Ajansı ofisini roketlerle hedef almasını kınadığına ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Öncelikle
Meclis başkan vekilliğine seçilmenizden dolayı tebrik ediyor, görevinizde
başarılar diliyorum.
Başı
rahmet, ortası mağfiret, sonu cehennemden kurtuluş olan ramazanışerifin milletimiz,
İslam âlemi ve tüm insanlık için hayırlara vesile olmasını diliyorum.
Ramazan
ayı imanın, ibadetin, güzel ahlakın, ümmet bilincinin ve İslam kardeşliğinin
pekiştiği müstesna bir zamandır. Cenab-ı Allah bu rahmet ve mağfiret mevsiminde
ibadetlerimizi kabul eylesin, bizleri birlik ve beraberlik içinde Ramazan
Bayramı’na kavuştursun.
Diğer
taraftan, insanlığa karşı suç işlemeye devam eden İsrail ordusunun önceki gün
Gazze’deki Anadolu Ajansı ofisini roketlerle hedef almasını şiddetle kınıyorum.

Türkiye
ve Anadolu Ajansı, tüm bu saldırılara rağmen Gazze ve Filistin’in diğer
bölgelerindeki İsrail terörünü ve zulmünü dünyaya haykırmaya devam edecektir
diyor, Genel Kurulu saygıyla selamlıyorum.
BAŞKAN
– Sayın Tanal…
5.- İstanbul Milletvekili Mahmut Tanal’ın, Süreyya Sadi
Bilgiç’e Meclis başkan vekilliği görevinde başarılar dilediğine, 7 Mayıs
Cumhuriyet gazetesinin kuruluşunun 95’inci yıl dönümüne ilişkin açıklaması 
MAHMUT
TANAL (İstanbul) – Teşekkür ederim Sayın Başkan.
Yeni
göreviniz hayırlı olsun, başarılar diliyorum.
Bugün,
Cumhuriyet gazetesi 95’inci yaşında. Cumhuriyet gazetesinde Kuvayimilliye ruhu
egemendir. Cumhuriyet gazetesi cumhuriyetçidir. Cumhuriyet gazetesi aydınlanma
devrimlerinin yılmaz bekçisidir. Cumhuriyet gazetesi bağımsızdır. Cumhuriyet
gazetesi Atatürk devrimlerine ve cumhuriyet ilkelerine bağlıdır, bu ilkeleri de
boyun eğmeden, eğilip bükülmeden sonsuza dek savunacağına ilişkin inancımız
tamdır. Nice nice yıllar diliyorum Cumhuriyet gazetesine. Cumhuriyet gazetesi
hiçbir zaman hiçbir dönemde yandaş gazete olmadı, siyasi iktidarlara boyun
eğmedi ve yazarları karşı devrimciler tarafından, emperyalist güçler tarafından
katledildi. Cumhuriyet gazetesi bir çınar ağacıdır, nice nice yıllar diliyorum.
Saygılarımı
sunuyorum.
BAŞKAN
– Sayın Karasu…
6.- Sivas Milletvekili Ulaş Karasu’nun, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararına ilişkin açıklaması
ULAŞ
KARASU (Sivas) – Sayın Başkan, 6 Mayıs günü, ikinci kez demokrasi tarihimize
kara bir leke olarak geçmiştir. Geçmişte bu tarihte 3 genç fidanımızın
asılması, milletin vicdanında kapanması mümkün olmayan izler bırakırken dün de
YSK eliyle millî iradeye darbe yapılmıştır. 
Yargıyı
talimatlarla yöneten iktidar, açık açık 16 milyon İstanbullunun iradesini yok
saymış, millî iradeyi ayaklar altına almıştır. Genel oy hakkına yapılan
sistematik saldırı, diktatörlük heveslilerinin başvurduğu bir yoldur.
Demokrasiyi, vakti geldiğinde inilecek bir tren olarak gören zihniyet, artık
trenden inmeye karar vermiştir. Bu kararı alanları, çetevari yöntemlerle YSK’ye
her türlü baskıyı yapanları şiddetle kınıyorum. Bu darbenin mimarları gün
gelecek tarih, millet ve yargı önünde gerekli hesabı verecektir. 
BAŞKAN
– Sayın Karayel…
7.- Kayseri Milletvekili İsmail Emrah Karayel’in,
Süreyya Sadi Bilgiç’i Meclis başkan vekilliği görevinden dolayı tebrik
ettiğine, ramazanışerifin hayırlara vesile olmasını dilediğine, İsrail
ordusunun Gazze’deki Anadolu Ajansı ofisini roketlerle hedef almasını
kınadığına ilişkin açıklaması
İSMAİL
EMRAH KARAYEL (Kayseri) – Teşekkür ederim Sayın Başkan.
Öncelikle,
Meclis başkan vekilliği görevine seçilmenizden dolayı tebrik ediyor,
görevlerinizde başarılar diliyorum.
İnsanlığa
karşı suç işlemeye devam eden İsrail ordusunun, önceki gün Gazze’deki Anadolu
Ajansı ofisini roketlerle hedef almasını şiddetle kınıyorum. Türkiye ve Anadolu
Ajansı, tüm bu saldırılara rağmen Gazze ve Filistin’in diğer bölgelerindeki
İsrail terörünü ve zulmünü dünyaya haykırmaya devam edecektir. 
Başı
rahmet, ortası mağfiret, sonu cehennem azabından kurtuluş olan ramazanışerifin
milletimiz, İslam âlemi ve tüm insanlık için hayırlara vesile olmasını
diliyorum. Ramazan ayı imanın, ibadetin, güzel ahlakın, ümmet bilincinin ve
İslam kardeşliğinin pekiştiği müstesna bir zamandır. Cenab-ı Allah bu rahmet ve
mağfiret mevsiminde ibadetlerimizi kabul eylesin, bizleri birlik ve beraberlik
içerisinde Ramazan Bayramı’na kavuştursun duasıyla Genel Kurulu saygıyla
selamlıyorum. 
BAŞKAN
– Sayın Kılıç…
8.- Kahramanmaraş Milletvekili İmran Kılıç’ın, ramazan
ayının mübarek bir ay olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
İslam,
kamerî yılın dokuzuncu ayı olan ramazanda oruç tutmayı emreder. Bu ayın
tamamında Müslümanlar fecir vaktinden akşama kadar yemekten içmekten uzak
dururlar. Asıl orucun çirkin söz söylemekten, kötü temastan, nefsin
boyunduruğundan kurtulmak ve fena hareketlerden sakınmak olduğunun şuuruna
ermek için çabalarlar. Oruç içinde oruç olduğunun bilincine varırlar. Bu aydaki
türlü ramazan etkinlikleri hayatın ritmini değiştirir. 
Bu
ay, evveli rahmet, ortası mağfiret, sonu da cehennemden azat olan mübarek bir
aydır. Bu ayda mazlum, mağdur ve muhtaçlar her zamankinden daha çok hatırlanır
ve onların ellerinden tutulur. Bu ay, bütünüyle kendini tezkiye ve itaat için
ahdini yenileme ayıdır. Sahur ile iftar arası bir düzen ve disiplin
tekerrürüdür. 
BAŞKAN
– Sayın Kırcalı…
9.- Samsun Milletvekili Orhan Kırcalı’nın, Süreyya Sadi
Bilgiç’i Meclis başkan vekilliği görevinden dolayı tebrik ettiğine ve nisan ayı
ihracat rakamlarına ilişkin açıklaması
ORHAN
KIRCALI (Samsun) – Teşekkür ederim Sayın Başkan. 
Öncelikle
Meclis başkan vekilliğine seçilmenizden dolayı sizleri tebrik eder, görevinizde
başarılar dilerim. 
Önceki
gün açıklanan nisan ayı ihracat rakamları Türkiye’nin 2023 hedeflerine emin
adımlarla ilerlediğinin açık bir göstergesidir. Geçtiğimiz ay itibarıyla
ihracatımız bir önceki yılın aynı ayına göre yüzde 5,4 artarak 15 milyar 273
milyon dolara ulaşırken ithalatımız yüzde 14,6 azalarak 18,1 milyar dolara
gerilemiştir. Böylece dış ticaret açığımız yüzde 57,8 azalarak 2 milyar 831
milyon dolar olarak gerçekleşmiştir. İhracatımızın ithalatımızı karşılama oranı
geçen yılın nisan ayında yüzde 68,3 iken bu yıl aynı oran yüzde 84…
(Mikrofon
otomatik cihaz tarafından kapatıldı)
BAŞKAN
– Teşekkür ediyorum. 
Sayın
Adıgüzel… 
10.- İstanbul Milletvekili Onursal Adıgüzel’in,
İstanbul Büyükşehir Belediye Başkanlığı seçiminin iptali ve yenilenmesi
kararından dolayı YSK adına 82 milyon utanırken YSK’nin bu millete söyleyecek
sözünün olup olmadığını öğrenmek istediğine ilişkin açıklaması
ONURSAL
ADIGÜZEL (İstanbul) – 6 Mayıs 1972’de 3 devrimci genci idama götürerek
demokrasiye darbe indiren anlayış bundan tam kırk yedi yıl sonra demokrasinin
tabutuna son çiviyi çakmıştır. “Atanmışların vesayetini bitireceğiz.” diye
milletten oy isteyenler, her sıkıştıklarında sandığa işaret edenler atanmışlar
eliyle halk iradesini gasbetmişlerdir. “Milletin iradesi yegâne pusulamızdır.”
diyen siyasi iktidar seçmen iradesine ihanet etmiştir. Bununla da yetinmemiş,
asıl görevi milletin iradesini korumak olan YSK’yi de bu hukuksuzluğa alet
etmiştir. Milletin gözünün içine baka baka demokrasiye kumpas kuran YSK’nin
sözde yargıçlarına sesleniyorum: 82 milyon sizin adınıza utanırken sizin bu
millete söyleyecek bir sözünüz yok mu? Bu kararınızdan dolayı çocuklarınızın,
torunlarınızın yüzüne nasıl bakacaksınız?
(Mikrofon
otomatik cihaz tarafından kapatıldı)
ONURSAL
ADIGÜZEL (İstanbul) – Ne yaparsanız yapın, unutmayın ki İstanbul’da cemaatlerin,
vakıfların dönemi bitmiştir, haramilerin saltanatı yıkılmıştır. (CHP
sıralarından alkışlar)
BAŞKAN
– Sayın Serter… 
11.- İzmir Milletvekili Bedri Serter’in, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararına ilişkin açıklaması
BEDRİ
SERTER (İzmir) – Sayın Başkan, teşekkür ederim. 
31
Mart seçimleri Türk halkının demokrasiye susamışlığını göstermiştir. Dün Yüksek
Seçim Kurulunun vermiş olduğu karar ülkemizde demokrasiye olan inancı sarsmak
için, sandığa olan inancı sarsmak için atılmış bir adımdır. Şaibelerle dolu
olmasına rağmen, kendileri kazanınca adı “seçim” olan süreçlerle gelenler
seçimle gitmek istememektedirler. Birileri “Sandıktan çıkana saygı duymak
zorundayız.” dedikten sonra ne dedi? “Kimse ‘14 bin oyla kazandım.’ demesin.”
dedi. Buna milleti enayi yerine koymaya çalışmak denir, buna tek adam rejiminin
seçim kaybetmeye tahammülü yoktur denir. Seçim hukuku ne der? Bir oy fazla alan
seçimi kazanır. 14 bin oy fazla alarak kazanan bir adaya karşı haince bir yolla
demokrasi katline şahit oluruz ama herkes şunu bilsin ki demokrasimize,
halkımızın iradesine, üstünlerin hukukuna değil, gerçek hukukun üstünlüğüne
olan inancımız tamdır. 
BAŞKAN
– Sayın Gürer, buyurun lütfen.
12.- Niğde Milletvekili Ömer Fethi Gürer’in, Süreyya
Sadi Bilgiç’in Meclis başkan vekilliği görevinin hayırlı olmasını dilediğine,
Niğde ilinde afete dönüşen yoğun yağış nedeniyle zarar gören üreticilere Tarım
ve Orman Bakanlığının gerekli desteği sağlamasını talep ettiğine ilişkin
açıklaması
ÖMER
FETHİ GÜRER (Niğde) – Sayın Başkan, öncelikle görevinizin hayırlı olmasını
diliyorum.
Niğde
ili Bor ilçesi ile Kemerhisar ve Bahçeli kasabaları, Merkez Sazlıca ve Aktaş
kasabaları başta olmak üzere geçtiğimiz günlerde yağan dolu üreticilere ve
çiftçilere büyük zarar vermiştir. Afete dönüşen yağışla ekili araziler,
bahçeler büyük hasar görmüştür. Çiftçi Kayıt Sistemi’ne dâhil olmayan ve
TARSİM’de de sigorta yaptırmamış çiftçiler de dâhil tamamının hasarlarının
tespit edilerek çiftçilere gerekli desteğin sağlanması, üreticilerin zarar ve
ziyanının karşılanması beklentidir. Bu konuda yazılı soru önergesiyle durumu
Bakana da yansıttım. Mağduriyet büyüktür. Bu anlamda çiftçilerin borçlarının,
üreticilerin borçlarının ertelenmesini de ayrıca talep ediyoruz. Bakanlığın
durumu bir an önce saptayarak gerekli değerlendirmeyle çiftçiye, üreticiye
destek vermesini talep ediyorum. 
BAŞKAN
– Sayın Topal…
13.- Hatay Milletvekili Serkan Topal’ın, Şair Adnan
Yücel’in “Yeryüzü Aşkın Yüzü Oluncaya Dek” şiirine atıfta bulunarak İstanbul
ilinde her şeyin güzel olacağına ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Şair
Adnan Yücel’in dediği gibi: “Saraylar saltanatlar çöker, kan susar bir gün,
zulüm biter. / Menekşeler de açılır üstümüzde, leylaklar da güler. /
Bugünlerden geriye bir yarına gidenler kalır bir de yarınlar için direnenler...
/ Ey ‘Her şey bitti.’ diyenler, korkunun sofrasında yılgınlık yiyenler. / Ne
kırlarda direnen çiçekler ne kentlerde devleşen öfkeler henüz elveda
demediler./ Bitmedi daha sürüyor o kavga ve sürecek, yeryüzü aşkın yüzü
oluncaya dek!” Bekle bizi İstanbul her şey çok güzel olacak. 
Teşekkür
ediyorum. (CHP sıralarından alkışlar) 
BAŞKAN
– Sayın Akın…
14.- Balıkesir Milletvekili Ahmet Akın’ın, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararına ilişkin açıklaması
AHMET
AKIN (Balıkesir) – Sayın Başkan, adaleti tesis eden makam YSK İstanbul
seçimlerini iptal ederek hukuka, demokrasiye ve millet iradesine en ağır
darbeyi vurmuştur. Bu karar nasıl bir süreçten geçtiğimizin de göstergesidir.
Dün “Sandık demokrasinin namusudur.” diyenler bugün, kaybettikleri seçimi iptal
ettirmek için her türlü baskıyı yaparak, akıl almaz deliller uydurarak bağımsız
olmadığı zaten şüphe götürmez hâkimlerin kararıyla kaostan beslendiklerini bir
kez daha ortaya koymuşlardır. İstanbul seçimlerini iptal ettiren iktidardır.
Talimatla çalışan hâkimler bu kez millet idaresini tutuklamıştır. Bu karar aynı
zamanda iktidarın meşru olmadığını da ortaya koymuştur, hatta hatta
belgelemiştir. İktidar her koşulda kaybetmiştir.
Biz
inancımızı yitirmedik. Kazanan, demokrasi; kazanan, millet iradesi olacak ve
her şey çok güzel olacak.
BAŞKAN
– Sayın Kayışoğlu…
15.- Bursa Milletvekili Nurhayat Altaca Kayışoğlu’nun,
YSK’nin İstanbul Büyükşehir Belediye Başkanlığı seçiminin iptali ve yenilenmesi
kararına ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Aynı
zarftan Ekrem İmamoğlu’na çıkan oyu geçersiz, AKP’li ilçe belediye başkanına
çıkan oyu geçerli sayan çetenin sicili şöyle: İstanbul seçimlerinde ilk gece “3
bin oyla kazandık.” dediler. Anadolu Ajansıyla veri akışını durdurup
manipülasyon yapmaya çalıştılar. Ekrem İmamoğlu seçimi kazanınca “Yeniden oylar
sayılsın.” dediler. 39 ilçede geçersiz oyların tamamı sayıldı. 6 ilçede bütün
oylar sayıldı. 22 ilçede sondajlama yöntemiyle 57 sandık sayıldı.
Büyükçekmece’de hukuka aykırı delil oluşturmak için vatandaşlar evlerinde âdeta
taciz edildi, tutanaklar tutuldu. Maltepe’de sayımları durdurmak için görevliler
engellendi. “KHK’liler oy kullanamaz.” dendi. Bütün bunlar hepimizin gözü
önünde oldu ve hatta yanımızda vicdanlarının sızladığını gördüğümüz AK
PARTİ’lilerin gözünün önünde oldu. 
Son
olarak, 16 milyonun başkanı olarak Ekrem İmamoğlu mazbatasını aldı ve dün, 6
Mayıs 2019’da...
(Mikrofon
otomatik cihaz tarafından kapatıldı)
BAŞKAN
– Sayın Çilez…
16.- Amasya Milletvekili Hasan Çilez’in, Süreyya Sadi
Bilgiç’i Meclis başkan vekilliği görevinden dolayı tebrik ettiğine, terör
saldırılarında şehit olan askerlerimize Allah’tan rahmet dilediğine, İsrail
ordusunun Gazze’deki Anadolu Ajansı ofisini roketlerle hedef almasını
kınadığına ilişkin açıklaması
HASAN
ÇİLEZ (Amasya) – Sayın Başkanım, Meclis başkan vekilliği görevine seçilmenizi
tebrik ediyor, size ve yüce Meclisimize hayırlı olmasını temenni ediyorum.
Son
günlerde yaşanan terör saldırılarında sınırlarımızın içerisinde ve dışarısında
şehit olan aziz şehitlerimizi rahmetle anıyorum. 
Yine,
Gazze’de İsrail devlet terörü katliam yaparken Anadolu Ajansının bölgedeki
binasını vurdu, ölen ya da yaralanan olmadı. Anadolu Ajansı çalışanları İsrail
terörünü dünyaya haykırmaya devam ediyorlar. Rabb’im yardımcıları olsun.
Bir
yandan İsrail, diğer yandan kankalarının, bir diğer yandan da hain ve
işbirlikçi kansızların desteklediği PKK/PYD bölgemizi kana buluyor ama kendi
kanlarında boğulacaklar. Onlarcası cehennemi boyladı, askerlerimizin kanı yerde
kalmadı. Oyunu biliyoruz, farkındayız, biz bu oyunu da bozarız. 
Aziz
milletimizin başı sağ olsun, Rabb’im şehitlerimizin şehadetini kabul etsin.
Yaralı aslanlarımıza acil şifalar diliyorum. Hainler, işbirlikçileri ve
destekçileri kahrolsun, milletimiz var olsun.
BAŞKAN
– Sayın Öztunç…
17.- Kahramanmaraş Milletvekili Ali Öztunç’un, 1 Mayıs
Emek ve Dayanışma Günü’nde Şanlıurfa ilinde meydana gelen trafik kazasında
hayatını kaybeden hemşehrisi 5 işçiye Allah’tan rahmet dilediğine, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararına ilişkin açıklaması
ALİ
ÖZTUNÇ (Kahramanmaraş) – Sayın Başkanım, size başarılar diliyorum.
1
Mayıs İşçi Bayramı’nda Şanlıurfa’da meydana gelen trafik kazasında benim de
hemşehrim 5 işçimiz yaşamını yitirdiler. Bir kez daha kendilerine Allah’tan
rahmet, tüm Elbistan’ımıza ve işçilerimize başsağlığı diliyorum. 
6
Mayıs 1972 yılında Deniz Gezmişleri, “Yaşasın tam bağımsız…” diye haykıran
Deniz Gezmişleri idam eden hâkim ile dün İstanbul seçimlerini idam ettiren
hâkimler, çete arasında hiçbir fark yoktur; her ikisi de demokrasiyi idam
etmiştir, her ikisi de demokrasiye zarar vermiştir. Ancak unuttukları tek bir
şey var: Er geç, sonunda demokrasi kazanacaktır. “Martın sonu bahar.” demiştik,
haziranın sonu inşallah yaz olacak.
Teşekkür
ederim.
BAŞKAN
– Sayın Taşdoğan…
18.- Gaziantep Milletvekili Ali Muhittin Taşdoğan’ın,
Türkiye Kamu Hastaneleri kurumuna bağlı sağlık tesislerinde görevli personelin
yaşadığı mağduriyetin giderilebilmesi için yeni döner sermaye yönetmeliğine
ihtiyaç olduğuna ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; 14 Şubat
2013 yılında Türkiye Kamu Hastaneleri kurumuna bağlı sağlık tesislerinde
görevli personele ek ödeme yapılmasına dair yayımlanarak yürürlüğe giren
yönetmelik kapsamındaki sağlık personeline yapılan döner sermaye ek ödemesiyle
sağlık personellerimize bir nebze iyileştirme yapılmış olup ancak gelinen
süreçte, sağlık personellerimize yapılan döner sermaye ek ödemesi yetersiz
kalmıştır. Son dönemde hekim dışı personel döner sermayeden yok denecek kadar
az miktarda almakta veya hiç ödeme alamamaktadır. Hekim dışı sağlık
çalışanlarının, özellikli birimler dışında kalan personelin sabit dışı aldığı
döner sermayeleri zamanla yok denecek duruma düşmüş ve bu durum hekim dışı
çalışan personellerin çalışma şevkini kırmış ve çalışma barışını bozmuştur. Hayata
geçirilecek yeni bir döner sermaye yönetmeliğine ihtiyaç vardır. Çalışanları
mutlu edecek, onların beklentilerini karşılayacak ve personeller arasındaki
ayrımcılığa son verecek düzenlemeler içermelidir.
BAŞKAN
– Milletvekillerimize teşekkür ediyorum.
Gündeme
geçiyoruz.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının üç tezkeresi vardır...
ENGİN
ÖZKOÇ (Sakarya) – Grup başkan vekillerine söz vermeyecek misiniz?
BAŞKAN
– Az önce sormuştum Sayın Özkoç “Talep var mı?” diye, olmadığı için devam
ettim.
ENGİN
ÖZKOÇ (Sakarya) – Sormaya gerek yok. 
BAŞKAN
- Tabii, arzu eden grup başkan vekillerimize söz vereyim.
Sayın
Ağıralioğlu, buyurun, sizden başlayalım.
19.- İstanbul Milletvekili Yavuz Ağıralioğlu’nun,
YSK’nin İstanbul Büyükşehir Belediye Başkanlığı seçiminin iptali ve yenilenmesi
kararına, Hükûmetin gerek sınır içinde gerek sınır dışında terörle mücadele
adına ortaya koyacağı iradenin arkasında tam mutabakatla duracaklarına ve
terörle mücadele ederken kullanılan dilin seçim sathında kullanılmasını meşru
görmediklerine ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; seçim sathından
çıktık, daha doğrusu iki aydır çıkmaya çalışıyoruz. Yeni bir tartışma
girdabının içine çekilerek galiba 23 Hazirana kadar tartışmalarımızın ritmini
belirleyecek bir kavganın mevzusunu bugün belirlemiş olduk, meşruiyet
tartışmasıyla geçireceğiz.
Ama
evvelen, şehitlerimiz var. Bilinmesini arzu ediyoruz, hiçbir seçim kazanma
gailesinin bize unutturmaması gereken bir hassasiyetle ifade ediyorum üstüne
basa basa, altını çize çize: Devletimizin, Hükûmetimizin gerek sınır içinde
gerek sınır dışında terörle mücadele adına ortaya koyacağı iradenin arkasında
tam mutabakatla ve bütün desteğimizle duracağız; lakin, İstanbul seçimiyle
alakalı sürecin sonucunu beklerken “İmralı” “Öcalan” tabirlerinin bu tonlamada
kullanılarak haberleştirildiği yeni bir iletişim siyasal dilini görüyorum,
yeni. Cumhurbaşkanımız “Çözüm mözüm yok.” diye tekzip etti, cümleyi de böyle
kurdu. Ona rağmen, seçim sathında -biz sizin kardeşleriniziz- seçim kazanmak
için bize “terörist” diyebildiğinize göre yarın teröristlere “kardeş” diyebilme
ihtimaline binaen konuşuyorum: Bir daha bir çözüm savrulmasını yaşayamayız.
Seçim kazanmak için lüzumsuz şirinlik yapabileceğimiz bir cümlenin bugünden
önünü keselim diye söylüyorum; bin defa İstanbul seçimlerini kazanmayı göze
alıp bir defa memleketin, milletin çocuklarına yine böyle kanlı bir süreç
yaşatmama iradesini her zaman muhafaza etmeniz gerektiğine dair inancımla
söylüyorum: Terörle mücadele ederken kullandığımız dilin seçim sathında
kullanılmasını meşru görmedim, görmüyorum. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Sayın Başkanım, tamamlıyorum. 
İçişleri
Bakanlığının, bilhassa terörle mücadelede güvenlik bürokrasisinin moralini,
motivasyonunu yüksek tutacak düzeyde devlet ve Hükûmet desteğini güvenlik
bürokrasinin arkasına yığmasını takdirle destekliyoruz lakin bu desteğimizin
memlekette siyasal iklimi terörize etme imkânına dönüştürülmesini makul
bulmadık, seçim sathında gerek şahsımızla alakalı gerek partimizle alakalı
kullanılan tabirlerin hiçbirisini meşru görmedik. O meşruiyet sıkıntısı diye
gördüğümüz şeyin İstanbul seçimleri dâhil Türkiye’deki siyasal iklimi
zehirlediğini düşündük, hâlâ aynı kanaatteyiz, bundan sonraki tartışma
süreçlerinin içerisinde de bunun hatırı sayılır bir yer edineceğini
düşünüyorum. 
Bu
mevzuda, seçime ait bir dil vardır, doğrudur; savaşta mermi sayılmaz, doğrudur;
kavgada yumruk sayılmaz, doğrudur ama kimyasal silah kullandınız arkadaşlar.
Yani yumruk saymadık, tamam; mermi saymadık, eyvallah ama kimyasal silah
kullandınız. Dolayısıyla bunlarla alakalı, bundan sonraki süreçte galiba seçim
güvenliğini ilgilendiren itiraz önergelerimizle ilgili tartışmaların ana
nirengi noktası burası olacaktır. 
Teşekkür
ederim. 
BAŞKAN
– Teşekkür ediyorum. 
Sayın
Oluç, buyurun.
20.- İstanbul Milletvekili Hakkı Saruhan Oluç’un,
YSK’nin İstanbul Büyükşehir Belediye Başkanlığı seçiminin iptali ve yenilenmesi
kararıyla demokrasiyi ve hukuku ortadan kaldıran bir iktidarın manivelası
hâline geldiğine, sekiz yıl sonra Öcalan’ın avukatlarıyla görüştürülmesiyle
hukuka uygun iş yapıldığına ve bu uygulamanın devamının gelmesi gerektiğine
ilişkin açıklaması
HAKKI
SARUHAN OLUÇ (İstanbul) – Sayın Başkan, değerli vekiller; hepinizi saygıyla
selamlıyorum.
Demokrasi
ve hukuk söz konusu olunca çifte standart uygulaması -her zaman tarihte de
görülmüştür, Türkiye’de çokça görülmüştür bu- bunu uygulayanların başına dert
açmıştır. 
Şimdi,
bakın, bugün gün içinde de tartışmaya devam edeceğiz; biz bundan yirmi altı gün
önce Yüksek Seçim Kuruluyla ilgili bir açıklama yapmıştık ve Yüksek Seçim
Kurulunun, aldığı kararlarla tasarlanmış bir siyasi komplonun parçası hâline
geldiğini, bir tuzak kurduğunu, hâkimlerin tuzak kurduğunu, halk iradesine
karşı darbe yaptığını ve kayyum atayıcı olduğunu açıklamıştık; bundan yirmi
altı gün önce. Bunun gerekçesi neydi? Hatırlarsanız, Yüksek Seçim Kurulu Van’ın
üç ilçesinde; Edremit, Tuşba, Çaldıran; Erzurum Tekman, Kars Digor Dağpınar
beldesinde ve Diyarbakır Bağlar ilçesinde seçilmiş olan belediye başkanlarının
mazbatalarını kanun hükmünde kararnamelerle ihraç edilmiş oldukları için geri
aldı, iptal etti ve onun yerine, seçilmemiş olan, halkın teveccühüne sahip
olmamış olanlara mazbata verdi, ikinci sırada yer alanlara yani kendini âdeta
halk iradesi yerine koydu. Biz o zaman, bundan yirmi altı gün önce bu Yüksek
Seçim Kurulunun demokrasiyle, hukukla bir alakası kalmadığını ve kayyum atayıcı
olduğunu çok açık bir şekilde söylemiştik. Bu, son yaptıkları bir iş değildi
elbette, bugün yine gün içinde tartışacağız, farklı örneklerle de anlatacağız;
bu Yüksek Seçim Kurulu demokrasiyi ve hukuku ortadan kaldıran bir iktidarın
manivelası hâline gelmiştir, çok net olarak bunu söylüyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin lütfen.
HAKKI
SARUHAN OLUÇ (İstanbul) – O günlerde biz bu itirazları yaparken aslında sesini
çıkarmamış olanlar bugün Yüksek Seçim Kurulunun İstanbul hakkında verdiği
kararın yollarını da döşemiş oldular yani demokrasi ve hukuk konusunda çifte
standarda sahip olursanız, demokrasi ve hukuk çiğnendiği zaman sesinizi
çıkarmazsanız, başka bir yerde bir kez daha yapılabilir hâle gelmiş oluyor. Bu
bir örnekti. 
Şimdi,
ikinci örnek, bir örnek daha var, onu da söyleyeyim, hukuk çiğnemesi açısından:
Bu konuda, bakın, sekiz yıldır İmralı’da avukatların 810 kez başvuru yapıp
görüşemedikleri bir kişi var. Şimdi, sekiz yıl sonra 810’uncu başvuruda görüşme
kabul edildiğinde aslında ilk kez sekiz yıl sonra hukuka uygun bir iş yapılmış
oluyor.
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Aslında Türkiye’de hukuk ve demokrasiden
bahsedenlerin, bu yapıldığı zaman bunu eleştirmeleri değil, tam tersine,
hukuka, yasalara, Anayasa’ya, yönetmeliklere ve Türkiye’nin imzalamış olduğu
uluslararası demokratik sözleşmelere uygun davranıldığı için bunu doğru
bulduklarını söylemeleri gerekiyor. Biz doğru buluyoruz. Bakın, bunun sadece
doğru bulunması gerekmiyor. Kişiye özel hukuk olmayacağı için bu uygulamanın da
devamının gelmesi gerekiyor. Yani her hükümlünün hakkı neyse İmralı’daki
hükümlülerin de aynı hakları kullanabilmeleri gerekiyor. Bunun için bu Meclisin
üyesi olan Hakkâri Vekilimiz Leyla Güven açlık grevinin 181’inci günündedir.
Bakın, Sebahat Tuncel ve Selma Irmak, geçmiş dönem milletvekillerimiz açlık
grevinin 112’nci günündedir. Dersim Dağ, şu anda milletvekili, 65’inci
günündedir. Tayip Temel, Murat Sarısaç açlık grevinin 60’ıncı günündedir.
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Oluç.
HAKKI
SARUHAN OLUÇ (İstanbul) – Bitiriyorum efendim, son bir cümle, izin verirseniz. 
BAŞKAN
– Toparlayalım lütfen, çok kısa alayım.
HAKKI
SARUHAN OLUÇ (İstanbul) – Cezaevlerinde yüz kırk dört günü geçmiştir açlık
grevleri. 
Şimdi,
dolayısıyla, bu sorunun çözülebilmesi için hukuki olan bir durumun işlemesinin
devam etmesi gerekiyor. Buna işaret etmek istiyordum. 
Teşekkür
ederim. 
BAŞKAN
– Teşekkür ederim. 
Sayın
Akçay, buyurun lütfen. 
21.- Manisa Milletvekili Erkan Akçay’ın, Süreyya Sadi
Bilgiç’i Meclis başkan vekilliği görevinden dolayı tebrik ettiğine, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararını saygıyla karşıladıklarına ve Türkiye’yi kaosa, kargaşaya, krize
sürüklemeye yeltenecek adımlara geçit verilmemesi gerektiğine, 23 Haziranda
yapılacak seçiminin hayırlı olmasını dilediğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Sayın
Başkan, üstlenmiş olduğunuz Meclis başkan vekilliği göreviniz münasebetiyle
sizi tebrik ediyor ve başarılar diliyorum. 
Sayın
Başkan, değerli milletvekilleri; İstanbul seçimlerine yapılan itirazlara
ilişkin Yüksek Seçim Kurulu kararı dün açıklandı ve İstanbul Büyükşehir
Belediye Başkanlığı seçimlerinin yenilenmesine karar verildi. İtirazların
başladığı ilk günden itibaren vurguladığımız üzere, Yüksek Seçim Kurulu
kararını saygıyla karşılıyoruz. 
Demokratik
bir hukuk devleti olmanın ilk adımı, tüm hukuki süreçlerin, tüm idari
işlemlerin, tüm demokratik yarışların ve rekabetin Anayasa ve kanunların
çizdiği çerçevede gerçekleşmesidir. Yüksek Seçim Kurulu kararında da hukuk
işlemiş ve yargı süreci sona ermiştir. Yüksek Seçim Kurulu kararında sandık
kurullarının oluşumundaki usulsüzlüklere ve kanuna aykırılıklara dikkat
çekilmiş ve bu durumun seçim sonuçlarına etkili olduğu belirtilmiştir. 
Seçimler
demokratik bir rekabet ve yarıştır ve bu yarışta kabul edilmesi gereken birinci
ilke seçmen iradesinin sandığa tam olarak yansıması, seçimlerin hukuk
kurallarına, kanunlara uygun bir şekilde gerçekleştirilmesidir. 
Yüksek
Seçim Kurulu kararından hemen sonra yurt dışından gelen açıklamalar dikkatimizi
çekmektedir. Bunların içinde Türkiye’de Türk kamuoyunca da bilinen meşhur
isimler de vardır. Bir Alman Meclis Başkan Vekili Claudia Roth seçimlerin
yenilenmesini bir savaş ilanı olarak görüyor. Avrupa Parlamentosu Raportörü
Kati Piri’nin yine olumsuz açıklamaları var. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Buyurunuz Sayın Akçay. 
ERKAN
AKÇAY (Manisa) – Türkiye'nin bir hukuk devleti olduğu ve yargı kurullarının
aldığı kararlara tüm muhatapların saygı duyması gereğinden hareketle, söz
konusu açıklama ve tepkileri Türkiye'nin iç işlerine bir karışma girişimi
olarak görüyor ve kınıyoruz. Yüksek Seçim Kurulu Türkiye'nin en önemli
kurumlarından biridir. Biz Milliyetçi Hareket Partisi olarak, İstanbul
seçimleri tartışmaları bağlamında ve defaatle, Yüksek Seçim Kurulu kararına
saygı duyacağımızı, son sözün YSK’de olduğunu ve tüm muhataplar için de bu
kararın bağlayıcı olduğunu ifade ettik. Bundan sonrası için YSK kararına saygı
duyulması ilk adımdır, demokrasi ve hukukun üstünlüğü bunu gerektirir. 23
Haziran İstanbul seçiminin de suhuletle gerçekleştirilmesine, hiçbir
provokasyona meydan verilmemesine özen gösterilmelidir. YSK kararı karşısında
Türkiye’yi kaosa, kargaşaya, krize sürüklemeye yeltenecek adımlara da geçit
verilmemelidir. YSK’nin aldığı kararla, İstanbul Büyükşehir Belediye Başkanlığı
seçiminin yenilenmesi sayesinde sandığa düşen gölge kalkacak, her türlü itiraz
ve tartışmalar bitecek, şaibe ve şüpheler giderilecektir, buna inanıyoruz.
Bu
vesileyle, Yüksek Seçim Kurulu kararının ve 23 Haziran İstanbul seçiminin
ülkemize, milletimize ve İstanbul’umuza hayırlı, uğurlu olmasını diliyorum.
Teşekkür
ederim Sayın Başkan.
BAŞKAN
– Teşekkür ederim.
Sayın
Özkoç, buyurun lütfen.
22.- Sakarya Milletvekili Engin Özkoç’un, 6 Mayıs 2019
Pazartesi gününün ülkemizin demokrasi tarihine kara gün olarak geçtiğine,
yönetimde meşruiyet krizinin aşılabilmesi ve sandığın namusunun bihakkın
korunabilmesi için atılması gereken adımlara, demokrasiye inanan, hak, hukuk,
adalet duygusunu içinde taşıyan, siyasi düşüncesi ve parti aidiyeti ne olursa
olsun tüm yurttaşlara ellerini uzattıklarına ilişkin açıklaması
ENGİN
ÖZKOÇ (Sakarya) – 6 Mayıs 2019 ülkemizin demokrasi tarihine kara bir gün olarak
geçmiştir. Bu tarihi hiç kimse unutmayacaktır. 6 Mayıs darbesinin
azmettiricisi, yargısız infazcısı ve şakşakçısı alenen ortadadır; isimlerini de
lanetle anacağız. 
Ülkemizde
tuz artık kokmuştur. Demokrasinin temelini oluşturan hukukun üstünlüğü,
kuvvetler ayrılığı, seçme ve seçilme hakkı bu kararlarla açıkça ortadan
kaldırılmıştır. Ülkemizin rotasını çağdaş uygarlıktan Orta Doğu’nun başarısız
diktatörlükleri düzeyine düşüren bu kararın azmettirici ve sorumluları elbette
tarih huzurunda ve millet vicdanında hak ettikleri sonu bulacaklardır. Türkiye
Cumhuriyeti'ni kuran, ülkemize çok partili demokratik yaşamı getiren Cumhuriyet
Halk Partisinin üyeleri olarak ülkemize dayatılan bu rota değişikliğini
reddediyoruz. Ülkemizin yüz seksen yıllık çağdaşlaşma, yetmiş üç yıllık
demokrasi yürüyüşüne ve kurucu Genel Başkanımız Gazi Mustafa Kemal Atatürk'ün
çizdiği "çağdaş uygarlığı yakalama ve geçme" hedefine bir kez daha
kuvvetle sahip çıkıyoruz. 
Yönetimde
meşruiyet krizinin aşılabilmesi ve sandığın namusunun bihakkın korunması için
Cumhuriyet Halk Partisinin Parti Meclisi üyeleri ve milletvekilleri olarak
aşağıdaki adımların atılmasını gerekli görüyoruz:
1)
Eğer sandık kurullarında şaibe varsa 16 Nisan Anayasa referandumu, 24 Haziran
Cumhurbaşkanlığı, milletvekili seçimleri ve 31 Martta büyükşehir belediye
başkanlığı seçimleriyle aynı sandıkta ve aynı zarflarla yapılan ilçe belediye
başkanlığı, belediye meclis üyeliği seçimleri de aynı gerekçelerle
yenilenmelidir.
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar.
ENGİN
ÖZKOÇ (Sakarya) – 2) Seçim kurullarında bir hata varsa sorumlusu sadece ve
sadece YSK'dir. YSK üyeleri seçmene karşı işledikleri suç sebebiyle topluca
istifa etmelidir.
3)
İçişleri ve Adalet Bakanlarının seçim dönemlerinde tarafsızlığını sağlayacak
düzenlemeler mutlaka yapılmalıdır.
Biz
Cumhuriyet Halk Partililer olarak demokrasiden, hukukun üstünlüğünden, seçme ve
seçilme hakkının tam güvence altına alınmasından yana olduğumuzu, milletimiz ve
tarih huzurunda ilan ediyoruz.
Türkiye'nin
karşılaştığı bu yol ayrımında demokrasiye inanan, hak, hukuk ve adalet
duygusunu içinde taşıyan, siyasi düşüncesi ve parti aidiyeti ne olursa olsun
tüm yurttaşlarımıza elimizi uzatıyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Özkoç…
ENGİN
ÖZKOÇ (Sakarya) – Bu uzatılan elin 23 Haziranda kuvvetli bir şekilde tutulacağına,
demokratik mücadelemize güç katacağına ve 31 Marttan çok daha büyük bir zafere
ulaşacağımıza yürekten inanıyoruz. Kazananımız er geç milletimiz olacaktır.
(CHP sıralarından alkışlar) 
BAŞKAN
– Teşekkür ediyorum. 
Sayın
Özkan, buyurun lütfen.
23.- Denizli Milletvekili Cahit Özkan’ın, Süreyya Sadi
Bilgiç’e Meclis başkan vekilliği görevinde başarılar dilediklerine, Çankırı’da
toprağa verilen şehit ile tüm şehitlere Allah’tan rahmet dilediğine, YSK’nin
İstanbul Büyükşehir Belediye Başkanlığı seçiminin iptali ve yenilenmesi
kararına saygı duyduklarına ve milletin iradesine güvendiklerine ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Öncelikle,
yeni göreviniz vesilesiyle tebrik ediyorum. Bugüne kadar Parlamento
tarihimizde, özellikle Plan ve Bütçe Komisyonunda çok başarılı çalışmalar
yaptınız, başarılı hizmetlere vesile oldunuz. İnşallah bu görevinizi de
başarıyla yapacağınız konusunda inancımız tamdır. Hayırlı başarılar diliyoruz. 
Şehitlerimiz
var, şehitlerimize Allah’tan rahmet diliyorum. Bugün Çankırı’da toprağa verilen
şehidimize ve bu hafta içinde Rahmetirahman’a uğurladığımız bütün şehitlerimize
Allah’tan rahmet diliyor, ailelerine ve aziz milletimize başsağlığı diliyorum. 
Tabii,
Türk devleti olarak şanlı geçmişimizde gerek demokrasinin gerekse kadim
geleneğimizde var olan meşveret kültürünün en güzel örnekleriyle devletimizi ve
milletimizi bu topraklarda adaletin, barışın, refahın ve huzurun merkezi hâline
getirdik. 
Ben
konuşmamda Avrupa Birliği, Avrupa Konseyine atıf yapmak istemiyorum. Oradaki
pek çok gelişmenin Türkiye’deki demokratik gelişmelerden çok sonra Avrupa’ya
kazandırıldığının da bilincindeyiz. Ancak özellikle yüz kırk beş yıllık seçim
tarihimize baktığımızda, demokratik meşruiyet açısından “egemenlik kayıtsız şartsız
milletindir” anlayışıyla milletin vicdanına, milletin iradesine saygıyla
bugünlere geldik. Yine yolumuza millî iradeyle, “egemenlik kayıtsız şartsız
milletindir” anlayışıyla yol alacağımız ortadadır. 
Tabii,
eğer seçimleri konuşuyorsak bir meseleye iki açıdan bakmamız lazım.
Demokrasinin egemenliği, millî iradenin hâkimiyeti dediğimizde siyasi ve hukuki
meşruiyeti aramamız lazım. Evet, millî irade önemlidir, vatandaşlarımızın
vicdanından geçen, vatandaşlarımızın sandığa koyduğu iradesine saygı duyacağız.

(Mikrofon
otomatik cihaz tarafından kapatıldı) 
BAŞKAN
– Sayın Özkan, devam edin lütfen. 
Buyurun.

CAHİT
ÖZKAN (Denizli) – Siyasi meşruiyete sahip çıkarken diğer açıdan da anayasal
hukuk düzenimize ve mevzuatımıza uygun şekilde siyasi meşruiyetin egemen olup
olmadığına da bakmak zorundayız. İşte 31 Martta vatandaşlarımız sandığa
iradesini koydu ve biz Cumhur İttifakı olarak inanıyoruz ki sandıktan bizler
çıktık ve bu iradenin nasıl tecelli ettiğini de özellikle sadece yüzde 10 oy
oranının yeniden sayılması durumunda 16 bin oyun tekrar geriye nasıl avdet
ettiğini de hep beraber gördük. Yani sandıklar tamamen hür, serbest, demokratik
şekilde gerçekleştirilmiş, sandık başkanlarıyla aynı şekilde teşkil edilmiş
olsaydı ve oyların dökülüp sayılması aşamasında gerçekten Anayasa’nın belirtmiş
olduğu usuller çerçevesinde gerçekleştirilmiş olsaydı, biz inanıyoruz ki
İstanbul’da Cumhur İttifakı ipi göğüslemişti. 
(Mikrofon
otomatik cihaz tarafından kapatıldı) 
CAHİT
ÖZKAN (Denizli) – Toparlıyorum. 
BAŞKAN
– Buyurun lütfen.
CAHİT
ÖZKAN (Denizli) – Evet, işte bu çerçevede, seçim mevzuatımızın bize vermiş
olduğu yetkiye dayanarak gerekli müracaatlarımızı yaptık. Bu müracaatlarımızın
Türkiye genelinde bir kısmı kabul edildi, bir kısmı reddedildi ve bu
müracaatların her hâlde hakkımız olduğu, anayasal hukuk düzeni tarafından
tarafımıza tanındığı bir vakıadır, buna kimse itiraz edemez. Ancak bu hakkı
kullanırken eğer lehinize verilirse “Eyvallah, tamam.” ancak aleyhinize
verilirse “Biz Yüksek Seçim Kurulunu, il, ilçe seçim kurullarını tanımıyoruz.”
diye bir anlayışı kabul etmemiz asla mümkün değildir. 
Evet,
23 Haziranda gerçekleştirilecek seçim, İstanbul gibi Türkiye'nin marka şehrinin
şaibesiz bir şekilde yoluna devam etmesinin mecburiyetiyle ortaya çıkmıştır.
Yüksek Seçim Kurulunun vermiş olduğu karar ilk değil, son da olacak değildir. 
Bakınız,
şu elimdeki mevcut kararlar, son seçimde, şu anda Mecliste grubu bulunan siyasi
partiler tarafından Yüksek Seçim Kuruluna ve ilçe seçim kuruluna yapılan
müracaatları ihtiva ediyor. 
BAŞKAN
– Toparlayın lütfen. 
Buyurunuz.

CAHİT
ÖZKAN (Denizli) - Bu müracaatların pek çoğunda AK PARTİ’nin talepleri,
Milliyetçi Hareket Partisinin, Cumhur İttifakı’nın talepleri reddedilirken
başka başka partilerin talepleri de kabul görmüştür. Demek oluyor ki ortada
Anayasa’nın belirtmiş olduğu usuller çerçevesinde karar veren Yüksek Seçim
Kurulu vardır ve bu Kurul, kararlarını yine milletin vicdanında karşılık
bulacak şekilde vermiştir ve 23 Haziranda İstanbul seçimlerinin yenilenmesi
kararı da hukuk ve demokrasimiz çerçevesinde siyasi ve hukuki meşruiyeti
sağlamaya dönük verilmiş karardır; saygı duyuyoruz ve milletin iradesine de
güveniyoruz. 
Teşekkür
ediyorum. 
BAŞKAN
– Teşekkür ediyorum. 
ENGİN
ÖZKOÇ (Sakarya) – Sayın Başkan, müsaade eder misiniz?
BAŞKAN
– Evet, Sayın Özkoç, buyurun. 
ENGİN
ÖZKOÇ (Sakarya) – Kayıtlara geçmesi açısından söylemek istiyorum: Sayın Başkan,
Yüksek Seçim Kuruluna Adalet ve Kalkınma Partisinin usulsüzlüklerle ilgili
yaptığı bütün başvurular reddedilmiştir; kabul edilen –eğer doğruysa- Yüksek
Seçim Kurulunun kendisine ait görevleri hukuken yerine getirmemiş olmasıdır. O,
İçişleri Bakanlığına bağlıdır. 
ABDULLAH
NEJAT KOÇER (Gaziantep) – Gerekçeli kararı…
ENGİN
ÖZKOÇ (Sakarya) – Eğer bunu kabul ederse Yüksek Seçim Kurulu, o sandıkta o
zarfın içerisinde bulunan belediye meclis üyelerini de reddetmesi gerekir,
oradaki muhtarları da reddetmesi gerekir.
SERAP
YAŞAR (İstanbul) – Başvurulmadı ona.
ENGİN
ÖZKOÇ (Sakarya) – Eğer bunları yapmıyorsa işte bu hukuksuzluktur, siyasi iradeye
karşı gelmektir, millet iradesini hiçe saymaktır. 
Kayıtlara
geçsin diye söylüyorum. 
BAŞKAN
– Teşekkür ediyorum. 
Gerekçeli
kararı beklemek gerektiği anlaşılıyor. 
Türkiye
Büyük Millet Meclisi Başkanlığının üç tezkeresi vardır, ayrı ayrı okutup
oylarınıza sunacağım. 
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, TBMM
Dışişleri Komisyonu üyelerinden oluşan bir heyetin 5-9 Mayıs 2019 tarihlerinde
Kore Cumhuriyeti’ne resmî ziyaret gerçekleştirmesine ilişkin tezkeresi (3/646)
3/5/2019
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu Heyetinin 5-9 Mayıs 2019 tarihlerinde
Kore Cumhuriyeti’ne resmî ziyaret gerçekleştirmesi öngörülmektedir.
Anılan
heyetin söz konusu Kore Cumhuriyeti ziyareti, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 6’ncı maddesi uyarınca Genel Kurulun tasviplerine sunulur.
 Mustafa
Şentop
 Türkiye
Büyük Millet Meclisi
 Başkanı

BAŞKAN
– Kabul edenler… Etmeyenler… Kabul edilmiştir. 
Diğer
tezkereyi okutuyorum:
2.- Türkiye Büyük Millet Meclisi Başkanlığının, TBMM
Dışişleri Komisyonu Başkanı Volkan Bozkır ve beraberindeki heyetin Polonya
Senatosu Dış ve Avrupa Birliği İşleri Komisyonu Başkanı Marek Rocki'nin
davetine icabetle 28-31 Mayıs 2019 tarihlerinde Polonya'nın başkenti Varşova'da
gerçekleştirilecek “Türkiye-Romanya-Polonya Parlamentoları Dışişleri
Komisyonları Üçlü Toplantısı”na katılımına ilişkin tezkeresi (3/647)
3/5/2019
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu Başkanı Volkan Bozkır ve beraberindeki
heyetin Polonya Senatosu Dış ve Avrupa Birliği İşleri Komisyonu Başkanı Marek
Rocki'nin davetine icabetle 28-31 Mayıs 2019 tarihlerinde Polonya'nın başkenti
Varşova'da gerçekleştirilecek Türkiye-Romanya-Polonya Parlamentoları Dışişleri
Komisyonları Üçlü Toplantısı'na katılımı öngörülmektedir.
Adı
geçen heyetin söz konusu toplantıya katılımı, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9’uncu maddesi uyarınca Genel Kurulun tasviplerine sunulur.
 Mustafa
Şentop
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir.
Son
tezkereyi okutuyorum:
3.- Türkiye Büyük Millet Meclisi Başkanlığının; Romanya
Parlamentosu ile İnternet Yönetişimi Güneydoğu Avrupa Diyaloğu tarafından 7-8
Mayıs 2019 tarihlerinde Romanya'nın başkenti Bükreş'te düzenlenecek olan
"Herkes İçin Güvenli Bir İnternetin Biçimlendirilmesi” konulu toplantıya
Kayseri Milletvekili, Sanayi, Ticaret, Enerji, Tabi Kaynaklar, Bilgi ve
Teknoloji Komisyonu Başkanı Mustafa Elitaş'ın katılması hususuna ilişkin
tezkeresi (3/648)
6/5/2019
Türkiye Büyük Millet Meclisi Genel Kuruluna
Romanya
Parlamentosu ile İnternet Yönetişimi Güneydoğu Avrupa Diyaloğu tarafından 7-8
Mayıs 2019 tarihlerinde Romanya'nın başkenti Bükreş'te düzenlenecek olan
"Herkes İçin Güvenli Bir İnternetin Biçimlendirilmesi” konulu toplantıya
Kayseri Milletvekili, Sanayi, Ticaret, Enerji, Tabi Kaynaklar, Bilgi ve
Teknoloji Komisyonu Başkanı Sayın Mustafa Elitaş'ın katılması hususu, 28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 9'uncu maddesi uyarınca Genel Kurulun
tasviplerine sunulur.
 Mustafa
Şentop
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Grup Başkan Vekili İstanbul
Milletvekili Yavuz Ağıralioğlu tarafından, YSK tarafından 6 Mayıs 2019'da
alınan kararın doğuracağı sonuçların ve 24 Haziran 2018'de gerçekleşen genel
seçimler ile 16 Nisan 2017'de gerçekleşen referandumda görev yapan sandık
kurulları listelerinin incelenmesi ve listelerdeki benzerliğin araştırılarak
kamuoyunun aydınlatılması amacıyla 7/5/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 7 Mayıs 2019 Salı günkü birleşiminde yapılmasına ilişkin önerisi
7/5/2019
Türkiye Büyük Millet Meclisi Başkanlığına
Danışma
Kurulu 7/5/2019 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Yavuz
Ağıralioğlu
 İstanbul

 Grup
Başkan Vekili
Öneri:
İstanbul
Milletvekili Yavuz Ağıralioğlu tarafından YSK tarafından 6 Mayıs 2019'da alınan
kararın doğuracağı sonuçların ve 24 Haziran 2018'de gerçekleşen genel seçimler
ile 16 Nisan 2017'de gerçekleşen referandumda görev yapan sandık kurulları
listelerinin incelenmesi ve listelerdeki benzerliğin araştırılarak kamuoyunun
aydınlatılması amacıyla 7/5/2019 tarihinde Türkiye Büyük Millet Meclisi
Başkanlığına verilmiş olan Meclis araştırma önergesinin diğer önergelerin önüne
alınarak görüşmelerin 7/5/2019 Salı günkü birleşimde yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Sayın Yavuz
Ağıralioğlu.
Buyurunuz
lütfen. (İYİ PARTİ sıralarından alkışlar)
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, değerli
milletvekilleri; Yüksek Seçim Kurulunun kararı üzerinden mevzuyu alabildiğince
tartışmalı hâle getirmeye çalışmıyorum, verilen karar bu şekilde. Gerekçesi
açıklanmazdan evvel, hepsi, 1 zarfın içerisine 4 tane evrakı koyup, şeffaf bir
sandığa atıp, çıkan neticeleri saymaktan ibaret bir şeyi beceremiyor olmanın
bizi ilzam ettiğine cümle kurarak geçirdim bir ayı. Yani dedim ki: 4 tane
evrak, 1 tane zarf, şeffaf bir sandık, atacağız, çıkanı da sayacağız. Bundan
ibaret bir ameliyeyi yapamıyor olmanın mahcubiyetiyle dedim ki: Bundan daha
feci bir şey olamaz. Bundan daha fecisi oldu, bundan daha fecisini başardı
Yüksek Seçim Kurulu, yüksek sadakat kurumu gibi davrandı, dünya hukuk
literatürüne geçti, aynı zarfın içinden çıkmış, sonuç doğurmuş 4 tane pusulanın
3’ünü makbul, 1’ini gayrimakbul saydı, 4 tane netice çıkarmış pusulanın 3’üne
itibar etti. Nasıl bir organizasyonsa, bu üçünü millet iradesine pusu
kurmayacak şekilde yönlendirmiş, büyükşehir oylarını millet iradesine pusu
kuracak şekilde neticelendirmiş bir hassasiyetle karar verdi. Dünya hukuk
tarihine 4 tane evrakın 3’ünü makbul, 1’ini gayrimakbul ayırıp seçim yenileyen
bir kurul olarak geçti. 
Mevzuyu
şöyle gördük: Seçim başladığı andan itibaren kullanılan dili “Seçim
sathındadır, nabız biraz yükselmiştir, tolere etmemiz lazımdır.” diye onca
cümlenin gayrimakul olanlarını da sineye çektik. Seçim bitti, itirazları makbul
saydık. Cahit Bey’in söylemiş olduğu şeye katılıyorum. İtiraz etme hakkının,
anayasal haklarının partiler tarafından kullanılmasını meşru gördük.
Dolayısıyla bu itirazların içerisinde gerek muhalefetin gerek iktidarın YSK’yi
etkileyecek cümlelerine de sitem ettik. Gerek Cumhurbaşkanımızın gerek CHP
Grubunun “Yüce Divan” dâhil, “Sokakta yürüyemezsiniz.” dâhil, “Üstünüzdeki
şaibeyi kaldırın.” cümleleri dâhil, bütün bunları YSK’yi etkileyecek cümleler
gibi gördük, gerekçeyi görelim, ona göre konuşalım dedik. Bu gerekçelerin
içerisinde 13.760 farkı kapatacak bir suistimal olabilir diye gerçekten dikkat
kesildik. Bu 13.760 fark kapanabilir belki mükerrer oy vardır, kısıtlılar
-gerçi bu sayıda olmayabilir ama- gözden kaçmıştır, olabilir dedik. Belki oy
kullanmaması gereken, ölmüş, öldüğü hâlde oy kullanma hakkı olmayanların yerine
oy kullanarak bu kadar fark kapatılabilir diye bir parantezi açık tuttuk. Olur
ki millet iradesi bir oyla bile örselenmesin, kazanan kazandığından emin olsun,
kaybeden kaybettiğinden emin olsun dedik. Bu gerekçelerin en sakat olanı sandık
kurullarıyla ilgili olanıydı. YSK’den böyle bir karar beklemiyorduk.
Bekliyorduk ki bavul bavul itirazlara konu olan onca evrakın arasından bize
şöyle bir şey densin: “Sayılan, suistimale konu olmuş, millet iradesinin
gasbına sebep olmuş bu suistimallerin seçim sonucunu değiştirme sayısı tespit
edilmiştir, dolayısıyla seçimlerin yenilenmesi...” Buna kimse itiraz edemezdi.
Bu açıklanan gerekçeden daha itibarlı olan gerekçe şuydu: “Cumhurbaşkanlığı
makamı partisi adına verilmiş oyların gadre uğradığını düşünüyor, Sayın
Cumhurbaşkanımız seçimin yenilenmesini istiyor.” Bu gerekçe, sadece bu gerekçe
daha hatırı sayılır bir gerekçedir. Yani Cumhurbaşkanlığının hatırını böyle
münasebetsiz bir gerekçeden daha çok sayarım ben. (İYİ PARTİ sıralarından
alkışlar) Böyle bir münasebetsiz gerekçenin arkasından, sandığa küstürülmesin
seçmen diye, sandığa seçmen küsmesin diye, demokrasiye olan itimat sarsılmasın
diye, seçime hiçbir şey olmamış gibi giriyor olmayı da istişare ettik
arkadaşlar. 24 Haziran seçimlerini de, Cumhurbaşkanlığı seçimini de aslında
ifsat edecek bir karardır bu. O yüzden biz şimdi hassasiyeti ve dikkatleri
buraya çevireceğiz. Madem öyle, sandık kurulları milletin iradesinin
tecellisini etkileyecek bir neticedir, sebeptir, bu sebep üzerinden 24 Haziran
da, 16 Nisan Cumhurbaşkanlığı referandumu da yeniden gözden geçirilmelidir.
Eğer öyleyse, bu gerekçeyle, aynı sandık kurullarında kimlerin görevli olduğu
tespit edilmeli. Bu anlamda zaten süre, zaman aşımı olmadığı için, bu anlamda
bir ihlal var ise şayet yenilenmesini talep edeceğiz, dillendireceğiz.
Dolayısıyla arkadaşlar, siz Cumhurbaşkanlığı makamından “YSK üstündeki
şaibeleri kaldırsın.” tonlamasını yaparken YSK’yi etkilemiş olmuyor musunuz?
Cumhuriyet Halk Partisinden de benzer cümleler geldi, onları da meşru gördüğüm
için söylemiyorum.
(Mikrofon
otomatik cihaz tarafından kapatıldı)
BAŞKAN
– Toparlayın lütfen Sayın Ağıralioğlu.
Buyurun.
YAVUZ
AĞIRALİOĞLU (Devamla) – Toparlıyorum efendim.
“Biz
millet iradesinin iftarı ölüm olan sevdaya oruçluyuz.” cümlelerini kuran bir
kadroyu bugün şöyle ikaz etmek zorundayız: Güzel cümleydi. “Biz iftarı ölüm
olan bir sevdaya oruçluyuz.” diye diye siyaset yaptı bu kadro. Bugün, iftarı
ölüm olan sevdaya oruçlu kadroyu millet iradesini yerken, orucunu bozarken
gördük. Şimdi bu seçimin sonuçları üzerinden bir sürü komplikasyon yaşayacağız.
Bunun idari sonuçları olacak, bunun bürokratik sonuçları olacak, bunun siyasi
sonuçları olacak, ekonomik sonuçları olacak. Bu sonuçları hep beraber
göğüsleyeceğiz. Sadece “Biz gerekçe oluşturduk.” diye başlayan sürecin
vicdanlarda makes bulmadığını bilmenizi istirham ederim, bilin. Bu,
vicdanlarımızı kanatır bir gerekçedir. Bu gerekçe üzerinden tartışmalar hiç
bitmeyecektir. Mağlubu olmayan bir tartışma sürecidir bu. Siz alsaydınız itiraz
etmeyecektiniz, biz alsaydık itiraz ediyorsunuz. Biz alsaydık siz YSK’yi
FETÖ’cü ilan edecektiniz, biz alsaydık, bizim irademiz lehine tecelli etseydi;
daha önce benzer refleksler gösterdiğiniz için söylüyorum... 
(Mikrofon
otomatik cihaz tarafından kapatıldı) 
BAŞKAN
– Lütfen son cümlenizi alayım.
Buyurun.
YAVUZ
AĞIRALİOĞLU (Devamla) – Tamamlıyorum Başkanım.
...Anayasa
Mahkemesinin sizin siyasi vizyonunuzun hilafına verdiği bir karardan sonra
“Anayasa Mahkemesinin durumunu gözden geçireceğiz.” cümlelerini kurduğunuz
zamanları hatırlayın lütfen. Anayasa Mahkemesinin kararlarına
Cumhurbaşkanımızın “Uymuyorum, saygı da duymuyorum.” kafiyesini yaptığı
zamanları hatırlayın. Bugün bu karar millet iradesinin gasbı anlamına geliyor
bizce. Sandığa küsmesin millet, sandıktan milletin ümidi kesilmesin diye
milletle beraber tekrar sandığa gidiyor olmamız, bugün bu yaptığınız,
gerekçesini kendinize bile izahta zorlandığınızı düşündüğüm gerekçeyi seçime
payanda etmenizi doğru bulmuyoruz. Bu tartışmalar etrafında zannediyorum bir
iki ay geçireceğiz seçim sonucu alınana kadar, alındıktan sonra bile. Neticede
biz bu işi tartışmaya devam edeceğiz. 
Genel
Kurulumuza saygılarımızla. (İYİ PARTİ sıralarından alkışlar) 
BAŞKAN
– Teşekkür ediyorum. 
Halkların
Demokratik Partisi Grubu adına Sayın Rıdvan Turan. 
HDP
GRUBU ADINA RIDVAN TURAN (Mersin) – Değerli milletvekilleri, öncelikle bir
milletvekili olarak böyle bir konunun Meclis çatısı altında konuşuluyor ve
tartışılıyor olmasından dolayı utanç duyduğumu ifade ederek sözlerime başlamak
istiyorum. Utanç duyuyorum çünkü ülke tarihinin gördüğü en büyük hukuk ve
adalet katliamlarından bir tanesiyle karşı karşıyayız. 367 mevzusundan
mağduriyet devşirenler şu anda 367’nin ruhuna rahmet okutacak bir siyasi
kararın arkasında kümelenmişler ve bizden de bunun adil koşullar altında,
YSK’nin özgür iradesiyle verilmiş bir karar olduğuna inanmamızı istiyorlar. 
Arkadaşlar,
demokrasiyi zaten on yedi yıldan beri kuşa çevirdiniz, demokrasiye ilişkin pek
çok şey ortadan kalktı, plebisiter bir demokrasi anlayışıyla karşı karşıya
kaldık; yalnızca seçimlere indirgenmiş, seçimlerde verilen oyun her şey olduğu
bir demokrasi anlayışıyla ülkeyi yönettiniz. Oysa yalnızca sandık değildi
demokrasi, demokrasi aynı zamanda basın açıklaması yapma özgürlüğüydü, özgürce
fikirleri ifade etme özgürlüğüydü, yetmez, aynı zamanda o fikirleri örgütleme
özgürlüğüydü. Bunların hepsini kuşa çevirdiğiniz Türkiye siyasasında şimdi
kendi meşruiyet temellerinizi ortadan kaldırıyorsunuz, bilmem farkında mısınız.

Bu
Meclis çatısı altında anlaşamadığımız her konuda “Eğer doğru olsaydı o
sandıktan siz çıkardınız.” efelenmesiyle bizim üzerimize gelen iktidar işte
sandıktan çıkamadı şimdi, hadi buyurun; çıkamadığı sandığıysa önce gayrimeşru
ilan edip ardından da ısmarlama bir üslupla Yüksek Seçim Kuruluna yeni bir
seçim ısmarlamış durumda. Aslında sadece seçimler iptal edilmedi, bugün,
halkımızın demokrasiyle kurduğu, halkın siyasetle kurduğu ilişkiler
dinamitlenmiş oldu. 
Ortalama
bir insan açısından, bir muhalif açısından ya da bu ülkede yaşayan herhangi bir
insan açısından düşünün, insanları sisteme bağlayan şey, esasen, verdiği reyle
o sistemi değiştirebilme umudunun zarar görmemesidir, buna olan inancının kaim
olmasıdır. Buna olan inancının kaim olmasını bir kenara bırakın, işte kayyumla
iki ay boyunca yönetilecek bir İstanbul gerçekliği karşımızda ve insanların
artık seçimlerle iktidarın değişeceğine ilişkin inancı ve güvenci sayenizde
yerle yeksan olmuş durumda. Bu, açıkça, değerli arkadaşlar, seçilmiş iktidara
darbedir. Darbe kalkışmasına karşı demokrasiyi savunan insanların bunu da ayrı
biçimde mütalaa edeceğine dair umarım kuşkumuz olmayacak.
(Mikrofon
otomatik cihaz tarafından kapatıldı) 
BAŞKAN
– Lütfen toparlayın. 
RIDVAN
TURAN (Devamla) - Umarım, o darbe nasıl bir darbe idi ise nasıl bir kalkışma
idi ise YSK eliyle yapılan bunun da aynı kalibrede bir darbe olduğunu hep
beraber göreceğiz, göreceksiniz. 
Arkadaşlar,
bu konuda iktidarın adım atamıyor olması, kaybetmeyi dahi beceremiyor olması
onların, iktidarın gücünden değildir, tam tersine, artık esneyemeyecek kadar
güçsüz olmalarından kaynaklanmıştır. Bir süreç başlamıştır ve bu süreç artık
ağır çekimde başlamış olan iktidarın güç ve etki kaybetme hızını giderek
hızlandırmıştır. Artık açıkça görülen ve hızlanmış bir erozyon vardır. YSK’ye
müdahale ederek, yargı kurumlarına müdahale ederek, onu kendi mücavir alanınız
ilan ederek bu süreci engellemeniz mümkün değildir değerli arkadaşlar. 
Tabii,
en önemlisi de 7 Haziran ile 1 Kasım arasındaki kaosun seçimi kazanmak adına,
oyları manipüle etmek adına tekrarlanmamasıdır. Bu konuda atılacak yanlış
adımlar ülkede gerçekten işin içinden çıkılmayacak düzeyde ciddi bir kaosu
tetikleyebilir. Bu konuda herkesi uyarmak istiyorum.
Teşekkür
ediyorum. (HDP sıralarından alkışlar)
CAHİT
ÖZKAN (Denizli) - Sayın Başkanım…
BAŞKAN
– Sayın Özkan, buyurun lütfen.
CAHİT
ÖZKAN (Denizli) – Kayıtlara geçmesi için söylüyorum. Yüksek Seçim Kuruluna
talimat verildiği şeklindeki ifadeye açıklık getirmek istiyorum. Bu asla kabul
etmediğimiz bir yaklaşımdır. Her şeyden önce bir yargı kuruluşu olan Yüksek
Seçim Kurulu…
LÜTFÜ
TÜRKKAN (Kocaeli) – Eskidendi o, eskiden yargı kuruluşuydu, şimdi değil artık.
CAHİT
ÖZKAN (Denizli) – …bütün tartışmalarımızı karara bağlayan mercidir.
Anayasa’mızın ilgili maddelerine göre, 138’inci maddesine göre kimse yargısal
makamlara emir ve talimat veremez, yönlendirmede bulunamaz. 
LÜTFÜ
TÜRKKAN (Kocaeli) – Siz veriyorsunuz.
ZÜLEYHA
GÜLÜM (İstanbul) – Her şey gözümüzün önünde oluyor. 
CAHİT
ÖZKAN (Denizli) – Evet, Yüksek Seçim Kurulu bu ülkedeki seçimlerin demokratik,
hür, serbest, eşit…
LÜTFÜ
TÜRKKAN (Kocaeli) - Oruçluyken yalan söylemek günahtır. Su içmek nasıl orucu
bozarsa yalan da orucu bozar arkadaşlar.
CAHİT
ÖZKAN (Denizli) – …dürüst şekilde yapılıp yapılmadığına karar verecek mercidir.
Evet, sandık bir yönetim değişikliğinin önünü açabilmelidir ancak hür, serbest
şekilde kullanılmış bir seçim midir değil midir, ona bakmamız lazım. 
LÜTFÜ
TÜRKKAN (Kocaeli) - Orucunuzu sakatlamayın yalan söyleyerek.
CAHİT
ÖZKAN (Denizli) – …367 kararını veren vesayetçi yargı milletin temsilcilerinden
sandığı kaçırırken bugün demokratikleşmiş yargı sandığı milletin önüne götürmek
için karar vermiştir. Yine son tahlilde karar verecek merci millettir…
LÜTFÜ
TÜRKKAN (Kocaeli) - Geç bunları. Bırak bu işleri.
CAHİT
ÖZKAN (Denizli) – …milletin iradesinin üzerinde hiçbir iradeyi tanımıyoruz.
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) - Yalan yanlış şeylerle oyalamayın milleti. 
BAŞKAN
– Teşekkür ediyorum. 
LÜTFÜ
TÜRKKAN (Kocaeli) - İşinize gelmedi mi?
BAŞKAN
– Arkadaşlar… Değerli milletvekilleri, lütfen grup başkan vekillerimizi
dinleyelim, beğeniriz ya da beğenmeyiz ama dinlemek durumundayız.
Sayın
Türkkan, size de söz verebilirim yani.
LÜTFÜ
TÜRKKAN (Kocaeli) - Ben ikaz ettim, bütün gün boşuna aç kalmasın. “Yalan
söylemek orucu bozar.” diye ikaz ettim.
ABDULLAH
NEJAT KOÇER (Gaziantep) – Sen bir grup başkan vekilisin, ayıptır ya! 
BAŞKAN
– Sayın Özkoç, buyurun.
ENGİN
ÖZKOÇ (Sakarya) – Ben sadece kayıtlara geçsin diye ifade etmek istiyorum. 
Biz
burada Adalet ve Kalkınma Partisi Grubunun defalarca “Biz millet iradesiyle
geldik, çoğunluğumuz var.” derkenki böbürlenmelerini hatırlıyoruz. Şimdi onlara
hatırlatıyoruz, millet iradesiyle ne zaman gelirsek sizin saraydan verilen
talimatla bunun engellenmesine millet artık tahammül etmeyecektir. Milletin
hakkını ve hukukunu artık millet kendisi yedirmeyecektir, bunun not düşülmesini
talep ediyoruz.
BAŞKAN
– Evet, teşekkür ediyorum.
Cumhuriyet
Halk Partisi Grubu adına Sayın Turan Aydoğan. (CHP sıralarından alkışlar)
CHP
GRUBU ADINA TURAN AYDOĞAN (İstanbul) – Efendim, yüce Meclisi saygıyla
selamlıyorum. 
“Egemenlik
kayıtsız şartsız milletindir.” Sayın Özkan’a katılıyorum. Ama millet iradesi
tasallut altında, millet iradesini kullanmaya çalışanlar da tasallut altında.
Ortada bir cinayet var, hukuk cinayeti var. Bugün ramazan, rica ediyorum,
benden sonra çıkıp inanmadığınız şeyleri söylemeye kalkmayın, orucunuzu
morucunuzu da sakatlamayın. Ortada bir hukuk cinayeti var, ortada bir hukuk
darbesi var. Bu darbe gözümüzün önünde gerçekleşti. Nasıl gerçekleşti? Asli
maddi failleri var, asli manevi failleri var. Yüksek Seçim Kurulunun üyeleridir
asli maddi failleri, Yüksek Seçim Kurulu değildir. Yüksek Seçim Kurulu,
demokrasiye inananların, gerçekten yüksek yargı kurumu olarak olması ve
kalmasını istediği bir kurumdur. Ama bu Mecliste -bir seneyi geçmedi- sizin
oylarınızla, bu YSK üyelerinin, yaş haddine rağmen, süreleri uzatıldı.
Memlekette hukukçu mu yoktu? Niye uzattınız? Zaten oradan şaibe altındalar.
Söyledik yapmayın diye. Şimdi burada La Fontaine’den masallar okuyorsunuz,
diyorsunuz ki: “Hukuk işledi. Olur mu canım? Bağımsız yargı karar verdi.” Peki,
aynı bağımsız yargı Pasinler’de ve Kemalpaşa’da niye İstanbul gibi karar
vermedi? 4’üncü ayın 16’sında ve 20’sinde Kemalpaşa ve Pasinler’le ilgili karar
verirken, “Orada sandık kurulları oluşmuştur, kesinleşmiştir.” diyen o yüce
yargınız İstanbul’a gelince rant çetelerinin telkini altına mı indi? Korktunuz
mu Ekrem İmamoğlu’ndan? Korkun, vallahi korkun, adam gibi adam. (CHP ve İYİ
PARTİ sıralarından alkışlar) İstanbul sokaklarını karış karış gezdi, yanında
şerefle ben de gezdim. İstanbul halkının elini sıktı, gözünün içine baktı,
hayır duasını aldı, adamlığı hatırlattı, sevgiyi gösterdi, hoşgörüyü gösterdi,
unutturduğunuz her şeyi gösterdi. (CHP sıralarından alkışlar) Sizin neyiniz
vardı İstanbul sokaklarında biliyor musunuz? 20 lira olmuş patlıcanınız vardı,
hakkınızda arkanızdan söylenmiş bir dünya hakaret vardı. Sokağa çıkamadınız,
adayınız gelip o pazarlara bizimle beraber giremedi. Kaybettiniz kardeşim,
düşün milletin yakasından, düşün! Bu millet uyandı artık. (CHP ve İYİ PARTİ
sıralarından alkışlar) Bu millet uyandı. Bu millet uyandığı için İstanbul’da
bir İstanbul ittifakı yaptı, o İstanbul ittifakı bu seçimi aldı. Darbe
yaptınız, darbe yaparken de o süresini uzattığınız hâkimleri kullandınız. Bu
ayıp onlara da yeter, bu ayıp onlara çok fazlasıyla yeter çünkü hukuk
ajandasına işlendiler; Dreyfus davası gibi, Sokrates davası gibi, rahmetli
Menderes’i asanlar gibi, Deniz Gezmiş ve arkadaşlarını asanlar gibi kara
lekeyle işlendiler; yanlarına siz de işlendiniz, yandan işi tetikleyenler, siz
de işlendiniz. Tehditçiler, “YSK şu kararı vermezse ülkede kaos olur, o olur,
bu olur.” diye her gün tehdit edenler… Sağdan soldan bu tehdidi kimlerin
yaptığını biliyorsunuz. 
(Mikrofon
otomatik cihaz tarafından kapatıldı) 
BAŞKAN
– Devam edin lütfen.
TURAN
AYDOĞAN (Devamla) – “Puzzle”ın parçalarını birleştirin, ben söylemeyeceğim.
Zeki arkadaşlarsınız, bulursunuz bu tehditçileri. Yargıya tasallut eden
tehditçileri bulursanız sonuç itibarıyla doğru yolu bulacaksınız. Ama bulmanıza
gerek yok, sizin başınızda Ekrem İmamoğlu gibi bir dert var. 
O
çok eski ağabeylerinizden biri iki gün önce uyardı sizi, dedi ki:
“Saldırıyorsunuz, büyüyor; saldırıyorsunuz, büyüyor.” Tetikçi kanallarınız
saldırdı, büyüdü; siz saldırıyorsunuz, araya koyduğunuz hukuksal kurumlar
saldırıyor, daha büyüyecek, daha büyüyecek. “Ekrem abi” diyenler var ya
sokakta, onlar sizi gönderecek kardeşim; 23 Haziranda, geldiğiniz gibi
gideceksiniz.
Hepinizi
saygıyla selamlıyorum. (CHP sıralarından alkışlar)
BAŞKAN
– Evet, son konuşmacı, Adalet ve Kalkınma Partisi Grubu adına Sayın Öztürk.
Buyurun.
(AK PARTİ sıralarından alkışlar)
ALİ
ÖZTUNÇ (Kahramanmaraş) - Adaleti kalmadı onun. 
AK
PARTİ GRUBU ADINA SABRİ ÖZTÜRK (Giresun) – Sayın Başkan, değerli milletvekilleri;
İYİ PARTİ Grup Başkanlığının YSK’nin İstanbul Büyükşehir Belediye seçimlerinin
yenilenmesi kararı üzerine 24 Haziran seçimleri ile 16 Nisan referandumunun
sandık kurullarının listelerinin incelenmesi konusunda bir Meclis araştırması
komisyonu kurulması önergesi vardır; bunun üzerine, grubumuz adına söz almış
bulunuyorum. Milletvekillerimizi ve aziz milletimizi selamlıyorum.
Bilindiği
gibi, Yüksek Seçim Kurulu bir kısım sandık kurullarının, ilçe seçim
kurullarınca kanuna aykırı oluşturulması ve bu hususun da seçim sonucuna
müessir olması nedeniyle İstanbul Büyükşehir Belediyesi seçimlerini iptal etmiş
ve yenilenmesine karar vermiştir. Meclis araştırması isteyen İYİ PARTİ grup
önerisinde gerek 16 Nisan referandumunda gerekse 24 Haziran 2018 genel seçimlerinde
görev yapan sandık kurulları listelerinin de incelenip İstanbul seçimleri
listeleriyle benzerliği var mıdır, bunun araştırılması talep ediliyor. 
İstanbul
Büyükşehir Belediyesi seçimlerinde görev yapan 62.560 sandık başkanı ve memur
üyenin 19.623’ünün kamu görevlisi olmayan kişiler arasından belirlendiği tespit
edilmiştir. 
ÖZGÜR
KARABAT (İstanbul) - Hayır hayır.
SABRİ
ÖZTÜRK (Devamla) - Partimizce yapılan itiraz üzerine Yüksek Seçim Kurulu bu
hususun doğruluğunu tespit etmiş ve bu durumun seçimin sonucuna tesir etmesi
nedeniyle seçimlerin yenilenmesine karar vermiştir. Bilindiği gibi, seçim
hukuku şeklî bir hukuktur. Yüksek Seçim Kurulu itiraz üzerine taleple bağlı
olarak inceleme yapmaktadır. Gerek 24 Haziran seçimlerinde gerekse Anayasa
referandumunda bu konuda YSK’ye yapılmış bir başvuruyu hatırlamıyorum. Kaldı ki
16 Nisan referandumunda Anayasa değişikliğini 24 milyon 325 bin 633 seçmen
“evet” oyuyla yani oyların toplam yüzde 51,18’nin kabulüyle kabul etmiştir.
“Hayır” oyu verenlerin “evet” oyu verenlere farkı 1 milyon 122 bin 312 gibi
ciddi bir farktır. Yine, 24 Haziranda yapılan Cumhurbaşkanlığı seçiminde yüzde
52,59 oy oranıyla seçilen Cumhurbaşkanımız en yakın adaya 10 milyon 990 bin 502
fark atarak seçilmiştir. 
MURAT
EMİR (Ankara) – Hani 1 fark yetiyordu?
SABRİ
ÖZTÜRK (Devamla) - İstanbul Büyükşehir Belediyesi seçimlerinde seçim akşamı
önce 28 bin civarında farkla millet ittifakının adayı, Cumhuriyet Halk
Partisinin adayının kazandığı ifade edilmiş ancak yapılan itirazlar ve iptal
edilen oyların yeniden sayılması üzerine bu fark 14.170’e düşmüştür. AK
PARTİ’nin yaklaşık 14 bin oyunun, gayrimeşru şekilde, sayılmadığı yahut
geçersiz sayıldığı tespit edilmiştir. Dolayısıyla 14 bin seçmenin iradesi
gasbedilmiştir. Üstelik 14 bin geçersiz sayılan oy, yalnızca geçersiz oylar
yeniden sayıldığında yahut birleştirme tutanaklarındaki yanlışlar
düzeltildiğinde ortaya çıkmıştır. İstanbul’da kullanılan tüm oylar sayıldığında
AK PARTİ’ye oy veren çok daha fazla seçmenin iradesinin sonuçlara yansımadığı
ortaya çıkabilirdi.
(Mikrofon
otomatik cihaz tarafından kapatıldı)
TUMA
ÇELİK (Mardin) – Malazgirt 3 oyla kaybetti.
BAŞKAN
– Sayın Öztürk, toparlayın lütfen.
Buyurun.
SABRİ
ÖZTÜRK (Devamla) – Hâl böyleyken bu kadar tartışmalı, kamu vicdanını bu kadar
rahatsız edecek bir seçimden sonra, farkı milyonları bulan bir başka seçimle
mukayese edilerek bunun araştırılması bence pek doğru gözükmemektedir. 
Yüksek
Seçim Kurulunun sandık kurullarının yenilenmesiyle ilgili vermiş olduğu karar
neticede seçimlerin yenilenmesine ilişkin, aslolan milletin iradesidir. Bu
kadar tartışmadan, bu kadar usulsüzlükten, bu kadar oyların yok yere geçersiz
sayılmasından sonra kamu vicdanında oluşan rahatsızlığın giderilmesi ve hukuki
dayanaklarıyla sabit olan seçimin iptaliyle yenilenmesi doğru olmuştur. 23
Haziranda yapılacak büyükşehir seçimlerinde son sözü İstanbul halkı
söyleyecektir. Gerek 16 Nisan referandumu gerekse 24 Haziran seçimleri hukuk
kuralları içinde yapılmış, varsa itirazlar değerlendirilmiş, millî irade
tecelli etmiştir. Dolayısıyla, bu seçimlerle ilgili hiçbir zaman gündeme
getirilmemiş, itiraz da yapılmamış sandık kurullarıyla ilgili bir Meclis
araştırması önergesini yerinde bulmuyor, Genel Kurulu saygıyla selamlıyorum.
(AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Efendim, kayıtlara geçmesi için söylüyorum, siyaset ciddi bir
iştir. Siyasilerin kürsüden konuşurken gerçekten sözlerinin arkasında
samimiyetle durmaları gerekiyor. Yüksek Seçim Kurulunun usulsüzlüklerle ilgili,
oyu etkileyecek kararlarla ilgili aldığı tek bir madde var mıdır, burada
açıklanması gerekir. Yüksek Seçim Kurulu bizzat kendisi o sandık başkanlarının
atanmasından sorumludur. Bir tek suçlu varsa bu konuda, seçime giren ve kazanan
Ekrem İmamoğlu değil, bizzat Yüksek Seçim Kurulunun kendisidir. 
BAŞKAN
– Sayın Özkoç, Sayın Öztürk rakamlarla birtakım açıklamalar verdi elindeki
verilere göre.
TURAN
AYDOĞDU (İstanbul) – O rakamlar da yanlış zaten.
MAHMUT
TANAL (İstanbul) – Kendi iddiaları onlar, Yüksek Seçim Kurulunun değil.
TURAN
AYDOĞDU (İstanbul) – AKP’nin dilekçesindeki rakamlar, YSK’nin rakamları değil
ki.
BAŞKAN
– Ama gerekçeli kararı, az önce de ifade ettim, bekledikten sonra bunlar geniş
çerçevede konuşulacaktır.
Buyurunuz.
ENGİN
ÖZKOÇ (Sakarya) – Sayın Başkan, göreve yeni başladığınızı biliyorum ve saygıyla
karşılıyorum.
BAŞKAN
– Teşekkür ederim.
ENGİN
ÖZKOÇ (Sakarya) – Konuşmacıyı savunma vazifesi sizin vazifeleriniz arasında
değildir.
BAŞKAN
– Savunma anlamında söylemiyorum.
LÜTFÜ
TÜRKKAN (Kocaeli) – Öyle öyle.
ENGİN
ÖZKOÇ (Sakarya) – Sizin, Meclisi, kendi iç hukuk kurallarına uygun olarak
yönetmeniz gerekiyor. 
BAŞKAN
– Savunma anlamında değil Sayın Özkoç.
ENGİN
ÖZKOÇ (Sakarya) – Burası Bütçe Komisyonu değil Başkan. (CHP sıralarından
alkışlar)
BAŞKAN
– Sayın Öztürk’ün savunmaya da ihtiyacı olduğunu düşünmüyorum.
Teşekkür
ediyorum. 
ENGİN
ÖZKOÇ (Sakarya) – Burası Bütçe Komisyonu değil, Meclis. Meclisin ciddiyetine
uyun!
LÜTFÜ
TÜRKKAN (Kocaeli) – Bu uyarıya ihtiyacınız olduğunu düşünüyoruz grup olarak
Sayın Başkan. Bu uyarıyı dikkate alınız. Önemli... Daha sonra Mehmet Sağlam’ın
durumuna düşebilirsiniz. Mehmet Sağlam’ın durumuna düşmemek için bu uyarıyı
dikkate alınız.
BAŞKAN
– Evet, İYİ PARTİ’nin grup önerisini oylarınıza sunuyorum: Kabul edenler…
Etmeyenler… Kabul edilmemiştir. 
Evet,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım. 
2.- HDP Grubunun, Batman Milletvekili Mehmet Ruştu
Tiryaki ve 20 milletvekili tarafından, seçim sürecinde yaşandığı iddia edilen
usulsüzlüklerin araştırılarak alınması gereken önlemlerin belirlenmesi amacıyla
17/4/2019 tarihinde Türkiye Büyük Millet Meclisi Başkanlığına verilmiş olan
(10/1066) esas numaralı Meclis Araştırması Önergesi’nin ön görüşmelerinin,
Genel Kurulun 7 Mayıs 2019 Salı günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 7/5/2019 Salı günü toplanamadığından grubumuzun aşağıdaki önerisinin İç
Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Hakkı
Saruhan Oluç
 İstanbul
 Grup
Başkan Vekili
Öneri:

17
Nisan 2019 tarihinde Batman Milletvekili Sayın Mehmet Ruştu Tiryaki ve
arkadaşları tarafından verilen 1968 sıra numaralı seçim sonuçlarındaki şaibe ve
usulsüzlüklerin incelenerek seçimlerin ve seçim sonrası itiraz sürecinin adil
bir biçimde yürütülüp yürütülmediğinin tespit edilmesi amacıyla Türkiye Büyük
Millet Meclisine verilmiş olan Meclis araştırması önergesinin diğer önergelerin
önüne alınarak görüşmelerin 7/5/2019 Salı günkü birleşiminde yapılması
önerilmiştir. 
BAŞKAN
– Teşekkür ediyorum. 
Önerinin
gerekçesini açıklamak üzere, öneri sahibi Halkların Demokratik Partisi Grubu
adına Mehmet Ruştu Tiryaki.
Buyurun
lütfen. (HDP sıralarından alkışlar) 
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; 17 Nisan tarihinde biz bir araştırma komisyonu
kurulması için önerge vermiştik. Önergemizin özü şuydu: “Türkiye’de seçimlerle
ilgili ciddi şaibe iddiaları var. Biz bu şaibe iddialarını araştıralım.”
demiştik 17 Nisan tarihinde. 17 Nisan tarihinde bu önergeyi sunduğumuzda birkaç
rakam vermiştik, bir tanesi şu, dedik ki: “Yüksek oy aldığımız 44 ilçede 30.606
yanlış seçmen kaydı var, hatalı seçmen kaydı var, sahte seçmen kaydı var.” Yine
“Yüksek oy aldığımız yerlerde sandık başına düşen güvenlik görevlisi sayısı
Türkiye ortalamasının 200 katı.” dedik. “Örneğin Türkiye’de 3 sandık başına 1
tane güvenlik görevlisi düşerken Silvan’da sandık başına düşen güvenlik
görevlisi sayısı 85.” demiştik.
Yine,
bizim itirazlarımızın tamamı reddedilirken… Bakın, 3 oy farkla kaybettiğimiz
Malazgirt, yine 46 oy farkla kaybettiğimiz Batman Gercüş, yine 290 farkla
kaybettiğimizin söylendiği Tatvan, yine 500 civarında fark olan Muş, bunların
tamamı reddedildi. Peki, bizim itirazlarımız reddedilirken sizin itirazlarınız
hakkında ne karar verildi? Bir tane örnek vereceğim çarpıcı olsun diye. Erciş
seçimlerine itiraz ettiniz, dediniz ki: “80 sandıktaki seçimler hatalıdır.”
İlçe Seçim Kurulu ne dedi biliyor musunuz? “Elimiz değmişken 330 tane sandığı
da sayalım.” dedi. Bakın, yeniden sayılmasını istemediğiniz sandıklar hakkında
bile yeniden sayım kararı verdi ilçe seçim kurulları. Baykan’da yeniden sayım
kararları verildi, Van’da yeniden sayım kararları verildi, Iğdır’da yeniden
sayım kararları verildi. İsteklerinizin hepsini ilçe seçim kurulları bir emir
gibi telakki ettiler. Peki, bizim itirazlarımız ne oldu? Tamamı belgeli olduğu
hâlde reddedildi ve hiçbir tanesi araştırılmadı. Bundan sonra iki önemli şey
oldu. Bir tanesi, OHAL KHK’leriyle ihraç edilen belediye başkan adaylarımızın
mazbatalarının verilmemesine karar verildi. Yine, 70’e yakın belediye meclisi,
il genel meclisi üyesi arkadaşımız OHAL KHK’leriyle ihraç edildikleri
gerekçesiyle mazbatalarını alamadılar, alanların da mazbatası iptal edildi. Son
olarak dün itibarıyla İstanbul seçimleri de iptal edildi.
İstanbul
seçimlerini daha çok konuşacağız ama ben OHAL KHK’leriyle ihraç edilen belediye
başkanlarımızla ilgili birkaç önemli şey söylemek istiyorum. Bakın, bu
başvurunun kendisi 298 sayılı Kanun’un 130’uncu maddesine açıkça aykırıydı.
Seçimler bittikten sonra OHAL KHK’leriyle ihraç edilmiş olmaları gerekçesiyle
seçim kurullarına başvuru yapamazdınız. Yüksek Seçim Kurulu veya ilçe seçim
kurulları bu başvuruları incelememeliydi ama Yüksek Seçim Kurulu, Türkiye Büyük
Millet Meclisinin yasama yetkisini gasbetti, kendisini Türkiye Büyük Millet
Meclisinin yerine koyarak 298 sayılı Kanun’un 130’uncu maddesine bir ek yaptı
“OHAL KHK’leriyle ihraç da olağanüstü itiraz gerekçesidir.” dedi. Anayasa’nın
67’nci maddesinde seçilme yeterliliğine ilişkin hükümler açıkça düzenlenmiş,
2839 sayılı Kanun’un 11’inci maddesinde açıkça düzenlenmiş, bunun içerisinde
“OHAL KHK’leriyle ihraç edilmiş olmak.” diye bir koşul yok ama YSK, Anayasa’yı
yok saydı, 2839 sayılı Yasa’yı yok saydı, 298 sayılı Kanun’un 130’uncu
maddesini yok saydı ve belediye başkanlarımızın, seçilmiş belediye başkanlarımızın
bu haklarının gasbına karar verdi. Ama suçlu YSK değil biliyor musunuz, asıl
suçlu, seçilmiş belediye başkanlarının makamına göz diken, itiraz eden Adalet
ve Kalkınma Partisidir. Eğer siz bu itirazı yapmasaydınız Yüksek Seçim Kurulu
bu kararı vermeyecekti. “Karar yargınındır, karar Yüksek Seçim Kurulunundur.”
diyerek bundan sıyrılamazsınız. İstanbul seçimleri için de aynı şey geçerli.
Eğer başvurmasaydınız Yüksek Seçim Kurulu bu kararı vermeyecekti. Bütün
itirazlarınızın haksız olduğu ortaya çıktı; kısıtlara ilişkin itirazlarınızın
haksız olduğu ortaya çıktı, zihinsel engellilerle ilgili itirazlarınızın haksız
olduğu ortaya çıktı, “Ölüler oy kullanmış.” dediniz, haksız olduğu ortaya
çıktı. 
(Mikrofon
otomatik cihaz tarafından kapatıldı)
BAŞKAN
– Sayın Tiryaki, toparlayınız. 
MEHMET
RUŞTU TİRYAKİ (Devamla) – Toparlıyorum Sayın Başkan. 
İki
önemli konuda da Yüksek Seçim Kurulu aslında talebinizi reddetti. Dediniz ki:
“Hayali seçmenler var Büyükçekmece’de.” Yüksek Seçim Kurulu onu da reddetti. Çok
insafsız bir başvuruda bulundunuz, dediniz ki: “OHAL KHK’leriyle ihraç edilmiş
olanlar oy kullanmasın.” Bakın, tarihe geçecek şey budur, insanlar oy
kullanamasın dediniz, ihraç ettiğiniz insanlar, suçlu olup olmadığı belli
olmayan insanlar oy kullanmasın dediniz, YSK bunu da reddetti. Kala kala hiçbir
seçmenin günahı olmayan, hiçbir partinin günahı olmayan sandık kurullarının
teşekkülüne kaldınız. İstanbul seçimleri hileli olduğu için değil, haksız
olduğu için değil; seçim kurulları ve sizin görevlileriniz olan kamu
otoritesinin belirlediği isimler arasından seçilen görevliler nedeniyle yanlış
oluştu. Seçmenin suçu yoktur, siyasi partilerin suçu yoktur; seçim kurullarının
ve kamu otoritesinin suçu vardır. Emin olun, tarihe geçecek bir haksızlıkla
karşı karşıyayız. Bunu hiç kimse unutmayacak. Seçmen bunun yanıtını hepimize
verecektir.
Hepinizi
saygıyla selamlıyorum. (HDP ve CHP sıralarından alkışlar) 
CAHİT
ÖZKAN (Denizli) – Sayın Başkanım…
BAŞKAN
– Buyurun Sayın Özkan.
CAHİT
ÖZKAN (Denizli) – Normalde tamamen grubumuza sataşarak bitirdiği bir konuşma
izledik ancak sadece kayıtlara geçmesi için ifade ediyorum: Sayın hatip
konuşmasında sürekli surette AK PARTİ'nin Yüksek Seçim Kuruluna yaptığı
müracaatların tek tek nasıl reddedildiğini anlattı. Demek oluyor ki Yüksek
Seçim Kurulu bizim taleplerimizle karar vermiyor, hukuk çerçevesinde karar
veriyor. Bizim bunun dışında pek çok talebimize de ret kararı verilmiştir. 
Bakın,
biz de rahatsızız, bizim de taleplerimiz vardı. Maltepe ve Büyükçekmece
seçimlerinin de iptal edilmesi gereğini Yüksek Seçim Kuruluna ifade ettik,
delillerimizi de koyduk ve Yüksek Seçim Kurulu bir karar verdi, 3 talebimizden
2’sini reddetti. Ciğerimiz yanıyor. İstanbul Büyükşehir Belediye seçimlerinin
de 23 Haziranda yenilenmesine karar vermiştir. Eğer ciğeriniz çok yanıyorsa
ittifak olarak beraber meydanlara iner, propagandanızı yapar, seçimlerde
milletten desteğinizi alırsınız. 
Teşekkür
ediyorum. (AK PARTİ sıralarından alkışlar) 
ENGİN
ÖZKOÇ (Sakarya) – Sayın Başkan…
MEHMET
RUŞTU TİRYAKİ (Batman) – Başkanım, sataşmadan…
BAŞKAN
– Sırayla vereceğim. 
Sayın
Özkoç, buyurunuz.
ENGİN
ÖZKOÇ (Sakarya) – Efendim, kayıtlara geçsin diye söylüyorum: Bir grup başkan
vekilinin elleriyle böyle “ittifak olarak” deyip diğer grupları bu şekilde
gösteriyor olması bir kere Meclis adabına yakışmıyor, bunu ifade edeyim. 
MEHMET
BEKAROĞLU (İstanbul) – Başkanım, niye mikrofonu açmıyorsunuz? Niye istifade
etmiyoruz?
BAŞKAN
– Sayın Bekaroğlu, hoş geldiniz.
ENGİN
ÖZKOÇ (Sakarya) – İkincisi: Sayın Başkan, çok açık olan bir şey var, komik olan
bir şey var. 3 bavulla gittiler. 3 bavulun yanında grand tuvalet adamlar,
kravatlarını takmışlar, hepsi “O 3 bavulda adaletsizlik var, belgeler var.”
dediler. Bu belgelerin ne kadar düzmece, ne kadar sahte belgeler olduğu ortaya
çıktı. Bundan utanması gerekenler bunun reddedilmesini bir hukukun saygınlığı
olarak görüyorlar. Bu şekildeki yaklaşım tarihe ve hukuka, “ayıp” olarak geçti.
(CHP sıralarından alkışlar) 
CAHİT
ÖZKAN (Denizli) – Sayın Başkanım, orada 9 talebimizden sadece 2’si reddedilmiştir,
onun da kayda geçmesini istiyorum. 
BAŞKAN
– Sayın Özkan, lütfen…
Sayın
Oluç, buyurun. 
HAKKI
SARUHAN OLUÇ (İstanbul) – Sayın Başkan, kayıtlara geçmesi için söylüyorum. 
Hukukun,
evrensel hukukun bir mantığı vardır. Bu evrensel hukukun mantığında -her ne
kadar Yüksek Seçim Kurulundaki hâkimler buna uygun davranmasalar da-
anlamsızlığın da bir sınırı vardır. Adalet ve Kalkınma Partisinin, maalesef,
itirazlarının önemli bir kısmı o kadar anlamsız, o kadar mesnetsiz, hukukun
hiçbir yerine sığmayan, yani halkın deyimiyle “mızrağın çuvala sığmadığı”
şeklindeki itirazlar olmuştur ki Yüksek Seçim Kurulundaki hâkimler bile o
itirazların bir kısmını reddetmek zorunda kalmışlardır. Ama esas önemli olan
şey, Yüksek Seçim Kurulu üzerinde özellikle Cumhurbaşkanı sıfatıyla konuşurken
Adalet ve Kalkınma Partisi Genel Başkanı olan Erdoğan’ın söylediği sözlerin
tamamı Anayasa’nın 138’inci maddesini çiğnemiştir. Yüksek Seçim Kurulu
üzerinde, hâkimler üzerinde tehditkâr bir baskı kurmuştur. Özellikle son hafta
yaptığı konuşma, “Bugüne kadar sustum ama bundan sonra susmayacağım.” konuşması
esas itibarıyla tehdit konuşmasıdır ve bu baskı sonucunda da Yüksek Seçim
Kurulunun 7’ye 4 bu kararı vermesi beklenen bir şeydi. Bizim için sürpriz
olmadı. Neden? Son bir cümlede onu da söyleyeyim. Çünkü Yüksek Seçim
Kurulundaki o 7’ye 4 oranı, Halkların Demokratik Partisinin bütün itirazlarını
reddeden 7’ye 4 oranıdır. Yeni bir şey eklenmemiştir sonuçta. 
Teşekkür
ederim.
BAŞKAN
– Teşekkür ederim. 
İYİ
PARTİ Grubu adına Sayın Aydın Adnan Sezgin, buyurun lütfen. (İYİ PARTİ
sıralarından alkışlar)
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, iyi dileklerimi
ifade ediyorum şahsınıza.
Sayın
milletvekilleri, “Hâlâ demokraside miyiz?” Bu sual önemli. İktidarın açık dayatmasıyla
YSK tarafından alınan karar, millet iradesinin açık bir şekilde
gasbedilmesidir. Uzun süredir demokrasiden ve hukuktan uzaklaşmamız, tek adam
iktidarını perçinlemek için girişilen hamleler, bizi itibarlı ülkeler âleminin
dışına çıkarmıştı. Son karar vahameti artırıyor.
Ülkemizde
demokrasi iğdiş edilmiş, hukuk ve adalet çiğnenmiş, totaliterleşme süreci ciddi
şekilde hızlandırılmıştır. İktidar ise, muhalefetin eleştirilerinin ülke
dışından seslendirilen tenkitlerin bir kopyası olduğunu iddia edecek kadar
müfteri bir üslup kullanabilmiştir. 
Muhalefet
idraksiz değildir. Demokrasi ve hukuk devletinin ne olduğunu, bunların
ihlalinin nelere mal olabileceğini gayet iyi biliyoruz. Biz millî iradeyi hiçe
saymayı eleştirebilecek millî şuura sahibiz. 
YSK
kararına muhalefetin verdiği tepkileri “taklitçilik” olarak nitelendiren
iktidar, taklitçilik yapan asıl taraftır hem de totaliterliği taklit
etmektedir. Çin Diktatörü Xi Jinping 4 Mayıs günü yaptığı bir konuşmada
vatanseverliğin erdemlerinden söz ederken vatanseverliğin Çin Komünist Partisi
aşkından bağımsız olamayacağını ifade etmiştir. Bu, iktidara mutlak itaatin
şart koşulması demektir. Türkiye’de de iktidar, farklı düşüneni, farklı
hissedeni, kendisini eleştireni hain, taklitçi, illet, zillet ilan etmektedir.
Bu, Çin’i demir pençe altında tutan, Doğu Türkistan’da Uygur Türklerine zulüm
yapan diktatörün yöntemidir. 
Değerli
arkadaşlar, hukuk, tercihli, alakart bir kurallar manzumesi değildir. Dün, YSK
iktidarın vasıtası olma görevini ifa etmiştir. Ne derseniz deyin milletin bu
yöndeki kanaati değişmeyecektir. İYİ PARTİ seçimin iptali kararının yeniden
değerlendirilmesi için YSK’ye bugün bir müracaatta bulunmuştu, hatadan
dönülmesi için kapı aralanmıştı. 
(Mikrofon
otomatik cihaz tarafından kapatıldı) 
AYDIN
ADNAN SEZGİN (Devamla) – Sayın Başkan, bir dakika rica edeceğim.
BAŞKAN
– Buyurun, tamamlayın lütfen. 
AYDIN
ADNAN SEZGİN (Devamla) – 1946 yılında çok partili hayata geçen, 1949 yılında
Avrupa’nın hukuk ve demokrasi normlarının belirleyicisi ve bekçisi olan Avrupa
Konseyinin kurucu üyesi hâline gelmiş ülkemize yakışan, Türkiye’nin büyüklüğüne
yakışan, demokrasiyi savunmak ve geliştirmek olmalıdır. Oysa, iktidar
baskısıyla YSK’nin aldığı karar seçmen iradesinin gasbı, bir daha söylüyorum,
totaliterlik yönünde atılmış ilave bir adımdır. Hiç şüpheniz olmasın, bu
kararın hesabını önce 23 Haziranda millet, daha sonra tarih soracaktır. 
Genel
Kurulu saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Cumhuriyet Halk Partisi Grubu adına Sayın Murat Emir. (CHP sıralarından
alkışlar) 
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum. 
YSK’nin
hukuku katlederek İstanbul seçimlerinin iptali yönündeki verdiği karar, aslında
kendisi açısından da, ülkemiz açısından da, ülkemizin hukuk tarihi açısından da
kara bir lekedir. Bu, aynı zamanda saraydan talimat alarak karar veren
hâkimlerin çocuklarına ve torunlarına bırakacakları ağır ve yüz kızartıcı bir
miras olmuştur.
Değerli
arkadaşlar, şu hâliyle bu karar aslında ayrıntılı bir hukuki değerlendirmeye
dahi gerek duyulmayacak bir pespayeliktir. Sonuç olarak, hukuk askıdadır,
demokrasi askıdadır, millet iradesi katledilmiştir. Seçimler bilerek,
isteyerek, kasten cinayete tabi tutulmuştur, hukuk cinayeti işlenmiştir.
Değerli
arkadaşlar, bu süreç nasıl başladı, hatırlayın. “Bir şeyler oldu ama
bilmiyoruz.” diye başlayan, sandık başında verilen somut itirazlar üzerinden,
somut deliller üzerinden değil, kanılardan, sanılardan, kaygılardan ama “Ne yapın
edin İstanbul seçimlerini iptal edin.” talimatlarından gelmiştir. Ve sonuçta
gelinen noktada da millet iradesi maalesef ağır bir darbe almıştır.
Değerli
arkadaşlar, millet iradesinin yok sayıldığı, Sayın Ekrem İmamoğlu’nun
başkanlığının ve mazbatasının gasbedildiği bir ortamda aslında buna rahatlıkla
bir “6 Mayıs YSK darbesi” diyebiliriz. Evet, bu bir darbedir; millet iradesine
karşı, 16 milyon İstanbullunun iradesine karşı yapılmış bir darbedir.
Şimdi,
sonuç olarak, biz, liderinizin, zamanında demokrasiyi gelinen son durakta
inilen bir tramvay olarak gördüğünü anımsıyoruz. Bazıları bunun değişmiş
olabileceğini sandı ama biz bunun böyle olduğunu biliyorduk, bu adım adım
döşediğiniz tek adam rejiminden zaten hep beraber de yaşadık. Ama bugün
zannediyor ki kendisi “Son durağa geldik, artık inebiliriz; artık bizim
göstermelik bir sandık demokrasisine bile ihtiyacımız yok.” demek istiyor çünkü
gelinen noktada Cumhuriyet Halk Partisinin, Millet İttifakı’nın yükselişi
karşısında aslında başka da kendisi açısından seçeneği yok. Ama hesap
etmediğiniz bir şey var: Bu halkın, bu milletin feraseti, sağduyusu ve
vicdanını hesap etmediniz. Vicdanlar kanamaktadır İstanbul’da, Türkiye’de
vicdanlar kanamaktadır, size oy veren vatandaşlarımızın da vicdanı
kanamaktadır. Sonuç olarak milletimiz size ağır bir tokat vurmaya
hazırlanmaktadır, siz de buna hazır olun. 
Bakınız,
İstanbul’u kaybetme kaygısı, İstanbul’un rantından, İstanbul’un gelirinden
mahrum olma kaygısı sizi böylesine ağır bir tercihe itmektedir.
(Mikrofon
otomatik cihaz tarafından kapatıldı) 
BAŞKAN
– Lütfen toparlayın Sayın Emir.
Buyurun.
MURAT
EMİR (Devamla) – Ama şunu bilin: Sayın İmamoğlu artık 16 milyon İstanbullunun
adayıdır ve Sayın İmamoğlu adalete, hukuka, demokrasiye susamış milyonların
adayıdır. Bu millet, sandığını çalanların, iradesini çalanların, demokrasisini
katledenlerin asla arkasından gitmeyecektir, bu ihaneti asla affetmeyecektir ve
bu ihanet 23 Haziranda hak ettiği karşılığı bulacaktır. 
Çekin
o kirli ellerinizi milletin sandığının üstünden, çekin o kirli ellerinizi
demokrasimizden ve çekin o kirli ellerinizi yargımızın üzerinden diyorum,
saygılar sunuyorum. (CHP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Yılmaz Tunç.
Sayın
Tunç, buyurun. (AK PARTİ sıralarından alkışlar) 
AK
PARTİ GRUBU ADINA YILMAZ TUNÇ (Bartın) – Sayın Başkanım, değerli
milletvekilleri; HDP grup önerisi hakkında AK PARTİ Grubu adına söz almış
bulunuyorum. Bu vesileyle Genel Kurulu saygılarımla selamlıyorum.
HDP
grup önerisinin konusu, 31 Mart seçim sonuçlarına yapılan itirazların ve bu
itirazlar sonucu verilen kararların ve kararların yol açtığı sonuçların
araştırılması için bir Meclis araştırması açılması istenmektedir. 
Değerli
milletvekilleri, Anayasa’nın 79’uncu maddesine göre “Seçimler, yargı
organlarının genel yönetim ve denetimi altında yapılır.” Seçimlerin
başlamasından bitimine kadar seçimin düzen içinde yönetilmesi ve bütün
işlemleri yapma yetkisi, yaptırma yetkisi, Danıştay ve Yargıtaydan seçilen
üyelerin oluşturduğu, yüksek hâkimlerden oluşan Yüksek Seçim Kurulu tarafından
yürütülmektedir. İl ve ilçelerde de yine en kıdemli hâkimlerin başkanlığında bu
işlemler yürütülmektedir. Ülkemizde seçim sonuçlarına itirazlar sadece 31 Mart
seçimlerinde olmamıştır. Bundan önceki bütün seçimlerde de seçim sonuçlarına
belki bundan daha fazla itirazlar olmuş ancak büyükşehirlerdeki ve
İstanbul’daki sonuçlar nedeniyle 31 Mart seçimlerindeki itirazlar daha fazla
gündem oluşturmuştur.
Yüksek
Seçim Kuruluna baskı yapıldığı yönündeki iddialara katılmak mümkün değildir.
Son bir aydır kamuoyu, milletimiz gördü. Yüksek Seçim Kurulu üyelerine yönelik,
Sayın Cumhurbaşkanımızdan, AK PARTİ yetkililerinden herhangi bir ifade
kullanıldığını hiç kimse görmemiştir ama maalesef Yüksek Seçim Kurulu üyeleri
hakkında tehdide varan, hakarete varan ifadelerin kimler tarafından
kullanıldığını milletimiz net bir şekilde görmüştür.
31
Mart seçim sonuçlarına yüzlerce itiraz yapılmıştır. Bu itirazlar sadece AK
PARTİ veya MHP tarafından da yapılmamıştır, seçime katılan tüm partiler itiraz
yetkilerini kullanmışlardır. İtiraz sonuçlarına baktığımızda da AK PARTİ ve
MHP’nin itirazlarının kabul edildiği, diğer partilerin itirazlarının
reddedildiği şeklindeki iddiaların hiçbiri doğru değildir. Örneğin, Yusufeli’de
seçimi AK PARTİ kazanmıştır, CHP’nin itirazı üzerine seçimin yenilenmesine
karar verilmiştir. Ankara Büyükşehirde, Çorum Sungurlu’da, Aydın Çine’de,
Eskişehir Tepebaşı’da, İstanbul Büyükçekmece’de, Antalya’nın ilçelerinde AK
PARTİ’nin itirazları hep reddedilmiştir. MHP’nin Maltepe itirazı
reddedilmiştir. Bitlis Tatvan ve Hizan’da belediye meclisi sonuçlarına yapılan
AK PARTİ’nin itirazı reddedilmiştir. Benim seçim bölgem Bartın’da 39 bin
geçerli oyun kullanıldığı, 148 farkın olduğu bir sonuçta yeniden sayım
talebimiz reddedilmiştir. Buna benzer yüzlerce itiraz vardır. Bu itirazlar
içerisinde AK PARTİ’nin ve MHP’nin reddedilen yüzlerce itirazı olduğu gibi…
(Mikrofon
otomatik cihaz tarafından kapatıldı) 
BAŞKAN
– Sayın Tunç, toparlayın lütfen.
YILMAZ
TUNÇ (Devamla) – …diğer partilerin kabul edilen itirazları da vardır. Bunlardan
da hiç kimse bahsetmemektedir. 
Önergede
bahsedilen Diyarbakır Silvan’daki durum, bir sandıkta 85 görevli… Bunlar
güvenlik görevlisi, seçimin düzen ve intizamını bozanlara karşı bir önlem.
Bunlar sandık mahalline giremeyen kişiler. Sandık mahallinde olacak kişiler
belli. Her sandıkta en fazla 7 kişi görevlendirilebilir ama bu görevlendirmeler
güvenlik güçleridir. Tabii ki güvenlik güçlerinin, orada görevlendirildikleri
için de o sandıkta oy kullanma gibi bir, kanundan doğan hakları vardır. Bu
hakkı da görmezden gelemeyiz. 
Seçimlerde
usulsüzlük yapan, seçimin düzen ve intizamını bozan, seçimin dürüstlüğünü
engelleyen, ihmal ya da kusuruyla bunu yapan kişiler hakkında, eğer somut
deliller varsa seçim süreci boyunca seçim kurullarına, Yüksek Seçim Kuruluna
itiraz mümkün. Eğer suç unsuru ihtiva ediyorsa elbette ki cumhuriyet
savcılıklarına her zaman itiraz mümkündür. Yani bu iş yasamanın değil, bu iş
seçim kurulunun, Yüksek Seçim Kurulunun.
(Mikrofon
otomatik cihaz tarafından kapatıldı)
YILMAZ
TUNÇ (Devamla) – Tamamlıyorum Başkanım.
BAŞKAN
– Toparlayın lütfen.
Buyurun.
YILMAZ
TUNÇ (Devamla) – Bu husus Yüksek Seçim Kurulunun ve yargının görevidir. Nitekim
hakkında suç duyurusunda bulunulup da soruşturma açılan seçim görevlileri
vardır.
Bu
duygu ve düşüncelerle grup önerisinin aleyhinde olduğumu belirtiyor, Genel
Kurulu saygılarımla selamlıyorum. (AK PARTİ sıralarından alkışlar) 
BAŞKAN
– Halkların Demokratik Partisi Grubu önerisini oylarınıza sunuyorum: Kabul edenler…
Kabul etmeyenler… Kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, İstanbul Milletvekili Mustafa Sezgin
Tanrıkulu ve arkadaşları tarafından, seçimlerin güven ve huzur ortamı
içerisinde, şeffaf, adil, şaibeden uzak, aleniyet kuralları çerçevesinde
geçmesinin sağlanması, hukuk düzeni içerisinde denetlenebilir olmasının
gerçekleştirilebilmesi, seçim sonuçlarının denetlenmesi, kamuoyu ve siyasi
partiler tarafından ölçülebilir hâle getirilmesinin sağlanması amacıyla
7/5/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 7 Mayıs 2019
Salı günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 7/5/2019 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
İstanbul
Milletvekili Mustafa Sezgin Tanrıkulu ve arkadaşları tarafından seçimlerin
güven ve huzur ortamı içerisinde, şeffaf, adil, şaibeden uzak, aleniyet
kuralları çerçevesinde geçmesinin sağlanması, hukuk düzeni içerisinde
denetlenebilir olmasının gerçekleştirilebilmesi, seçim sonuçlarının
denetlenmesi, kamuoyu ve siyasi partiler tarafından ölçülebilir hâle
getirilmesinin sağlanması amacıyla 7/5/2019 tarihinde Türkiye Büyük Millet
Meclisi Başkanlığına verilmiş olan Meclis Araştırma Önergesinin (899 sıra
no.lu) diğer önergelerin önüne alınarak görüşmelerinin 7/5/2019 Salı günlü
birleşimde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi
Grubu adına Sayın Tanrıkulu konuşacak.
Buyurun
lütfen. (CHP sıralarından alkışlar)
CHP
GRUBU ADINA MUSTAFA SEZGİN TANRIKULU (İstanbul) - Sayın Başkan, değerli
milletvekilleri; hepinizi saygıyla selamlıyorum.
6
Mayıs bizim demokrasi tarihimiz bakımından kara bir gündür. Bundan tam kırk
yedi yıl önce 6 Mayısta 3 devrimci Deniz Gezmiş, Yusuf Aslan ve Hüseyin İnan
idam edilmişlerdi ve bu Parlamentoda kalkan ellerle idamlarına karar
verilmişti. Şimdi ona başka bir kara tarih daha eklendi, Yüksek Seçim Kurulu, seçimli
demokrasimiz konusunda bir idam kararı verdi dün. Bu da bir kara gün olarak
demokrasi tarihimize maalesef işlenecek.
Birçok
şey konuşuldu şimdiye kadar yani ben tekrar etmek istemiyorum ancak şunu
söyleyebilirim değerli arkadaşlar: Evet, İstanbul seçimleri bizim için İstanbul
seçimleriydi ve yerel seçimlerdi sadece ama sizin açınızdan bu yerel seçimler
bir beka meselesiydi ve İstanbul seçimleri sadece İstanbul seçimleri değildi.
Neden değildi? Sonuçta çeyrek yüzyıl önce, yirmi beş yıl önce İstanbul’da
temelleri atılan bir yerel iktidar ve oradan Türkiye’ye geliş vardı. Oradan
inşa edilen yeni bir sınıf vardı, yeni bir rant sınıfı vardı, yeni bir tabaka
vardı ve onun üzerine de inşa edilen bir siyasal iktidar vardı ve Sayın
Cumhurbaşkanı da “İstanbul’dan Türkiye’de iktidar olduk, İstanbul’dan gidersek
Türkiye’den gideriz.” demişti. 
Tabii,
sadece Türkiye’yle ilgili bir mesele değil İstanbul. İstanbul sizin iktidarınız
döneminde aynı zamanda Kafkasya bakımından, Afrika bakımından ve Orta Doğu
bakımından İhvan’ın, El Kaide’nin lojistik merkezi hâline geldi ve bunları
besleyen güçler de Büyükşehir üzerinden örgütlendiler. O nedenle, İstanbul
sadece İstanbul seçimleri değildi. Ve bunun üzerine inşa ettiğiniz bir kurgu
vardı, o kurgu üzerine de bu seçimleri maalesef ama maalesef 36 gün boyunca
askıda bıraktınız ve sizin güncel ihtiyaçlarınıza göre, yerel ihtiyaçlarınıza
göre karar verme organına dönüşen Yüksek Seçim Kurulu tarafından da bu karar
maalesef dün alındı. Evet, Yüksek Seçim Kurulu maalesef Adalet ve Kalkınma
Partisinin bir aparatına dönüşmüş durumda. 
Bakın,
burada hukukçu milletvekilleri var. Yüksek yargıçlık çok onurlu bir meslektir;
yüksek vicdan sahipliği gerekir, yüksek onur gerekir, hukuk bilgisi gerekir ve
bunlar hiçbir biçimde kendi hayatları bakımından, kendi yakınları tarafından
bir rüşvet, bir kariyer falan beklemezler. Ama sizler ne yaptınız? Daha bu
seçimden çok önce yüksek yargıçlara, onların ihtiyaçlarına, onların taleplerine
rüşvet vererek bu Parlamentoda yasayla onları bir şekilde etkisiz hâle
getirdiniz. Neydi mesela o rüşvet? İlki, işte sağlık bakımından onları bu
Parlamento üyeleriyle aynı hâle getirdiniz. Bakın, hiçbir yüksek yargıcın bu
durumu kabul etmemesi lazımdı. Sonra ne yaptınız? Seçimden çok önce, üç-dört ay
önce bu yüksek yargıçlara -5’i Danıştaydan, 6’sı Yargıtaydan gelen üyelere-
“Biz seçim yaptırmayacağız, bizim size YSK’de ihtiyacımız var, sürenizi
uzatıyoruz.” dediniz. Onurlu YSK üyelerinin, onurlu yargıçların bunu ellerinin
tersiyle itmesi lazımdı. Ama ne yaptılar? Bunu da kabul ettiler. Aslında o
yasanın ne anlama geldiği 6 Mayısta ortaya çıktı değerli arkadaşlar ve bunu bu
Parlamento grubu yaptı. Bakın, ben faili meçhul cinayetlerle, zorla
kaybedilmelerle falan çok ilgilenen, takip eden bir arkadaşınızım, bir avukatım.
Şimdi bu seçim sonuçlarını zorla kaybettirmek istiyorsunuz, zorla. Dün bu
kararı aldırtmaya çalıştınız. Zorla kaybetmelerin faili meçhulleri var ama biz
o faillerin kim olduğunu biliyoruz, tek tek biliyoruz. Onlar bizim gözlerimize
bakamıyorlar. Bakın, o zorla kaybedilenlerin failleri bizim gözlerimize
bakamıyorlar. Şu anda hiç kimse ama hiç kimse onların isimlerini anamıyor. Bu
da bir zorla kaybettirme vakasıdır ama failleri bellidir, failleri belli.
Onlara bu talimatı verenler ve o kararı verenler bellidir. Onlar çocuklarına en
ağır mirası bıraktılar; torunlarına, yakınlarına en ağır mirası bıraktılar, en
ağır mirası. 
(Mikrofon
otomatik cihaz tarafından kapatıldı) 
BAŞKAN
– Sayın Tanrıkulu, toparlayın lütfen. 
MUSTAFA SEZGİN TANRIKULU (Devamla) – Bu sabıka
kayıtları onları ölünceye kadar takip edecek. Bu, demokrasinin sabıka kaydıdır.
Darbe mutlaka silahla yapılmaz ama dün yapılan, demokrasiye darbe idi. 
Burada son söz olarak şunu söylüyorum arkadaşlar:
İstanbul’da bir seçim yapıldı. Yüreğiniz varsa -bakın size söylüyorum, MHP
Grubu size de söylüyorum- gelin… 
ERKAN AKÇAY (Manisa) – Var, var. 
MUSTAFA SEZGİN TANRIKULU (Devamla) - …Anayasa’yı
değiştirelim, yerel seçimleri Türkiye’de tümüyle yapalım. Varsa yüreğiniz
değiştirelim, varsa... (CHP sıralarından alkışlar) 
ERKAN AKÇAY (Manisa) – Anayasa’yı değiştirdik zaten
biz. 
MUSTAFA
SEZGİN TANRIKULU (Devamla) – Size de söylüyorum: Eğer varsa yüreğiniz,
Anayasa’yı değiştirelim, 39 ilçede, bakın, 39 ilçede belediye başkanlıklarını
yenileyelim; yüreğiniz varsa. (CHP sıralarından alkışlar) Eğer yüreğiniz varsa
İstanbul’da belediye meclislerinin tümünü yenileyelim; yüreğiniz varsa. 
Son
olarak şunu söylüyorum: Her şey çok güzel olacak. (CHP sıralarından alkışlar) 
CAHİT
ÖZKAN (Denizli) – Sayın Başkanım… Sayın Başkanım…
BAŞKAN
– Evet Sayın Özkan, buyurun. 
TAMER
OSMANAĞAOĞLU (İzmir) – Türk milliyetçilerinde mangal gibi yürek vardır, bizim
yüreklerimizi sorgulayamazsınız. 
MUSTAFA
SEZGİN TANRIKULU (İstanbul) – Varsa, Anayasa değişikliğini verelim, şimdi
yapalım. 
TAMER
OSMANAĞAOĞLU (İzmir) – Bizim yüreğimizi kimse sorgulayamaz.
ERKAN
AKÇAY (Manisa) – Yüreği anlatacağım ben sana.
BAKİ
ŞİMŞEK (Mersin) – Sen aklını kendine sakla.
BAŞKAN
– Arkadaşlar, lütfen…
CAHİT
ÖZKAN (Denizli) – Sayın hatip konuşmasında “İstanbul’u ‘İhvan, El Kaide’ gibi
terör örgütlerinin kaynak merkezi hâline getirdiniz.” diyerek grubumuza
sataşmıştır, söz istiyorum.
BAŞKAN
– Buyurun. (AK PARTİ sıralarından alkışlar) 
VIII.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, İstanbul
Milletvekili Mustafa Sezgin Tanrıkulu’nun CHP grup önerisi üzerinde CHP Grubu
adına yaptığı konuşması sırasında Adalet ve Kalkınma Partisine ve AK PARTİ
Grubuna sataşması nedeniyle konuşması
CAHİT
ÖZKAN (Denizli) – Tabii, sayın hatip bir hukukçudur, avukattır. “Nizalı kaza,
çekişmeli yargı” dediğimiz yargı sisteminde bir mahkeme kararının taraflardan
ikisini de tam anlamıyla mutmain, tatmin ettiği vaki değildir. Bir tane
örneğini ben bugüne kadar görmedim. 
MURAT
EMİR (Ankara) – Mahkeme mi YSK?
CAHİT
ÖZKAN (Devamla) – Elbette bir yargı makamı olan Yüksek Seçim Kurulunun verdiği
karar birisini memnun edebilir, birisini de memnun etmeyebilir ancak Yüksek
Seçim Kurulunu itibarsızlaştırmak bu ülkenin barışına, huzuruna ve adaletine
gölge düşürür. (CHP ve İYİ PARTİ sıralarından gürültüler)
MUSTAFA
ADIGÜZEL (Ordu) – Yüksek Seçim Kurulunu itibarsızlaştıran sizsiniz!
BAŞKAN
– Arkadaşlar, lütfen… 
CAHİT
ÖZKAN (Devamla) – Bakınız, Yüksek Seçim Kurulunun üyeleri nasıl seçiliyor? (CHP
ve İYİ PARTİ sıralarından gürültüler) 
BAŞKAN
– Lütfen… 
CAHİT
ÖZKAN (Devamla) – Süremden alınıyor bu arada Sayın Başkan. 
BAŞKAN
– Sayın Özkan, buyurun. 
CAHİT
ÖZKAN (Devamla) – Yüksek Seçim Kurulu üyelerinin Anayasa’mıza göre 6’sı
Yargıtay üyeleri arasından Yargıtay Genel Kurulunca, 5’i de Danıştay üyeleri
arasından Danıştay Genel Kurulunca… 
MUSTAFA
SEZGİN TANRIKULU (İstanbul) – Neden süreyi uzattınız, neden? 
CAHİT
ÖZKAN (Devamla) – Şimdi, böylesi bir sistem. Fransa’ya bakıyorsunuz,
Almanya’ya, İtalya’ya, aynı sistem. 
MUSTAFA
SEZGİN TANRIKULU (İstanbul) – Neden süreyi uzattınız, neden? 
CAHİT
ÖZKAN (Devamla) – Oralardan Kati Piri’ler gelip buranın hukuk sistemini,
demokrasisini ayaklar altına alıyor, ses çıkarmıyoruz ama orada hukuk ve
demokrasi oluyor. 
MUSTAFA
ADIGÜZEL (Ordu) – Çete var çete Yüksek Seçim Kurulunda, çete. 
ALİ
ÖZTUNÇ (Kahramanmaraş) – Hukuk yok, hukuk yok!
MUSTAFA
SEZGİN TANRIKULU (İstanbul) – Neden süreyi uzattınız, neden? 
ALİ
ÖZTUNÇ (Kahramanmaraş) – Yandaş Seçim Kurulu (!)
CAHİT
ÖZKAN (Devamla) – Bakınız, biz bugüne kadar Adalet ve Kalkınma Partisi, AK
PARTİ olarak, Cumhur İttifakı olarak bu ülkenin barışını istedik. Terör
örgütleriyle bizi ilişkilendirmeyi asla kabul etmiyoruz. Acaba bu
ilişkilendirme gayreti bir karın ağrısının tezahürü müdür, onu da Genel Kurulumuzun
ve aziz milletimizin dikkatine sunuyorum.
ERKAN
AYDIN (Bursa) – Demokrasi, demokrasi... 
CAHİT
ÖZKAN (Devamla) – Bu ülkede, dünyada ilk kez El Kaide terör örgütünü terör
örgütleri listesine alan ve onunla sözde değil, özde mücadele yapan yine devletimizdir,
yine bu mücadeleyi bugün sınırlarımız ötesinde devam ettiren de aynı iradedir.
MUSTAFA
ADIGÜZEL (Ordu) – Ne alakası var? Ne alakası var İstanbul seçimiyle?
CAHİT
ÖZKAN (Devamla) – İlelebet bu topraklarda devletimizi payidar kılmak için,
milletimizin selameti için terör örgütleriyle mücadelemize devam edeceğiz
diyor, Genel Kurulu saygıyla selamlıyorum. (AK PARTİ sıralarından alkışlar, CHP
sıralarından gürültüler)
BAŞKAN
– Teşekkür ediyorum. 
MUSTAFA
ADIGÜZEL (Ordu) – İstanbul seçimiyle ne alakası var onun?
BAKİ
ŞİMŞEK (Mersin) – Vicdanını kiraya verenden hâkim olmaz. 
BAŞKAN
– Arkadaşlar, lütfen.
MAHMUT
TANAL (İstanbul) – YSK üyelerinden hangisinin eşi AK PARTİ’den milletvekili
aday adayı olmuştur?
BAŞKAN
– Sayın Tanal, lütfen. 
ERKAN
AKÇAY (Manisa) – Sayın Başkan… 
BAŞKAN
– Buyurun Sayın Akçay. 
V.- AÇIKLAMALAR (Devam)
24.- Manisa Milletvekili Erkan Akçay’ın, ajitasyonla
provokasyon yapılmak istendiğine ve 31 Mart seçimlerini şaibeden kurtarmanın
yolunun 23 Haziranda yapılacak İstanbul seçimleri olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Sayın
Başkan, deminden beri konuşan konuşmacıların bazı ifadelerine ve kullandıkları
kelimelere bakıyorum ve not ediyorum. “Tasallut” “hukuk cinayeti” “gasp”
“darbe” “kara leke” ”yüz kızartıcı” “pespayelik” “ihanet” “millî irade
katliamı” “kirli eller” ve en sonunda “yüreğiniz yetiyorsa” filan… (CHP
sıralarından “Aynen, aynen” sesleri) Yani bir ajitasyonla provokasyon yapılmak
isteniyor herhâlde. Ondan sonra, YSK üyelerini çete olarak tanımlamalar
“Kızılay’da yürüyemez, yüzünüze tükürürler...” Bunlar hangi üslubun… Bunlar
hukuka saygısızlık ve demokrasiye inançsızlığın ifadeleridir, başka bir şey
değildir. (MHP sıralarından alkışlar) 
BAŞKAN
– Teşekkür ediyorum.
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun. 
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Efendim, Grup Başkan Vekili Sayın Özkoç konuşuyor Sayın Tanrıkulu. 
MUSTAFA
SEZGİN TANRIKULU (İstanbul) – Bana da sataşma var efendim. 
BAŞKAN
– Size sataşmadılar efendim. 
MUSTAFA
SEZGİN TANRIKULU (İstanbul) – Sataştılar efendim.
BAŞKAN
– İsminizi anmadılar, sataşma yok. 
ERKAN
AKÇAY (Manisa) – Sayın Başkan… Sayın Başkan, efendim, ben sözümü
tamamlamamıştım. 
BAŞKAN
– Buyurun Sayın Akçay, bitirdiniz zannettik. 
Sayın
Akçay, buyurun. 
ERKAN
AKÇAY (Manisa) – 29 binden 13 bine inen bir fark söz konusu, bunu hiç kimse
konuşmuyor. İtirazı olan da yok. 
TURAN
AYDOĞAN (İstanbul) – 13 binde sorun var mı? 
BAŞKAN
– Sayın Aydoğan, soru-cevap işlemi yapmıyoruz, lütfen. 
ERKAN
AKÇAY (Manisa) – 13 binde sorun var, onun için itiraz ettik. Hazımsızlığınız da
bu nedenle. İtiraza itiraz da ederiz. Evet, sorun var. 
Onun
için, bu seçimleri şaibeden, gölgeden, tartışmadan, mugalatadan, polemikten,
demagojiden kurtarmanın yolu da 23 Haziranda yapılacak olan İstanbul
seçimleridir. Bütün partiler, hepimiz bu seçimlere hazırlanalım; sakin,
soğukkanlı, saygılı bir şekilde ve uhuletle bu seçimleri gerçekleştirelim
arkadaşlar. 
BAŞKAN
– Teşekkür ediyorum.
ERKAN
AKÇAY (Manisa) – Yani bu sözler doğru sözler değil; kışkırtıcı, tahrik edici
sözlerdir ve vatandaşlardaki yansımaları da maalesef daha fazla olur. O
nedenle, hukuka saygı, demokrasiye inanç. 
Yani
öncelikle 16 bin oyun Binali Yıldırım’a yazılması gerekirken yazılmadığı ortaya
çıktı. (CHP sıralarından gürültüler)
HAYDAR
AKAR (Kocaeli) – O nereden çıktı ya, nereden çıktı?
NURHAYAT
ALTACA KAYIŞOĞLU (Bursa) – Öyle değil, öyle değil. Sandık başkanıydık biz.
Bilip bilmeden konuşmayın. Ne alakası var? 
BAŞKAN
– Arkadaşlar, lütfen…
Devam
edin lütfen Sayın Akçay, buyurun. 
ERKAN
AKÇAY (Manisa) – Değerli arkadaşlar, Yüksek Seçim Kurulu mazbatayı şimdiki
İmamoğlu’ndan alıp Binali Yıldırım’a vermedi ki. Bu feveran ne, bu feryat niye?
(CHP sıralarından gürültüler) 
ÖMER
FETHİ GÜRER (Niğde) – Geçersiz oyları geçerli saydılar.
BAŞKAN
– Sayın Aydoğan, Sayın Gürer, lütfen arkadaşlar…
ERKAN
AKÇAY (Manisa) – Milletin, halkın iradesine inanıyorsanız buna saygı
göstereceksiniz. Lütfen sakin olalım.
Teşekkür
ederim.
MUSTAFA
ADIGÜZEL (Ordu) – Siz de halkın kararına saygı gösterin.
BAŞKAN
– Arkadaşlar, rica ediyorum, bakın, sayın grup başkan vekilleri konuşurken,
milletvekillerimiz, lütfen dinleyelim.
Buyurun
Sayın Özkoç.
25.- Sakarya Milletvekili Engin Özkoç’un, Denizli
Milletvekili Cahit Özkan’ın sataşma nedeniyle yaptığı konuşmasındaki bazı
ifadelerine ilişkin açıklaması
ENGİN
ÖZKOÇ (Sakarya) – Çok teşekkür ediyorum.
Şimdi,
Sayın Başkan, biz çok açık ve net olarak, Cumhuriyet Halk Partisi olarak
Türkiye’de teröre bulaşmış, yardım ve yataklık yapan siyasi partilerin tek tek
ortaya çıkarılmasını istiyoruz. Kim Türkiye Cumhuriyeti’nin Genelkurmay
Başkanını PKK’lı Şemdin Sakık’ın gizli tanıklığıyla müebbet hapse mahkûm
ettirip, “O Fetullahçı savcının arkasında ben duruyorum.” diyerek Fetullahçı generalleri
göreve getirip darbe kalkışmasına neden olduysa; kimse bu, açığa çıksın. Kim
onun şakşakçılığını yapıyorsa o da bu millete hesabını versin. Kim PKK terör
örgütünü Habur Sınır Kapısı’ndan içeriye alıp da kaymakamlara “Onlara
dokunmayın.” deyip tünel kazılmasına izin veriyorsa o ortaya çıksın.
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ÖZKOÇ (Sakarya) – Fetullahçı terör örgütü mensubu Zekeriya Öz’ü kim savunup
ondan sonra, terör örgütü ilan edildikten sonra elini kolunu sallayarak bu
ülkeden çıkmasına izin verdiyse, hangi siyasi parti izin verdiyse; kim Adil
Öksüz’ü çırılçıplak soyduktan sonra giydirip, evraklarını verip, elini kolunu
sallayarak yok olmasına neden olduysa burada çıksın. “Türkiye Cumhuriyeti”
sözünü tabelalardan indirten siyasi parti hangi siyasi partiyse millete
hesabını versin. Kim o siyasi partiyi kucaklıyorsa o da millete hesabını
versin. 
Saygılar
sunuyorum. (CHP ve İYİ PARTİ sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun. 
26.- Denizli Milletvekili Cahit Özkan’ın, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
CAHİT
ÖZKAN (Denizli) – Sayın Başkanım, son ifadeden başlayarak bazı hususlara
açıklık getirmek gerekiyor. 
MAHMUT
TANAL (İstanbul) – Açıklama getirmek söz alma nedeni değil Sayın Başkan. 
ZÜLFÜ
DEMİRBAĞ (Elâzığ) – Dinle, dinle!
CAHİT
ÖZKAN (Denizli) – Öncelikle, bundan tam çeyrek asır, yirmi beş yıl önce,
Cumhurbaşkanımız ve Genel Başkanımız Sayın Recep Tayyip Erdoğan İstanbul
Büyükşehir Belediye Başkanı olduğunda Nurettin Sözen’den devraldığı belediyede
“Büyükşehir Belediyesi” nasıl yazıyorsa aynı şekilde devraldık, bugüne kadar
İstanbullulara hizmet ettik. Onun için, şimdi, tribünlere oynayarak, oraya başka
başka yazılar yazarak başka iltisakları gizlemeye kimsenin gücü yetmez, buna da
müsaade etmeyiz; bu bir. (CHP sıralarından gürültüler)
HAYDAR
AKAR (Kocaeli) – Neyi gizliyorsunuz, onu söyle. 
BAŞKAN
– Arkadaşlar, lütfen… Sayın Akar, Sayın Şahin, Sayın Aydoğan, lütfen…
CAHİT
ÖZKAN (Denizli) – İkinci olarak, bakınız, defalarca ifade ettik, Descartes
diyor ki: “Düşünüyorum, o hâlde varım.” Yani benlik şuurunu ortaya koyan
anlayış budur. 
HAYDAR
AKAR (Kocaeli) – Bir de siz düşünseniz. 
CAHİT
ÖZKAN (Denizli) – Şimdi, diyoruz ki: On yedi yıldan beri bu ülkede vesayetle,
terör örgütleriyle, Türkiye düşmanlarıyla mücadele ederken en büyük zararı… 
MAHMUT
TANAL (İstanbul) – Sayın Başkan “Türkiye Cumhuriyeti” tabelasıyla Descartes’in
ne alakası var?
BAŞKAN
– Sayın Tanal, lütfen…
CAHİT
ÖZKAN (Denizli) – Bu ülkede Hükûmetimiz en büyük mücadelesini terör örgütlerine
karşı verdi. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Özkan. 
CAHİT
ÖZKAN (Denizli) – Ve bugün eğer FETÖ terör örgütü 15 Temmuzda başarıya
ulaşmamışsa, 17-25’te, Gezi kalkışmasında destekleriyle bu ülkenin millî
iradesine engel olamamışsa verdiğimiz mücadeleyle ortaya çıkmıştır.
HAYDAR
AKAR (Kocaeli) – Az savunmuyordun sen onları.
ALİ
ÖZTUNÇ (Kahramanmaraş) – FETÖ’cüleri belediye başkanı yaptınız. 
BAŞKAN
– Sayın Öztunç, lütfen…
CAHİT
ÖZKAN (Denizli) – Onun için, bugün bu ülkede varlığımızdan rahatsız olanlar…
Terör örgütleri, FETÖ terör örgütü rahatsız, biliyoruz; PKK’sı, PYD’si, YPG’si,
Türkiye düşmanları, Kati Piri’si, Claudia Roth’u rahatsız. Biz istiklalimiz
için “Egemenlik kayıtsız şartsız milletindir.” anlayışıyla bu mücadelemizi
kuruluş ve kurtuluş mücadelesinde nasıl başlatmışsak ilelebet sürdürmeye devam
edeceğiz.
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ediyorum.
ENGİN
ÖZKOÇ (Sakarya) – Sayın Başkan…
BAŞKAN
– İYİ PARTİ Grubu adına Sayın Yavuz Ağıralioğlu, buyurun lütfen…
ENGİN
ÖZKOÇ (Sakarya) – Sayın Başkan…
BAŞKAN
– Ama önce -Sayın Ağıralioğlu, bekleteceğim- Sayın Özkoç bir şey söyleyecek galiba.
Buyurun
Sayın Özkoç.
ENGİN
ÖZKOÇ (Sakarya) – Özür dilerim.
BAŞKAN
- Kusura bakmayınız. 
ENGİN
ÖZKOÇ (Sakarya) – Estağfurullah.
BAŞKAN
– Buyurunuz.
27.- Sakarya Milletvekili Engin Özkoç’un, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
ENGİN
ÖZKOÇ (Sakarya) – Birincisi, ben Adalet ve Kalkınma Partisinden hiç bahsetmedim
yani ben “Kimse…” dedim. Birincisi bu. (CHP sıralarından alkışlar) 
ABDULLAH
NEJAT KOÇER (Gaziantep) – Tribüne oynama, tribüne!
ENGİN
ÖZKOÇ (Sakarya) - Yani bu kadar feveran edip de “biz” diye anlatmasını ben de
şaşkınlıkla karşıladım ama hani söylüyorlar ya… (AK PARTİ sıralarından
gürültüler) 
Bir
tek şeyi söyleyip kapatayım: “PKK’yla görüşen arkadaşı ben gönderdim, sıkıntısı
olan varsa bana söylesin. Cumhurbaşkanı Recep Tayyip Erdoğan.”
Teşekkür
ederim. (CHP sıralarından alkışlar) 
MAHMUT
TANAL (İstanbul) – Sayın Başkan, Descartes’la bekanın ne ilgisi var, ben
anlamadım. 
BAŞKAN
- Sayın Tanal, size sonra bir dakika söz vereyim de anlaşalım, olur mu? 
MAHMUT
TANAL (İstanbul) – Olur Sayın Başkan. 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Mustafa Sezgin
Tanrıkulu ve arkadaşları tarafından, seçimlerin güven ve huzur ortamı içerisinde,
şeffaf, adil, şaibeden uzak, aleniyet kuralları çerçevesinde geçmesinin
sağlanması, hukuk düzeni içerisinde denetlenebilir olmasının
gerçekleştirilebilmesi, seçim sonuçlarının denetlenmesi, kamuoyu ve siyasi
partiler tarafından ölçülebilir hâle getirilmesinin sağlanması amacıyla
7/5/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 7 Mayıs 2019
Salı günkü birleşiminde yapılmasına ilişkin önerisi (Devam)
BAŞKAN
– Sayın Ağıralioğlu, buyurun lütfen. 
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, değerli
milletvekilleri; bütün süre haklarımızı size sitem etmek için kullanacağız. 
Önümde
Mustafakemalpaşa ilçesinin müracaatı var, bu müracaata YSK’nİn verdiği 20 Nisan
tarihli karar var. Karar: “Sandık kurullarının teşkiline ilişkin itirazların
Yüksek Seçim Kurulunun 13/12/2018 tarih 2018/1105 sayılı Kararı’yla kabul
edilen seçim takvimine göre 2 Mart 2019 tarihinde kesin olarak karara
bağlanması nedeniyle tam kanunsuzluk iddiasına ilişkin talebin reddine…” 2 Mart
2019 tarihini istinat ederek “talebin reddine…” Aynı talep. talebin
gerekçesinin, İstanbul’un gerekçesiyle aynı olduğunu bildiğiniz için
tekrarlamıyorum yani kurullarla ilgili bugün İstanbul seçiminin yenilenmesine
gerekçe oluşturulan kararın aynısı Mustafakemalpaşa’da da var, itiraza tarih
verilerek “Talebin bu zaman içerisinde yapılmadığından reddine…” denmiş. Aynı
gerekçelerle şimdi İstanbul kararının böyle çıkmış olması hem YSK’ye olan
itibara -itibar kaybına- hem de demokrasiye olan itimada zarar vermiştir. 
Biz,
bugün seçimin sonuçlarını, hem muhalefet olarak aldıklarımızı hem iktidar
olarak kaybettiklerinizi Türk demokrasisi açısından konuşmak isterken yeni bir
hukuksuzluğu konuşmak mecburiyetinde kaldık. Demokrasiye olan itimat
sarsılmasın diye hassasiyet gösteriyoruz ama bu hukuksuzluğu unutturmamamız
lazım. Karşı karşıya olduğumuz şey şudur: Örselenen bir siyasal irade,
kapatılan bir siyasal gelenek, 28 Şubatta töhmet altına alınmaya çalışılan bir
siyasal ekol, 27 Nisanda önü kesilmeye çalışılan bir siyasi irade, 367 kriziyle
aslında hassasiyetleri hukuk tarafından gadre uğratılan bir topluluk; onun
buraya gelmiş olması iddianızdan vuruluyor olmanız anlamına geliyor, Allah sizi
iddialarınızdan vurdu. Eğer 13.700 farkı kapatacak hakikatli bir gerekçe
bulsaydınız, buna itiraz eden Millet İttifakı’nın unsurlarından CHP olsaydı ona
da itiraz edecektik; diyecektik ki: “13.700 farkı kapatacak meşru gerekçe
varken bu itirazınız ahlaki değildir.” Ama bunu deme imkânından bizi mahrum
bırakan bir hukuksuzlukla karşı karşıyayız. Bugün alınan karar, öyle ya da
böyle -kayıtlara geçsin diye söylüyorum- âdeta Türk demokrasisinin Kerbelâ’sını
oluşturmuştur, bu karar millet iradesinin başını almıştır. Bunun aksülameli
olacak ne kadar bedel varsa onları sonra konuşacağız; Türk ekonomisine, Türk
demokrasisine kaybettirdiklerini konuşacağız. Yani “Sandıktan kim çıkarsa
çıksın Hükûmet razı olmaz.” diye bir kabul vardı, propaganda kabulü, onun
hilafına davranma imkânı elimize geçmişti şimdi. “Sandıktan ne çıkarsa çıksın
Hükûmet razı olmaz.” diye bir kara propagandaya -hukuki gerekçeler müstesna
olarak söylüyorum- cevap verme imkânı doğmuştu, o cevabı hovardaca harcamış
olduk.
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Tamamlıyorum Başkanım. 
BAŞKAN
– Lütfen. 
Buyurun.

YAVUZ
AĞIRALİOĞLU (Devamla) – Türk ekonomisinin borçlanma maliyetlerini yükseltmiş
olduk. Biz bugün doların beş yıllık borçlanma oranlarını yüzde 8,5’lara, 9’lara
taşımış bir ülkeyiz; IMF anlaşmalarında 3,5-4 olan borçlanma limitlerimizi
8,5-9’lara çıkarmış durumdayız. Devletin bu yıl ödeyeceği 126 milyar dolar para
var, borç; özelinki hariç, 186 milyar dolara geliyor, 190 milyar dolar toplam.
Türk demokrasisinde şu anda karşı karşıya kaldığımız iş sadece İstanbul
seçimlerinin sonuçları değildir arkadaşlar, göreceğiz bunun ekonomiye
etkilerini. Borçlanma maliyetlerimizi yükseltecek bu. Bunun, Türk ekonomisine
olan itimadı sarstığı gibi, ekonomiyi, istikrar bekleyen, faizlerde, enflasyon
artışında ve dolar hareketliliğinde istikrar bekleyen Türk ekonomisini vuracağı
bir zafiyet alanına dönüştüğünü de göreceksiniz hep beraber. Bu kararın
iktisadi, siyasi sonuçlarını hep beraber ödeyeceğiz ama tarihe gadre uğramış
bir topluluk olarak, siyasi itibar bulmuş, siyasi kuvvet devşirmiş bir topluluk
olarak geçmek hissenize düşmüşken millet iradesini gasbetmek gibi bir sicili
kendi sicilinize yazdırmış oldunuz. (İYİ PARTİ sıralarından alkışlar) 
BAŞKAN
– Teşekkür ediyorum. 
Halkların
Demokratik Partisi Grubu adına Sayın Meral Danış Beştaş. (HDP sıralarından
alkışlar) 
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
evet, bugün naif konuşmayacağım, doğrudan söylemeyi tercih ediyorum gerçekten
çünkü bir kararı ya da bir durumu tartışmak için eğer varsa hukuki bir zemin,
varsa bir etik, varsa bir anlayış, onu tartışabiliriz ama bunların hiçbiri
yoksa bunu doğrudan değerlendirmek gerektiğine inanıyorum. 
“Darbe”
deniyor, “6 Mayıs darbesi”. “Darbe” demişken 1 Kasıma bakmanızı öneririm. 7
Hazirandan sonra 1 Kasım seçimlerine giderken AKP ülkeyi kan gölüne çeviren
IŞİD katliamlarının verdiği güçle 1 Kasım seçimlerini yaptı ve iktidarı
devraldı. Asıl darbe o zaman dedik ve o darbe bugüne kadar devam ediyor. Nasıl
devam ediyor? 16 Nisan, 24 Haziran, 10 Nisan… 10 Nisanı biliyor musunuz
bilmiyorum ama kanun hükmünde kararnameyle atılanların, ihraç edilenlerin
mazbataları 2’nciye verildi. 2’nci yüzde kaç oy almıştı? Yüzde 20. 1’inci kaç
almıştı? Yüzde 70. Demin Sayın Akçay dedi ya “Ya, 2’nciye mi verdiler
mazbatayı?” Evet, onu da yaptılar, 2’nciye de verdiler. Bu seçim sonucunda 10
Nisanda YSK’nin itibarı falan yoktu zaten, YSK’nin itibarı çoktan bitmişti.
Bunu, tarihini anlatacak kadar bir zamanım olmadığı için geçiyorum.
Şimdi,
ne oluyor? Gerçekten, bu KHK’lere ilişkin 6 belediye eş başkanımızın başkanlığı
düşürüldü -onlarca belediye meclisi üyemiz- ve bu darbe maalesef görünmez
kılındı, görünür olamadı ama şu anda aynı şey İstanbul için yapılıyor. Evet,
bir darbeye karşı çıkmadık, yeterince çıkılmadı, şimdi diğer darbe oldu. 
Nedir?
İstanbul seçiminde AKP’nin itirazının meali şu, ben şöyle düşünüyorum: “Ya, biz
yeterince usulsüzlük yapamadık. Daha fazla zamana ihtiyacımız var. Yenileyin,
şu organize usulsüzlüğü tamamlayalım.” diyor. Çünkü biz burada günlerce size
matbu evraklar, resmî belgeler sunduk. 760 kişi bir evde oturuyor dedik, AKP
grup başkan vekili “Doğrudur, İçişleri Bakanıyla görüştüm.” dedi. Kürdistan
coğrafyasında onlarca merkezde sahte seçmenlerle seçim kazanıldı, kazandırıldı
ve bunun adı işte tam da darbedir. Bir de ne diyor AKP Genel Başkan Yardımcısı,
başka bir itiraz sebebi: “Ya, ne olduğunu bilmiyorum ama bir şeyler oldu.”
Doğru, YSK’ye diyor ki: “Bu benim görevim değil, ben sana diyorum ki bir şeyler
oldu, sen gereğini yap ve bu seçimi yenile.” 
Ayrıntıları
birçok arkadaş söyledi, şimdi ben onlara girmeyeceğim ama bu seçim AKP-MHP ve
YSK iş birliğiyle bu hâle geldi. 
(Mikrofon
otomatik cihaz tarafından kapatıldı) 
BAŞKAN
– Sayın Beştaş, tamamlayın lütfen. 
MERAL
DANIŞ BEŞTAŞ (Devamla) – Toparlıyorum.
Bu
bir ittifak demiyorum, ben AKP YSK’ye talimat verdi hiç demiyorum; birlikte
yaptılar diyorum, birlikte kurdular, hukuk dışı yöntemlerle yaptılar ve aslında
bu bir suç örgütüdür. İkisi bir suç örgütü olarak çalıştı çünkü yasada bu
seçimin yenilenmesinin yeri olmadığı gibi, 2’nci sıradakine mazbata
verilmesinin de kesinlikle yeri yoktur. 
Evet,
biz de şunu söylüyoruz: Halktan daha büyük güç yoktur. Bütün hilelerinize
rağmen istediğinizi elde edemediniz. Evet, gerçekten “Burada bir şeyler oldu.”
dediler, seçim yenileniyor ama biz yüzlerce evrakla ispatladığımız hâlde YSK
yapılan tahkikatları bile durdurdu. YSK’nin itibarını tartışmayın çünkü YSK’nin
içinden hukuk çıkmış, bir çete kalmıştır. YSK hukuka bağlılığını yitirmiştir.
YSK üyeleri bu kararı yenilemekle halk iradesine asıl darbeyi, yeni bir darbeyi
daha vurmuştur ama şunu biliyorum: Halkın taleplerinin önünde duramayacaksınız.

(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Bitiriyorum.
BAŞKAN
– Toparlayın lütfen.
MERAL
DANIŞ BEŞTAŞ (Devamla) – Halkın taleplerinin önünde duramayacaksınız. Halkların
direnişi, adalete, demokrasiye olan özlemi sel gibi akıyor ve
durduramayacaksınız.
Halktan
daha büyük güç yoktur diyorum, teşekkür ediyorum. (HDP sıralarından alkışlar)
BAŞKAN
– Son konuşmacı Adalet ve Kalkınma Partisi Grubu adına Sayın Abdullah Güler… 
ERKAN
AKÇAY (Manisa) – Sayın Başkan… Sayın Başkan, sataşma var.
BAŞKAN
– Peki. 
Sayın
Güler, bekleteceğim sizi.
Sayın
Akçay, buyurun.
V.- AÇIKLAMALAR (Devam)
28.- Manisa Milletvekili Erkan Akçay’ın, Siirt
Milletvekili Meral Danış Beştaş’ın CHP grup önerisi üzerinde HDP Grubu adına
yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
sayın konuşmacı AK PARTİ-MHP-YSK iş birliğinden bahsediyor, “İkisi suç örgütü
olarak çalıştı.” diyor. 
Şimdi,
bu nasıl bir hukuk anlayışıdır ki, nasıl bir demokrasi anlayışıdır ki
kendisinde her şeyi hak görecek fakat demokratik bir rekabet ve yarış
içerisinde olan siyasi partilerin yine bu hukuk kuralları çerçevesinde seçim
kurullarına yaptığı itirazları bir iş birliği olarak, hatta suç örgütü olmakla
itham edecek? Yani komik ötesi bir durum. 
Ayrıca,
bu nasıl bir suç örgütüdür ki… Kars’ta ve Iğdır’da HDP’nin kazandığı
belediyelere Milliyetçi Hareket Partisinin itirazlarını reddeden YSK. 
İSMET
YILMAZ (Sivas) – Kozan, Kozan...
ERKAN
AKÇAY (Manisa) – Ayrıca, Sayın Başkan, bir Kozan hadisesi var, 2’nci sıradaki
adaya verildi. O ayrıntılı bir bahis ve biz bunu bir haksızlık olarak da
değerlendirdik, onun tartışmasına girmeye vaktimiz de yok, zamanı da değil ama…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay.
ERKAN
AKÇAY (Manisa) – Yani söz söyleyince kulağın da duyması lazım, muhakemenin de
biraz çalışması gerekiyor. Yani ölçülü konuşmakta fayda var.
Teşekkür
ederim Sayın Başkan. 
BAŞKAN
– Teşekkür ediyorum.
Evet
Sayın Güler, buyurun lütfen. (AK PARTİ sıralarından alkışlar) 
MERAL
DANIŞ BEŞTAŞ (Siirt) – Sayın Başkan, özür diliyorum yani bir sataşma…
BAŞKAN
– Bir sataşma yok Sayın Beştaş.
MERAL
DANIŞ BEŞTAŞ (Siirt) – Ama “Ölçüsüz konuşmak ve muhakeme yapmamak” dedi, daha
açık bir sataşma nasıl olur?
MUHAMMED
LEVENT BÜLBÜL (Sakarya) – “Suç örgütü” dedikten sonra “Muhakeme yapmadı.” demek
kadar…
MERAL
DANIŞ BEŞTAŞ (Siirt) – Sayın Başkan, açık bir sataşma var. 
BAŞKAN
– Tutanakları isteyeceğim.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili Mustafa Sezgin
Tanrıkulu ve arkadaşları tarafından, seçimlerin güven ve huzur ortamı
içerisinde, şeffaf, adil, şaibeden uzak, aleniyet kuralları çerçevesinde
geçmesinin sağlanması, hukuk düzeni içerisinde denetlenebilir olmasının
gerçekleştirilebilmesi, seçim sonuçlarının denetlenmesi, kamuoyu ve siyasi
partiler tarafından ölçülebilir hâle getirilmesinin sağlanması amacıyla
7/5/2019 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 7 Mayıs 2019
Salı günkü birleşiminde yapılmasına ilişkin önerisi (Devam)
BAŞKAN
– Sayın Güler, buyurun lütfen.
AK
PARTİ GRUBU ADINA ABDULLAH GÜLER (İstanbul) – Sayın Başkan, saygıdeğer
milletvekilleri; Cumhuriyet Halk Partisinin “Yüksek Seçim Kurulunun almış
olduğu seçimi iptal kararıyla güvenilirlik, doğruluk, şeffaflık kriterleri
ortadan kalkmıştır.” kapsamı içerisindeki grup önerisi üzerinde AK PARTİ Grubu
adına söz almış bulunuyorum. Bu vesileyle Genel Kurulumuzu saygıyla ve sevgiyle
selamlıyorum.
Biraz
önce değerli hatipler birkaç hususa atıf yaptılar, özellikle Yüksek Seçim
Kurulunun bu kararı üzerine, geçmişte vermiş olduğu Bursa Mustafakemalpaşa
kararını ifade ettiler ve bazı atıflarla yine bazı kararları örnek gösterdiler
ama ya, bu 6 Mayısta Yüksek Seçim Kurulu ne karar verdi? Bundan hiç kimse
bahsetmedi, bunu kimse de dile getirmedi, sadece “6 Mayıs Yüksek Seçim Kurulu
kararı” dendi. Ya, bu kararın içerisinde ne var acaba? Bunu kimse burada
okumadı. Bakın ben okumak istiyorum, Yüksek Seçim Kurulu 6 Mayısta ne karar verdi?
“a)
Bir kısım sandık kurullarının, ilçe seçim kurullarınca kanuna aykırı
oluşturulması ve bu hususun da…” (Gürültüler) 
BAŞKAN
– Arkadaşlar, çok uğultu var, lütfen…
ÜNAL
DEMİRTAŞ (Zonguldak) – Hukuk yok! 
ABDULLAH
GÜLER (Devamla) – Bakın, arkadaşlar, dinleyin de ben bir yere atıf yapacağım.
BAŞKAN
– Arkadaşlar, lütfen…
ABDULLAH
GÜLER (Devamla) – İYİ PARTİ’nin de bu konularda bilgilenmesi hususunda
Mustafakemalpaşa’ya atıf yapacağım. 
Bakın
“Bir kısım sandık kurullarının, ilçe seçim kurullarınca kanuna aykırı
oluşturulması ve bu hususun da seçim sonucuna müessir olması nedeniyle…” 
ENGİN
ÖZKOÇ (Sakarya) – Nasıl oldu?
NURHAYAT
ALTACA KAYIŞOĞLU (Bursa) – Nasıl oldu? 
ABDULLAH
GÜLER (Devamla) – Yani 298 sayılı Seçim Kanunu’nun 130’uncu maddesi kapsamında…
NURHAYAT
ALTACA KAYIŞOĞLU (Bursa) – Onların hepsinde sizin oyunuz daha fazla, inceledin
mi? İncelendin mi, sizin oyunuz daha fazla.
ABDULLAH
GÜLER (Devamla) – Ya, bir dinleyin arkadaşlar. Öğrenmek istiyorsanız
dinleyeceksiniz ya, bir dakika…
OSMAN
AŞKIN BAK (Rize) – Abdullah, bize konuş, biz biliyoruz işi ya, sen bize konuş.
ABDULLAH
GÜLER (Devamla) – Peki, atıf yaptığı seçime müessir olaylar nedir? Bakın,
Mustafakemalpaşa’da öyle bir karar yok. 
OSMAN
AŞKIN BAK (Rize) – Yüksek Seçim Kurulu karar verdi, bitti.
BAŞKAN
– Sayın Bak, lütfen…
ABDULLAH
GÜLER (Devamla) – “Sandık kurullarında 5 sandık kurulu başkanı belediyede
çalışmaktadır.” diye bir itiraz var. Bu, memur da olabilir, başka bir şey de
olabilir. Başka bir gerekçe var mı? Yok.
Bakın,
burada, Yüksek Seçim Kurulunun atıf yaptığı seçime müessir olaylar var. Mesela
nedir? Bakın, Ataşehir, Beykoz, Beylikdüzü, Esenyurt, Gaziosmanpaşa, Kadıköy,
Sancaktepe, Ümraniye, Zeytinburnu ilçelerinde yer alan 22 sandıkta, oy
sayımlarının temeli olan, kıyaslamak için, denetlemek için bir belge olan oy
sayım döküm cetvelleri yok, boş.
OSMAN
AŞKIN BAK (Rize) – Çalmışlar mı, ne olmuş?
ABDULLAH
GÜLER (Devamla) – Bakın, yok. 
İki:
Aralarında Kartal, Küçükçekmece... (CHP sıralarından gürültüler)
ÜNAL
DEMİRTAŞ (Zonguldak) – Kim çalmış, kim çalmış? CHP’yle ilgisi yok onun.
ABDULLAH
GÜLER (Devamla) – Dinleyin arkadaşlar... Bir önerge verdiniz, cevabını
dinleyin. Bir dakika... 
Bakın,
Küçükçekmece, Sancaktepe, Ümraniye, Arnavutköy, Ataşehir, Bağcılar, Beşiktaş,
Beylikdüzü ilçelerinde...
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
ABDULLAH
GÜLER (Devamla) – ...tam 101 sandıkta oy sayım döküm cetvelleri imzasız, boş.
Sandığın temeli olan, denetleme aracı olan belgeler boş.
HAYDAR
AKAR (Kocaeli) – Gelin, beraber sayalım!
ABDULLAH
GÜLER (Devamla) – Bakın, bir husus daha var. (CHP sıralarından gürültüler)
ÜNAL
DEMİRTAŞ (Zonguldak) – Oy çalınmış, bunları kim çalmış! Yavuz hırsız ev
sahibini bastırırmış!
BAŞKAN
– Arkadaşlar, lütfen... Lütfen hatibi dinleyelim, lütfen... 
ABDULLAH
GÜLER (Devamla) – Ya, bir dinleyin. 
MEHMET
RUŞTU TİRYAKİ (Batman) - Senin şahidin yok mu? 
HAYDAR
AKAR (Kocaeli) – Konuşma!
BAŞKAN
– Sayın Tutdere, Sayın Akar, Sayın Tiryaki, lütfen...
ABDULLAH
GÜLER (Devamla) – Sizi sakinlikle dinledik, öğrenmek istiyorsanız dinleyin. 
HAYDAR
AKAR (Kocaeli) – Konuşacak bir şey yok bunda Başkan.
ABDULLAH
GÜLER (Devamla) – Bakın, bir husus daha var.
HAYDAR
AKAR (Kocaeli) – Ne olmuş, ne olmuş?
BAŞKAN
– Arkadaşlar, lütfen...
ABDULLAH
GÜLER (Devamla) – Yüksek Seçim Kurulu ara kararında 22 ilçede, 57 sandıkta oy
sayım kararı verdi değil mi? Örnek verdiniz.
(Mikrofon
otomatik cihaz tarafından kapatıldı) 
BAŞKAN
– Buyurun. 
ABDULLAH
GÜLER (Devamla) – Aziz milletim, konuşmak istiyorum, sizleri bilgilendirmek
istiyorum ama Cumhuriyet Halk Partililer izin vermiyor. (AK PARTİ sıralarından
alkışlar) 
HAYDAR
AKAR (Kocaeli) – Şirretlik bu, şirretlik!
ABDULLAH
GÜLER (Devamla) – Bakın, İYİ PARTİ dinliyor. İYİ PARTİ Grubu dinliyor, siz niye
dinlemiyorsunuz?
(Mikrofon
otomatik cihaz tarafından kapatıldı) 
BAŞKAN
– Devam edin Sayın Güler, buyurun. 
ZÜLFÜ
DEMİRBAĞ (Elâzığ) – Abdullah Bey, hırsızlığı ispat edersen konuşturmazlar
tabii.
ABDULLAH
GÜLER (Devamla) – Bakın, Yüksek Seçim Kurulu 22 ilçede, 57 sandıkta oy sayım kararı
verdiği anda sizin ilçe seçim kurulu üyelerinizin, Cumhuriyet Halk Partili ilçe
seçim kurulu üyelerinin imzasının da olduğu 4 tane sandıkta seçmen listesi yok,
oy sayım döküm cetveli yok, sandık tutanağı yok.
ÖMER
FETHİ GÜRER (Niğde) - YSK bile bulamadı, sen buldun be! Helal olsun!
ABDULLAH
GÜLER (Devamla) – Bu sandıkları var mı sayacaksınız? (AK PARTİ sıralarından
alkışlar, CHP sıralarından gürültüler) Doğru, siz alıştınız tabii. 
BAŞKAN
– Arkadaşlar, lütfen…
ABDULLAH
GÜLER (Devamla) – Bakın, bir dakika…
HAYDAR
AKAR (Kocaeli) – Sayın Başkan…
BAŞKAN
– Sayın Akar, lütfen... Sayın Tutdere, Sayın Kayışoğlu, lütfen…
OSMAN
AŞKIN BAK (Rize) – Anlat gerçekleri, anlat.
ABDULLAH
GÜLER (Devamla) – Bakın, Maltepe’de AK PARTİ’li üye olmadan, Milliyetçi Hareket
Partisi üyesi olmadan, ilçe seçim kurulu denetimi olmadan 400 tane sandığa
sizler müdahale ettiniz. (AK PARTİ sıralarından alkışlar, CHP sıralarından
gürültüler) 
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Yalan söylüyorsun!
ÖMER
FETHİ GÜRER (Niğde) – Yalan!
ÜNAL
DEMİRTAŞ (Zonguldak) – Yalan söylüyorsun!
ABDULLAH
GÜLER (Devamla) – Yüksek Seçim Kurulu karar alamadı. 
BAŞKAN
– Evet, Sayın Güler, teşekkür ediyoruz. 
ABDULLAH
GÜLER (Devamla) – İlçe seçim kurullarının denetimi olmadan sayımlara müdahale
ettiniz.
Genel
Kurulu saygıyla selamlıyorum. (AK PARTİ sıralarından alkışlar, CHP sıralarından
gürültüler)
ENGİN
ÖZKOÇ (Sakarya) – Sayın Başkan…
BAŞKAN
– Evet, değerli arkadaşlar, Cumhuriyet Halk Partisinin grup önerisini
oylarınıza sunuyorum: Kabul edenler… Etmeyenler… Kabul edilmemiştir. 
BAŞKAN
– Sayın Özkoç, buyurun. (CHP sıralarından gürültüler)
Cumhuriyet
Halk Partili milletvekili arkadaşlarım, bakın, grup başkan vekilinize söz
verdim. Lütfen…
V.- AÇIKLAMALAR (Devam)
29.- Sakarya Milletvekili Engin Özkoç’un, İstanbul
Milletvekili Abdullah Güler’in CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, kendisine bir soru soruyorum: Bu, hani sırayla
saydığı ilçelerde ve sandıklarda Adalet ve Kalkınma Partisinin üyesi var mıydı,
yok muydu? Cevabını versin. Üyesi varsa…
BAŞKAN
– Sayın Güler, buyurun. Açayım mı mikrofonunuzu? 
ENGİN
ÖZKOÇ (Sakarya) – Evet, hatta karşılıklı bile konuşabiliriz. 
BAŞKAN
– Yok, onu yapamam. 
ENGİN
ÖZKOÇ (Sakarya) – Yaparız, yaparız. 
BAŞKAN
– Sataşma vardı, soru sordunuz, o yüzden söz veriyorum. Evet…
ENGİN
ÖZKOÇ (Sakarya) – Ama sataşma için kendisi söz istemeden sizin söz vermeniz
doğru değil. 
ABDULLAH
GÜLER (İstanbul) – Evet, kaldırdım. 
BAŞKAN
– Sayın Özkoç, tamam mıdır?
ENGİN
ÖZKOÇ (Sakarya) – Şimdi, Sayın Başkan, burada hatip konuşuyor, hatibin
konuşması bitmeden sataşma için bir başkasına söz veriyorsunuz. 
BAŞKAN
– Acemilik, acemilik… Olacak o kadar. 
ENGİN
ÖZKOÇ (Sakarya) – Ben gönlünüzün Adalet ve Kalkınma Partisinde olduğunu
biliyorum ama… Siz biliyorsunuz, burada başka bir göreviniz var, bir.
BAŞKAN
– Biliyorum, biliyorum Sayın Özkoç.
Teşekkür
ediyorum. 
ENGİN
ÖZKOÇ (Sakarya) – Tamam.
İki:
Şimdi, burada açık açık söylesin. O sandık kurullarının oluşmasından kim
sorumlu? Yüksek Seçim Kurulu değil mi?
ABDULLAH
GÜLER (İstanbul) – İlçe seçim kurulu. 
ZÜLFÜ
DEMİRBAĞ (Elâzığ) – İlçe seçim kurulu. 
ENGİN
ÖZKOÇ (Sakarya) – Peki, Yüksek Seçim Kurulunun bir hatasını, kazanan Ekrem
İmamoğlu’na ödetmek hangi adalete sığar? Hangi vicdana sığar? 31 Ocağa kadar
yapılması gereken itirazların hiçbirini yapmamış olmak… AKP’nin seçimle ilgili
kurulları uykudaysa Ekrem İmamoğlu’nun kabahati ne? Burada bir sandık
başkanının kamu görevlisi olup olmadığına Ekrem İmamoğlu mu karar veriyor,
Yüksek Seçim Kurulu mu karar veriyor? Eğer Yüksek Seçim Kurulu karar veriyorsa
yargılanması ve suçlanması gereken Yüksek Seçim Kurulu iken Ekrem İmamoğlu
neden yargılanıyor ve suçlanıyor? 
Arkadaşlar,
hatibe bir kere daha söylüyorum: Kaldırdığı evrakın ne olduğunu bilmeden
alkışlayanlar, kendisi kadar bu işten bihaberler ama az önce sayın grup başkan
vekilleri “Düşünüyoruz ama yoksunuz.” diyorlardı ya, hepimiz düşünüyoruz ama
gerçekten, Adalet ve Kalkınma Partisinin vicdanı maalesef, yok. (CHP ve İYİ
PARTİ sıralarından alkışlar)
ZÜLFÜ
DEMİRBAĞ (Elâzığ) – Çok ayıp ya! Çok ayıp ya!
BAŞKAN
– Sayın Güler, size sataşmadan söz vereceğim, bihaber olduğunuzu söylediler her
şeyden. 
30.- İstanbul Milletvekili Abdullah Güler’in, Sakarya
Milletvekili Engin Özkoç’un yerinden sarf ettiği bazı ifadelerine ilişkin
açıklaması
ABDULLAH
GÜLER (İstanbul) – Maalesef, grup başkan vekilimiz -yani ben yadırgamıyorum-
kendisi İstanbul Milletvekili değil, İstanbul’u da bilme imkânı yok ama bilsin
ki... (CHP sıralarından gürültüler)
MAHMUT
TANAL (İstanbul) – Anayasa 80’e göre her yerin milletvekili. Böyle bir şey olur
mu? Böyle hukukçu mu olur arkadaşlar? Seçilen bir milletvekili Türkiye
milletvekilidir. 
BAŞKAN
– Sayın Güler, kayıtlara geçmesi için mi konuşuyorsunuz?
ABDULLAH
GÜLER (İstanbul) – Evet, kayıtlara geçmesi için.
BAŞKAN
– Sadece kayıtlar... 
Buyurun.

ABDULLAH
GÜLER (İstanbul) – Ve sorduğu sorulara cevap için. 
BAŞKAN
– Mikrofonunuzu açabilirim, onun için soruyorum Sayın Güler. 
ABDULLAH
GÜLER (İstanbul) – Sancaktepe’de ve Silivri’de itirazlar üzerine ilçe belediye
başkanlığı sayımı yapıldı. Sancaktepe’de itiraz üzerine oy sayıldı. 
BAŞKAN
– Sayın Güler, mikrofonunuzu açtım, oradan konuşursanız tutanaklara daha rahat
geçer. 
Buyurun,
ayakta konuşun yine. 
ABDULLAH
GÜLER (İstanbul) – Evet, Sancaktepe’de 115 bin oy sayıldı. Buradaki seçmenleri
gasp mı etmiştiniz siz? Böyle bir şey mi vardır? 
Yasal,
meşru haklarımızı kullandık. Anayasa’nın 79’uncu maddesi çok açık; bakın, burada
okumak istiyorum sizlere: “Seçimler yargı organlarının genel yönetim ve
denetimi altında yapılır. Seçimlerin başlamasından bitimine kadar, seçimin
düzen içinde yönetimi ve dürüstlüğü ile ilgili bütün işlemleri yapma ve
yaptırma, seçim süresince ve seçimden sonra seçim konularıyla ilgili bütün
yolsuzlukları, şikâyet ve itirazları inceleme mercisi Yüksek Seçim Kuruludur.”
Burada yolsuzluklar var. (CHP sıralarından gürültüler)
ENGİN
ÖZKOÇ (Sakarya) – Hangi yolsuzluklar?
ABDULLAH
GÜLER (İstanbul) – Oy sayım döküm cetvelleri imzasız, mühürsüz, kayıp, yok, 4
tane sandıkta seçmen listesi yok. Bunlar tespitli. 
BAŞKAN
– Sayın Güler, teşekkür ediyorum. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, böyle karşılıklı…
ENGİN
ÖZKOÇ (Sakarya) – Yok, yok... 
BAŞKAN
– Buyurun. 
ENGİN
ÖZKOÇ (Sakarya) – Sadece kayıtlara geçsin diye söylüyorum: Hatip şu anda bir
bunalım içerisinde, ne söylediğini bilmiyor. O yüzden, kendisini saygıyla
karşılıyorum. (CHP, HDP ve İYİ PARTİ sıralarından alkışlar)
OSMAN
AŞKIN BAK (Rize) – Ne alakası var seçimle! Seçim İşleri Başkanlığı yaptı on
sene ya. İstanbul’un her karışını bilir, her sandığını bilir ya.
ABDULLAH
GÜLER (İstanbul) – Sayın Başkan…
BAŞKAN
– Buyurun Sayın Güler.
ABDULLAH
GÜLER (İstanbul) – Değerli Başkanım, ben 27’nci Dönemde, bu dönemde yeni bir
milletvekiliyim. İç Tüzük’ü okuduğumda -siz tecrübeli bir grup başkan
vekilisiniz- milletvekillerine saygın bir üslupla, temiz bir dille hitap edilir
diye… Bana büyüklerim böyle öğretti. (AK PARTİ sıralarından alkışlar) Ben de
Engin Bey’e Saygıdeğer Grup Başkan Vekili diye hitap ediyorum; lütfen, o da
nezaket kuralları içerisinde, temiz bir dille, üslupla yaklaşırsa seviniriz.
Teşekkür
ediyorum. (AK PARTİ sıralarından alkışlar)
ENGİN
ÖZKOÇ (Sakarya) – Sayın Başkan…
BAŞKAN
– Ama Sayın Özkoç, burada bir sataşma yok “sayın grup başkan vekili” dedi. 
ENGİN
ÖZKOÇ (Sakarya) – Sadece kayıtlara geçsin diye söyleyeceğim.
BAŞKAN
– Peki, buyurun.
ENGİN
ÖZKOÇ (Sakarya) – Sayın Başkan, hatip bana nasıl hitap ediyorsa ben de
kendisine öyle hitap ediyorum. 
Bakın,
Anayasa’nın 80’inci maddesini okuyorum: “Türkiye Büyük Millet Meclisi üyeleri,
seçildikleri bölgeyi veya kendilerini seçenleri değil, bütün milleti temsil
ederler.” “İstanbul’u bilmiyorsun.” dediği zaman da… O daha bebekken ben İstanbul’a
dolaşıyordum. (CHP sıralarından alkışlar)
ABDULLAH
GÜLER (İstanbul) – Temiz bir üslupla, nezaketle…
BAŞKAN
– Değerli arkadaşlar, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
B) Önergeler
1.- Elazığ Milletvekili Gürsel Erol’un (2/1300) esas
numaralı Emniyet Teşkilat Kanunu ile Devlet Memurları Kanununda Değişiklik
Yapılmasına İlişkin Kanun Teklifi’nin doğrudan gündeme alınmasına ilişkin
önergesi (4/26)
Türkiye Büyük Millet Meclisi Başkanlığına
İç
Tüzük madde 37’ye göre (2/1300) esas numaralı Kanun Teklifi’min
değerlendirilmek üzere gündeme alınması hususunda gereğini arz ederim.
Saygılarımla.
 Gürsel
Erol
 Elâzığ

BAŞKAN
– Sayın Erol’a teklif sahibi olarak söz vereceğim.
Buyurun.
(CHP sıralarından alkışlar)
GÜRSEL
EROL (Elâzığ) – Sayın Başkanım, sayın milletvekilleri; hepinizi saygıyla
selamlıyorum.
Sayın
Başkanım, yeni görevinizde başarılar dilerim, hayırlı olsun.
Aynı
zamanda, geçtiğimiz günlerde terör örgütlerince yaşam hakları elinden alınan
şehitlerimizi saygıyla anıyorum, Allah’tan rahmet diliyorum ve ailelerine
başsağlığı diliyorum.
Bugün,
aslında Emniyet mensuplarımızın 3600 ek göstergesiyle ilgili verdiğim kanun
teklifi üzerinde konuşma yapmayı planlarken dün Yüksek Seçim Kurulunun İstanbul
seçimlerinin iptaliyle ilgili vermiş olduğu karardan sonra konunun içeriğini
değiştirerek Yüksek Seçim Kurulunun vermiş olduğu karar doğrultusunda bir
konuşma yapacağım. Emniyet mensubu arkadaşlarımdan özür dilerim, beklentileri
vardı ama yine bu 3600 ek göstergeyle ilgili, ilerleyen süreçte Meclis
gündemine getirerek bir konuşma yapmaya onlara kendi adıma buradan söz
veriyorum.
Değerli
milletvekilleri, önce şunu belirtmek isterim ki tabii, benden önceki
konuşmacılar sürecin hukuki boyutunu anlattılar. Ben bir hukukçu değilim, onlar
gibi hukuki boyutunu anlatamam ama siyaseten değerlendirebilirim çünkü
ülkemizde hukuka dayalı olmayan, hukukun siyasallaştığı dönemlerin ve sonuçlarının
ne olduğu konusunda değişik örnekler var. Mesela, Ergenekon, Balyoz sürecini
herkes hatırlar. O dönemlerde hainlikle suçlanan Ergenekon ve Balyoz sanıkları
daha sonraki süreçte kahraman olarak görevlerine iade edildiler ama hatırlayın,
o dönem Ergenekon ve Balyoz soruşturmalarının savcıları, Zekeriya Öz kahraman
olarak gezerken ve dönemimizin Cumhurbaşkanı, o dönemin Başbakanı Sayın Recep
Tayyip Erdoğan kendi makam arabasını bile tahsis etme sorumluluğu hissettiği
dönemde Zekeriya Öz, Türkiye'nin neresine giderse gitsin siyasetüstü,
bürokrasiüstü bir kimlikle, kendisini her şeyin üstünde gören bir kimlikle
kahraman gibi görürdü. Ama işin aslı ortaya çıkınca o kahraman Zekeriya Öz,
vatan haini olarak şu anda yurt dışında ve o Zekeriya Öz’ün yargıladığı o
zamanki hainler, şu anda vatanın gerçek evlatları ve kahraman olarak
görevlerinin başında. (CHP sıralarından alkışlar) 
Ben
buradan, Yüksek Seçim Kuruluna şunu özellikle belirtmek isterim. Bugün
verdiğiniz karardan dolayı sizi kahraman ilan edebilirler, kahraman diye
tanımlayabilirler, kendinizi kahraman diye görebilirsiniz ama Türkiye’de ne
zaman kimin kahraman olacağı, hain olacağı belli değildir. Bugün kahramanlık
taslayanların yarın neyle suçlanacağı, Zekeriya Öz örneğinde görüldüğü gibi,
öyle bir riskin olduğunu da söylemek isterim. 
Ayrıca,
size bir örnek daha vermek isterim. Bütün adliye binalarında hâkimin arkasında
“Adalet mülkün temelidir.” yazar yani adalet devletin temelidir. Eğer devleti
kurumlarıyla, kurallarıyla çalıştırmazsak, devleti siyasallaştırırsak o zaman,
bir gün hepimiz mutlaka o beklediğimiz, özlem duyduğumuz adalete ihtiyaç
duyduğumuzda farklı tabloyla karşı karşıya kalırız. 
Bununla
ilgili size bir örnek vereceğim. AKP hükûmetleri döneminde AKP’nin bana göre
bugüne kadar en başarılı ve takdir ettiğim işi nedir? 12 Eylül darbecilerinin
ve Kenan Evren’in yargılanma sürecini başlatmasıdır. Ama 12 Eylül dönemine geri
dönün, Kenan Evren’in adı meydanlara verilirken, caddelere verilirken, okullara
verilirken gittiği yerde on binler karşılarken Kenan Evren’in cenazesini
hatırlayın, eğer resmî devlet töreniyle defnedilmeseydi, cenaze töreni
yapılmasaydı cenaze töreninde 4 sivil yoktu. Onun içindir ki devleti
siyasallaştırmak yerine, devleti parti politikalarına dâhil edip yargıyı siyasallaştırmak
yerine, devletin gelenekleriyle oynamamalıyız ve devletin liyakatini
korumalıyız. 
Bizlerin
tabii ki siyasetçiler olarak genel başkanlarımıza ve partilerimize karşı
sorumluluğumuzun olması gayet doğaldır ama biatimiz ve itaatimiz devletin
devamlılığına, devletin birliğine, devletin liyakatine olmalıdır. Bu
Parlamentoda geçmişte görev yapan, bu ülkede Başbakanlık, Cumhurbaşkanlığı
yapan birçok insan; Süleyman Demirel, Alparslan Türkeş –gerçi MHP’yi örnek
vermek doğru değil- Turgut Özal, Necmettin Erbakan, Bülent Ecevit -Allah rahmet
eylesin- bunlar dönem dönem Başbakanlık yaptılar, dönem dönem Cumhurbaşkanlığı
yaptılar, peki bugün Parlamentoda grupları var mı? Yok ama devlet var ama
Parlamento var. Onun içindir ki birinci önceliğimiz devleti korumak, devlet
liyakatini korumak. Bugün siyasetin gücü elimizde olduğu için siyasi sonuçları
kendimize yorumlayarak İstanbul seçimlerini iptal edip... 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Erol.
GÜRSEL
EROL (Devamla) – ...sonuçtan siyasi bir rant elde etmeye çalışırsanız o zaman
siz, başta Merve Kavakcı’ya bu kürsüde yemin ettirilmemesi dâhil bütün
geçmişinizi inkâr edersiniz. Çünkü geçmişte size yapılan bütün haksızlıkları
kat kat üstüne koyarak bugün sanki bir intikam duygusuyla demokrasiyle çatışan,
yarışır bir hâliniz var. 
Ben
buradan sizi, içinizdeki devlet geleneğinden gelen ve devlet geleneğini bilen
siyasetçileri uyarmak istiyorum: Yapmayın, etmeyin. 14 Temmuzda 15 Temmuzun
olacağını tahmin etmediğiniz, iddia etmediğiniz, mümkün kılmadığınız bir süreci
bu ülke yaşamışsa bu mantıkla, bu anlayışla yeni risklere açık bir ülke hâline
bu ülkeyi getirmeyelim. Parlamentonun saygınlığını koruyalım, devletin
liyakatini, birliğini ve beraberliğini koruyalım.
Hepinize
saygılar sunarım. (CHP sıralarından alkışlar) 
BAŞKAN
– Teşekkür ederim.
Evet,
Sayın Gürsel Erol’un önergesini oylarınıza sunuyorum: Kabul edenler...
Etmeyenler... Kabul edilmemiştir.
Gündemin
“Seçim” kısmına geçiyoruz.
IX.- SEÇİMLER
A) Başkanlık Divanında Açık Bulunan Üyeliklere Seçim
1.- Başkanlık Divanında boş bulunan kâtip üyeliğe seçim
BAŞKAN
– Başkanlık Divanında boş bulunan ve İYİ PARTİ Grubuna düşen Türkiye Büyük
Millet Meclisi kâtip üyeliği için Balıkesir Milletvekili İsmail Ok aday
gösterilmiştir. 
Kabul
edenler... Etmeyenler... Kabul edilmiştir.
B) Komisyonlarda Açık Bulunan Üyeliklere Seçim
1.- İçişleri Komisyonunda boş bulunan üyeliğe seçim
BAŞKAN
– Komisyonlarda boş bulunan ve Cumhuriyet Halk Partisi Grubuna düşen üyelikler
için seçim yapacağız.
İçişleri
Komisyonunda boş bulunan 1 üyelik için Bursa Milletvekili Erkan Aydın aday
gösterilmiştir.
Oylarınıza
sunuyorum: Kabul edenler... Etmeyenler... Kabul edilmiştir.
2.- Anayasa Komisyonunda boş bulunan üyeliğe seçim
BAŞKAN
– Anayasa Komisyonunda boş bulunan 1 üyelik için Aydın Milletvekili Bülent
Tezcan aday gösterilmiştir.
Oylarınıza
sunuyorum: Kabul edenler… Etmeyenler… Kabul edilmiştir. 
Gündemin
“Oylaması Yapılacak İşler” kısmına geçiyoruz. 
1’inci
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Nijer Cumhuriyeti Hükümeti
Arasında Nijer-Türkiye Dostluk Hastanesinin Açılması, Ortak İşletilmesi ve
Devredilmesi ile İlgili Protokolün Onaylanmasının Uygun Bulunduğuna Dair Kanun
Teklifi ve Dışişleri Komisyonu Raporu’nun açık oylamasına başlıyoruz.
X.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükümeti ile Nijer
Cumhuriyeti Hükümeti Arasında Nijer-Türkiye Dostluk Hastanesinin Açılması,
Ortak İşletilmesi ve Devredilmesi ile İlgili Protokolün Onaylanmasının Uygun
Bulunduğuna Dair Kanun Teklifi (2/1188) ve Dışişleri Komisyonu Raporu (S.
Sayısı: 18) (x)
BAŞKAN
– Açık oylamanın elektronik oylama cihazıyla yapılmasını oylarınıza sunuyorum:
Kabul edenler… Etmeyenler… Kabul edilmiştir. 
Oylama
için beş dakika süre veriyorum. 
(Elektronik
cihazla oylama yapıldı) 
BAŞKAN
- Türkiye Büyük Millet Meclisi Başkanı İzmir Milletvekili Binali Yıldırım’ın
Türkiye Cumhuriyeti Hükümeti ile Nijer Cumhuriyeti Hükümeti Arasında
Nijer-Türkiye Dostluk Hastanesinin Açılması, Ortak İşletilmesi ve Devredilmesi
ile İlgili Protokolün Onaylanmasının Uygun Bulunduğuna Dair Kanun Teklifi açık
oylama sonucu:
“Kullanılan oy sayısı:  280
Kabul: 275
Ret: 4
Çekimser:  1
(x)
 Kâtip Üye  Kâtip
Üye
 Şeyhmus Dinçel Burcu
Köksal 
 Mardin Afyonkarahisar”

Teklif
kabul edilmiş ve kanunlaşmıştır.
2’nci
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Birleşmiş Milletler Dünya Gıda
Programı Arasında Temel Anlaşma’ya Ek Protokolün Onaylanmasının Uygun
Bulunduğuna Dair Kanun Teklifi ve Dışişleri Komisyonu Raporu’nun açık
oylamasına başlıyoruz.
2.- Türkiye Büyük Millet Meclisi Başkanı İzmir
Milletvekili Binali Yıldırım'ın Türkiye Cumhuriyeti Hükümeti ile Birleşmiş
Milletler Dünya Gıda Programı Arasında Temel Anlaşma'ya Ek Protokolün
Onaylanmasının Uygun Bulunduğuna Dair Kanun Teklifi (2/1243) ve Dışişleri
Komisyonu Raporu (S. Sayısı: 35) (XX)
BAŞKAN
– Açık oylamanın elektronik oylama cihazıyla yapılmasını oylarınıza sunuyorum:
Kabul edenler… Etmeyenler… Kabul edilmiştir.
Oylama
için iki dakika süre veriyor ve oylama işlemini başlatıyorum.
(Elektronik
cihazla oylama yapıldı)
BAŞKAN – Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükümeti ile Birleşmiş
Milletler Dünya Gıda Programı Arasında Temel Anlaşma’ya Ek Protokolün
Onaylanmasının Uygun Bulunduğuna Dair Kanun Teklifi açık oylama sonucu:
“Kullanılan oy sayısı:  309
Kabul: 302
Ret: 5
Çekimser:  2
(x)
 Kâtip Üye  Kâtip
Üye
 Şeyhmus Dinçel Burcu
Köksal 
 Mardin Afyonkarahisar”

Teklif kabul edilmiş ve kanunlaşmıştır.

3’üncü sırada yer alan, Türkiye Büyük
Millet Meclisi Başkanı İzmir Milletvekili Binali Yıldırım’ın Türkiye
Cumhuriyeti Hükümeti ile Kuzey Kıbrıs Türk Cumhuriyeti Hükümeti Arasında Sosyal
Güvenlik Anlaşmasının Onaylanmasının Uygun Bulunduğuna Dair Kanun Teklifi ve
Dışişleri Komisyonu Raporu’nun açık oylamasına başlıyoruz.
3.- Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükümeti ile Kuzey Kıbrıs
Türk Cumhuriyeti Hükümeti Arasında Sosyal Güvenlik Anlaşmasının Onaylanmasının
Uygun Bulunduğuna Dair Kanun Teklifi (2/1581) ve Dışişleri Komisyonu Raporu (S.
Sayısı: 44) (X)
BAŞKAN – Açık oylamanın elektronik
oylama cihazıyla yapılmasını oylarınıza sunuyorum: Kabul edenler… Etmeyenler…
Kabul edilmiştir. 
Oylama için iki dakika süre veriyorum. 
Oylama işlemini başlatıyorum.
(Elektronik cihazla oylama yapıldı) 
BAŞKAN
- Türkiye Büyük Millet Meclisi Başkanı İzmir Milletvekili Binali Yıldırım'ın
Türkiye Cumhuriyeti Hükümeti ile Kuzey Kıbrıs Türk Cumhuriyeti Hükümeti
Arasında Sosyal Güvenlik Anlaşmasının Onaylanmasının Uygun Bulunduğuna Dair Kanun Teklifi açık oylama
sonucu:
“Kullanılan oy sayısı:  316
Kabul: 311
Ret: 3
Çekimser:  2
(x)
 Kâtip Üye  Kâtip
Üye
 Şeyhmus Dinçel Burcu
Köksal 
 Mardin Afyonkarahisar”
Teklif
kabul edilmiş ve kanunlaşmıştır.
İç
Tüzük 60’a göre bir söz vereceğim.
Sayın
Tanal, buyurun lütfen.
V.- AÇIKLAMALAR (Devam)
31.- İstanbul Milletvekili Mahmut Tanal’ın, Düzce
otoban gişelerinin kapalı olması nedeniyle yaşanan mağduriyetin ve Düzce ili
Çilimli ilçesinin doktor ihtiyacının giderilmesi için Ulaştırma ve Altyapı
Bakanı ile Sağlık Bakanını görevlerini yapmaya davet ettiğine ilişkin
açıklaması
MAHMUT
TANAL (İstanbul) – Sayın Başkanım, çok teşekkür ederim.
İstanbul’dan
Ankara’ya gelirken otobanda yani daha doğrusu Düzce Kavşağı Çilimli Gişeleri,
uzun süreden beri Düzce’ye giriş otoban gişeleri kapalı; Düzce halkı mağdur. 
Belediye
başkanlığını istediniz AK PARTİ’ye verildi, bakanlık verildi yani tüm
belediyeleri kazandılar. Neden bu Düzce halkı mağdur? Yazık, günah değil mi?
Bir yıldan beri Düzce’nin otoban gişeleri kapalı yani Çilimli Gişeleri. Hatta
Çilimli’de saat beşten sonra doktor yok. Bu anlamda gerek Sağlık Bakanını gerek
Ulaştırma Bakanını görevlerini yapmaya davet ediyorum. Düzce’yi bu kadar da
artık yeter, fazla mağdur etmesinler.
Teşekkür
ediyorum.
Saygılarımı
sunuyorum.
BAŞKAN
– Kayıtlara geçmiştir.
Teşekkür
ediyorum. 
Alınan
karar gereğince denetim konularını görüşmüyor ve gündemin “Kanun Teklifleri ile
Komisyonlardan Gelen Diğer İşler” kısmına geçiyoruz.
1’inci
sırada yer alan, 33 sıra sayılı Kanun Teklifi ve Dışişleri Komisyonu Raporu’nun
görüşmelerine başlayacağız. 
X.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
4.- Türkiye Büyük Millet Meclisi Başkanı İzmir Milletvekili
Binali Yıldırım'ın Türkiye Cumhuriyeti ile Gürcistan Arasındaki Serbest Ticaret
Anlaşması Tarafından Kurulan Ortak Komite'nin Türkiye Cumhuriyeti ile Gürcistan
Arasındaki Serbest Ticaret Anlaşması'nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II'sini Değiştiren 1/2016 Sayılı
Kararınının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)
BAŞKAN
– Komisyon? Yok. 
Ertelenmiştir.

2’nci
sırada yer alan, 29 sıra sayılı Kanun Teklifi ve Dışişleri Komisyonu Raporu’nun
görüşmelerine başlayacağız. 
5.- Türkiye Büyük Millet Meclisi Başkanı İzmir
Milletvekili Binali Yıldırım'ın Türkiye Cumhuriyeti ile Karadağ Arasındaki
Serbest Ticaret Anlaşması Tarafından Kurulan Ortak Komite'nin Serbest Ticaret
Anlaşması'nın `Menşeli Ürünler' Kavramının Tanımı ve İdari İşbirliği
Yöntemlerine İlişkin Protokol II'sini Değiştiren 1/2017 Sayılı Kararının
Onaylanmasının Uygun Bulunduğuna ve Anlaşmanın Protokoller ve Eklerine İlişkin
Değişikliklerin Cumhurbaşkanınca Doğrudan Onaylanmasına İlişkin Yetki
Verilmesine Dair Kanun Teklifi (2/1362) ve Dışişleri Komisyonu Raporu’nun (S.
Sayısı: 29)
BAŞKAN
– Komisyon? Yok. 
Ertelenmiştir.

3’üncü
sırada yer alan, 17 sıra sayılı Kanun Teklifi ve Dışişleri Komisyonu Raporu’nun
görüşmelerine başlayacağız. 
6.- Türkiye Büyük Millet Meclisi Başkanı İzmir
Milletvekili Binali Yıldırım'ın Azerbaycan Cumhuriyeti Hükümeti, Gürcistan
Hükümeti ve Türkiye Cumhuriyeti Hükümeti Arasında Savunma Alanında İşbirliği
Mutabakat Muhtırasının Onaylanmasının Uygun Bulunduğuna Dair Kanun Teklifi
(2/1187) ve Dışişleri Komisyonu Raporu (S. Sayısı: 17)
BAŞKAN
– Komisyon? Yok. 
Ertelenmiştir.
Bundan
sonra da komisyonların bulunamayacağı anlaşıldığından, alınan karar gereğince,
kanun teklifleri ile komisyonlardan gelen diğer işleri sırasıyla görüşmek için
8 Mayıs 2019 Çarşamba günü saat 14.00’te toplanmak üzere birleşimi kapatıyorum.

Kapanma Saati: 18.02




(x) 18 S. Sayılı Basmayazı 30/04/2019
tarihli 72’nci Birleşim Tutanağı’na eklidir. 


(x) Açık oylama kesin sonuçlarını
gösteren tablo tutanağa eklidir.


(XX) 35 S. Sayılı Basmayazı 30/4/2019
tarihli 72’nci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(X) 44 S. Sayılı Basmayazı 30/4/2019
tarihli 72’nci Birleşim Tutanağı’na eklidir. 


(x) Açık oylama kesin sonuçlarını
gösteren tablo tutanağa eklidir.




