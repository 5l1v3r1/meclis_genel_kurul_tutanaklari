



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

97’nci Birleşim
3 Temmuz 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bursa Milletvekili İsmail Tatlıoğlu’nun, Türk
tarımında yaşanan sorunlara ve Bursa ilinin tarım sektöründeki yerine ilişkin
gündem dışı konuşması
2.- İstanbul Milletvekili Mahmut Tanal’ın, Şanlıurfa
ilinde muhtarlık hizmet binalarının elektrik aboneliği sorununa ilişkin gündem
dışı konuşması
3.- Osmaniye Milletvekili Mücahit Durmuşoğlu’nun,
Osmaniye iline yapılan yatırımlara ilişkin gündem dışı konuşması 

IV.- AÇIKLAMALAR
1.- Afyonkarahisar Milletvekili Mehmet Taytak’ın,
Birleşmiş Milletler Çocuklar ve Silahlı Çatışma Özel Temsilcisi Virginia Gamba’nın
PKK’lı terörist Ferhat Abdi Şahin’le Birleşmiş Milletlerin Cenevre ofisinde
anlaşma imzalamasının kabul edilemez olduğuna ilişkin açıklaması
2.- Mersin Milletvekili Hacı Özkan’ın, gençlerimizi
geleceğe hazırlayan eğitimcilere ve onları her açıdan en güzel şekilde yetiştirmenin
mücadelesini veren AK PARTİ hükûmetlerine teşekkür ettiğine ilişkin açıklaması

3.- Kocaeli Milletvekili İlyas Şeker’in, Kandıra
ilçesinin Kocaeli ilinin deniz ve doğa turizminde parlayan yıldızı olduğuna
ilişkin açıklaması
4.- Mersin Milletvekili Ali Cumhur Taşkın’ın, haziran
ayı dış ticaret rakamlarının açıklandığına ve ülke ekonomisinin geçen yılın
aynı dönemine göre dış finansman ihtiyacının azalması nedeniyle Hükûmete,
ihracatçılara ve üreticilere teşekkür ettiğine ilişkin açıklaması
5.- Kayseri Milletvekili Çetin Arık’ın, devlet
hastanesi sağlık ocağına dönüştürülen, askerlik şubesi kapatılan, cezaevi
Bünyan ilçesine bağlanan Sarız ilçesini iktidar partisinin neden
cezalandırdığını öğrenmek istediğine ilişkin açıklaması
6.- Kütahya Milletvekili Ali Fazıl Kasap’ın, 1 Temmuz
itibarıyla kapatılan Gediz Cezaevindeki mahkûmların Kütahya Cezaevine
taşınmasıyla yaşanan mağduriyete ve KHK’yle uzaklaştırılan mağdurların özel
sektörde çalışması yolunun açılması gerektiğine ilişkin açıklaması
7.- Çanakkale Milletvekili Özgür Ceylan’ın,
Çanakkale’nin Atikhisar içme suyu havzasında yaşanan ağaç katliamına Çevre ve Şehircilik
Bakanının ne zaman dur diyeceğini öğrenmek istediğine ilişkin açıklaması
8.- Amasya Milletvekili Mustafa Levent Karahocagil’in,
dünyada deniz ticaretinin öneminin her geçen gün arttığına ilişkin açıklaması
9.- Erzincan Milletvekili Süleyman Karaman’ın, 5 Temmuz
Başbağlar katliamının 26’ncı yıl dönümüne ilişkin açıklaması
10.- Bursa Milletvekili Atilla Ödünç’ün, AK PARTİ
iktidarları döneminde kamu çalışanları ile emeklilerin mali ve sosyal haklarında
önemli iyileştirmeler yapıldığına ilişkin açıklaması
11.- Kırklareli Milletvekili Vecdi Gündoğdu’nun, AKP
hükûmetlerinin tarımı, çiftçiyi, üreticiyi perişan ettiğine, zamlar altında
üretmeye çalışan köylünün neden cezalandırıldığını ve tarım desteklemelerinin
ne zaman ödeneceğini öğrenmek istediğine ilişkin açıklaması
12.- Kocaeli Milletvekili Ömer Faruk Gergerlioğlu’nun,
Urfa ili Halfeti ilçesi ile Ankara Emniyet Müdürlüğünde yaşanan işkence
iddiaları karşısında İnsan Hakları Komisyonunun harekete geçmemesini kınadığına
ilişkin açıklaması
13.- Kahramanmaraş Milletvekili Sefer Aycan’ın, orman
yangını vakalarının artması nedeniyle vatandaşları dikkatli olmaya ve yetkilileri
konuyla ilgili tedbir almaya davet ettiklerine ilişkin açıklaması
14.- Ankara Milletvekili Ayhan Altıntaş’ın, Ankara’dan
Çayırhan’a kadar giden duble yolun Nallıhan’a kadar uzatılması için daha kaç
kişinin yaşamını yitirmesinin beklendiğini öğrenmek istediğine ilişkin
açıklaması
15.- Bursa Milletvekili Nurhayat Altaca Kayışoğlu’nun,
Bursa ili Büyükorhan ilçesi Derecik Mahallesi’nde bulunan bin beş yüz yıllık
bazilikanın gün yüzüne çıkartılıp ziyarete açılması için Kültür ve Turizm
Bakanına seslendiğine ilişkin açıklaması
16.- Kahramanmaraş Milletvekili İmran Kılıç’ın, artan
ekonomik ve siyasi gücü ile istikrarlı yapısının Türkiye’yi göç hareketlerinin
çekim merkezi hâline getirdiğine ilişkin açıklaması
17.- Adana Milletvekili Ayşe Sibel Ersoy’un, kronik
aktif hepatit C tedavisinde kullanılan ilaçlarla ilgili yaşanan mağduriyete ilişkin
açıklaması


18.- İzmir Milletvekili Kani Beko’nun, 28 Haziran-4
Temmuz Emekliler Haftası’na ilişkin açıklaması
19.- Bursa Milletvekili Mustafa Esgin’in, terörle
mücadelede ön saflarda bulunması gereken Birleşmiş Milletlerin terör örgütü
SDG’yle aynı masada oturmasının kabul edilemez olduğuna ilişkin açıklaması
20.- Mersin Milletvekili Ali Mahir Başarır’ın, Tarsus
Çukurova Havaalanı’nın faaliyete geçmesini talep ettiklerine ilişkin açıklaması
21.- Eskişehir Milletvekili Utku Çakırözer’in, 15
Temmuz itibarıyla vergi borcu olan yerel ve ulusal gazetelere resmî ilan verilmemesi
kararının zor koşullar altında hayatını sürdürmeye çalışan Anadolu basınının
can damarını ortadan kaldırmak anlamına geldiğine, Hazine ve Maliye Bakanlığı
tebliğinin ertelenmesi gerektiğine ilişkin açıklaması
22.- Gaziantep Milletvekili İmam Hüseyin Filiz’in,
Sağlık Bakanlığının iş bulamayan ve hastane laboratuvarlarında çalışması gereken
tıbbi laboratuvar teknikerlerine istihdam sağlanması konusunda çalışma yapması
gerektiğine ilişkin açıklaması
23.- İzmir Milletvekili Tamer Osmanağaoğlu’nun,
Cumhurbaşkanlığı hükûmet sisteminin töreye uygun devlet düzeni olduğuna ve
eskimiş siyaset anlayışına sahip muhterislerin bakış açılarının Türk milletinin
kutlu direnişi önünde saygıyla eğilmesi gerektiğine ilişkin açıklaması
24.- Adana Milletvekili Orhan Sümer’in, Aladağ yurt
yangını davasının sadece çocuklarını kaybeden ailelerin değil, tarikatlara teslim
edilen eğitim sistemine karşı laik ve kamusal eğitimi savunanların davası
olduğuna, Aydın ili Efeler ilçesindeki tarikat yurdunda çıkan yangına ve bundan
sonra bu tür yangınların yaşanmaması için bir an önce önlem alınması
gerektiğine ilişkin açıklaması
25.- Adana Milletvekili Burhanettin Bulut’un, Adana ili
Sarıçam ilçesindeki mülteci kampının sebep olduğu çevre kirliliği konusunda
önlem alınması için Çevre ve Şehircilik Bakanlığı yetkililerini göreve
çağırdıklarına ilişkin açıklaması
26.- Kocaeli Milletvekili Lütfü Türkkan’ın, 3 Temmuz
Kemal Sunal’ı vefatının 19’uncu yıl dönümünde rahmetle andıklarına, Tekirdağ
ili Çorlu ilçesinde meydana gelen tren faciasında yakınlarını kaybeden
ailelerin adalet beklediğine, Cumhurbaşkanı Recep Tayyip Erdoğan’ın Çin Devlet
Başkanı Şi Cinping’le yaptığı görüşmede “Sincan’da insanlar mutlu bir yaşam
sürüyor.” ifadesinin gaflet ve dalalet içinde söylenmemişse cehalet olduğuna,
Suriyeliler meselesinin ülkemizin kanayan yarası olmaya devam ettiğine ve
ülkelerine dönmelerini kolaylaştıracak projelerin geliştirilmesi gerektiğine
ilişkin açıklaması
27.- Manisa Milletvekili Erkan Akçay’ın, 3 Temmuz spor
kulüplerine karşı düzenlenen Şike kumpasının 8’inci yıl dönümü vesilesiyle FETÖ
terör örgütüyle mücadelenin her alanda devam etmesi gerektiğine, 15 Temmuz
darbe girişimiyle FETÖ’nün eli kanlı bir terör örgütü olduğunun anlaşıldığına
ve devlet mekanizmalarını felç etmek için kurulan Ergenekon kumpas davasında
mahkûm edilenlerin beraat etmesiyle adaletin geç de olsa tecelli ettiğine, 3
Temmuz Mısır’ın seçilmiş ilk Cumhurbaşkanı Muhammed Mursi’nin devrildiği askerî
darbenin 6’ncı yıl dönümüne, darbecilere hep birlikte karşı durmanın öneminin
altını çizdiklerine ilişkin açıklaması




28.- İstanbul Milletvekili Hakkı Saruhan Oluç’un,
Tekirdağ ili Çorlu ilçesinde meydana gelen tren kazasıyla ilgili davanın ilk duruşmasında
“Biz adalet için buradayız.” diyen ailelerin polis tarafından salona alınmak
istenmediğine ve mahkeme heyetinin davadan çekildiğine, İfade Özgürlüğü
Derneğinin Engelli Web 2018 raporuna göre Türkiye kadar internet içeriklerine
müdahale eden bir başka ülke olmadığına, Özgür Gazeteciler İnisiyatifi’nin 2019
yılının ilk altı aylık raporuna göre basın tarihinin en baskıcı ve sansürcü
döneminin yaşandığına, açıklanan haziran ayı enflasyon oranına ilişkin
açıklaması
29.- İstanbul Milletvekili Engin Altay’ın, Hakk’ın
rahmetine kavuşan CHP eski Genel Sekreteri Şeref Bakşık’a Allah’tan rahmet dilediğine,
Tekirdağ ili Çorlu ilçesinde meydana gelen tren kazasıyla ilgili davanın ilk
duruşmasında mahkeme heyetinin davadan çekilmesinin üzerinde düşünülmesi
gerektiğine, 23 Haziran İstanbul Büyükşehir Belediye Başkanlığı seçimi
sonucunun Cumhurbaşkanlığı yönetim sisteminin çalışmadığını gösterdiğine,
Ergenekon kumpas davasının çöktüğü şu günlerde Türkiye’nin yeni bir kumpas
süreciyle karşı karşıya olduğuna, kin ve öfke dilinin terk edilerek toplumun
kutuplaştırılmasından vazgeçilmesi gerektiğine ilişkin açıklaması
30.- Çankırı Milletvekili Muhammet Emin Akbaşoğlu’nun,
Hakk’ın rahmetine kavuşan CHP eski Genel Sekreteri Şeref Bakşık’a Allah’tan
rahmet dilediğine, 3 Temmuz Kemal Sunal’ın vefatının 19’uncu yıl dönümüne, G20
Zirvesi’nde önemli kazanımlar elde edildiğine, Türkiye Cumhuriyeti’nin bir
hukuk devleti olduğuna, 23 Haziran İstanbul Büyükşehir Belediye Başkanlığı
seçimi sonucunun rövanşının alındığına yönelik değerlendirmelere, 3 Temmuz
Mısır’ın demokratik yollarla seçilmiş ilk Cumhurbaşkanı Muhammed Mursi’nin
devrildiği askerî darbenin 6’ncı yıl dönümüne, 15 Temmuzda demokrasinin gerçek
beşiğinin Türkiye olduğunu bütün dünyaya tekrar yüksek sesle haykıracaklarına
ilişkin açıklaması
31.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
32.- Manisa Milletvekili Erkan Akçay’ın, İstanbul
Milletvekili Engin Altay’ın yaptığı açıklamasındaki bazı ifadelerine, Cumhurbaşkanlığı
hükûmet sisteminden geri dönüşün söz konusu olmadığına ve bu sistemin bütün
kurum ve kurallarıyla yerleşip işlemesine katkıda bulunulması gerektiğine
ilişkin açıklaması
33.- İstanbul Milletvekili Engin Altay’ın, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
34.- Manisa Milletvekili Erkan Akçay’ın, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
35.- Çankırı Milletvekili Muhammet Emin Akbaşoğlu’nun,
İstanbul Milletvekili Engin Altay’ın yaptığı açıklamasındaki bazı ifadelerine
ve Cumhurbaşkanlığı hükûmet sistemiyle ilgili AK PARTİ içerisinde en ufak bir
tartışmanın söz konusu olmadığına ama sistemin daha iyi çalışması için
önerilere açık olduklarına ilişkin açıklaması
36.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
37.- İstanbul Milletvekili Mehmet Akif Hamzaçebi’nin,
Hakk’ın rahmetine kavuşan Trabzon eski Senatörü Hasan Güven’e Allah’tan rahmet
dilediğine ilişkin açıklaması

38.- Çankırı Milletvekili Muhammet Emin Akbaşoğlu’nun,
Hakk’ın rahmetine kavuşan Trabzon eski Senatörü Hasan Güven’e Allah’tan rahmet
dilediğine ve İstanbul Milletvekili Engin Altay’ın yaptığı açıklamasındaki bazı
ifadelerine ve herkes için bağlayıcı olan yargı kararlarına saygı gösterilmesi
gerektiğine ilişkin açıklaması
39.- İstanbul Milletvekili Hakkı Saruhan Oluç’un,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine, Meclisin görevinin var olan sistemin aksayan yönlerini gözden
geçirerek tartışmak olduğuna, Cumhurbaşkanlığı kararnameleriyle yönetilen bir
devlet hâline gelindiğine ilişkin açıklaması
40.- Balıkesir Milletvekili İsmail Ok’un, 23 Haziran
İstanbul Büyükşehir Belediye Başkanlığı seçimi sonucunda Hükûmetin başlattığı
zam sağanağını Balıkesir Büyükşehir Belediyesinin devam ettirdiğine ilişkin
açıklaması
41.- Malatya Milletvekili Mehmet Celal Fendoğlu’nun, 3
Temmuz hemşehrisi Kemal Sunal’ı vefatının 19’uncu yıl dönümünde rahmetle
andığına, 16 Temmuz itibarıyla Malatya ilinde mobil vize hizmetinin hayata
geçirildiğine ilişkin açıklaması
42.- İstanbul Milletvekili Yavuz Ağıralioğlu’nun,
gittikleri her seçim bölgesinde Türk devletinin vatandaşlığından imtina
etmeyen, Türk Bayrağı’ndan rahatsız olmayan, dini, dili, mezhebi ne olursa
olsun her Türk vatandaşının oyuna talip olduklarını ifade ettiklerine ve terör
unsurlarının hiçbir irtibatını meşru görmedikleri gibi desteğini de doğru
bulmadıklarına ilişkin açıklaması
43.- Mersin Milletvekili Fatma Kurtulan’ın, İstanbul
Milletvekili Yavuz Ağıralioğlu’nun yaptığı açıklamasındaki bazı ifadelerine,
tek çözümün demokratik çözüm olduğuna, ortak vatanda, ortak bayrak ve ortak
değerler altında özgür yurttaşlar olarak Kürtlerin yaşamak istediğine ilişkin
açıklaması
44.- Sivas Milletvekili Ahmet Özyürek’in, 4 Eylül Sivas
Kongresi’nin 100’üncü yıl dönümünün başta Sivas ili olmak üzere ülke genelinde
coşkuyla kutlanması gerektiğine ilişkin açıklaması
45.- Çankırı Milletvekili Muhammet Emin Akbaşoğlu’nun,
İzmir Milletvekili Serpil Kemalbay Pekgözegü’nün 91 sıra sayılı Kanun
Teklifi’nin birinci bölümü üzerinde şahsı adına yaptığı konuşmasındaki bazı
ifadelerine ilişkin açıklaması
46.- İstanbul Milletvekili Mehmet Akif Hamzaçebi’nin,
Trabzon ili Araklı ilçesinde ve Ağrı ili Diyadin ilçesinde meydana gelen sel
felaketinde hayatını kaybeden vatandaşlara Allah’tan rahmet dilediğine,
Karadeniz Bölgesi’nde dere kenarındaki yapılaşmalar konusunda yasal
düzenlemelerin yapılması gerektiğine ilişkin açıklaması
47.- İstanbul Milletvekili Mehmet Akif Hamzaçebi’nin,
Bayındırlık, İmar, Ulaştırma ve Turizm Komisyonu Başkanı Tahir Akyürek’in
“Teklifle ilgili diğer sorulara Bakanlığımız yazılı cevabını iletecektir.”
ifadesinin sistem değişikliğinden haberdar olmadığını gösterdiğine ilişkin
açıklaması
48.- Samsun Milletvekili Bedri Yaşar’ın, Samsun ili
Terme ilçesinde yaşanan sel felaketi nedeniyle Terme ilçesinin afet kapsamına
alınıp alınmayacağını öğrenmek istediğine ilişkin açıklaması

49.- Çankırı Milletvekili Muhammet Emin Akbaşoğlu’nun,
Bursa Milletvekili İsmail Tatlıoğlu’nun görüşülmekte olan 91 sıra sayılı Kanun
Teklifi’nin 1’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
50.- Bursa Milletvekili İsmail Tatlıoğlu’nun, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
51.- Çankırı Milletvekili Muhammet Emin Akbaşoğlu’nun,
bakanların partiden değil yasama görevinden istifa ettiğine ilişkin açıklaması
52.- Manisa Milletvekili Erkan Akçay’ın, Mecliste grubu
bulanan siyasi parti mensuplarının Cumhurbaşkanlığı hükûmet sisteminin bütün
kurum ve kurallarıyla yerleşip işlemesi için katkıda bulunmaya odaklanmasında
demokrasimiz bakımından fayda olduğuna ilişkin açıklaması
53.- İstanbul Milletvekili Mehmet Akif Hamzaçebi’nin,
Manisa Milletvekili Erkan Akçay’ın yaptığı açıklamasındaki bazı ifadelerine ve
yanlışta ısrar etmemek gerektiğine, daha güçlü demokrasiyi getirecek güçlü bir
sistemin kurulabileceğine ilişkin açıklaması
54.- Manisa Milletvekili Erkan Akçay’ın, İstanbul
Milletvekili Mehmet Akif Hamzaçebi’nin yaptığı açıklamasındaki bazı ifadelerine
ilişkin açıklaması
55.- Çankırı Milletvekili Muhammet Emin Akbaşoğlu’nun,
Cumhurbaşkanlığı hükûmet sisteminin daha iyi işlemesi hususunda kanaatlerin
ortaya konulmasında sakınca olmadığına, yürütmeyi de yasamayı da doğrudan
milletin belirlediğine ilişkin açıklaması
56.- İstanbul Milletvekili Mehmet Akif Hamzaçebi’nin,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ve Cumhurbaşkanlığı hükûmet sistemiyle Türkiye’nin geri gidişinin
başladığına ilişkin açıklaması
57.- Bayındırlık, İmar, Ulaştırma ve Turizm Komisyonu
Başkanı Tahir Akyürek’in, İstanbul Milletvekili Mehmet Akif Hamzaçebi’nin
yaptığı açıklamasındaki bazı ifadelerine ve teknik konularda Bakanlığın
bilgisine başvurulduğuna ilişkin açıklaması
58.- Ordu Milletvekili Cemal Enginyurt’un, 31 Mart
yerel seçimlerinden bu tarafa belediyelerde işçi kıyımı yaşandığına ilişkin
açıklaması
59.- Çankırı Milletvekili Muhammet Emin Akbaşoğlu’nun,
Isparta Milletvekili Aylin Cesur’un görüşülmekte olan 91 sıra sayılı Kanun
Teklifi’nin 3’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
60.- Isparta Milletvekili Aylin Cesur’un, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
61.- İstanbul Milletvekili Mehmet Akif Hamzaçebi’nin,
görüşülmekte olan 91 sıra sayılı Kanun Teklifi’nin 6’ncı maddesi üzerinde
verilen önergeyle “bitkisel üretim amacı” ibaresinin “tarımsal amaç” şeklinde değiştirilmesinin
uygun bir düzenleme olduğuna ilişkin açıklaması
62.- Çankırı Milletvekili Muhammet Emin Akbaşoğlu’nun,
Ankara Milletvekili İbrahim Halil Oral’ın görüşülmekte olan 91 sıra sayılı
Kanun Teklifi’nin ikinci bölümü üzerinde İYİ PARTİ Grubu adına yaptığı
konuşmasındaki bazı ifadelerine, Çin Halk Cumhuriyeti Devlet Başkanının resmî
davetlisi olarak Çin’e giden Cumhurbaşkanı Recep Tayyip Erdoğan’ın Uygurların
Çin’de huzur ve refah içinde yaşamalarının yegâne temennimiz olduğunu ifade
ettiğine ilişkin açıklaması




63.- Çankırı Milletvekili Muhammet Emin Akbaşoğlu’nun,
Ankara Milletvekili İbrahim Halil Oral’ın yerinden sarf ettiği bazı ifadelerine
ilişkin açıklaması
64.- Ankara Milletvekili Servet Ünsal’ın, 2 Temmuz
Sivas Madımak katliamının 26’ncı yıl dönümüne ilişkin açıklaması
65.- Kırıkkale Milletvekili Ramazan Can’ın, Siirt ili
Eruh ilçesi kırsalında PKK’ya karşı yapılan operasyonda şehit düşen hemşehrisi
Jandarma Uzman Çavuş Yasin Baran’a Allah’tan rahmet dilediğine ilişkin
açıklaması
66.- İstanbul Milletvekili Mehmet Akif Hamzaçebi’nin,
görüşülmekte olan 91 sıra sayılı Kanun Teklifi’nin 28’inci maddesi üzerinde
Genel Kurulun takdirine sunulan önergenin Bakanlık bürokratları tarafından
kaleme alınan önerisiyle düzenlendiğine ilişkin açıklaması
67.- Çankırı Milletvekili Muhammet Emin Akbaşoğlu’nun,
İstanbul Milletvekili Mehmet Akif Hamzaçebi’nin yaptığı açıklamasındaki bazı
ifadelerine ilişkin açıklaması
68.- İstanbul Milletvekili Engin Altay’ın, görüşülmekte
olan 91 sıra sayılı Kanun Teklifi’ne genel olarak olumlu hususlar içerdiğinden
Cumhuriyet Halk Partisi Grubu olarak “kabul” oyu vereceklerine ilişkin
açıklaması
69.- Çankırı Milletvekili Muhammet Emin Akbaşoğlu’nun,
91 sıra sayılı Kanun Teklifi’ne katkıda bulunan gruplara ve milletvekillerine teşekkür
ettiğine ilişkin açıklaması
70.- Manisa Milletvekili Erkan Akçay’ın, 91 sıra sayılı
Kanun Teklifi’ne olumlu oy vereceklerine, gerek komisyonlarda gerekse Genel
Kurulda görüşülen kanun tekliflerine vatandaşların hayrına olduğunu
düşündükleri katkıları sunduklarına ilişkin açıklaması

V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 27/6/2019 tarihinde İYİ PARTİ
Grup Başkan Vekili İstanbul Milletvekili Yavuz Ağıralioğlu tarafından, Tunceli
Munzur Üniversitesi Sosyoloji Bölüm Başkanı Doçent Doktor Ali Kemal Özcan’ın
PKK Terör örgütü elebaşı Abdullah Öcalan’la yaptığı görüşmede hangi amaç, sıfat
ve vasıfla bu görüşmeyi gerçekleştirdiği sorusuna açıklık getirilmesi, Ali
Kemal Özcan’ın devletin uygun görmesi sonucu İmralı’ya giderek görüştüğünü dile
getirmesi üzerine devletin böyle bir görüşmeye niçin ihtiyaç duyduğunun
kamuoyuyla paylaşılması ve teröristbaşıyla yapılan görüşmenin açık ve net bir
şekilde milletimizle paylaşılarak milletimizin vicdanında hissettirdiği rahatsızlığın
giderilmesi maksadıyla verilmiş olan Meclis araştırması önergesinin ön
görüşmelerinin, Genel Kurulun 3 Temmuz 2019 Çarşamba günkü birleşiminde
yapılmasına ilişkin önerisi
2.- HDP Grubunun, 3/7/2019 tarihinde Grup Başkan Vekili
Mersin Milletvekili Fatma Kurtulan ile Grup Başkan Vekili İstanbul Milletvekili
Hakkı Saruhan Oluç tarafından, Ağrı Diyadin Belediyesinde yaşananların
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 3 Temmuz 2019 Çarşamba günkü birleşiminde
yapılmasına ilişkin önerisi



3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, yargı bağımsızlığını etkileyen durumların incelenerek
bağımsız ve tarafsız yargılamanın sağlanması için yapılması gerekenlerin
belirlenmesi amacıyla verilmiş olan (10/753) esas numaralı Meclis Araştırması
Önergesi’nin ön görüşmelerinin, Genel Kurulun 3 Temmuz 2019 Çarşamba günkü
birleşiminde yapılmasına ilişkin önerisi
VI.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91)
2.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda Değişiklik
Yapılmasına Dair Kanun Teklifi (2/1974) ve Adalet Komisyonu Raporu (S. Sayısı:
92)

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın,
milletvekillerinin demokrasimizin vazgeçilmezi olan Parlamentoda zamanı iyi
planlanmasını rica ettiğine ilişkin konuşması

VIII.- OYLAMALAR
1.- (S. Sayısı: 91) Tapu Kanunu ve Bazı Kanunlarda
Değişiklik Yapılmasına Dair Kanun Teklifi’nin oyalaması

IX.-YAZILI SORULAR VE CEVAPLARI
1.-  Gaziantep Milletvekili Mahmut Toğrul’un,
Selahattin Demirtaş’a gönderilen bazı mektupların kendisine iletilmediği
iddiasına ilişkin sorusu ve Ulaştırma ve Altyapı Bakanı Mehmet Cahit Turhan’ın
cevabı (7/11717)
2.-  İzmir Milletvekili Mehmet Ali Çelebi’nin, Hakkâri
ilinde Bakanlığa bağlı kurumlarda engelli personel istihdamına ve kurum binalarının
engelli kullanımına uygunluğuna ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/11718)
3.-  Siirt Milletvekili Sıdık Taş’ın, Siirt’in
çevresine ulaşımı sağlayan yolların yapımının ne kadar sürede bitirileceğine
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/11721)
4.-  Adana Milletvekili Kemal Peköz’ün, Adana-Mersin
arasındaki demiryolu hat kesiminde bulunan hemzemin geçitlerin sayısına ve
güvenliğine ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/11722)
5.-  Adana Milletvekili İsmail Koncuk’un, 15 Temmuz
Şehitler Köprüsü’nden geçiş yapan hafif ticari araçlara kesilen trafik cezalarına
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/11723)

6.-  Kocaeli Milletvekili Ömer Faruk Gergerlioğlu’nun,
Türk Hava Yolları tarafından işten çıkarılan bir çalışana ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/11816)
7.-  İstanbul Milletvekili Zeynel Emre’nin, 15 Temmuz
Şehitler Köprüsü’nde 2. sınıf araçlara kesilen trafik cezalarına ilişkin sorusu
ve Ulaştırma ve Altyapı Bakanı Mehmet Cahit Turhan’ın cevabı (7/12136)
8.-  Ankara Milletvekili Murat Emir’in, Ankara metrosu
için ihaleyi alan ortaklık tarafından temin edilen vagonlarla ilgili bazı iddialara
ve Bakanlığın denetimine ilişkin sorusu ve Ulaştırma ve Altyapı Bakanı Mehmet
Cahit Turhan’ın cevabı (7/12137)
9.-  Zonguldak Milletvekili Deniz Yavuzyılmaz’ın,
Zonguldak-Ereğli karayolunda meydana gelen heyelan neticesinde yola düşen
kayaların kaldırılmasına ilişkin sorusu ve Ulaştırma ve Altyapı Bakanı Mehmet
Cahit Turhan’ın cevabı (7/12138)
10.-  İstanbul Milletvekili Dilşat Canbaz Kaya’nın, THY
bünyesindeki sendikalı çalışan sayısına ve bu sebeple işten çıkarılıp dava
sonucu işine iade edilenlere ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/12139)
11.-  Batman Milletvekili Mehmet Ruştu Tiryaki’nin,
Batman-Diyarbakır arası tren seferlerinin arttırılması talebine ilişkin sorusu
ve Ulaştırma ve Altyapı Bakanı Mehmet Cahit Turhan’ın cevabı (7/12140)
12.- İzmir Milletvekili Murat Bakan’ın, ülkemizdeki
genel havacılık hava araçlarının yakıt eksikliği sorunlarının çözümüne ve bu
araçların kullanımına uygun meydanların artırılmasına,
Genel havacılık hava araçlarına vergi indirimi sağlanması
ve yabancı tescilli uçaklara uygulanan yer hizmet bedellerinin düşürülmesi
önerisine,
Ülkemizde genel havacılık sektörünün geliştirilmesi ve
SHGM ve DHMİ bünyesinde Genel Havacılık Dairesi açılması önerisine,
İlişkin soruları ve Ulaştırma ve Altyapı Bakanı Mehmet
Cahit Turhan’ın cevabı (7/12246), (7/12247), (7/12248)
13.-  Kocaeli Milletvekili Haydar Akar’ın, UKOME
kararıyla 15 Temmuz Şehitler Köprüsü’nden geçişi yasaklanan araçlara kesilen
cezalara yönelik şikayetlere ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/12249)
14.-  Adana Milletvekili Kemal Peköz’ün, Bakanlığa
bağlı kadrolu çalışan ve taşeron olarak çalışan sayılarına ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/12253)
15.-  Adana Milletvekili Mehmet Metanet Çulhaoğlu’nun,
birinci sınıf araçlara 15 Temmuz Şehitler Köprüsü’nden geçiş izni verilmesi ve
geriye dönük cezaların affedilmesine yönelik çalışma yapılıp yapılmadığına
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/12255)
16.-  İstanbul Milletvekili Ümit Beyaz’ın, 15 Temmuz
Şehitler Köprüsü’nden geçen araçlara kesilen cezalara ilişkin sorusu ve Ulaştırma
ve Altyapı Bakanı Mehmet Cahit Turhan’ın cevabı (7/12256)

17.-  Adana Milletvekili Kemal Peköz’ün, Çukurova
Bölgesel Havalimanının yapımının hangi aşamada olduğuna ve ne zaman hizmete
açılacağına ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/12390)
18.-  Uşak Milletvekili Özkan Yalım’ın, Zafer
Havalimanı’ndan 2018 yılında uçuş gerçekleştiren yolcu sayılarına ve yolcu
garantisinin karşılanıp karşılanmadığına ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/12591)
19.-  İstanbul Milletvekili Mustafa Sezgin
Tanrıkulu’nun, Bakanlığın taraf olduğu adli ve idari davalar ile icra
işlemlerinin sayısına ilişkin sorusu ve Ulaştırma ve Altyapı Bakanı Mehmet
Cahit Turhan’ın cevabı (7/12594)
20.-  Kütahya Milletvekili Ahmet Erbaş’ın, yüklenici
firmaya yolcu garantisi verilen Zafer Havalimanına yeni seferler konulması
önerisine ilişkin sorusu ve Ulaştırma ve Altyapı Bakanı Mehmet Cahit Turhan’ın
cevabı (7/12651)
3 Temmuz 2019 Çarşamba
BİRİNCİ OTURUM
Açılma Saati: 14.03
BAŞKAN: Başkan Vekili Celal ADAN
KÂTİP ÜYELER: İshak GAZEL (Kütahya), Barış KARADENİZ (Sinop) 
----- 0 -----
BAŞKAN
– Türkiye Büyük Millet Meclisinin 97’nci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Bursa’da tarım sektörü ve tarım üreticilerinin ekonomik krizden etkilenmeleri
hakkında söz isteyen Bursa Milletvekili Sayın İsmail Tatlıoğlu’na aittir.
Buyurun
Sayın Tatlıoğlu.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bursa Milletvekili İsmail Tatlıoğlu’nun, Türk
tarımında yaşanan sorunlara ve Bursa ilinin tarım sektöründeki yerine ilişkin
gündem dışı konuşması
İSMAİL
TATLIOĞLU (Bursa) – Sayın Başkan, Türkiye Büyük Millet Meclisinin saygın
mensupları; hepinizi şahsım ve partim adına saygıyla selamlıyorum.
Tarım
sektörü Türk ekonomisinin ve günlük hayatımızın çok önemli bir parçası. Son
yirmi yıla baktığımızda, Türk tarımının ve Türk çiftçisinin ekonomiden aldığı
payın giderek küçüldüğünü ve azaldığını görüyoruz. Mesela 1999’da tarımsal katma
değer bakımından dünyada 5’inci olan Türkiye bugün 10’uncu sıraya düşmüş; arazi
verimliliği bakımından 17’nci sırada olan Türkiye’nin 23’üncü sıraya düştüğünü
görüyoruz. Bütün bu düşüşlerin hem kuru tarımda hem sulu tarımda hem meyvede
hem hububatta yaşandığını görüyoruz. Ayrıca, fert başına millî gelir
paylaşımında da tarım sektörünün daha alt gelir gruplarında yer aldığını
görüyoruz. Türkiye’de tarım sektöründeki fert başına millî gelir ortalama millî
gelirin üçte 1’ine tekabül ediyor. Yani 8.500 dolar ortalama millî gelir söz
konusu ise fert başına aşağı yukarı 2.500 dolar, 3 bin dolar millî gelire sahip
bir tarım kesiminden bahsediyoruz. Bu, diğer ülkelerde ortalama millî gelirin
altında da olsa yaklaşık yarısından daha aşağıya düşmemektedir. Mesela, bir
aylık öğrenci maliyeti için bir tarım kesimi çalışanının 2009 yılında 92 litre
süt satması gerekirken 2017 yılında çocuğunun bir aylık eğitimi için satması
gereken süt miktarı 155 litre. Böyle bir gerileme var. Türkiye'de de tarım
sektörünün önemli merkezlerinden biri, hepimizin bildiği gibi, Bursa’dır.
Bursa’da yaklaşık 344 bin hektar tarım alanı var ve bunun 92 bin hektarlık
kısmında meyve, 41 bin hektarlık kısmında da sebze ekimi var. 
Bursa
otomotiviyle, tekstiliyle Türkiye için önemli olduğu kadar, belki stratejik
olarak ondan daha fazla, tarımıyla da önemlidir. Tarım üretimi, meyve üretimi
2018 gerçekleşmiş rakamlarıyla toplam olarak 770 bin ton olarak
gerçekleşmiştir. Bursa 770 bin ton meyveyi Türk ekonomisinin emrine amade
etmiştir. 
Hayvan
varlığı olarak da 1906 salnamelerine göre 7 milyon baş hayvan bulunan Bursa’da
bugün bu rakam bunun çok altına düşmüş ve ne yazık ki buna bağlı olarak et ve
süt üretimi de düşmüştür. 
Bursa'nın
temel sembollerinden ve Türkiye'nin sembollerinden biri de Bursa şeftalisidir.
Özellikle ziraat odaları bilhassa Bursa’da bu konunun gündeme gelmesi için
ciddi olarak çalışmalar yapmakta ve bütün kesimleri uyarmaktadırlar. Bursa’da
ve bütün Türkiye’de tarım kesimi maliyetler nedeniyle çok mağdur durumdadır. 1 kilogram
şeftalinin maliyeti 1,75 lira, depolama ve paketleme maliyeti ilaveten 1,60
lira olmasına rağmen, suluk şeftalinin alım fiyatı 40 kuruş civarındadır. Bu
nedenle bu maliyetlerle tarım sektöründe geçtiğimiz dönem görüldüğü gibi
-patates, soğanda görülen- yönetememe ve problemler Türkiye’de meyvede de
görülmeye başlanacaktır. Bursa’da şeftali üretimi, meyve üretimi bu bakımdan
bir mağduriyet yaşamaktadır ve şeftali üreticileri ağaçlarını kesmektedirler.
Yaklaşık 10 milyon adet şeftali ağacı bulunan Bursa’da alanlar yüzde 7
daralmakta, ağaç sayısı da yaklaşık 1 milyon azalmış bulunmaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Milletvekili.
İSMAİL
TATLIOĞLU (Devamla) - Bu anlamda üreticilerimizin, tarım kredi kooperatiflerinden
satın alım yapılması konusunda talepleri vardır. Fiyat tekelleşmesinin önüne
geçilmesi konusunda yani satın alıcıların tekelleşmesi konusunda tedbir
alınması gerektiği şeklinde talepleri vardır. Maliyet Türk tarımının önemli bir
sorunudur özellikle meyvecilikte ve şeftali üreticileri bu konuda önemli
taleplerini dile getirmektedirler. Maliyet içerisinde tabii ki finansman
maliyeti de yer almaktadır ve üretim için finansal sıkıntıları konusunda bir
düzenleme yapılmasını talep etmektedirler. 
İnşallah,
Türk tarımının daha iyi günlerde olacağı temennisiyle hepinize saygılar
sunarım. (İYİ PARTİ sıralarından alkışlar)
BAŞKAN
– Gündem dışı ikinci söz, muhtarlık hizmet binalarının elektrik aboneliği
hakkında söz isteyen İstanbul Milletvekili Mahmut Tanal’a aittir. 
Buyurun
Sayın Tanal. (CHP ve İYİ PARTİ sıralarından alkışlar)
2.- İstanbul Milletvekili Mahmut Tanal’ın, Şanlıurfa
ilinde muhtarlık hizmet binalarının elektrik aboneliği sorununa ilişkin gündem
dışı konuşması
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
hürmetle selamlıyorum. 
Sayın
Başkan, değerli milletvekilleri; muhtarlık hizmetleri binalarının
elektriklerinin abonelik sorununu dile getirmek üzere gündem dışı söz almış
bulunmaktayım. Memleketim olan Şanlıurfa ilinde Büyükşehir Belediye
Başkanlığını AK PARTİ kazanmış durumda. Ancak Şanlıurfa ili Büyükşehir
Belediyesiyle ilgili yani Büyükşehir Belediyesi eliyle Şanlıurfa’daki muhtarlar
mağdur edilmektedir. Şanlıurfa’daki muhtarlık binalarının bir kısmını belediye
yapmıştır; bu hizmetlerinden dolayı da ben teşekkür ediyorum. Ancak Büyükşehir
Belediyesi muhtarlara -bazı muhtarlarına, tamamına değil- yaptıkları bu
binaların elektrik ve su aboneliğini belediye yapmadığı için ve bu binalarda su
ve elektrik sıkıntısı nedeniyle muhtarlar, vatandaşımıza kamu hizmeti
verememektedir. 91 merkez mahallenin muhtarlığında elektrik ve su aboneliği
yapılmadığı için elektrik idaresi şunu söylüyor: “Ya bu aboneliği üstünüze alın
veyahut da elektriklerinizi keseceğiz.” 
Değerli
arkadaşlar, burada bulunan arkadaşlarımızdan aşağı yukarı herkesin kendi adına,
eşi veya çocukları adına bir su aboneliği ve elektrik aboneliği vardır.
Abonelik yapmanız için sizin ya tapunuzu götürmeniz lazım veyahut da kira
sözleşmesini götürmeniz lazım. Bu muhtarlık binalarının da tapusu belediyeye
ait olduğu için, belediyeler yaptığı için, burada elektrik idareleri ve su
idaresi aboneliği yapmadığı gibi vatandaş, muhtar orada mağdur durumda ve
hizmeti vatandaşa verememekte. Bu anlamda, muhtarlar bize dert yanmakta, abone
olanların da gelen elektrik faturaları 400 ile 900 TL arası olduğu için,
muhtarlar bu parayı da ödeyemedikleri için bazı muhtarlarımızın elektrikleri de
kesilmiş durumda Şanlıurfa’da.
Değerli
arkadaşlar, muhtarlar kamu görevlisidir yani devlet memurudur ve kamu görevlisi
olmaları nedeniyle hem adli hem idari anlamda çok görevleri vardır. Peki, kamu
görevlileri bulundukları yerlerle ilgili olarak, orada kendisi elektrik
parasını ödüyor mu? Mesela bizler de kamu görevlisiyiz; muhtarlar seçimle
geldi, biz de seçimle geldik. Biz, oturduğumuz makamlarımızın, bürolarımızın
kirasını ödüyor muyuz? Yok. Elektrik parasını ödüyor muyuz? Yok. Su parasını
ödüyor muyuz? Yok. Kullandığımız cep telefonlarının faturaları için 2 maaşımız
kadar bir ödenek, devlet tarafından ayrılıyor mu? Ayrılıyor. Peki, aynı imkânı,
aynı fırsatı muhtarlara niçin ayırmıyoruz? Muhtarlar kamu görevlisi mi? Kamu
görevlisi. Seçimle geliyor mu? Seçimle geliyor. Kullandıkları makamları, o
büroları kendi işleri için mi kullanıyor? Yok, kamu hizmeti için kullanıyor.
Kamu hizmetinde kullanıldığı için o binaların elektrik ve su paralarının da
devlet tarafından ödenmesi lazım. Hatta bazı muhtarlarımızın elektrikleri
kesildiği için, muhtarlık binalarında o elektrik hizmetini ancak jeneratörle
alabiliyorlar ve bazılarının da bu elektrik ve su parası yüzünden maaşlarına
haciz gelmiş durumda.
Yani
burada, Şanlıurfa Büyükşehir Belediyesi, 91 merkez muhtarlığını mağdur ediyor.
Şanlıurfa milletvekillerini aramışlar; bilmiyorum burada var mı yok mu AK
PARTİ’den arkadaşlarımız, keşke söz alsa, gelip burada konuşsalar.
Milletvekillerini arıyor, valiyi arıyor, kaymakamı arıyor, belediye başkanını
arıyor, belediye meclis üyesini arıyor ama 91 mahalle muhtarımız orada mağdur.
Gerçi
AK PARTİ Şanlıurfa’da sadece muhtarları mağdur etmiyor, turizmde tanıtım yok.
Mesela tarihî yerlerle ilgili, tarihî yerlerin tabelası yok, turistik yerlere
gidildiği zaman orada soğuk su içilecek veyahut da beş dakika dinlenilecek bir
mekânları yok. Mesela engelli kardeşlerimizin ibadet yapmak için camilere
girebilecekleri o rampaları yok. Şehrin bir ucundan girin, diğer ucunda engelli
kardeşlerimizin tuvalet ihtiyaçlarını sağlayabilecek mekânları yok; sadece
Balıklıgöl’de var, onun dışında hiçbir tarafta yok. Otopark sorunu var, tapu
sorunu var, hastanelerde büyük bir yığın var. Çocuk hastanesi, kadın doğum
hastanesi… 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili.
MAHMUT
TANAL (Devamla) – Teşekkür ederim değerli Başkanım.
Mesela
uçak biletleri, Türkiye’de en pahalı uçak biletleri Şanlıurfa’da. Neden? Hatta
çoğu sefer direkt değil, aktarmalı. Çok öğrenci var Kıbrıs’ta, Kıbrıs’a direkt
uçuş yok. Bu anlamda benim sayın Urfalı hemşehrilerimden ricam şu: Şikâyetleri
Cumhuriyet Halk Partisine yapıyorsunuz, oyları AK PARTİ’ye veriyorsunuz, ne
olur yapmayın bunu, yapmayın. Yine sözcülüğünüzü burada Cumhuriyet Halk Partisi
yapıyor, sorunlarınızı yine biz dile getiriyoruz. Yani Şanlıurfalı kardeşlerim,
bir sefer yanıldınız, iki sefer… Hastanede sorun var. Mesela eğitim; okullarda
öğretmen yok. Uzman doktor yetersizliği var. Şu anda hastanelerin önüne gidin,
hastanelerin önünde bekleme yerlerinde dünya kadar insanımız orada bekliyor
çünkü kapasite yetersiz. 
Bu
anlamda hepinize teşekkür ediyorum. Selam ve saygılarımı herkese yolladığım
gibi buradan tekrar Şanlıurfalı kardeşlerime de yolluyorum ancak şikâyetleri
bize yaparken ne olur oyları da bize verin.
Teşekkür
ederim, saygılarımı sunarım. (CHP sıralarından alkışlar)
BAŞKAN
– Gündem dışı üçüncü söz, Osmaniye’de ekonomik yatırımlar ve gelişmeler
hakkında söz isteyen Osmaniye Milletvekili Mücahit Durmuşoğlu’na aittir.
Buyurun
Sayın Durmuşoğlu. (AK PARTİ sıralarından alkışlar)
3.- Osmaniye Milletvekili Mücahit Durmuşoğlu’nun,
Osmaniye iline yapılan yatırımlara ilişkin gündem dışı konuşması 
MÜCAHİT
DURMUŞOĞLU (Osmaniye) - Sayın Başkan, değerli milletvekilleri; seçim bölgem
Osmaniye ilinin genel ekonomik durumu ve ilimize yapılan yatırımlar hakkında
gündem dışı söz almış bulunuyorum. Ekranları başında bizleri izleyen aziz
vatandaşlarımızı ve Gazi Meclisimizin siz değerli üyelerini saygıyla
selamlıyorum.
Binlerce
yıllık tarihi, geleneksel halk kültürü, muhteşem doğal güzellikleriyle kaleler
şehri Osmaniye ilimize Cumhurbaşkanımız Sayın Recep Tayyip Erdoğan önderliğinde
2002 yılından bu yana eğitimden sağlığa, altyapıdan ulaştırmaya, tarım ve
hayvancılıktan çevre, orman ve KÖYDES projelerine, enerjiden sanayiye,
kültürden spora yaklaşık 10,8 milyar TL tutarında kamu yatırımı yapılmıştır.
Osmaniye’mizin yatırımda öncelikli bölge statüsü kazanmasıyla birlikte yapılan
yatırımlar Osmaniye ekonomisine önemli ivme kazandırmıştır. Osmaniye son on
yedi yılda ekonomisini yüzde 350’nin üzerinde büyütmeyi başarmıştır. İlimiz,
2002 yılında 81 il içerisinde 55’inci büyük ekonomiyken bugün 41’inci büyük
ekonomi durumuna gelmiştir. İlimizdeki bu ekonomik sıçramanın en önemli nedeni,
Osmaniye ve Kadirli organize sanayi bölgesi yatırımları, özellikle de demir
çelik sektöründeki yatırımlardır. 
Bu
vesileyle, ekonomik büyüme hızı sıralamasında Osmaniye’mizin ilk sıralarda
olmasını sağlayan, bu kadim topraklarda yaşayan insanlarımıza güvenen tüm
sanayicilerimize şahsım ve Osmaniyeli hemşehrilerimiz adına bir kez daha
şükranlarımı sunuyorum.
Sayın
Başkan, değerli milletvekilleri; AK PARTİ iktidarları döneminde Osmaniye’nin
bölgesel gelişmişlik düzeyi farkını azaltmak; üretimi, istihdamı, ihracatı ve
teknoloji ağırlıklı yatırımları artırmak için, Osmaniye’ye verilen yatırım
teşviklerini 307 kat artırdık. 2002 yılında yaklaşık 2 milyon TL olan yatırım
teşviklerinin tutarı 2018 yılında 614 milyona yükseldi. 2003 yılından bu yana
sabit yatırım tutarı 5,3 milyar TL olan 396 adet yatırım teşvik belgesi
verilmiştir. Bu teşviklerin yatırıma dönüşmesiyle birlikte 11 bin hemşehrimize
ilave istihdam sağlanmıştır. İlimize verilen teşviklerin yatırıma dönüşmesiyle
birlikte, ilimizin ihracat potansiyeli önemli ölçüde artmıştır. Türkiye
İhracatçılar Meclisi (TİM) verilerine göre Osmaniye, son on yedi yılda ortalama
ihracatı en hızlı artan iller sıralamasında yüzde 63’le 2’nci sırada yer
almaktadır.
2018
yılının Ağustos ve Eylül aylarında, bir önceki yılın aynı aylarına göre
ihracatını en fazla artıran il olmayı başaran Osmaniye, başarılı ihracat
performansını 2019 yılında da devam ettirmektedir. Bugün Osmaniye’miz, başta
çelik ve tekstil ihracatı olmak üzere 70’i aşkın ülkeye irili ufaklı ihracat
gerçekleştirmektedir. 
Elbette
ki çalışmalarımız bu saydıklarımızla sınırlı kalmayacaktır. Biz, ülkemizin
bekası için en çok şehit veren illerden olan Osmaniye olarak, vatan
savunmasında gösterdiğimiz bu azmi ülkemizin ihracat seferberliğinde,
sanayileşmeye ve yüksek teknolojiye geçişte, kısaca ülkemiz üzerinde
uygulanmaya çalışılan topyekûn ekonomik savaşta da göstermeye, üzerimize düşen
görevi yapmaya gayret edeceğiz.
Sayın
Başkan, değerli milletvekilleri; genellikle tarım ve hayvancılıkla akla gelen
seçim bölgem Osmaniye’nin iktidara geldiğimiz son on yedi yılda eğitimde,
sağlıkta, sanayide, ulaşımda, enerjide ileri bir il olması için durmaksızın
çalışıyoruz. Sağlık alanında 600 yataklı, 800 yatak kapasiteli devlet
hastanemizin yapım ihalesi yapılmış, süreç devam etmektedir. Kadirli 100 yatak,
150 yatak kapasiteli; Düziçi 100, Bahçe 50; Toprakkale, Sumbas, Hasanbeyli
entegre ilçe hastanelerimizin proje çalışmaları devam etmekte olup en kısa
zamanda hemşehrilerimizin hizmetine sunulması için çalışmalarımız devam
etmektedir. 
Enerji
alanında da büyük yatırımlara imza atmış durumdayız. Temelden yüksekliği 89
metre olan 93 milyon metreküp su biriktirme hacmine sahip Kadirli Savrun
Barajı’mızın inşaat çalışmaları başlamış ve temelden yüksekliği 117 metre olan
34 milyon metreküp su biriktirme hacmine sahip Düziçi Çatak Barajı’mızın proje
çalışmaları devam etmektedir. İnşallah, en kısa zamanda her iki barajımızın tamamlanmasıyla
elde edilecek enerji üretimi ve tarım alanlarının su ihtiyacının
karşılanmasıyla ülke ekonomisine büyük katkı sağlayacaktır.
Hemşerilerimizin
daha hızlı ve güvenli bir şekilde gidecekleri yerlere ulaşması için Osmaniye–Nurdağı
yolu, Osmaniye–Kadirli yolu, Andırın–Göksun yolu, Çukurköprü–Ceyhan–Kadirli
yolu, kuzey çevre yolu, Düziçi–Yarbaşı–Kanlıgeçit duble yolu, Toprakkale otoban
bağlantı yolu, Kadirli–Sumbas yol çalışmaları da devam etmektedir. 
Mersin–Adana–İncirlik–Osmaniye–Gaziantep
hızlı tren hattı yapımı planlanmış olup projemizin tamamlanmasıyla birlikte
Adana–Osmaniye arası seyir süresi otuz beş dakikaya, Mersin–Osmaniye arası
ulaşım süresi altmış dakikaya inmiş olacaktır. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
MÜCAHİT
DURMUŞOĞLU (Devamla) – Teşekkür ediyorum. 
Ayrıca,
Adana–İmamoğlu–Kozan–Sumbas–Kadirli–Osmaniye Demir Yolu Projesi ve maliyet
çalışmaları tamamlanmış olup 2020 Yılı Yatırım Program’ına alınmasıyla ilgili
çalışmalarımız devam etmektedir.
2002–2018
yılları arasında il özel idare ve KÖYDES bütçesinden ulaşım ve içme suyu
çalışmaları kapsamında 160 köyümüze 3.636 projenin tamamlanmasıyla 228 içme
suyu ve sulama tesisi yapımı, 206 içme suyu geliştirme çalışmaları tamamlanmış
olup 2.272 kilometre asfalt yol; 1,5 milyon metrekare parke yol, 5.018
kilometre stabilize yol, 506 bin metrekare beton yol yapılmış ve
vatandaşlarımızın hizmetine sunulmuştur.
AK
PARTİ olarak yatırımlarda 1’inci sıraya eğitimi koyduk. 2002-2018 yılları arası
ilimizde toplam 2.378 derslik yapılmıştır. 390 dersliğin inşaatı, 219 dersliğin
de proje çalışmaları devam etmektedir. Eğitime vermiş olduğumuz önem,
yaptığımız ve yapacağımız proje ve yatırımlar herkes tarafından görülmektedir.
(Mikrofon
otomatik cihaz tarafından kapatıldı)
MÜCAHİT
DURMUŞOĞLU (Devamla) - Sayın Başkanım, affınıza sığınıyorum.
BAŞKAN
– Toparlayın Sayın Milletvekili. 
MÜCAHİT
DURMUŞOĞLU (Devamla) – Teşekkür ediyorum Sayın Başkanım. 
Sayın
Başkan, değerli milletvekilleri; on yedi yıllık iktidar dönemimizde hem
bölgemiz hem de ülkemiz için çok önemli ve büyük, hatta bazıları tarafından
imkânsız sayılabilecek birçok projeyi hayata geçirdik ve geçirmeye devam
ediyoruz. Önümüzde dört yıllık seçimsiz geçireceğimiz bir zaman dilimi var. Her
şeyi bir kenara bırakıp “Bu ülke için daha fazla ne yapabiliriz?” diye düşünüp
2023, 2053 ve 2071 vizyonuna ulaşmak için hiç durmadan, usanmadan çalışmaya
devam edeceğiz.
Sözlerime
son verirken başta Cumhurbaşkanımız Sayın Recep Tayyip Erdoğan olmak üzere,
bakanlarımıza, genel müdürlerimize, tüm bürokratlarımıza, bölgemize ve ülkemize
yapılan tüm yatırımlarda emeği geçen herkese teşekkür ediyor, Genel Kurulu
saygıyla selamlıyorum.
Teşekkür
ediyorum. (AK PARTİ ve MHP sıralarından alkışlar)
BAŞKAN
– Sayın milletvekilleri, şimdi, sisteme giren yirmi milletvekiline yerlerinden
birer dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım.
Buyurun
Sayın Taytak…
IV.- AÇIKLAMALAR
1.- Afyonkarahisar Milletvekili Mehmet Taytak’ın,
Birleşmiş Milletler Çocuklar ve Silahlı Çatışma Özel Temsilcisi Virginia
Gamba’nın PKK’lı terörist Ferhat Abdi Şahin’le Birleşmiş Milletlerin Cenevre
ofisinde anlaşma imzalamasının kabul edilemez olduğuna ilişkin açıklaması
MEHMET
TAYTAK (Afyonkarahisar) – Sayın Başkan, Birleşmiş Milletler Çocuklar ve Silahlı
Çatışma Özel Temsilcisi Virginia Gamba’nın terör örgütü PKK/PYD-YPG güdümündeki
sözde Suriye Demokratik Güçlerine komutanlık eden PKK’lı terörist Ferhat Abdi
Şahin’le Birleşmiş Miletlerin Cenevre ofisinde üyelerin bilgisi dışında bir
eylem planı imzalaması hiçbir şekilde kabul edilemez. Birleşmiş Milletlerin
kuruluş amacına hiçbir şekilde uymayan bu kirli ve gizli anlaşmanın bizim
nezdimizde hiçbir değeri yoktur. Son derece vahim bu gelişme karşısında
Dışişleri Bakanlığımızın gereğini yapacağına inancımız tamdır. Birleşmiş
Milletlerin sorun çözdüğünü düşünerek polislerimizi, Mehmetçiklerimizi, masum
insanlarımızı, çocuklarımızı katleden eli kanlı teröristleri muhatap alması
kabul edilemez. Bu sözde anlaşma, Birleşmiş Milletlerin terörizmle ilgili
aldığı kararların bizzat kendisi tarafından açık bir ihlalidir. Bu ihaneti
şiddetle kınıyor, devletimizin yanında olduğumuzu bir kez daha ifade ediyorum. 
BAŞKAN
– Sayın Özkan…
2.- Mersin Milletvekili Hacı Özkan’ın, gençlerimizi
geleceğe hazırlayan eğitimcilere ve onları her açıdan en güzel şekilde
yetiştirmenin mücadelesini veren AK PARTİ hükûmetlerine teşekkür ettiğine
ilişkin açıklaması
HACI
ÖZKAN (Mersin) – Teşekkürler Sayın Başkan.
Gençlik
geleceğimizdir, istikbalimizin teminatıdır; daha güçlü, daha müreffeh bir
Türkiye’nin garantisidir. Gençliğini ihmal edenlerin geleceği de tehlikededir.
Bilinmelidir ki gençliğine değer vermeyen, gençlerine ihtimam göstermeyen bir
devletin ayakta kalması mümkün değildir. Bu anlayışla AK PARTİ hükûmetleri
olarak son on yedi yıldır gençlerimize sahip çıkmanın, onları her açıdan en
güzel şekilde yetiştirmenin mücadelesini veriyoruz. Seçim bölgem Mersin’de, bu
anlamda, sportif altyapılarıyla bu sezon da 3.500 müsabakada 350 bin gencimizi
sporla buluşturarak enerjilerini doğru yönlendiriyoruz. Sportif başarılarıyla
göğsümüzü kabartan millî sporcularımız başta olmak üzere tüm sporcularımızı
kutluyor, gençlerimizi geleceğe hazırlayan eğitimcilerimize ve bu imkânları
şehrimize sağlayan hükûmetlerimize teşekkür ediyor, Genel Kurulu saygıyla
selamlıyorum.
BAŞKAN
– Sayın Şeker…
3.- Kocaeli Milletvekili İlyas Şeker’in, Kandıra
ilçesinin Kocaeli ilinin deniz ve doğa turizminde parlayan yıldızı olduğuna
ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Marmara
Denizi’ne ve Karadeniz’e sınır olan Kocaeli ilimizin 12 ilçesinden 9’u Marmara
Körfezi’ne, Kandıra ilçemiz ise Karadeniz’e sınır olup özellikle Kandıra
ilçemiz Kocaeli ilimizin deniz ve doğa turizminde parlayan yıldızıdır. İl
merkezine uzaklığı 45 kilometre olup tertemiz bir denize, yeşil bir doğaya,
huzurlu bir atmosfere sahip olan Kandıra ilçemiz, cumartesi günü 5’inci mavi
bayraklı Miço Koyu Kadınlar Plajı’nın açılışıyla 5’i mavi bayraklı olmak üzere
toplam 18 plajla halka hizmet vermektedir. Kocaeli fatihi Akçakoca Bey’in
mezarının bulunduğu panoramik bir dağ, doğa ve deniz manzarası sunan
Babadağ’ıyla, doğa harikası pembe kayalarıyla, Kartal Kayaları’yla, tarihî
Kefken Adası’yla, Uzunkum Tabiat Parkı’yla tatilcilerin gözdesi olan ilçemize
tatil yapmak isteyen tüm vatandaşlarımızı bekliyoruz.
Genel
Kurulu saygıyla selamlıyorum.
BAŞKAN
– Sayın Taşkın…
4.- Mersin Milletvekili Ali Cumhur Taşkın’ın, haziran
ayı dış ticaret rakamlarının açıklandığına ve ülke ekonomisinin geçen yılın
aynı dönemine göre dış finansman ihtiyacının azalması nedeniyle Hükûmete,
ihracatçılara ve üreticilere teşekkür ettiğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Haziran
ayı dış ticaret rakamları açıklandı. İlk altı aylık ihracat yüzde 2,18 artışla
88,2 milyar dolar oldu. Haziran ayındaki dokuz günlük Ramazan Bayramı tatiline
rağmen ihracat 11 milyar 597 milyon dolar, ithalat 15 milyar 86 milyon dolar
olarak kayıtlara geçti. Söz konusu dönemde dış ticaret açığı yüzde 42,50
düşüşle 3 milyar 177 milyon dolar olarak gerçekleşti. İhracatın ithalatı
karşılama oranı da Haziran 2018’de yüzde 70,1 iken bu yılın aynı ayında yüzde
77,7’ye çıktı. Yılın ilk altı ayında dış ticaret açığımızdaki daralma 27 milyar
974 milyon dolar seviyesinde gerçekleşmiştir. Diğer bir ifadeyle, ülke
ekonomimizin geçen yılın aynı dönemine göre dış finansman ihtiyacı 27 milyar
974 milyon dolar azalmıştır. 
Bu
başarının elde edilmesinde emeği geçen başta Hükûmetimize, ihracatçılarımıza ve
en önemlisi üreticilerimize teşekkür ediyor, Genel Kurulu saygıyla
selamlıyorum. 
BAŞKAN
– Sayın Arık…
5.- Kayseri Milletvekili Çetin Arık’ın, devlet
hastanesi sağlık ocağına dönüştürülen, askerlik şubesi kapatılan, cezaevi
Bünyan ilçesine bağlanan Sarız ilçesini iktidar partisinin neden
cezalandırdığını öğrenmek istediğine ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
2002’de
AK PARTİ iktidara gelirken “Kalkınmayı kırsaldan başlatacağız.” demişti,
“Sarız’dan başlatacağız.” demişti. Yalanla dolanla Sarızlıdan oy aldı. Ne oldu
Sarız’ın hâli? Sarız unutuldu, Sarız yok olmak üzere. Yazık değil mi Sarız’a? 
AK
PARTİ iktidara gelene kadar devlet hastanesi vardı, sağlık ocağına
dönüştürüldü. Bir tane uzman hekimimiz yok. Askerlik şubesi kapatıldı. Şimdi de
cezaevini kapatıp Bünyan’a bağlıyorsunuz. Ayıp değil mi? Oldu olacak, bütün
devlet kurumlarının kapısına kilit vurun, olsun bitsin. 
Ben
buradan iktidar partisine sesleniyorum: Sarız size oy vermekten başka ne yaptı
da neyin intikamını alıyorsunuz? Neden suyu sert, insanı mert Sarız’ımızı
cezalandırıyorsunuz? 
Teşekkür
ediyorum. 
BAŞKAN
– Sayın Kasap… 
6.- Kütahya Milletvekili Ali Fazıl Kasap’ın, 1 Temmuz
itibarıyla kapatılan Gediz Cezaevindeki mahkûmların Kütahya Cezaevine taşınmasıyla
yaşanan mağduriyete ve KHK’yle uzaklaştırılan mağdurların özel sektörde
çalışması yolunun açılması gerektiğine ilişkin açıklaması
ALİ
FAZIL KASAP (Kütahya) – Teşekkürler Sayın Başkan. 
Gediz
Cezaevi 1 Temmuz itibarıyla kapatıldı. Mahkûmlar Kütahya Cezaevine taşındı. 900
kapasiteli cezaevinde 1 yatakta 3 kişi yatıyor, bazen yerlerde yatıyorlar. Adi
mahkûmların bulunduğu çoğu cezaevinde insanlara farklı şekilde işkence
yapılıyor, gayriinsani şartlarda cezaevinde kalıyorlar. 
Ayrıca,
OHAL komisyonlarında daha sonuca bağlanmamış binlerce mağdur var. Doktorların
özelde çalışması gibi, KHK’yle görevden uzaklaştırılan, hiçbir yargı kararı
bulunmayan öğretmen, avukat, mühendis, mimar gibi mağdurların da özelde
çalışması yolunun açılması gerekiyor. Vebali de bize kalıyor. 
Teşekkür
ediyorum. 
BAŞKAN
– Sayın Ceylan… 
7.- Çanakkale Milletvekili Özgür Ceylan’ın,
Çanakkale’nin Atikhisar içme suyu havzasında yaşanan ağaç katliamına Çevre ve
Şehircilik Bakanının ne zaman dur diyeceğini öğrenmek istediğine ilişkin
açıklaması
ÖZGÜR
CEYLAN (Çanakkale) – Çanakkale’nin tek içme suyu havzasında yaşanan ağaç
katliamına buradan bir kez daha dikkat çekmek istiyorum. AKP, Çanakkale’yi
fosil yakıtlı enerji ve vahşi madencilik faaliyetleri açısından cazibe
merkezine çevirdi. Atikhisar içme suyu havzasından elinizi çekin. Çanakkale’nin
üstü, altından değerlidir. Anayasa’mız “Herkes, sağlıklı ve dengeli bir çevrede
yaşama hakkına sahiptir.” der. Danıştay Kanada firmasının talebini reddetmiş ve
ÇED raporu için yeni bir bilirkişi incelemesi gerektiğini karara bağlamıştı
ancak mülki idare anayasal çerçeveyi ve yargı kararlarını göz ardı ederek
verdiği ruhsatla Çanakkale’nin ve binlerce yıllık tarihî mirasıyla Kaz
Dağlarının yok edilmesine çanak tuttu, ağaç katliamı yapıldı. Şimdi de Enerji
Bakanlığından aldıkları işletme izniyle Balaban Tepesi’ni çöle çevirmeye devam
ediyorlar. Sayın Çevre Bakanı, buna ne zaman dur diyeceksiniz?
BAŞKAN
– Sayın Karahocagil…
8.- Amasya Milletvekili Mustafa Levent Karahocagil’in,
dünyada deniz ticaretinin öneminin her geçen gün arttığına ilişkin açıklaması
MUSTAFA
LEVENT KARAHOCAGİL (Amasya) – Dünyada artan ticaret hacmiyle birlikte deniz
ticaretinin de önemi her geçen gün artıyor. Bugün deniz yolu taşımacılığı dünya
ticaretinin yaklaşık yüzde 86’sını oluşturuyor. Sektörün yıllık faaliyeti 2,5
milyar dolar aşmış durumdadır. 2003 yılından önce deniz ticaret filomuz 8
milyon dwt iken bugün 20 milyon dwt’a çıkmış durumdadır ve bu artış 2023
hedeflerimiz doğrultusunda devam edecektir. Türkiye'nin 2018 yılında 391 milyar
dolar olarak gerçekleşen dış ticaret hacminin 2023 yılında, 500 milyar dolar
ihracat hedefimiz gerçekleştiği takdirde, 1,1 trilyon dolara ulaşması
öngörülmektedir. 2002 yılında 37 olan tersane sayımız, bugün itibarıyla 73’e,
bunların üretim kapasiteleri de 4,5 milyon dwt’a ulaşmıştır. Tersanelerimizde
inşa edilen gemilerimizin çoğu, başta Avrupa Birliği ülkeleri olmak üzere,
birçok ülkeye ihraç edilmektedir. AK PARTİ olarak…
(Mikrofon
otomatik cihaz tarafından kapatıldı) 
BAŞKAN
– Sayın Karaman…
9.- Erzincan Milletvekili Süleyman Karaman’ın, 5 Temmuz
Başbağlar katliamının 26’ncı yıl dönümüne ilişkin açıklaması
SÜLEYMAN
KARAMAN (Erzincan) – Sayın Başkanım, Gazi Meclisimizin kıymetli üyeleri; yirmi
altı yıl önce 5 Temmuz 1993’te seçim bölgem Erzincan’ın Kemaliye ilçesine bağlı
Başbağlar köyüne teröristlerce gerçekleştirilen menfur saldırıyı telin etmek ve
bu saldırıda katledilen vatandaşlarımıza bir kez daha Allah’tan rahmet,
yakınlarına ve milletimize başsağlığı dilemek üzere söz almış bulunmaktayım. 
1993
yılı Temmuz ayı, birliğimizin, dirliğimizin ve kardeşliğimizin hedef alındığı,
canımızı yakan iki elim olaya sahne olmuştur. 2 Temmuzda yaşanan Madımak
faciasının ardından üç gün geçmişken bu kez de Başbağlar köyünde neredeyse
bütün evler, araçlar, köy okulu, köy camisi ve halkevi ateşe verilmiş, 5’i
kadın olmak üzere toplam 33 vatandaşımız bölücü terör örgütü PKK tarafından
hunharca şehit edilmiştir. Bu acı olayda hayatını kaybeden vatandaşlarımızı
rahmetle anıyor, acısını taze tutan hemşehrilerimizin yanında olduğumuzu,
onlarla aynı hissiyatı paylaştığımızı bir kez daha tebliğ ediyorum.
Saygılarımla.

BAŞKAN
– Sayın Ödünç…
10.- Bursa Milletvekili Atilla Ödünç’ün, AK PARTİ
iktidarları döneminde kamu çalışanları ile emeklilerin mali ve sosyal haklarında
önemli iyileştirmeler yapıldığına ilişkin açıklaması
ATİLLA
ÖDÜNÇ (Bursa) – Sayın Başkan, kıymetli milletvekilleri; Gazi Meclisimizi ve
aziz milletimizi saygıyla selamlıyorum. 
AK
PARTİ olarak iktidara geldiğimiz 2002 yılından bu yana kamu çalışanlarının ve
emeklilerin mali ve sosyal haklarında önemli ölçüde iyileştirmeler yapılmıştır.
Ülkemizde emekli ve memur zamları belli olmuştur. Buna bağlı olarak, SGK ve
BAĞ-KUR emeklilerinin aylıklarına yüzde 5 oranında zam yapılacaktır, memur ve
memur emeklileri ise aylıklarını temmuz ayından itibaren yüzde 6 oranında zamlı
alacaktır. Devlet memurları, sözleşmeliler, geçici personel ve memur emeklileri
zamlı maaşlarını ve enflasyon farkını 15 Temmuz tarihi itibarıyla alacaklardır.

Emekli
ve memurlarımıza yeni zamların hayırlı olmasını diliyor, Genel Kurulu saygıyla
selamlıyorum.
BAŞKAN
- Sayın Gündoğdu…
11.- Kırklareli Milletvekili Vecdi Gündoğdu’nun, AKP
hükûmetlerinin tarımı, çiftçiyi, üreticiyi perişan ettiğine, zamlar altında
üretmeye çalışan köylünün neden cezalandırıldığını ve tarım desteklemelerinin
ne zaman ödeneceğini öğrenmek istediğine ilişkin açıklaması
VECDİ
GÜNDOĞDU (Kırklareli) – Teşekkür ediyorum Sayın Başkan.
Tarım
Bakanından öğrenmek istiyorum: Artık, seçimler bitti, geçim derdi başladı. On
yedi yıllık AKP hükûmetleri tarımı da çiftçiyi de üreticiyi de perişan etti.
Yedi sülalesiyle saltanat sürenler, 70-80 yaşlarındaki emeklimizi sokaklarda
patates, soğan kuyruklarına reva gördüler. Buna da “varlık kuyruğu” diyerek
milletle dalga geçtiler. Seçimlerin ardından elektriğe, mazota, benzine, çaya,
şekere yapılan fahiş zamlar milletimizin sırtına âdeta bir hançer gibi
saplandı. Zamlar altında üretmeye çalışan milletin efendisi köylümüzü neden
cezalandırıyorsunuz? Tane mısırda destekleme primlerinin tamamı, buğdayda
ikinci etap desteklemeleri neden hâlâ ödenmedi? Ayçiçeğinde kalan yüzde 30 prim
neden ödenmiyor? Desteklemelerin tamamı ne zaman ödenecektir? Çiftçimiz
maalesef hâlâ bekliyor. 
BAŞKAN
– Sayın Gergerlioğlu…
12.- Kocaeli Milletvekili Ömer Faruk Gergerlioğlu’nun,
Urfa ili Halfeti ilçesi ile Ankara Emniyet Müdürlüğünde yaşanan işkence
iddiaları karşısında İnsan Hakları Komisyonunun harekete geçmemesini kınadığına
ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Meclis
İnsan Haklarını İnceleme Komisyonu insan hakları ihlallerine göz yumma
komisyonu hâline geldi. Kendilerine ihlaller hakkında defalarca sorduğumuz
sorulara lakayıt cevaplar vererek konuları sümen altı eden bir komisyon
başkanlığı hâline geldi Başkanlık. 
Soru
önergeleriyle sorduğum Halfeti ve Ankara Emniyetindeki işkence iddiaları
konusunda… Geçtiğimiz hafta Ankara Emniyetiyle ilgili Genel Kurulda sorduğum
sorulara AK PARTİ Grup Başkan Vekili Özlem Zengin “İnsan Hakları Komisyonunda
araştırılır.” demişti ancak bugün yapılan Komisyon toplantısında da hiçbir
araştırma yapılmadı ve ihlale devam ediyor Komisyon. 
Bu
kadar açık işkence iddiaları karşısında İnsan Hakları Komisyonunun harekete
geçmemesini şiddetle kınıyorum. 
BAŞKAN
– Sayın Aycan…
13.- Kahramanmaraş Milletvekili Sefer Aycan’ın, orman
yangını vakalarının artması nedeniyle vatandaşları dikkatli olmaya ve
yetkilileri konuyla ilgili tedbir almaya davet ettiklerine ilişkin açıklaması
SEFER
AYCAN (Kahramanmaraş) – Sayın Başkan, değerli milletvekilleri; son günlerde
şehrim Kahramanmaraş’ta ve diğer illerimizde orman yangını vakaları artmıştır.
2018 yılında Türkiye’de 2.167 yangın olmuş, 5.644 hektar ormanımız yanmıştır.
Kahramanmaraş’ta ise 47 yangın olmuş ve 142 hektar ormanımız yanmıştır. Yangının
nedeni insandır. Anız yakma, avcılık, yakılan ateş -piknikte yapılan
faaliyetler- ormana atılan çöpler orman yangınlarına sebep olmaktadır. Bunun
için, tüm vatandaşları dikkatli olmaya ve kurallara uymaya davet ediyoruz,
yetkilileri ise konuyla ilgili tedbir almaya davet ediyoruz. Kasıtlı olarak
kundaklama veya açmayla yangına sebep olanlar en ağır şekilde
cezalandırılmalıdır. 
Şehrim
Kahramanmaraş’ta ve diğer illerde bazı uyanıkların orman içine konut yapmasına
asla müsaade edilmemelidir. Kötü örnek olmaması için, yapılmış konutlar
yıkılmalıdır diyorum.
Teşekkür
ederim, saygılar sunarım.
BAŞKAN
– Sayın Altıntaş…
14.- Ankara Milletvekili Ayhan Altıntaş’ın, Ankara’dan
Çayırhan’a kadar giden duble yolun Nallıhan’a kadar uzatılması için daha kaç
kişinin yaşamını yitirmesinin beklendiğini öğrenmek istediğine ilişkin
açıklaması
AYHAN
ALTINTAŞ (Ankara) – Teşekkür ederim Sayın Başkan.
AK
PARTİ Ankara Büyükşehir Belediye Başkan adayı Sayın Mehmet Özhaseki 4 Mart 2019
tarihinde Nallıhan ilçemizde yaptığı konuşmada “Ankara’dan Çayırhan’a kadar
gelen duble yolun 30 kilometre daha ilaveyle Nallıhan’a kadar uzatılmasını
sonuna kadar takip edeceğiz. Görev Karayollarının ama bizim de takip edeceğimiz
bir iş.” demişti. Bu yolda sık sık ölümlü kazalar meydana gelmektedir. Sadece
2019 yılında meydana gelen kazalardan bazı örnekler verecek olursak: 21
Haziranda meydana gelen kazada 1 bebek öldü, 5 yaralı var. 1 Haziranda meydana
gelen otomobil devrilmesi sonucu 2 yaralı var. 27 Ocakta bu yolda meydana gelen
kazada 6 genç yaşamını yitirdi. Bu 30 kilometrelik tehlikeli yolun duble yol
hâline getirilmesi için daha kaç bebeğin ve yetişkinin yaşamını yitirmesi ve
yaralanması bekleniyor? Karayolları Genel Müdürlüğünün dikkatine sunuyorum.
Genel
Kurula saygılarımı sunuyorum.
BAŞKAN
– Sayın Altaca Kayışoğlu…
15.- Bursa Milletvekili Nurhayat Altaca Kayışoğlu’nun,
Bursa ili Büyükorhan ilçesi Derecik Mahallesi’nde bulunan bin beş yüz yıllık
bazilikanın gün yüzüne çıkartılıp ziyarete açılması için Kültür ve Turizm
Bakanına seslendiğine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Bursa
Büyükorhan’ın Derecik köyünde on sekiz yıl önce bin beş yüz yıllık bazilika
bulunmuştur. Tabanında çok önemli mozaikleri olan ve Hristiyanlık açısından
tarihî öneme sahip bu yapı, yarım kalan çalışmalar nedeniyle kaderine terk
edilmiştir. Bursa’nın bu bölgesi yoğun işsizlik nedeniyle göç veren bir
bölgedir. Aslında tarım, hayvancılık potansiyeli ve doğal zenginlik yönünden
çok zengin ve desteklenmiyor; bu nedenle de göç veriyor. Bu bazilika, tarihî
zenginliği de ortaya koyuyor, bu vesileyle, en azından bir nebze çare olması
açısından bu bölgeye, bir an önce gün yüzüne çıkarılmalıdır. Turizm Bakanına
sesleniyorum, Derecik bazilikası gün yüzüne çıkarılıp ziyarete açılsın.
Teşekkürler.
BAŞKAN
– Sayın Kılıç…
16.- Kahramanmaraş Milletvekili İmran Kılıç’ın, artan
ekonomik ve siyasi gücü ile istikrarlı yapısının Türkiye’yi göç hareketlerinin
çekim merkezi hâline getirdiğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Göç,
insanlık tarihinin her döneminde var olagelmiştir. Bizde Osmanlı Devleti’nin
geri çekilmesi sürecinden sonra göç hareketleri daha da hızlanmıştır. Karpat’a
göre Türkiye’nin günümüz nüfusunun yüzde 30-35’i göçmen ya da göçmen çocuğu
veya torunudur. Göç, siyaset, ekonomi, sosyal ve kültürel hayatla yakından
ilgilidir; toplumları, politikaları, devletleri sistemleri ciddi şekilde
etkilemektedir. Göç hareketleri iyi yönetildiği takdirde olumlu, değilse
olumsuz sonuçlar doğurabilmektedir. Özellikle son zamanlarda artan ekonomik ve
siyasi gücü ve istikrarlı yapısı Türkiye’yi düzenli ve düzensiz göç hareketleri
için çekim merkezi hâline getirmiştir. Türkiye’de bugün 190 farklı ülkeden,
farklı statülerde, 4,3 milyon göçmen yaşamaktadır. Biz 1951 tarihli Sığınmacı
Sözleşmesi olmadan da mazlumlara kapılarını ve gönlünü açan bir medeniyetin
çocuklarıyız.
BAŞKAN
– Sayın Ersoy…
17.- Adana Milletvekili Ayşe Sibel Ersoy’un, kronik
aktif hepatit C tedavisinde kullanılan ilaçlarla ilgili yaşanan mağduriyete
ilişkin açıklaması
AYŞE
SİBEL ERSOY (Adana) – Teşekkür ederim Sayın Başkanım.
Etken
maddesi “sofosbuvir” olan ve kronik aktif hepatit C’de kullanılan ilaçla ilgili
olarak hastaların yaşadığı mağduriyetleri dile getirmek istiyorum. İlaç için
hazırlanan rapor süresi bir yıldır ve bir yıldan sonra ilaç bedeli SGK
tarafından ödenmemektedir. Tedaviye devam etmek isteyen birçok hasta ne yazık
ki mağdurdur. Bunu Sosyal Güvenlik Kurumunun dikkatine sunmak istiyorum.
Genel
Kurulu saygıyla selamlıyorum. Teşekkür ederim.
BAŞKAN
– Sayın Beko…
18.- İzmir Milletvekili Kani Beko’nun, 28 Haziran-4
Temmuz Emekliler Haftası’na ilişkin açıklaması
KANİ
BEKO (İzmir) – Sayın Başkan, değerli milletvekilleri; Emekliler Haftası’nı
kutladığımız bugünlerde ne yazık ki 12 milyon emeklinin 8 milyonu açlık
sınırının altında ücret almaktadır, geri kalanı ise yoksulluk sınırı altında
yaşamaktadır, 5 milyon emekli ikinci iş aramaktadır. Elektriğe yüzde 15, çaya
yüzde 15, şekere yüzde 16, Erdoğan’a yüzde 26, Bülent Arınç’ın da içinde olduğu
Yüksek İstişare Kuruluna yüzde 40 zam yapılırken, BAĞ-KUR ve Sosyal Güvenlik
Kurumu emeklisine yüzde 5, memur ve emeklisine yüzde 6 zam yapılmıştır. Saraya
para var, memura, emekliye yok. Bu durum kabul edilebilir değildir, çalışanlara
ve emeklilere gerçek enflasyon oranından zam yapılmalıdır. Ayrıca ekonomik
krizden ve enflasyondan etkilenen emeklilere Avrupa ülkelerinin bazılarında
uygulanan eşel mobil sistemi ve artı olarak zam uygulanmalıdır.
BAŞKAN
– Sayın Esgin…
19.- Bursa Milletvekili Mustafa Esgin’in, terörle
mücadelede ön saflarda bulunması gereken Birleşmiş Milletlerin terör örgütü
SDG’yle aynı masada oturmasının kabul edilemez olduğuna ilişkin açıklaması
MUSTAFA
ESGİN ( Bursa) – Teşekkür ederim Sayın Başkanım.
2011
yılının Mart ayından bu yana iç savaşın yaşandığı Suriye’de sadece insan
hakları ihlal edilmiyor, gözlerimizin önünde, insanlığa karşı her açıdan suçlar
işleniyor. SDG ismini kullanan PYD, YPG, PKK’nın, önceki gün Birleşmiş
Milletler Cenevre ofisinde, bünyesindeki çocuk savaşçıları bırakması için
hazırlanan eylem planına imza attığı ortaya çıktı. Terörle mücadelede ön
saflarda bulunması gereken Birleşmiş Milletlerin Suriye’de SDG ismini kullanan
terör örgütleriyle aynı masada oturması kabul ve izah edilemez bir olaydır.
Birleşmiş Milletler üyelerinin bilgisi dışında, terör örgütleriyle bir araya
gelerek eylem planı imzalaması Birleşmiş Milletler adına skandal bir
gelişmedir. Bir diğer açıdan baktığımızda ise terör örgütü PYD, YPG, PKK’nın
yıllardır 11-16 yaşındaki çocukları ailelerinden kopararak savaştırdığının da
açık seçik itirafıdır. Birleşmiş Milletler tarafından gerçekleşmesi…
(Mikrofon
otomatik cihaz tarafından kapatıldı) 
BAŞKAN
– Sayın Başarır…
20.- Mersin Milletvekili Ali Mahir Başarır’ın, Tarsus
Çukurova Havaalanı’nın faaliyete geçmesini talep ettiklerine ilişkin açıklaması
ALİ
MAHİR BAŞARIR (Mersin) – Tarsus’ta inşasına yıllar önce başlanan ama bir türlü
bitmek bilmeyen Tarsus Çukurova havaalanı inşaatı Çukurova’nın çilesi hâline
gelmiştir. İnsanlar cenazelerine, düğünlerine gidemez hâldedir. Geçen hafta
sonu, Mersin Milletvekili Sayın Lütfi Elvan pistlerin bittiğini, şu anda
yaklaşık 700 işçinin çalıştığını söylemiştir; bu tamamen gerçek dışı bir
beyandır, şu anda inşaat tamamen durmuştur. Biz bir an önce bu çilenin bitmesini,
Çukurovalının özgürce, rahat seyahat etmesini, Çukurova havaalanının açılmasını
talep ediyoruz. 
BAŞKAN
– Utku Bey…
21.- Eskişehir Milletvekili Utku Çakırözer’in, 15
Temmuz itibarıyla vergi borcu olan yerel ve ulusal gazetelere resmî ilan
verilmemesi kararının zor koşullar altında hayatını sürdürmeye çalışan Anadolu
basınının can damarını ortadan kaldırmak anlamına geldiğine, Hazine ve Maliye
Bakanlığı tebliğinin ertelenmesi gerektiğine ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkanım.
Kâğıt
maliyetlerinde dövize bağlı yükseliş nedeniyle zor koşullar altında hayatını
sürdürmeye çalışan Anadolu basını diğer yandan da devletin ilan baskısı altında
ezilmekte. Hazine ve Maliye Bakanlığı tebliğine göre, 15 Temmuz tarihi itibarıyla,
vergi borcu olan yerel ve ulusal gazetelere resmî ilan verilmeyecek,
verilenlerin de paraları ödenmeyecek. Bu karar, ulusal basının ama özellikle
Anadolu basının can damarını ortadan kaldıracak; 1.200 yerel gazetenin
ülkemizde yaklaşık yarısı zor duruma düşecek, yayın hayatına son vermek
durumunda kalacak; binlerce işsiz basın emekçisine yüzlercesi daha eklenecek.
Ekonomik göstergeler iyileşinceye kadar, Anadolu basınının nefes borusunu
kesecek olan bu tebliğ en az bir yıl süreyle ertelenmelidir. 
Teşekkür
ederim.
BAŞKAN
– Sayın Filiz…
22.- Gaziantep Milletvekili İmam Hüseyin Filiz’in,
Sağlık Bakanlığının iş bulamayan ve hastane laboratuvarlarında çalışması
gereken tıbbi laboratuvar teknikerlerine istihdam sağlanması konusunda çalışma
yapması gerektiğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Meslek
yüksekokullarının “tıbbi laboratuvar” bölümü mezunları iş bulamamaktan
şikâyetçiler. Stajlarını hastanede yaparak ilgili bölümden mezun olan ön lisans
diplomalı tıbbi laboratuvar teknikerleri hastanelere atanamadıklarını ve bu
şekilde atanamayan 60 bin civarında işsiz teknikerin olduğunu
belirtmektedirler. Hastane laboratuvarlarında çalışmaları gerekirken, aldıkları
eğitim alanında mesleklerini icra edemediklerini dile getiren gençler devlet
hastanelerinde taşeronlara bağlı olarak çalıştıkları için de iş bulamadıklarını
ifade etmektedirler. Boşta gezen 60 bin civarında öğrenciye ilaveten, her sene
288 meslek yüksekokulundan binlerce tıbbi laboratuvar mezunlarının işsizler
ordusuna katıldığı anlaşılmaktadır. Daha önceki konuşmalarımda bahsettiğim
gibi, üniversite kontenjanlarının istihdam alanı gözetilerek tespit edilmesi
gerektiğini bir defa daha hatırlatıyor, Sağlık Bakanlığının işsiz teknikerlere
istihdam sağlama konusunda gereğini yapmalarını belirtiyor, Genel Kurulu
saygıyla selamlıyorum.
BAŞKAN
– Sayın Osmanağaoğlu…
23.- İzmir Milletvekili Tamer Osmanağaoğlu’nun,
Cumhurbaşkanlığı hükûmet sisteminin töreye uygun devlet düzeni olduğuna ve
eskimiş siyaset anlayışına sahip muhterislerin bakış açılarının Türk milletinin
kutlu direnişi önünde saygıyla eğilmesi gerektiğine ilişkin açıklaması
TAMER
OSMANAĞAOĞLU (İzmir) – Teşekkür ederim Sayın Başkanım.
Büyük
Türk milleti 16 Nisan 2017 tarihinde gerçekleştirilen referandumda gösterdiği
iradeyle Cumhurbaşkanlığı hükûmet sistemine kuvvetli bir şekilde “evet”
demiştir. Tıkanan sistemi açmak için geçilen süreçte ortaya çıkan ve Türk
devletini tehdit eden gelişmelere karşı daha hızlı refleks gösterebilecek bir
mekanizmanın inşası anlamına gelen Cumhurbaşkanlığı hükûmet sistemi, töreye
uygun bir devlet düzenidir. 9 Temmuz 2019’da 1’inci yılını dolduracak olan
Cumhurbaşkanlığı hükûmet sistemi iki yüzlü siyaset bezirgânlarının şahsi
hırslarına kurban edilmeyecek kadar önemlidir. Eskimiş siyaset anlayışına sahip
muhterislerin kadük duruma düşmüş bu bakış açıları Türk milletinin kutlu
direnişinin önünde saygıyla eğilmeye mecburdur.
BAŞKAN
– Sayın Sümer…
24.-
Adana Milletvekili Orhan Sümer’in, Aladağ yurt yangını davasının sadece çocuklarını
kaybeden ailelerin değil, tarikatlara teslim edilen eğitim sistemine karşı laik
ve kamusal eğitimi savunanların davası olduğuna, Aydın ili Efeler ilçesindeki
tarikat yurdunda çıkan yangına ve bundan sonra bu tür yangınların yaşanmaması
için bir an önce önlem alınması gerektiğine ilişkin açıklaması
ORHAN
SÜMER (Adana) – Teşekkür ederim Sayın Başkan.
Adana’nın
Aladağ ilçesinde 29 Kasım 2016 tarihinde bir cemaat öğrenci yurdunda çıkan
yangında 11’i çocuk 12 kişi yaşamını yitirmiş, 24 çocuk da yaralanmıştı. Yılan
hikâyesine dönen, mahkemeler arasında gidip gelen, sürüncemede bırakılan
davanın yarın Kozan 1. Ağır Ceza Mahkemesinde görülecek duruşmasında karar
çıkması bekleniyor. 12 kişinin öldüğü bir davada söz konusu derneğin tutuklu
yöneticilerinin hepsi serbest bırakıldı. Yani ailelerin ve kamuoyunun adalet
beklentisi yerini bulmadı. Yarın görülecek duruşma da sadece çocuklarını
kaybeden ailelerin değil; yoksulluğun, çaresizliğin istismar edildiği,
tarikatlara teslim edilen eğitim sistemine karşı, laik ve kamusal eğitimi
savunan herkesin davasıdır.
Ayrıca
belirteyim ki Aydın’ın Efeler ilçesinde de dün yine bir tarikat yurdunda yangın
çıkmıştır ama Allah’tan -kesinlikle- bir ölüm ve yaralanma yoktur. Bununla
ilgili bir an önce önlem alınmasını tekrar gündeme getiriyoruz.
Saygılar
sunuyorum. 
BAŞKAN
– Sayın Bulut…
25.- Adana Milletvekili Burhanettin Bulut’un, Adana ili
Sarıçam ilçesindeki mülteci kampının sebep olduğu çevre kirliliği konusunda
önlem alınması için Çevre ve Şehircilik Bakanlığı yetkililerini göreve
çağırdıklarına ilişkin açıklaması
BURHANETTİN
BULUT (Adana) – Teşekkür ederim Sayın Başkanım. 
Adana
Sarıçam’da yerleşim birimlerinin ortasında kalan Sofulu Katı Atık Entegre
Tesisi’nin çevre ve halk sağlığına yönelik tehditleri yetmezmiş gibi, ilçemiz
yeni bir çevre felaketiyle karşı karşıya kalmıştır.
Türkiye’nin
en büyük konteyner kenti niteliğinde olan mülteci kampı Sarıçam’dadır. Mülteci
kampının ilk etapta 35 bin olan nüfusunun 40 binin üzerine çıkması sonucu,
evsel atık ve pis suların toplandığı arıtma tesisi yetersiz kalmaktadır. Kampın
arıtmadan çıkan atıkları ilçede bulunan Balcalı Deresi’ne akmakta, derenin
üzerinde geniş bir atık tabakası oluşmaktadır. Kirlilik, çevrede bulunan tarım
arazilerini ve insan sağlığını tehdit etmektedir. Sarıçamlı hemşehrilerimiz
çevre felaketinin boyutları büyümeden acil olarak önlem alınmasını talep
etmektedir. Bu anlamda, Çevre ve Şehircilik Bakanlığının yetkililerini göreve
çağırıyoruz. 
Teşekkür
ederim. 
BAŞKAN
– Şimdi söz talep eden grup başkan vekillerimize söz vereceğim. 
Buyurun
Sayın Türkkan. 
26.- Kocaeli Milletvekili Lütfü Türkkan’ın, 3 Temmuz
Kemal Sunal’ı vefatının 19’uncu yıl dönümünde rahmetle andıklarına, Tekirdağ
ili Çorlu ilçesinde meydana gelen tren faciasında yakınlarını kaybeden
ailelerin adalet beklediğine, Cumhurbaşkanı Recep Tayyip Erdoğan’ın Çin Devlet
Başkanı Şi Cinping’le yaptığı görüşmede “Sincan’da insanlar mutlu bir yaşam
sürüyor.” ifadesinin gaflet ve dalalet içinde söylenmemişse cehalet olduğuna,
Suriyeliler meselesinin ülkemizin kanayan yarası olmaya devam ettiğine ve
ülkelerine dönmelerini kolaylaştıracak projelerin geliştirilmesi gerektiğine
ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; 3 Temmuz 2000
tarihinde, henüz 55 yaşındayken geçirdiği kalp krizi nedeniyle hayata veda eden
usta sanatçı Kemal Sunal’ın 19’uncu ölüm yıl dönümü bugün.
Türk
sinemasına çok sayıda unutulmaz ve birbirinden komik eserler bırakan Kemal
Sunal, herkes tarafından sevilmeyi başarmış değerli bir şahsiyet olarak
akıllarda yer alıyor, yer almaya da devam edecek. Ölüm yıl dönümünde merhum
Kemal Sunal’ı özlem ve rahmetle anıyoruz. 
Bugün,
Tekirdağ’ın Çorlu ilçesinde 25 kişinin öldüğü, 328 kişinin yaralandığı tren
kazasıyla ilgili asıl kusurlu bulunan tutuksuz 4 personelin yargılanmalarına
başlandı Çorlu 1. Ağır Ceza Mahkemesinde ancak daha kazanın üzerinden henüz bir
sene bile geçmemesine rağmen davanın üstünü kapatma çabaları, zaten acılı olan
ailelerin sinirlerini altüst etti. Bugün de bazı aileler saatlerce duruşmaya
alınmadı. En sonunda müdafi avukatlar tartaklandı, aileler tartaklandı, davayı
görmekte olan mahkeme heyeti de mahkemeden istifa ettiğini ifade etti, davadan
çekildiğini ifade etti. Mahkeme heyetinin de davadan çekildiği bu duruşmada
yakınlarını kaybetmiş bu aileler sadece adalet bekliyorlar, mağduriyetlerini
hakkaniyete dönüştürmek istiyorlar. Yapmamak lazım, bu acılı ailelere daha
fazla yüklenmemek lazım. Toplumun vicdanını daha fazla kanatmamak lazım.
İnsanların acılarına saygı duymak lazım. Adaleti eksiksiz işletmek lazım. 
Sayın
Başkan, değerli milletvekilleri; G20 Zirvesi sonrasında Çin’e giden Sayın
Erdoğan’ın Çin Devlet Başkanı Şi Cinping’le yaptığı görüşmeler Çin basınına
yansıdı. Çin devlet medyası, Cumhurbaşkanı Erdoğan’ın Pekin’de Çin’in Sincan
politikasına destek verdiğini, “Sincan’da insanlar mutlu bir yaşam sürüyor.”
dediğini aktardı. 
(Mikrofon
otomatik cihaz tarafından kapatıldı) 
BAŞKAN
– Açıyorum mikrofonunuzu. 
Buyurun
Sayın Türkkan. 
LÜTFÜ
TÜRKKAN (Kocaeli) – Sayın Cumhurbaşkanı öncelikle bilmelidir ki o bölgenin adı
“Sincan” değil, Doğu Türkistan’dır ve Doğu Türkistan davası iki bin yıllık
kadim Türk devletinin millî politikasıdır. Çin’e kadar gidip de soydaşlarımızın
yaşadıklarını dile getirip çözüm bulacağı yerde yapılan zulmü alkışlamasını şiddetle
kınıyoruz. Soydaşlarımızın Çin zulmü altında mutlu bir yaşam sürdüğünü ifade
etmek gaflet ve dalalet içinde söylenmemişse şüphesiz şifa bulmaz bir
cehalettir. Daha geçen günlerde Doğu Türkistan’ın ünlü akademisyen ve
yazarlarından olan Nurmuhammed Tohti, Çin yönetimi tarafından toplama kampında
şehit edildikten sonra naaşı ayakları kelepçeli olarak ailesine teslim edildi.
Ölülerin bile kelepçelenmesi midir sizin mutlu yaşam dediğiniz şey?
Terörist
Osman Öcalan’ın kırmızı bültenle arandığından haberi olmayan Sayın
Cumhurbaşkanının, Doğu Türkistan’da yaşanan eziyetlerden de bihaber olmasına
açıkçası şaşırmıyoruz.
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – Sayın Başkan, değerli milletvekilleri; ülkemizde mülteci
olan Suriyeliler “Halepli Taksi” adı altında korsan taksi durağı açmış, yurt
dışından vergisiz getirdikleri ve misafir plakası taktıkları araçlarıyla
Ankara-Kırıkkale arasında şehirler arası ve şehir içi korsan taksi çalıştırmaya
başlamış. Bizim esnafımız vergi verirken Suriyelilerin vergisiz çalışmasını
kabul etmiyoruz. Suriyeliler meselesi her geçen gün ülkemizin kanayan yarası
olmaya devam ediyor. Vatandaşlarımız Suriyelilere harcanan para ve uygulanan
imtiyazlardan oldukça şikâyetçi. Taksici esnafı çalışma saatlerinden ve
ödedikleri yüksek vergilerden şikâyetçiyken Hükûmetin vatandaşlarımızı
rahatlatacak çözümler bulmak yerine Suriyeli taksicilere ayrıcalık tanıması
artık bardağı taşıran son damladır. İlk günden beri söylediğimizi tekrar
ediyoruz: Suriyelilerin vatanlarına dönüşünü sağlamak devletimizin
gerçekleştirmesi gereken en öncü meselesidir. Bunu bizler söylüyoruz diye
birtakım köşe yazarlarının da hedef gösterip bizleri “faşist” diye
nitelendirmelerini kabul etmiyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – Suriyeliler meselesindeki söylediklerimiz ırkçı bir ifade
değil, ülkenin ulusal güvenlik meselesidir. Yirmi yıl sonra, otuz yıl sonra,
projeksiyonu uzattığınız zaman ülkenin en önemli ulusal güvenlik meselesi
olacak bir konuya biz bugün işaret ediyoruz diye sadece iç siyasete saik
birtakım mesnetleri önümüze getirmeyin. Bunu ciddiyetle, bir Hükûmet meselesi,
bir devlet meselesi hâline getirip ülkelerine dönmelerini kolaylaştıracak birtakım
projeler geliştirmeniz gerekiyor. 
Bütün
Meclisi saygıyla selamlıyorum.
BAŞKAN
– Sayın Akçay…
27.- Manisa Milletvekili Erkan Akçay’ın, 3 Temmuz spor
kulüplerine karşı düzenlenen Şike kumpasının 8’inci yıl dönümü vesilesiyle FETÖ
terör örgütüyle mücadelenin her alanda devam etmesi gerektiğine, 15 Temmuz
darbe girişimiyle FETÖ’nün eli kanlı bir terör örgütü olduğunun anlaşıldığına
ve devlet mekanizmalarını felç etmek için kurulan Ergenekon kumpas davasında
mahkûm edilenlerin beraat etmesiyle adaletin geç de olsa tecelli ettiğine, 3
Temmuz Mısır’ın seçilmiş ilk Cumhurbaşkanı Muhammed Mursi’nin devrildiği askerî
darbenin 6’ncı yıl dönümüne, darbecilere hep birlikte karşı durmanın öneminin
altını çizdiklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bugün,
terör örgütü FETÖ’nün spor kulüplerine karşı düzenlediği 3 Temmuz şike
kumpasının yıl dönümü. Terör örgütünün sadece orduya, kamu kurumlarına, sivil
toplum kuruluşlarına değil, Türk sporuna da kumpaslar düzenlediğini 3 Temmuz 2011
tarihindeki kumpas faaliyetleriyle öğrenmiş olduk. Bu vesileyle, FETÖ terör
örgütüyle mücadelenin hiçbir tavsamaya uğramadan devam etmesi gerektiğini
hatırlatmak istiyorum.
Bilindiği
gibi, eli kanlı terör örgütü FETÖ’nün Türkiye Cumhuriyeti’ne kastı ilk olarak
2007 yılından itibaren Ergenekon kumpaslarıyla başlamış, ordumuza, aydınlara ve
sivil toplum örgütlerine yönelik saldırıları bu kumpasla birlikte sistematik
bir hâl almıştı. Devletin en önemli kurumlarını hedef alan bu kumpas
davalarında Türkiye'nin Genelkurmay Başkanı dahi mahkûm edilmişti. Bu örgütün
15 Temmuz darbe girişiminde ise FETÖ’nün eli kanlı bir terör örgütü olduğunu
acımasızca, tanklarla, uçaklarla halkımızı, milletimizi, demokrasimizi,
Hükûmetimizi, Cumhurbaşkanını hedef aldığını gördük. Çok şükür ki milletimizin
feraseti ve cesaretiyle ve siyaset kurumunun da karşı duruşuyla bu hain darbe
girişimi püskürtülmüştür.
Bu
darbe girişimi sonrasındaysa devletimiz FETÖ’yle her alanda mücadelesini
sürdürmüştür. Dün, FETÖ’nün devlet mekanizmalarını felç etmek için kurduğu bu
kumpas davasının sözde yargılamalarıyla mahkûm edilenlerin tamamı beraat etti;
adalet geç de olsa tecelli etti diyebiliriz. Beraat edenlere “Geçmiş olsun.”
diyor, bu tarz sinsi, illegal terör örgütlerinin devlet içinde devlet olma
girişimlerine karşı daima uyanık olunması gerektiğini, mücadelenin her alanda
gösterilmesi gerektiğini bir kez daha hatırlatmak istiyoruz. 
Sayın
Başkan, 3 Temmuz 2013 tarihinde Mısır’da ülkenin seçilmiş ilk Cumhurbaşkanı
Mursi ve iktidarı askerî darbeyle görevden uzaklaştırılmış, Mursi’nin yanı sıra
yüzlerce kişi hapse atılmış, idam edilmiştir. Demokratik seçimlerle iktidara
gelen ve darbeyle iktidardan indirilen Mursi ise hepimizin bildiği gibi, 18
Haziran 2019 tarihinde yargılandığı mahkeme salonunda şüpheli bir şekilde
hayatını kaybetmiştir. 3 Temmuz, aynı zamanda, Orta Doğu ülkelerinde başlatılan
ve bu ülkelerin parçalanmasına, darbelerin önünün açılmasına yol açan ABD Soros
destekli Arap Baharı’nın da Sisi gibi darbeye ve dikta yönetimlerine nasıl
evrildiğinin sembol tarihlerinden biridir. Türkiye’de de aynı art niyetlerle 15
Temmuz 2016 tarihinde FETÖ hain darbe girişimiyle demokrasimize kastedilmiş,
milletimize yönelen tanklar, uçaklar milletimizin basiretiyle defedilmiştir.
Milletimiz o gün sivil iktidara, istikbal ve istiklaline ve demokrasiye sahip
çıkarak, demokrasi mitingleri ile Yeni Kapı ruhuyla Türkiye’nin bir Mısır, bir
Suriye olmasına müsaade etmemiştir. Ancak ABD ve Avrupa Birliği mahfillerinin
tutumu ibretliktir ve ikiyüzlülüktür. Resmen Sisi’yi desteklemektedirler ve
FETÖ’ye de hamilik yapmaktadırlar. Türkiye’de de demokrat maskeli ancak Sisi ve
FETÖ muhiplerini de ibretle izliyoruz.
(Mikrofon
otomatik cihaz tarafından kapatıldı)
BAŞKAN
– Buyurun Erkan Bey.
ERKAN
AKÇAY (Manisa) - Bu vesileyle, hep birlikte darbecilere, vesayet odaklarına
karşı durmanın önemini, demokrasimizin ve millet egemenliğinin değerini yeniden
hatırlatıyoruz.
Teşekkür
ederim Sayın Başkan.
BAŞKAN
– Buyurun Sayın Grup Başkan Vekili.
28.- İstanbul Milletvekili Hakkı Saruhan Oluç’un,
Tekirdağ ili Çorlu ilçesinde meydana gelen tren kazasıyla ilgili davanın ilk
duruşmasında “Biz adalet için buradayız.” diyen ailelerin polis tarafından
salona alınmak istenmediğine ve mahkeme heyetinin davadan çekildiğine, İfade
Özgürlüğü Derneğinin Engelli Web 2018 raporuna göre Türkiye kadar internet
içeriklerine müdahale eden bir başka ülke olmadığına, Özgür Gazeteciler
İnisiyatifi’nin 2019 yılının ilk altı aylık raporuna göre basın tarihinin en
baskıcı ve sansürcü döneminin yaşandığına, açıklanan haziran ayı enflasyon
oranına ilişkin açıklaması
HAKKI
SARUHAN OLUÇ (İstanbul) – Teşekkür ederim. 
Sayın
Başkan, sayın vekiller; 8 Temmuz 2018’de Çorlu’da gerçekleşen ve 25 insanımızın
ölümüne, 328 insanımızın da yaralanmasına sebep olan facianın üzerinden
neredeyse bir yıl geçti ve bugün Çorlu tren faciasının ilk duruşması Çorlu 1.
Ağır Ceza Mahkemesinde görüldü. Soruşturmada siyasetçiler, bürokratlar ve
Devlet Demiryollarının üst denetiminde yer alan kişiler hakkında kovuşturmaya
yer olmadığı kararı verilmişti hatırlarsanız, sadece Devlet Demiryollarının 4
personeli hakkında bir duruşma görülecekti. Zaten bu bile bir tuhaflık yani
büyük bir adaletsizlik. Ailelerin buna karşı çok büyük tepkileri var, Anayasa
Mahkemesi önünde de açıklama yapmışlardı. Bu adaletsizliği kabul etmediklerini,
sorumluların gerçekten yargılanması gerektiğini, 4 personelle
sınırlanmayacağını ifade etmişlerdi. Sabahtan bu yana adliye önünde ve duruşma
salonunda yaşananları izledik. İlk duruşmada kolluk kuvvetlerinin aldığı tutum
bizi elbette şaşırtmadı çünkü bunlar, malum, o İçişleri Bakanının kolluk
kuvvetleri; vicdansızlık ve saldırganlık had safhada. “Biz adalet için
buradayız.” diyerek adliye binasına gitmek isteyen ailelerin önü polis
tarafından kesildi, aileler salona alınmak istenmedi, avukatlara saldırıldı,
mahkeme heyeti duruşmadan çekildi. Mahkeme heyeti duruşmadan “Davadan önce
gerçekleşen polis saldırısının heyetimizin talimatıyla yapıldığı iddia
ediliyor.” gerekçesiyle çekildi ve Çorlu 2. Ağır Ceza Mahkemesine gönderildi
konu. Yani yargının düştüğü duruma bakın, İçişleri Bakanının yaptığı
hukuksuzluk nedeniyle yargı yargılamasını yapamıyor, mahkemeden çekilmek
durumunda kalıyor. Bu duruma gerçekten son vermek gerekiyor. Aileler çok acılı,
yakınlarını olmadık bir faciada kaybetmişler ve bu acının görünmesi ve bu
acının daha fazla yaşanmaması, büyütülmemesi için de gereken adımların atılması
gerekiyor. Bunu bir kez daha buradan duyurmuş olalım.
Bilindiği
üzere, Türkiye’de erişime engelli “web” siteleri, haber ve sosyal medya
içeriklerinin toplamına dair resmî bir istatistiki bilgi bulunmuyor. İfade
Özgürlüğü Derneği, dün, Türkiye’de devam eden internet sansürlerini konu edinen
bir rapor yayımladı ve Türkiye’de erişimi engellenen “web” sitelerini sıraladı.
“Engelli Web 2018” isimli rapora göre, Türkiye’de 2018 sonu itibarıyla erişim
engeli bulunan “web” sitesi sayısı en az 245.825 olarak saptandı. Türkiye’nin
de üyesi olduğu Avrupa Konseyi ülkeleri arasında Türkiye’de olduğu kapsamda
internet içeriklerine müdahale eden bir başka ülke yok. 
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) - Diğer ülkelerde çocuk pornografisi, nefret söylemi ya
da telif hakları için engellemeler yapılıyor ancak Türkiye’de çok daha geniş
bir mekanizma devrede ve tam bir sansürcü anlayışla, muhalefet eden, muhalif
haberleri yapan, gerçek haberlerin yayılmasını sağlamaya çalışan internet
sitelerine ağır bir baskı ve yasaklama uygulanıyor. İnternet sitelerini
kapatmak, erişim engeli getirmek Türkiye'nin demokrasiden nasibini almaması
demektir aslında. Kendi toplumundan gerçekleri saklamak isteyen bir iktidar son
derece baskıcı bir anlayışa sahip olduğunu göstermektedir. Bu sansürcü
anlayıştan vazgeçmek gerekir, haberleşme ve iletişim haklarının çiğnenmesinden
uzaklaşmak gerekir ve gerçekten, internet medyası bugün, dünyanın her tarafında
haberlerin, bilgilerin en hızlı şekilde yayılmasını ve yurttaşlara ulaşmasını
sağlayan bir mecradır. Buna yönelik engelleri bir an evvel sona erdirmek
gerekiyor. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) - Türkiye’de medyanın karşılaştığı yasaklar, baskılar
ve sansürler bununla sınırlı değil tabii. Geçtiğimiz günlerde de Özgür
Gazeteciler İnisiyatifi gazetecilere yönelik 2019’un ilk altı ayının raporunu
açıkladı ve bu rapora göre şu anda 154 gazeteci tutuklu, 34 gazeteci 2019’un
ilk altı ayında gözaltına alınmış, 11 gazeteci tutuklanmış, 287 gazeteci
yargılanmış ve 41 gazeteciye toplam yüz on dokuz yıl üç ay hapis cezası
verilmiş yani ülke, basın, tarihinin -yazılı basın açısından da baktığımızda-
en baskıcı ve sansürcü dönemini yaşıyor ve bu durumu, gazetelerin hapishanelere
sokulmasını bile engelleyen, buna karşılık gazetecileri hapishanelere dolduran
ve onları yargılayan bir zihniyeti kınıyoruz. 
Son
olarak şuna değinmek istiyorum: Bugün, biliyorsunuz, Haziran Ayı Tüketici Fiyat
Endeksi açıklandı. 
(Mikrofon
otomatik cihaz tarafından kapatıldı) 
BAŞKAN
– Sayın Başkan, toparlayalım efendim. 
HAKKI
SARUHAN OLUÇ (İstanbul) – TÜFE, bir önceki yılın aynı ayına göre yüzde 15,72
artış gösteriyor, on iyi aylık ortalamalara göre ise yüzde 19,88 artış
gerçekleşmiş oluyor. Bu enflasyon dünya ortalamasının 3 katı ortalamaya
baktığımızda. Keza, işsizlikte de dünya ortalamasının 2 katı bir orana ulaşmış
vaziyetteyiz. Son 4 çeyrekte eksi büyüme devam ediyor. Paranın değer kaybında
dünya 1’incisi olmuş vaziyetteyiz. Dış borç oranında da cumhuriyet tarihinin
rekoru kırıldı ve gayrisafi millî hasılanın yüzde 61’ine ulaştı dış borç oranı.
Ekonomide tablo bu. 
Tablo
buyken, enflasyon oranı buralarda seyretmiyormuş gibi, memur ve emekli
maaşlarına yüzde 5-6 bandında bir zam yapılacağı bugün açıklandı. Yani “İnsaf!”
demekten başka bir şey söyleyemiyor insan. Gerçekten, bu ülkede memurluların,
emeklilerin, dar gelirlilerinin, düşük ücretle çalışan yurttaşlarımızın
durumları hakikaten içler acısı bir vaziyete gelmiştir. Yüzde 5-6 bandında
yapılan bir zam, memur ve emeklilerin hayatlarını sürdürmesini daha da
zorlaştırmaktan başka bir anlam taşımamaktadır. Ekonomideki bu durumu,
iktidarın bütün uygulamalarıyla birlikte tartışmaya elbette ki devam edeceğiz. 
Teşekkür
ediyorum. 
BAŞKAN
– Sayın Altay…
29.- İstanbul Milletvekili Engin Altay’ın, Hakk’ın
rahmetine kavuşan CHP eski Genel Sekreteri Şeref Bakşık’a Allah’tan rahmet
dilediğine, Tekirdağ ili Çorlu ilçesinde meydana gelen tren kazasıyla ilgili
davanın ilk duruşmasında mahkeme heyetinin davadan çekilmesinin üzerinde
düşünülmesi gerektiğine, 23 Haziran İstanbul Büyükşehir Belediye Başkanlığı
seçimi sonucunun Cumhurbaşkanlığı yönetim sisteminin çalışmadığını
gösterdiğine, Ergenekon kumpas davasının çöktüğü şu günlerde Türkiye’nin yeni
bir kumpas süreciyle karşı karşıya olduğuna, kin ve öfke dilinin terk edilerek
toplumun kutuplaştırılmasından vazgeçilmesi gerektiğine ilişkin açıklaması
ENGİN
ALTAY (İstanbul) – Teşekkür ederim Sayın Başkanım.
Sizi
ve Genel Kurulu saygıyla selamlıyoruz.
Sayın
Başkanım, partimiz açısından bugün bizleri üzen bir gündeyiz, partimizin eski
genel sekreterlerinden, İzmir il başkanlığımızı, milletvekilliğimizi ve İzmir
senatörlüğünü yapan Şeref Bakşık Hakk’ın rahmetine kavuştu; bugün İzmir’de
defnedilecek. Cumhuriyet Halk Partisi Türkiye Büyük Millet Meclisi Grubu olarak
merhum önceki genel sekreterimize Allah’ımdan rahmet diliyoruz, başta İzmir
halkı olmak üzere bütün Cumhuriyet Halk Partililerin ve ülkemizin başı sağ
olsun diyorum efendim. 
Sayın
Başkan, sol tarafımda oturan sayın mevkidaşımın biraz önce söylediği gibi,
Çorlu’daki -benim “kepazelik” diye niteleyeceğim- tren faciası duruşmasında
olanlarla ilgili, milletvekillerimiz ve genel başkan yardımcılarımız orada,
kamuoyuyla bilgi paylaşacaklar. Ama yargının içinde bulunduğu hâl bakımından
-sadece bugün Çorlu’da görülen duruşma değil- Allah var, şu Parlamentodaki
herkesin oturup kara kara düşünmesi gereken günlerden geçiyoruz. Yargı
bağımsızsa yargıdır yoksa bir siyasi iradenin ya da bir gücün -siyasi olur ya
da olmaz- giyotinine dönüşür, kolluğuna dönüşür, tabancasına dönüşür. Bu,
demokrasilerde kabul edilebilir bir durum değildir Sayın Başkan. 
Sayın
Başkan, İstanbul’da yenilenen seçimlerden sonra Türk siyasetinde her kesimde,
her kademede -en küçük taşradan, beldeden parti genel merkezlerine kadar- yeni
siyasi senaryolar doğal olarak gündemdedir, konuşulmaktadır. Bizim Cumhuriyet
Halk Partisi olarak, Millet İttifakı olarak İstanbul’da yenilenen seçimlerdeki
neticeler üzerinden bir şımarıklık, bir böbürlenme, bir zafer sarhoşluğu içine
girmediğimizi Parlamentodaki bütün sayın milletvekilleri ve kamuoyu görmüştür.
Bizce sandıktan ders alınır, sandık sonuçlarından yola çıkarak hesaplaşma
yapılmaz, hele hele dışa dönük hesaplaşma hiç yapılmaz. Partiler içe dönük
hesaplaşmalarını yapabilirler, o bizi ilgilendirmez; her partinin iç muhasebe
yapma hakkı vardır. Ama İstanbul’da yenilenen son seçimler yeni sistemin
Türkiye’de çalışmadığını, çalışamadığını, işlerliğini ve kamuoyundaki
karşılığını şimdiden yitirdiğini gösterdi ve gerek Adalet ve Kalkınma Partisi
gerek diğer siyasi parti yöneticileri kendi aralarında yeni sistemi sorgulamaya
başladılar.
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ALTAY (İstanbul) – Tam bu olurken AK PARTİ’nin iki hamlesiyle karşı karşıya
kaldık. Birinci hamlesi, Yüksek İştişare Kurulu ve KİT yönetim kurulu
üyeliklerine AK PARTİ’nin mevcut yönetiminin şu anki uygulamalarından rahatsız
olan kimi AK PARTİ’li eski siyasetçi ve yöneticilerinin yerleştirilmesi
suretiyle parti tabanının ve parti kadrolarının bir konsolidasyonu bu şekilde
sağlanmak istenmekte gibi duruyor. Kamuoyu da bunu böyle algılıyor ve bu, aynı
zamanda, kamu vicdanında da karşılık bulmuyor. Nasıl bulmuyor? Biraz önce Kani
Beko Milletvekilimizin söylediği gibi, Yüksek İstişare Kurulu üyelerinin
maaşlarına yüzde 40 yapar, memura yüzde 5 verirseniz siz kendi kadrolarınızı,
size gönül veren seçmenlerimizi soğutmaya devam edersiniz. İstanbul
seçimlerinden, İstanbul’da seçmenin verdiği cevaptan AK PARTİ’nin ders
almadığını anlıyoruz. 
Bir
şey daha yapılıyor Sayın Başkan; bu, daha da önemli. Bir, dediğim gibi,
konsolidasyon amaçlı Yüksek İstişare Kurulu üyelikleri ve KİT yönetim kurulu
üyelikleri pazarlanıyor, birilerine lütuf gibi sunuluyor, âdeta ulufe
dağıtılıyor. İkincisi şu oluyor: Ergenekon ve benzeri kumpas davalarının
çöktüğü bugünlerde yeni bir kumpas süreciyle Türkiye karşı karşıyadır. Bu
seferki kumpas şöyle hayata geçiyor: Eski defterler karıştırılıyor, kapanmış
davalar yeniden açılıyor ve yeni davalar açılıyor tıpkı Ergenekon, Balyoz ve
benzerlerinde olduğu gibi. Şöyle bir iki örnekle bunu Genel Kurulun ve milletin
takdirine sunmak istiyorum: Altı yıl önce tamamlanan, sonuçlanan Gezi davası
yeniden açılıyor. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Altı yıl önce Gezi’yi, doğa ve çevre hassasiyetiyle başlayan
bir mücadeleyi kan gölüne çeviren, orayı terörize eden dönemin Valisi ve
Emniyet Müdürüdür. Dönemin Valisi ve Emniyet Müdürü, dönemin Başbakanına
bağlıdır ama şimdi onlar bir kenara konulmuş, bir Gezi süreci üzerinden, bir
Gezi sürecini yeniden terörize etmek üzerinden topluma bir mesaj veriliyor. Bu,
bir kumpastır. 
Sayın
Başkan, ikinci kumpas, İstanbul İl Başkanımızın altı yıl önce attığı kimi
“tweet”lerinden dolayı devleti aşağılamak suçuyla bugünlerde yargılanması.
Adalet ve Kalkınma Partimizin İstanbul seçimlerini bir sağduyuyla, olgunlukla
karşıladığını düşünürken apar topar İstanbul İl Başkanımızın altı yedi yıl önce
attığı “tweet”ler üzerinden yargılanmaya başlanması bize göre İstanbul’un son
seçimde ortaya çıkan iradesinin yargılanmasıdır ve bunun da Ergenekon ve
benzeri kumpas davalarından bir farkı yoktur.
Son
olarak İYİ PARTİ Genel Başkanı Sayın Meral Akşener’le ilgili açılan FETÖ
soruşturması, FETÖ ilişkisi, illiyeti, Türkiye’de Erdoğan’a destek vermeyen
herkesin başında bir giyotinin sallandırılmak suretiyle korku iklimiyle iktidarı
sürdürme arzusunun devam etmesinin ortaya konulduğu bir iradedir. 
Biz
tam bunu beklerken, son iki günde yeni ve çok anlamlı bir gelişme daha cereyan
etti. AK PARTİ eski kurucu yöneticileri ve bakanlarından Sayın Ali Babacan’la
ilgili de bir FETÖ soruşturmasının başladığı, kamuoyunda herkesçe bilinen bir
hâl olarak ortaya çıktı. Şimdi buradan şu çıkar: Eğer Sayın Erdoğan,
İstanbul’da 23 Haziranda yapılan seçimlerde -gerekli olgunluğu göstermekle
birlikte- buradan bir hesaplaşmayla parti tabanından kaybettiği 750 bin oyu
konsolide edeceğini düşünüyorsa bilmeli ki 750 binin üstüne 2 milyon 250 bin
daha kaybeder. 
Sayın
Erdoğan’a çağrım, toplumu kutuplaştırmaktan ve kamplaştırmaktan bir an önce
vazgeçmesidir. Sayın Erdoğan’a çağrım, kin ve öfke dilini terk etmesidir. Eğer
kendisinden müşteki olan herkese bir soruşturma açacaksa Sayın Erdoğan’a bir
teklifim var: 50 milyon kapasiteli bir cezaevi inşa etmesidir, anca baş
edebilir. Bunun da bu şekilde kayıtlara geçmesini istiyorum. 
Teşekkür
ederim. (CHP sıralarından alkışlar)
BAŞKAN
– Sayın Akbaşoğlu…
30.- Çankırı Milletvekili Muhammet Emin Akbaşoğlu’nun,
Hakk’ın rahmetine kavuşan CHP eski Genel Sekreteri Şeref Bakşık’a Allah’tan
rahmet dilediğine, 3 Temmuz Kemal Sunal’ın vefatının 19’uncu yıl dönümüne, G20
Zirvesi’nde önemli kazanımlar elde edildiğine, Türkiye Cumhuriyeti’nin bir
hukuk devleti olduğuna, 23 Haziran İstanbul Büyükşehir Belediye Başkanlığı
seçimi sonucunun rövanşının alındığına yönelik değerlendirmelere, 3 Temmuz
Mısır’ın demokratik yollarla seçilmiş ilk Cumhurbaşkanı Muhammed Mursi’nin
devrildiği askerî darbenin 6’ncı yıl dönümüne, 15 Temmuzda demokrasinin gerçek
beşiğinin Türkiye olduğunu bütün dünyaya tekrar yüksek sesle haykıracaklarına
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, öncelikli olarak CHP eski Genel Sekreteri 92 yaşındaki Şeref
Bakşık’ın vefatları nedeniyle hem CHP Grubuna hem Meclisimize hem de
yakınlarına başsağlığı diliyorum eski milletvekilimiz olması münasebetiyle. 
Bugün,
aynı zamanda, yediden yetmişe hakikaten bütün milletimizin filmlerini izlediği,
insanlarımızın çocukluğunu, gençliğini filmleriyle geçirdiği önemli ve değerli
bir sanatçımız Kemal Sunal’ın da vefatının yıl dönümü. Bu münasebetle de
yakınlarına ve milletimize başsağlığı dileklerimi iletiyorum.
Değerli
arkadaşlar, tabii, Türkiye önemli bir süreçten geçiyor. Bu manada, en son, G20
Zirvesi’nde Türkiye açısından önemli birtakım kazanımlar elde edildi. Bir dünya
lideri olarak Sayın Cumhurbaşkanımız liderlerle yapmış olduğu ikili
görüşmelerde, ekonomiyle ve güvenlikle ilgili hususlarda Türkiye lehine önemli
kazanımlara imza attı. Aynı zamanda da bölgesel ve küresel anlamda gelecek
açısından, insanlığın ve bölgemizin daha iyi bir ortak geleceğe sahip olması
açısından gerek G20’nin gerekse Birleşmiş Milletlerin yeniden yapılanmasıyla
ilgili önemli çağrılarda bulundu ve bu çağrılar nedeniyle de insanlığın umudu
ve vicdanı olarak Türkiye'nin hakikaten ilkeli ve kararlı duruşuyla barış,
özgürlük, refah ve güvenlik anlamında her zaman öncü bir rol oynayacağının
altını çizdi. Bu manada, gerçekten, Türkiye'nin G20 Zirvesi’ne önemli bir mühür
vurduğunu hatırlatmak isterim. Bu manada, millî güvenlik meselesi hâline gelen
S400’lerle ilgili de önemli kazanımlar elde edildiği herkesin malumu. Bu konuda
ve diğer ekonomik gelişmeler hususunda ikili görüşmelerin Türkiye’ye önemli
katkılarda bulunacağını hatırlatmak isterim.
Değerli
arkadaşlar, tabii, bu mealde, Türkiye Cumhuriyeti devletinin bir hukuk devleti
olduğunu, yargının tarafsız ve bağımsız olduğunu…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – …kendi kararlarını kendi içinde ve net bir şekilde
kendi usulü dairesinde, kendi çalışma usul ve esasları dairesinde, herhangi bir
yerden asla talimat almadan verdiğini, kanun hükümlerinin açık, genel ve herkes
için geçerli olduğunu, kanunların herkese eşit uygulandığını bu vesileyle de
hatırlatmak isterim. Ve yargının vermiş olduğu kararların herkesi bağlayıcı
nitelikte olduğunu hepimizin her an bilmesi gerektiğini hatırlatıyorum.
Sayın
Cumhurbaşkanımızla ilgili yakışıksız bir şekilde, kin ve öfkeyle 23 Haziran
seçimlerinin âdeta rövanşının alınmasına ilişkin birtakım değerlendirmelerin
hakikatle, gerçekle hiçbir ilgi ve alakasının olmadığını net bir şekilde ifade
etmek isterim. Bu manada, hakikaten bir algı yönetimi çerçevesinde birtakım
iftirayı ifade eden “diktatörlük” “otokratiklik” “faşizanlık” vesaire gibi her
türlü kötü kelimeyi bulup, seçip yakıştırmaya “Çamur at, izi kalsın.” hesabıyla
hakikaten, gerçekten doğru olmayan yaklaşımlarla bir algı oluşturmaya ilişkin
söylemleri hep beraber seçimlerden önce duymuştuk. İstanbul’un Belediye
Başkanlığının verilmeyeceğiyle ilgili, Ankara Büyükşehir Belediye Başkanlığının
verilmeyeceğiyle ilgili gerçek dışı bir ton laf ortaya konmuştu. Şimdi, o lafı
söyleyenler acaba yüzü kızarmak suretiyle gerçekten demokratik bir olgunlukla
bu hususta hem Sayın Cumhurbaşkanımızın hem de AK PARTİ’nin demokratik
olgunluğunu tebrik etmek durumunda değiller mi? Birçok cümlenin boşa çıktığını
ve iftira niteliğinde olduğunu milletimiz görmüyor mu? 
Değerli
arkadaşlar, sonuç itibarıyla, bu konuda söylenen her sözün önünüze
getirileceğiyle ilgili lütfen bir düşünceyle…
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Toparlıyorum.
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Her söylenen sözün önünüze getirileceği sorumluluk
duygusuyla hareket edilmesi gerektiğini de hepimize tekrar hatırlatıyorum. 
Değerli
arkadaşlar, tabii, bugün 3 Temmuz olması münasebetiyle Mısır’da da yapılan
darbenin yıl dönümü. Gerçekten, halkoyuyla, demokratik seçimler sonucunda
iktidara gelen Mursi’nin bir darbeyle alaşağı edilmesinin yıl dönümü olması
münasebetiyle, eş zamanlı olarak Tahrir Meydanı’nı harekete geçirenler ile
Taksim Meydanı’nı harekete geçirenlerin aynı el olduğunu, aynı amaca matuf bir
netice almaya ilişkin uluslararası bir operasyon olduğunu da tekrar
hatırlamakta fayda var. Evet, Mısır’da uluslararası el, operasyonu yapanlar netice
aldı ama Türkiye’de devlet, millet kaynaşmasıyla ve Cumhurbaşkanımızın da
liderliğiyle gerçekten demokratik usuller çerçevesinde, elhamdülillah, o günkü
Turuncu Devrim girişimleri netice alamadı. Bu iki tabloyu her zaman hatırda
tutmakta fayda var. Darbecilere Batı’nın nasıl yaklaştığını, kırmızı halılar
serdiğini, ikircikli tutum ve davranışlarıyla, sahte demokrat söylemleriyle
maalesef zihniyetlerinin sakat olduğunu, onlara da bel bağlanılmaması
gerektiğini, mandacı zihniyetlerle hareket edilmemesi gerektiğini bir daha bu
yüce Mecliste, bu Gazi Mecliste ifade etmek isterim. Gezi olaylarıyla başlayan,
17-25 Aralık olaylarıyla süren, MİT olaylarıyla ve diğer birtakım girişimlerle…
15 Temmuzdaki darbe ve işgal girişiminin de elhamdülillah 15 Temmuzda milletçe
nasıl püskürtüldüğünü…
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Bitiriyorum.
BAŞKAN
– Toparlayın.
MUHAMMET
EMİN AKBAŞOĞLU (Çankırı) – 15 Temmuz özel oturumunda burada hep beraber,
inşallah gündemi belirlemiş olacağız ve 15 Temmuz uluslararası darbe ve işgal
girişiminde buradaki maşaların, FETÖ terör örgütünün ve diğer yandaşlarının hep
beraber demokrasiyi inkıtaya uğratmaya yönelik bu yaklaşımların o günkü
liderlikle, Sayın Cumhurbaşkanımızın meydanlara sözüyle, millet devlet
kaynaşmasıyla nasıl püskürtüldüğünü hep beraber, inşallah burada kuvvetli bir
şekilde ortaya koyacağız. Bu manada, ben hakikaten 15 Temmuzda -Mısır’da
yapılanları- darbenin olumlu neticelenmesini engelleyen 251 şehidimizi ve
2.200’e yakın gazimizi rahmetle, minnetle, şükranla yâd ediyor ve 15 Temmuzda
inşallah tekrar demokrasinin gerçek beşiğinin Türkiye olduğunu bütün dünyaya
buradan yüksek sesle haykıracağımızı ifade ediyorum.
Hepinizi
saygıyla selamlıyorum.
BAŞKAN
– Buyurun Sayın Altay.
ENGİN
ALTAY (İstanbul) – Sayın mevkidaşım, benim, son yapılan, yenilenen İstanbul
seçimlerinin sonuçlarını Tayyip Erdoğan’ın olgunlukla karşılamadığını
söylediğimi hissettirecek, öyle algılanacak bir beyanda bulundu. Müsaade
ederseniz 60’a göre düzelteyim.
MUHAMMET
EMİN AKBAŞOĞLU (Çankırı) – Yok, size yönelik değildi, Genel Kuruldaki
konuşmalara yönelikti.
ENGİN
ALTAY (İstanbul) – Hayır, ama benim konuşmamın üstüne söylediniz efendim.
MUHAMMET
EMİN AKBAŞOĞLU (Çankırı) – Genel Kuruldaki konuşmalara yönelikti. 
BAŞKAN
– Buyurun Sayın Altay.
31.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Şimdi, Sayın Başkan, keşke… Bir kere şunu kabul etmem mümkün
değil: İşte “Seçimi kazansak da vermeyecekler.” bizden öyle bir söz çıkmaz.
Vermeyecek ne demek? Yani sandıktan bir sonuç çıkacak ve verilmeyecek.
MUHAMMET
EMİN AKBAŞOĞLU (Çankırı) - Öyle dendi.
ENGİN
ALTAY (İstanbul) - Kim dedi efendim? Hiçbir Cumhuriyet Halk Partili böyle bir
şey diyemez.
MUHAMMET
EMİN AKBAŞOĞLU (Çankırı) - Diyenlere diyorum.
ENGİN
ALTAY (İstanbul) - Hayır, bunu kabul etmemiz mümkün değil, onu söyleyeyim; bir.
23
Haziran gecesi Sayın Binali Yıldırım’ın bir kere -on numara- çıkıp tebrik
etmesi ve bilahare de Sayın Erdoğan’ın seçimleri olgunlukla kabul etmesi güzel,
biz buna teşekkür de ettik ama keşke bunu 31 Martta yapsalardı, güzel olan,
yakışık alan buydu ve millet de takdiriyle zaten kimin ne kadar kusuru varsa
orta yere serdi. Bunu belirtmek isterim.
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Yalnız Başkanım, söz almışken, Gezi’yi, Gezi’de akan kanı,
Gezi’de çıkan kimi olayları, milletin, doğa ve çevre hassasiyetiyle meydana
inmiş insanların üstüne yıkmak doğru değildir. Gezi’yi kan gölüne çeviren sizin
partinizin iktidarda olduğu dönemdeki sizin emrinizdeki validir, emniyet
müdürüdür ve onların bağlı olduğu siyasi üst organlardır; İçişleri Bakanıdır,
Başbakandır. Gezi’de ölenlerin sorumluluğu, orada doğa ve çevre hassasiyetiyle
birleşen, toplanan insanlara yüklenemez. Sizin devlete yerleştirdiğiniz FETÖ’cü
valilerin, FETÖ’cü emniyet müdürlerinin ortalığı kan gölüne çevirmek için
yaptıkları provokasyondur, şiddettir. Orada şiddet uygulayan, oraya katılan
sivil toplum örgütleri, partiler değildir, bizatihi devletin kendidir. Bunu
dediğim için de şimdi bir savcı, Canan Kaftancıoğlu’na açtığı gibi, bana da bir
soruşturma açacak, bunu da biliyorum, varsın açsın. (CHP sıralarından alkışlar)
BAŞKAN
– Teşekkür ederim. 
Sayın
Akçay…
32.- Manisa Milletvekili Erkan Akçay’ın, İstanbul
Milletvekili Engin Altay’ın yaptığı açıklamasındaki bazı ifadelerine,
Cumhurbaşkanlığı hükûmet sisteminden geri dönüşün söz konusu olmadığına ve bu
sistemin bütün kurum ve kurallarıyla yerleşip işlemesine katkıda bulunulması
gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Engin Altay’ın konuşması üzerine ben de birkaç dakika içerisinde görüşlerimi
ifade etme ihtiyacı duydum. 
Şimdi,
yenilenen İstanbul seçimleri üzerinden herhangi bir şımarıklık yapılmadığını ve
yapılmaması gerektiğini gayet doğru bir şekilde ifade ettiler ve zatıalilerinin
de zaten böyle bir tutumu kesinlikle söz konusu olmadı. Ancak, değişik
mahfillerde bunun şımarıklığını yapanları da görüyoruz, onlar da birkaç ay
sonra herhâlde kalkar. Fakat bu yenilenen İstanbul seçimleri üzerinden bir
sistem tartışmasının başlatılacağı öngörüsü bizim Milliyetçi Hareket Partisi
olarak bir öngörümüzdü ve maalesef bu İstanbul seçimlerinden sonra bu
tartışmaların başlatılmak istendiğini görüyoruz, Sayın Altay da bu minvalde bir
görüş ifade etti ve Sayın Altay’ın yaptığı eleştirinin, mesela Yüksek İstişare
Kuruluyla ilgili yaptığı eleştirinin sistemle uzaktan yakından hiçbir alakası
yok. Sistemle ilgili eleştiri… Örneğin Yüksek İstişare Kurulunun işleyişi,
fonksiyonu, ilişkileri vesaire bağlamında tartışılabilir, eleştirilebilir. O
atamalar, birtakım ücretlendirmeler vesaireler zaten kırk yıldır, elli yıldır
vesairedir sistem ne olursa olsun yapılabilecek eleştiriler ve tartışmalardır.
Artık Cumhurbaşkanlığı hükûmet sisteminden bir geri dönüş söz konusu değildir.
24 Haziran 2018 genel seçimleriyle birlikte 16 Nisan 2017 tarihinde yapılan
Anayasa referandumu tescil edilmiş, teyit edilmiş, mühür vurulmuş ve 9 Temmuz
2018 tarihinde de Cumhurbaşkanlığı hükûmet sistemi fiilen yürürlüğe girmiştir. 
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Şimdi artık tek amacımız, bu sistemin bütün kurul ve
kurallarıyla yerleşip işlemesine katkıda bulunmak, buna gayret etmek; siyasi
partiler olarak da buna katkı vermemiz gerektiğini düşünüyorum. 
Şunu
hatırlatıyorum: Değerli arkadaşlar, “demokrasi” dediğimiz nedir? Bunun, az çok
mutabakat sağlayacağımız tanımları vardır. Bir, demokratik ve meşru serbest
seçimlerle iktidarın belirlenmesi. Bu sistemle yürütme erki… Yüzde 50’den fazla
oy almakla iktidar olunabiliyor yani daha fazla halk rızası alındığını
görüyoruz; burada demokrasinin bir şartı daha da belirginleşip kökleşiyor.
İkinci
olarak, yasama bakımından baktığımda da istirham ederim, şunu hatırlatırım:
Türkiye Büyük Millet Meclisi tarihinde, seçimlerle birlikte… Şu an itibarıyla
kaç siyasi parti var? 9 siyasi parti Türkiye Büyük Millet Meclisinde şu an.
Peki, kaç parti grubu var? 5 siyasi parti grubu var. Acaba geçmişte ne zaman 5
parti grubu oluşmuş ki? Ve hiçbir siyasi parti de bu Mecliste tek başına kanun
çıkarma yetkisine ve imkânına sahip değil. O zaman demokrasinin ikinci şartı
daha belirgin olarak devreye giriyor. Demokrasinin bir uzlaşma olduğunu,
birlikte daha da pekiştiren bir husustur. Ayrıca ittifaklara cevaz veren yapısı
da halk temsiliyetini daha kuvvetli bir şekilde yasamaya taşımıştır.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Grup Başkan Vekili.
ERKAN
AKÇAY (Manisa) – Bundan sonra yapacağımız... Dünkü grup toplantısında Sayın
Genel Başkanımızın da gayet veciz şekilde ifade ettiği üzere, elbette sistem,
yani ayet değil bunlar. Mutlaka bir ileri hamlesi, muhasebesi filan yapılır
fakat bu sistemden geri dönmek, siyaseten gericiliktir; onu ifade edeyim.
Bundan sonra, daha ileri katkılar, bu sistemin bütün kurum ve kurallarıyla
işlemesine katkı verme şeklinde olmalıdır. 
Benim
sadece Genel Kurul kürsüsünde buna ilişkin en az 7-8 konuşmam var. İç Tüzük’te
neler yapabileceğimizi ifade ettik, bunları mutlaka hayata geçirmemiz lazım,
bunları tartışmamız lazım dedik, örnek verdik, bütçe gelince bakanların
komisyonlardaki, Genel Kuruldaki, durumu ne olacağını, sonra yasa yapma
süreçlerinin ne olacağını, bunları, bu görüşlerimizi dile getirdik. Yani yasama
ve yürütme erkinin daha belirgin bir şekilde, bu kuvvetler ayrılığının belirgin
hâle gelmesi, yürütme ve yasama arasında bir iletişimsizlik, diyalogsuzluk
olması ve arasına kale duvarları örülmesi anlamına gelemez, gelmemelidir. Bunun
için de İç Tüzük’te gerekli değişiklikleri de yapabiliriz, yürütme ile yasama
arasındaki ilişkileri formel hâle, kurumsal hâle getirebiliriz ve getirmeliyiz
dedik. İşte bu yeni sistem üzerinde asıl konuşmamız gereken hususlar bunlardır
diye düşünüyorum. 
Teşekkür
ediyor, saygılar sunuyorum. 
ENGİN
ALTAY (İstanbul) – Sayın Başkan…
BAŞKAN
– Sayın Akbaşoğlu daha önce söz istemişti. 
MUHAMMET
EMİN AKBAŞOĞLU (Çankırı) – Buyurun isterseniz. 
BAŞKAN
– Artık toparlama konuşmaları olsun. 
Buyurun
Sayın Altay. 
33.- İstanbul Milletvekili Engin Altay’ın, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
ENGİN
ALTAY (İstanbul) – Ben söz almayacaktım, Sayın Akçay benim konuşmama atfen söz
aldığını söylediği için aldım. 
Bir
kere şunun bilinmesini isterim, yenilenen İstanbul seçimlerinden sonra sistem
tartışmasını Cumhuriyet Halk Partisi açmadı, sistem tartışması AK PARTİ’nin
içinde başladı, sonra Sayın Bahçeli topa girdi. Bizi ilgilendiren bir durum
yok, siz önce aranızda anlaşın, sonra biz sistem tartışmasıyla ilgili
düşüncelerimizi söyleriz. Ancak şunu söylememiz lazım: Millet ve Millet Meclisi
isterse bu sistem değişir. Hani “Bu sistemin değişmesi mümkün değil.” derken,
millete ve Millet Meclisine rağmen hiçbir şey ayakta kalmaz. Dolayısıyla bu
sistemin bir yıl içinde eskidiğini düşünüyoruz. 
Bizim
Sayın Ali Şeker uyardı, “Bu sisteme karşı olmak gericiliktir.” dedi Sayın
Akçay; yeniliğe karşı olmak gericiliktir, bu sistem bir yıl içinde eskimiş,
külüstürleşmiş, alı pulu dökülmüş bir sistemdir. Bunları zamanı gelince
konuşuruz. 
Yasama-yürütme
ilişkisiyle ilgili de biraz sonra İYİ PARTİ grup önerisi üzerine söz aldığımda
Sayın Akçay’a buradaki tezadı inşallah anlatma fırsatı bulurum. 
Teşekkür
ederim. 
ERKAN
AKÇAY (Manisa) – Sayın Başkanım…
BAŞKAN
– Bunlar toparlama konuşmaları olsun arkadaşlar. 
Buyurun.

34.- Manisa Milletvekili Erkan Akçay’ın, İstanbul
Milletvekili Engin Altay’ın yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Sayın
Altay, topa girdiğimizden falan bahsediyor, CHP olarak böyle bir tartışmayı
başlatmadıklarını söylüyor. Ya, bismillah, daha iki dakika evvel kendisi
başlattı bu tartışmayı, ben de bunun üzerine söz aldım. “Yenilenen İstanbul
seçimleri göstermiştir ki işte bu sistem işlemiyor.” vesaire diyerek girmiştir.

ENGİN
ALTAY (İstanbul) – AK PARTİ yöneticilerinin beyanları. Sayın Akçay, bunlar AK
PARTİ yöneticilerinin beyanları. 
ERKAN
AKÇAY (Manisa) – Lütfen, istirham ediyorum. 
ENGİN
ALTAY (İstanbul) – Buyurun. 
ERKAN
AKÇAY (Manisa) – Şimdi de “Bu sistem külüstür olmuştur.” diyor. Yani istirham
ederim, tutanakları tekrar görelim. Sistem tartışmalarını başlatan mahfillerin
içerisinde Cumhuriyet Halk Partisi de vardır. 
Teşekkür
ederim. 
ENGİN
ALTAY (İstanbul) – Peki, oldu. 
BAŞKAN
- Toparlayalım Sayın Akbaşoğlu. 
Buyurun.

35.- Çankırı Milletvekili Muhammet Emin Akbaşoğlu’nun,
İstanbul Milletvekili Engin Altay’ın yaptığı açıklamasındaki bazı ifadelerine
ve Cumhurbaşkanlığı hükûmet sistemiyle ilgili AK PARTİ içerisinde en ufak bir
tartışmanın söz konusu olmadığına ama sistemin daha iyi çalışması için
önerilere açık olduklarına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekili arkadaşlarım, tabii iki husus var Sayın Altay’ın gündeme
getirdiği: Bir Gezi olayları, bir de Cumhurbaşkanlığı hükûmet sistemi. 
Öncelikli
olarak şunu söyleyeyim: Gezi olaylarıyla ilgili benim ifadem, orada haftalar
öncesinden birtakım Batılı ajansların, televizyonların canlı yayın araçlarını
kiralamak suretiyle, hazırlık yapmak suretiyle uluslararası bir boyutu gündeme
getirip onu provokatif bir şekilde anbean bütün dünyaya yayınlamasıyla Tahrir
ve Taksim meydanlarının karşılaştırılması denkleminde söylenmiş sözlerdir; bir.
İkincisi, orada başta Atatürk Kültür Merkezi olmak üzere, hakikaten birçok kamu
binasının, iş yerlerinin, bankaların -yaklaşık 44 tane binanın- tarumar
edilmesi, yakılıp yıkılmasını, 65 tane kamu aracının, polis araçlarının,
panzerlerin ve diğer birçok otobüsün, halk otobüslerinin, İETT otobüslerinin
orada yakılmasını nasıl izah ediyorsunuz?
ENGİN
ALTAY (İstanbul) – Devlet yaktı.
MUHAMMET
EMİN AKBAŞOĞLU (Çankırı) – Sonuç itibarıyla asla ve kata…
ENGİN
ALTAY (İstanbul) – Devlet yaktı diyorum, devlet yaktı. 
MUHAMMET
EMİN AKBAŞOĞLU (Çankırı) – Bu, devlete bir bühtandır, alakası yoktur, hiçbir
alakası yoktur. 
ENGİN
ALTAY (İstanbul) – Devlet yaktı. Senin valin yaktı, senin emniyet müdürün
yaktı. Onlar şimdi cezaevinde, FETÖ’den yargılanıyor.
MUHAMMET
EMİN AKBAŞOĞLU (Çankırı) – Sonuç itibarıyla orada çapulculuğu ve Vandalizmi hiç
kimse, hiçbir hukuk sistemi ve hiçbir devlet meşru göremez, gösteremez. Hiç
kimse de buna izin vermez. 
Sonuç
itibarıyla burada yapılan iş, asla ve kata bir çevrecilik meselesi değil. Tabii
ki sadece çevre meselesiyle ilgili düşüncesiyle gelip orada kandırıldığını
gören vatandaşlarımız müstesna. Onlara asla ve kata herhangi bir şey söylememiz
söz konusu değil ancak burada uluslararası bir operasyon olduğunun da herkesin
malumu olduğu hususunu dile getirmiştim. 
(Mikrofon
otomatik cihaz tarafından kapatıldı)
BAŞKAN
– Sayın Başkan, toparlayın.
MUHAMMET
EMİN AKBAŞOĞLU (Çankırı) – Toparlıyorum efendim.
ENGİN
ALTAY (İstanbul) – Sayın Başkan…
BAŞKAN
– Daha bitirmedi.
ENGİN
ALTAY (İstanbul) – Kalan kısmı ayakta dinleyeceğim. Mani var mı?
BAŞKAN
– Buyurun.
MUHAMMET
EMİN AKBAŞOĞLU (Çankırı) – Sonuç itibarıyla, Cumhurbaşkanlığı hükûmet
sistemiyle ilgili de AK PARTİ içerisinde en ufak bir tartışma asla ve kata söz
konusu değildir.
Bakınız,
algılar başka, gerçekler, olgular bambaşkadır. Bir algı operasyonu uzun süredir
hakikaten bir sistem şeklinde, sistematik bir şekilde bazı çevrelerin
ortaklığıyla profesyonel bir şekilde ortaya konmaya çalışılıyor ama hakikat,
güneş balçıkla sıvanmaz. Siz belki kafanızı kuma gömmüş deve kuşu misali
birtakım şeyler söylemeye çalışıyorsunuz ama…
YAVUZ
AĞIRALİOĞLU (İstanbul) – Hayda!
MUHAMMET
EMİN AKBAŞOĞLU (Çankırı) – …hakikat apaçık ortada, millet görüyor. Dolayısıyla deve
kuşu misali bunu ben görmüyorsam başkası da görmüyor diyemezsiniz. Milletin
maşerî vicdanı, basireti ve feraseti olup biten her şeyi çok güzel bir şekilde
görüyor. 
GARO
PAYLAN (Diyarbakır) – İstanbul’da gördük, İstanbul’da.
MUHAMMET
EMİN AKBAŞOĞLU (Çankırı) – Bizim söylediğimiz şey şudur: Bakınız, 16 Nisanda
referandum yapıldı ve millet bir karar verdi. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Toparlıyorum efendim.
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Millet bir karar verdi 16 Nisanda. 
BAŞKAN
– Toparlayarak bitirin.
MUHAMMET
EMİN AKBAŞOĞLU (Çankırı) – Toparlayarak bitiriyorum. 
Sayın
Başkanım, değerli milletvekilleri; 16 Nisanda millete gittik, millet bir karar
verdi. 
YAVUZ
AĞIRALİOĞLU (İstanbul) – Hay maşallah!
MUHAMMET
EMİN AKBAŞOĞLU (Çankırı) – Demokratik parlamenter hükûmet sisteminden
demokratik Cumhurbaşkanlığı hükûmet sistemine geçilmesine karar verdi ve iş
bitti. Artık eski hâl, muhal. 
GARO
PAYLAN (Diyarbakır) – Allah’ın emri.!
YAVUZ
AĞIRALİOĞLU (İstanbul) – Geri dönüşü yok, tamam! 
MUHAMMET
EMİN AKBAŞOĞLU (Çankırı) – Artık parlamenter hükûmet sistemi değil,
Cumhurbaşkanlığı hükûmet sistemi geçerli ve 24 Haziran seçimleriyle de
bütünüyle bu sistem cari oldu, anayasal olarak yürürlüğe girdi. Yapılması
gereken şey nedir? Cumhurbaşkanlığı hükûmet sisteminin daha güzel bir şekilde
çalışması ve organizasyonu bakımından hep beraber her fikre biz açığız. 
GARO
PAYLAN (Diyarbakır) – Temel çürük, temel. 
MUHAMMET
EMİN AKBAŞOĞLU (Çankırı) – Yeni sistemin en güzel şekilde milletimizin lehine,
devletimizin lehine çalışmasıyla ilgili her öneriye aklıselim olarak ortak
akılla açık olduğumuzu, demokratik bir yaklaşımla, ortak akılla…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) –…ortak kazanımlarla bu sistemi en güzel şekilde
uygulayacağımızı ifade ediyoruz. 
GARO
PAYLAN (Diyarbakır) – Çürük temele bina yapılmaz. 
MUHAMMET
EMİN AKBAŞOĞLU (Çankırı) – Bunu kendi bağlamından kopararak oradan başka bazı politik
fitne ateşleri yakmaya ilişkin algı operasyonlarının hakikatle ilgisi
olmadığını ve bunun bir bühtan ve iftira olduğunu net bir şekilde açıklığa
kavuşturmak için söz aldım. Bu vesileyle yüce Meclisi saygıyla selamlıyorum. 
BAŞKAN
- Teşekkür ederim. 
ENGİN
ALTAY (İstanbul) – Sayın Başkan… 
BAŞKAN
- Şimdi, Sayın Grup Başkan Vekilim, bir cevap hakkı doğurmadan sistematik bir
açıklama bekliyoruz sizden. 
ENGİN
ALTAY (İstanbul) – Takdir tabii ki sizin ama beni fitne fitilini ateşlemekle
itham etti, deve kuşuna benzetti. Yani ben sataşmadan söz istiyorum bu durumda
ya da yerimden de iki dakika verirseniz olur. 
BAŞKAN
– Yerinizden buyurun. 
36.- İstanbul Milletvekili Engin Altay’ın, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Teşekkür ederim. 
Ben,
Adalet ve Kalkınma Partisinin bir grup başkan vekilinin, FETÖ’cü oldukları
tescilli kimi eski bürokratları aklamak için bu feryat ve figanını, bu Gazi
Meclisin bir üyesi olarak, bu Meclisi bombalayanların devlete sızmış valisini,
emniyet müdürünü aklama telaşını anlayamadım. Bu, bir aklama telaşı.
MUHAMMET
EMİN AKBAŞOĞLU (Çankırı) – Alakası yok. 
ENGİN
ALTAY (İstanbul) – Beyefendi, ben Gezi’deydim, Gezi’de olmaktan da iftihar
ediyorum. (CHP sıralarından alkışlar) Siz yaptığınız konuşmada benim ve benim
gibilerin otobüs yaktığını, araç yaktığını söylediniz, AKM’ye yıkıcı pankart,
döviz astığını söylediniz. Bunları iki şey astı: Ya ben astım ya da şimdi
FETÖ’den ceza alan valiniz, emniyet müdürünüz, MİT’çileriniz, kripto, devletin
içine sızmış, sizin sızdırdığınız, yerleştirdiğiniz, sonra, şimdi hesaplaşmaya
çalıştığınız FETÖ’cüler astı. Ortası yok, o otobüsü ya Engin Altay yaktı ya FETÖ
yaktı ya da MİT yaktı. Ben yakmadım, o hâlde onlar yaktı. Sizin, şimdi, bu
valiyi, bu emniyet müdürünü, orada görev yapan, bir gecede çadırları yakarak
infial yaratan insanları savunup bizim doğa ve çevre hassasiyetinden kaynaklı
samimi, halisane girişimimizi “fitne fitilini ateşleyen insanlar” olarak
göstermenizi yadırgıyorum. Tekrar söylüyorum: Ben, AK PARTİ’nin en azından 15
Temmuzdan sonra…
(Mikrofon
otomatik cihaz tarafından kapatıldı)
ENGİN
ALTAY (İstanbul) - …FETÖ’yle tümüyle ilişkisini, ilgisini duygusal bağlamda
kestiğini düşünüyor idim ama -hoş, 7 Şubatla 17-25 Aralık arasında iki yıl
neler olduğunu da bir gün burada konuşmamız lazım- AK PARTİ’nin bir sayın grup
başkan vekilinin FETÖ’cüleri arkalayıp, doğa ve çevre ve hassasiyetiyle
Taksim’e çıkan insanları terörize etmesi, kriminalize etmesi bizim açımızdan,
Gezi’de olan biri açısından kabul edilemez efendim. (CHP sıralarından alkışlar)

BAŞKAN
– Sayın Hamzaçebi’nin bir taziye mesajı var.
Buyurun.
37.- İstanbul Milletvekili Mehmet Akif Hamzaçebi’nin,
Hakk’ın rahmetine kavuşan Trabzon eski Senatörü Hasan Güven’e Allah’tan rahmet
dilediğine ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
1982
Anayasası öncesinde, Türkiye Büyük Millet Meclisinin Millet Meclisi ve
Cumhuriyet Senatosu olarak iki organdan oluştuğu dönemde Trabzon Senatörü
olarak görev yapan Sayın Hasan Güven, Hakk’ın rahmetine kavuşmuştur. Örnek
kişiliği, siyaset biçimi, yaşamı, ağabeylik rolüyle hepimizin, tanıyan
insanların üzerinde çok olumlu etkiler bırakmış olan Sayın Hasan Güven’e Allah’tan
rahmet diliyorum; Trabzonlulara, ailesine ve Türkiye Büyük Millet Meclisine
başsağlığı diliyorum.
Teşekkür
ederim Sayın Başkanım.
HAKKI
SARUHAN OLUÇ (İstanbul) – Sayın Başkan…
GARO
PAYLAN (Diyarbakır) – Başkan, hiç buraya bakmıyorsun.
FATMA
KURTULAN (Mersin) – Çoktandır istedi.
BAŞKAN
– Daha önceden Akbaşoğlu’na verdik, görmedim ben.
Buyurun
Sayın Akbaşoğlu.
38.- Çankırı Milletvekili Muhammet Emin Akbaşoğlu’nun,
Hakk’ın rahmetine kavuşan Trabzon eski Senatörü Hasan Güven’e Allah’tan rahmet
dilediğine ve İstanbul Milletvekili Engin Altay’ın yaptığı açıklamasındaki bazı
ifadelerine ve herkes için bağlayıcı olan yargı kararlarına saygı gösterilmesi
gerektiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekili arkadaşlarım, biraz evvel çok değerli eski Meclis Başkan
Vekilimizin ifade ettiği gibi, biz de aynı şekilde başsağlığı diliyoruz, bütün
geçmişlerimize rahmet diliyoruz. 
Bu
vesileyle, tabii, Engin Altay Bey’in ifade ettiği veçhile aslında bir suçlamada
bulunuldu “Bir grup başkan vekili, FETÖ’cü bürokratların -güya- arkasında
duruyor.” gibi.
ENGİN
ALTAY (İstanbul) – Siz beni suçladınız “Otobüs yaktı.” diye. 
MUHAMMET
EMİN AKBAŞOĞLU (Çankırı) – Hiçbir suçlunun arkasında durmuyorum. Hangi bürokrat
olursa olsun, hangi siyasetçi olursa olsun, kim olursa olsun, kanunlar herkese
eşittir. Türkiye Cumhuriyeti devleti bir hukuk devletidir. Kim hukuka aykırı
davranışta bulunmuşsa, siyasetçi veya bürokrat veya vatandaş, hepimiz için bu
kurallar geçerlidir. Sonuç itibarıyla benim söylediğim çok açık. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Orada hatta şu istisnayı da ortaya koydum: Yani
gerçekten sadece bir çevre olayı gibi algılayıp oraya çevreyi korumaya ilişkin
gelip de aslında sızan birtakım terörist gruplarla…
ENGİN
ALTAY (İstanbul) – MİT mensupları, MİT, MİT.
MUHAMMET
EMİN AKBAŞOĞLU (Çankırı) - …birtakım Vandalizmi ve hakikaten çapulculuğu ortaya
koyan, devlete, millete zarar veren, demokrasiyi ortadan kaldırmaya yönelen ve
birtakım dış güçlerin nüfuzu çerçevesinde Türkiye'nin büyük projelerini
engellemeye kalkışan yaklaşımlar, yakan, yıkan, bürokratsa bürokrat,
siyasetçiyse siyasetçi, vatandaşsa vatandaş, bensem ben, kimse kim, herkes için
geçerli olan kuralı hatırlatıyorum. Gezi olayları, sonuç itibarıyla yargının
önündedir. Yargı, kim suçlu, kim suçsuzsa tarafsız ve bağımsız bir şekilde
ortaya koyacak, nihayetlendirecek ve hepimizi bağlayıcı kararını verecektir.
Buna hepimizin saygı göstermesi gerekir.
Yüce
Meclisi saygıyla selamlıyorum. 
BAŞKAN
– Peki, teşekkür ederiz. 
Buyurun
Sayın Grup Başkan Vekili. 
39.- İstanbul Milletvekili Hakkı Saruhan Oluç’un,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine, Meclisin görevinin var olan sistemin aksayan yönlerini gözden
geçirerek tartışmak olduğuna, Cumhurbaşkanlığı kararnameleriyle yönetilen bir
devlet hâline gelindiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Yani
“Sataşma olmasın.” dediniz ama gerçekten Adalet ve Kalkınma Partisinin sayın
grup başkan vekilinin söyledikleri sataşılmadan cevaplanacak gibi değil ama ben
yine de dikkat etmeye çalışacağım.
MUHAMMET
EMİN AKBAŞOĞLU (Çankırı) – Ben kimseye sataşmadan cevap verdim.
HAKKI
SARUHAN OLUÇ (İstanbul) – Şimdi, bakın, hatırlatayım çünkü unutuluyor bazı
şeyler. Bizim şu anda cezaevinde olan Milletvekilimiz Sırrı Süreyya Önder,
hatırlıyor musunuz, Gezi nasıl başladı buraya gelip anlatmıştı bu kürsüden de.
Yani sabahın köründe kepçeler gidip, Gezi Parkı’ndaki ağaçları sökmeye
başlayınca Sırrı Süreyya Önder Vekilimiz kepçelerin önüne dikiliyor “Hop, ne
yapıyorsunuz arkadaş?” diyor. Fotoğrafları var, kendisi çıktı anlattı ve Gezi
böyle başladı. Gezi, sadece parktaki ağaçlar için değil, aynı zamanda çok
önemli bir yerel demokrasi talebiyle başlamıştır. İnsanlar “Bizim
kullandığımız, gittiğimiz, oturduğumuz, çay içtiğimiz, sohbet ettiğimiz bir
parkı, siz istediğiniz gibi tarumar edemezsiniz.” dedikleri için, “Bize
sormadan karar alamazsınız.” dedikleri için Gezi başladı.
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Ve yine Sırrı Süreyya Önder Milletvekilimiz burada
kürsüde çıktı, hatta sıyırdı gömleğini de kendisine nasıl gaz fişeğiyle ateş
edildiğini izleriyle gösterdi. Bunları unuttunuz mu? Kim ateş etti gaz
fişeğiyle Sırrı Süreyya Önder’e? Sizin Valiniz ve Emniyet Müdürünüzün emir
verdiği kişiler. O Vali Hüseyin Avni Mutlu, FETÖ’den yargılandı, ceza aldı. Onu
mu savunuyorsunuz? Hüseyin Çapkın, Emniyet Müdürü; FETÖ’den yargılandı, ceza
aldı. Onu mu savunuyorsunuz? O gün arkasındaydınız. O gün her türlü işi provoke
edenler, o provokasyonların başında olanlar, o Vali ile o Emniyet Müdürüydü,
sonra FETÖ’den ceza aldılar. Şimdi neyi savunuyorsunuz siz?
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili.
Buyurun.
HAKKI
SARUHAN OLUÇ (İstanbul) – Toparlayacağım hızla.
Şimdi,
dolayısıyla tarihi böyle çarpıtamazsınız. Gezi eylemlerinde 8 genç insan
vurularak öldürüldü. Kim öldürdü bunları? Gezi eylemlerinde onlarca insan,
atılan gaz fişekleri yüzünden gözlerinden oldu, gözleri çıktı. Kim yaptı
bunları? Bunları unutmayın. Dolayısıyla bu tartışmayı yapacaksak bu tartışmayı
bütün verileriyle birlikte yapmak lazım. Bugün Gezi davası diye ortaya çıkmış
olan dava, tam bir düzmecedir; iddianame felakettir, böyle bir iddianame, hukuk
fakültelerinde “kepazelik” diye okutulmalıdır. Daha önce Gezi davaları açıldı
ve o davalar beraatle sonuçlandı. Bunları unutuyor musunuz? Böyle bir gerçeklik
de var. Dolayısıyla bunu böyle tartışmak gerekir.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – Son bir iki cümle de bu sistem tartışmasına ilişkin
söylemek istiyorum. Şimdi, efendim, bir sistem tartışması, elbette ki bir
Anayasa tartışmasıdır ve bu, gayet sakin bir şekilde Mecliste hem komisyonlarda
hem Genel Kurulda yapılması gereken bir şeydir, bunda bir acayiplik yoktur.
Çünkü bu Meclisin görevi, var olan sistemde bütün veçheleriyle aksayan her şeyi
her an gözden geçirmek ve tartışmaktır, yasaysa yasa çıkarmaktır, Anayasa
değişikliği yapmaksa Anayasa değişikliği yapmaktır. Bakın, son bir yıl
“Cumhurbaşkanlığı hükûmet sistemi” adı altında işlemiş olan sistemde 39 tane
Cumhurbaşkanlığı kararnamesi çıkmış, 1.900 civarında maddeyi içeriyor; bu
Meclis çıkarmış 34 tane kanun, 600 maddeyi içeriyor sadece. Şimdi, burada
tartışmalı bir durum yok mu? Denge-denetleme mekanizması işlemiyor, kuvvetler
ayrılığı ortadan kalkmış. Memleket, Cumhurbaşkanlığı kararnameleriyle yönetilen
bir devlet hâline geldi. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Grup Başkan Vekili. 
HAKKI
SARUHAN OLUÇ (İstanbul) – Böyle bir şeyi konuşmak, tartışmak, denge-denetleme
mekanizmaları nasıl yeniden işler hâle gelir, nasıl yürütmenin yasama
üzerindeki ve yargı üzerindeki tahakkümü ortadan kaldırılabilir; bunları
tartışmak abes bir şey değildir. Bunları tartışalım, konuşalım, gerekiyorsa
Anayasa değişiklikleri…
Sayın
Grup Başkan Vekiliniz Bülent Turan geçen gün söyledi “Revizyon gerekiyorsa
revizyon yaparız.” dedi. Biz de diyoruz ki: “Revizyon yetmez, daha köklü bir
değişikliği tartışmak gerekir.” Bu tartışmanın neresi gericilik olabilir? Bu
tartışma, tam tersine, Cumhurbaşkanlığı hükûmet sistemi adı altında var olan
sistemin uluslararası, evrensel normlara ve siyaset bilimine uyumlu, uygun bir
hâle getirilip getirilemeyeceği tartışmasıdır esas itibarıyla. Dolayısıyla bu
tartışmayı yapmak ihtiyacımızdır, bundan kaçınmamak gerekir. Bir kez daha bunu
vurgulamış olalım. 
Teşekkür
ederim Sayın Başkan. 
BAŞKAN
– Teşekkür ederim. 
Sayın
Ok… 
40.- Balıkesir Milletvekili İsmail Ok’un, 23 Haziran
İstanbul Büyükşehir Belediye Başkanlığı seçimi sonucunda Hükûmetin başlattığı
zam sağanağını Balıkesir Büyükşehir Belediyesinin devam ettirdiğine ilişkin
açıklaması
İSMAİL
OK (Balıkesir) – Hassaten teşekkür ederim Sayın Başkanım. 
23
Haziran İstanbul Seçiminden sonra Hükûmetin başlattığı zam sağanağına seçim
bölgem de Balıkesir Büyükşehir Belediyesi de tam gazla devam etmektedir.
Balıkesir Büyükşehir Belediyesi Başkanı daha önce “Hiç kimseyi işten
çıkarmayacağım.” dedi ama yaklaşık 500 çalışanı işten çıkardı, hem de mübarek
ramazan gününde. “Ulaşıma zam yapmayacağım.” dedi ama zulüm derecesinde zam
yaptı. Bir öğrenci 2,25 TL’den 3 TL’ye, sivil 2,5 liradan 3,5 liraya çıkarıldı.
Bu rakamları yanlış duymadınız. İstanbul’da bir öğrenci 40 TL’ye bir ay boyunca
sınırsız hizmet alırken, dolaşırken, Balıkesir’de ayda sadece 20 gün gidiş
geliş yapan bir öğrenci 120 lira ödemektedir. 40 liraya sınırsız biniş, 120
liraya sadece ayda 20 gün. Dolayısıyla…
(Mikrofon
otomatik cihaz tarafından kapatıldı)
BAŞKAN
– Sayın Fendoğlu…
41.- Malatya Milletvekili Mehmet Celal Fendoğlu’nun, 3
Temmuz hemşehrisi Kemal Sunal’ı vefatının 19’uncu yıl dönümünde rahmetle
andığına, 16 Temmuz itibarıyla Malatya ilinde mobil vize hizmetinin hayata
geçirildiğine ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım.
Öncelikle,
hemşehrimiz olan Kemal Sunal’a ölüm yıl dönümünde Allah rahmet eylesin diyorum,
ailesine başsağlığı diliyorum.
Malatya
ve bölgemizde iş insanlarımızın, sanayicilerimizin ve Avrupa’da yaşayan
Türklerin bir büyük sorunu da vize sorunuydu. Almanya Büyükelçiliğiyle
görüşmelerimiz oldu. Bu görüşmelerde Vize Dairesi Başkanlığını ve Almanya
vizesi yetkili kuruluşu olan İDATA’yı geçen mart ayında Malatya’da misafir
ettik. Bu görüşmemizde Malatya Ticaret ve Sanayi Odası Başkanımız Oğuzhan Ata
Sadıkoğlu ve Fırat Kalkınma Ajansıyla birlikte Malatya’da bir mobil vize
hizmeti kurulmasına karar verildi. 16 Temmuz itibarıyla da Malatya’dan Schengen
vizesi alacak olan vatandaşlarımızın, başvurularını ticaret odasındaki vize
bürosuna yapmaları gerekmektedir.
BAŞKAN
– Gündeme geçiyoruz.
Başkanlığın
Genel Kurula sunuşları vardır.
İYİ
PARTİ Grubu’nun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 27/6/2019 tarihinde İYİ PARTİ
Grup Başkan Vekili İstanbul Milletvekili Yavuz Ağıralioğlu tarafından, Tunceli
Munzur Üniversitesi Sosyoloji Bölüm Başkanı Doçent Doktor Ali Kemal Özcan’ın
PKK Terör örgütü elebaşı Abdullah Öcalan’la yaptığı görüşmede hangi amaç, sıfat
ve vasıfla bu görüşmeyi gerçekleştirdiği sorusuna açıklık getirilmesi, Ali
Kemal Özcan’ın devletin uygun görmesi sonucu İmralı’ya giderek görüştüğünü dile
getirmesi üzerine devletin böyle bir görüşmeye niçin ihtiyaç duyduğunun
kamuoyuyla paylaşılması ve teröristbaşıyla yapılan görüşmenin açık ve net bir
şekilde milletimizle paylaşılarak milletimizin vicdanında hissettirdiği
rahatsızlığın giderilmesi maksadıyla verilmiş olan Meclis araştırması
önergesinin ön görüşmelerinin, Genel Kurulun 3 Temmuz 2019 Çarşamba günkü
birleşiminde yapılmasına ilişkin önerisi
3/7/2019
Türkiye Büyük Millet Meclisi
Başkanlığına
Danışma
Kurulu 3/7/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasına saygılarımla arz ederim.
 Lütfü
Türkkan
 Kocaeli
 İYİ
PARTİ Grubu Başkan Vekili
Öneri:
İstanbul
Milletvekili ve İYİ PARTİ Grubu Başkan Vekili Yavuz Ağıralioğlu tarafından,
Tunceli Munzur Üniversitesi Sosyoloji Bölümü Başkanı Doçent Doktor Ali Kemal
Özcan'ın, PKK terör örgütü elebaşı Abdullah Öcalan’la yaptığı görüşmede hangi
amaç, sıfat ve vasıfla bu görüşmeyi gerçekleştirdiği sorusuna açıklık
getirilmesi, Ali Kemal Özcan'ın devletin uygun görmesi sonucu İmralı'ya giderek
görüştüğünü dile getirmesi üzerine devletin böyle bir görüşmeye niçin ihtiyaç
duyduğunun kamuoyuyla paylaşılması ve teröristbaşı ile yapılan görüşmenin açık
ve net bir şekilde milletimizle paylaşılarak milletimizin vicdanında
hissettirdiği rahatsızlığın giderilmesi maksadıyla 27/6/2019 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
diğer önergelerin önüne alınarak görüşmelerinin 3/7/2019 Çarşamba günkü
birleşimde yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına İstanbul
Milletvekili Sayın Yavuz Ağıralioğlu’na söz veriyorum. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, değerli
milletvekilleri; Naci Bostancı Bey’le Genel Kurul öncesinde bir istişare
yaptık. Ritmini hızlandıralım, Meclisin çalışma temposunu artıralım, önergeyi
haftaya bırakalım diye istişare ettik. Bir hassasiyet izhar ettim, sebebi şu:
Şimdi, Türkiye, Türk Parlamentosu, Türk yurdu, Türk milleti gibi tarihin adını,
sanını bildiği yazılı ya da rivayetle intikal eden milletler içerisinde adı
şerefle zikredilebilen bir milletin şu anda en yetkili mercisindeyiz biz. Naci
Bey’e de söyledim, dünyanın görüp görebileceği en büyük devletleri kurabilmiş,
medeniyetler inşa etmiş bir milletin Meclisinde bir cinayet şebekesiyle ilgili
cümle kuruyor olmanın utancıyla konuşuyorum. 
Sebebi
şu: Terör örgütleri sansasyonel eylemler yaparlar ki adları duyulsun diye. Türk
devletinin Parlamentosunda bir cinayet şebekesinin adıyla sabahtan akşama kadar
birtakım mevzularda birbirimize sataşıyor olmanın zilleti bize, buradan doğacak
kuvvet de PKK’yadır. PKK, eline geçirdiği bütün imkânları harcasa Türk
devletinin Parlamentosunda kendi adına cümleler kuran parlamenterler, kendi
adına cümleler kuran bakanlar, kendi adına cümleler kuran Cumhurbaşkanları
çıkaramazdı ama Türk devleti, siyasi mücadele edeceğim hevesleri içerisinde,
devletin güvenlik konseptinin halletmesi gereken, güvenlik stratejisinin
belirlemesi gereken hamleleri rayından çıkarıp siyasi mecrada avantaj hâline
dönüştürmeye çalışan bir cinnetin elinde PKK’ya inanılmaz bir propaganda
avantajı olarak sunmuştur.
Dolayısıyla
biz şimdi neyle karşı karşıyayız? “Devlet müzakere etmez.” demedik, yanlış
anladı Hükûmetimiz bizi. “Devlet terör örgütünün unsurlarıyla birtakım
görüşmeler yapmaz.” demedik, yanlış anladı Hükûmetimiz bizi. Devlet görüşür,
bir cinayet şebekesinin başıyla, yakalandığı zaman uçakta “Anam da Türk.”
diyecek kadar teslim bayrağı çekmiş bir alçakla görüşebilir devlet, görüşür ama
daha fazla can yanmasın, daha fazla evlat kaybolmasın diye görüşür. Görüşür ama
bu terör başına, bu teröristin başına şöyle demez devlet: “Adımız ne olsun?
Anayasa’mız nasıl olsun? Anayasa’yı nasıl yazmamızı münasip görürsünüz? Acaba
biz millet olarak hangi bayrağı kendimize seçelim?” 
Dolayısıyla,
bugün de İmralı’ya, seçime iki gün kala, bu meseleyle ilgili ihtisası olduğu
söylenen bir akademisyenin gönderilmesi, problem değildir. Devlet, bir caniye,
bir terörist başına mevzunun uzmanı olan bir adamı gönderebilir, mevzuda
ihtisası olan, kariyeri olan, bu mevzuda birtakım faydaları olacağına itimat
ettiği bir adamı gönderebilir; problem yok ama bu gönderdiği adama “seçmen
davranışlarını yönetebilir mi” diye tembihte, telkinde bulunamaz yahut bir
devlet, İmralı’dan, bir caniden gelen mektubu devletin başına televizyonlarda
yorumlatamaz, yorumlayamaz. 
Cumhurbaşkanını
her şekilde görmeye razı olabiliriz, hükûmet sistemimiz değişti,
Cumhurbaşkanlığı hükûmet sistemi de olsa, partili cumhurbaşkanı da olsa, Tayyip
Bey’i bize kızarken de görsek, bazen kantarın topuzunu kaçırıp bizi ilzam
edebilecek şekilde, bize hareket edecek şekilde cümle kurarken de görsek bile
bunlara dayanabiliriz; lakin evlatlarımızın katili bir alçağın yazdığı mektubu
yorumlarken görmek istemeyiz. 
Dolayısıyla,
burada, bu mevzuda birkaç şeyin cevaplanması lazım. Bir, bu konu, bir
istihbarat stratejisi midir? Yani istihbarat organizasyonumuz Millî İstihbarat
Teşkilatımız, bir güvenlik endişesiyle kendine ait bir perspektifi Hükûmete mi
sunmuştur; yoksa, Hükûmet, kendisi pozisyon alıp buradan memlekete, millete
hayrının olacağına inandığı bir süreci başlatmak mı istemiştir? 
Şimdi,
bununla ilgili endişelerimizi yüreğimizi ağzımıza getirecek şekilde
tekrarlamamızın sebebini ifade etmeye çalışacağım size. Daha önce pek de parlak
olmayan bir siciliniz var bu mevzuda yani “Memlekette kan dursun.” diye
teşebbüs ettiğiniz işlerden evlatlarımızın kanı gitti, canı yandı. Daha önce
“Kanı durduracağım.” diye heves ettiğiniz işlerden Türk devletinin vakarına
ziyan oldu. Türk devleti, arama, kontrol noktalarını gevşetin.” diye heves
ettiğiniz çözüm sürecinden o kazılmış çukurlara 793 evladını gömerek çıktı.
Dolayısıyla şimdi benzer hatalar yapacaksınız diye ödümüz patlıyor. Ben -parti
grup kararı müstesna, efendim, liderlerin bu mevzudaki ısrarı ve telkinleri
müstesna olmak üzere- herhâlde İmralı’nın muhataplığından HDP haricinde hiçbir
milletvekilinin hoşnut olduğuna inanmam yani HDP’nin haricinde İmralı’yla
muhatap olmaktan bu Parlamentodaki hiçbir mebus asla hoşnut olmaz.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
YAVUZ
AĞIRALİOĞLU (Devamla) – Lakin vaka önümüzdedir, olan şey şudur: Seçime iki gün
kala “Seçmen davranışını yönetebilir miyiz?” heveslerine kurban olacak şekilde,
izni kimin verdiği belli olmayan, ziyaretçi tasarrufu kimden olduğu belli
olmayan… Mektup yazılınca, mektubun amacı siyasi korkularımızı dehşete
çevirecek şekilde seçmen davranışını değiştirmeye matuf cümleleri
Cumhurbaşkanının kurabildiği bir zemine dönünce yeni bir çözüm rezaleti mi,
devlete, millete yeni bir suikast mi diye ödümüz koptuğu için önerge verdik.
Benim elimde imkân olsa -parti grubumuz adına da bu hassasiyeti izhar ediyorum-
bu TBMM’nin çatısı altında, bu şerefli mekânda PKK’lıların adını, PKK’lıların
ismini, “PKK” denilen alçak örgütün ismini anmayı yasaklarım. Onbaşı düzeyinde,
tercihen, biraz daha ciddi olursa yüzbaşı düzeyinde bir muhataplığın mevzusu
hâline getirilmelidir. Devlet, sabahtan akşama kadar, Cumhurbaşkanı, bakanları
nezdinde, Hükûmet nezdinde, parti gruplarının birbirlerine sataşmasına imkân
verecek şekilde birbirine “PKK” cümlesi kuramaz. Burası Türk devletinin
Parlamentosudur, Türk yurdudur burası.
(Mikrofon
otomatik cihaz tarafından kapatıldı)
YAVUZ
AĞIRALİOĞLU (Devamla) – Toparlıyorum Başkanım.
BAŞKAN
– Toparlayalım Sayın Milletvekili.
YAVUZ
AĞIRALİOĞLU (Devamla) – Bizim için mesele şu, Genel Kurulunuzun takdirine arz
ediyorum: Devletin başı PKK’yla muhatap olmaz, devlet PKK’nın gönderdiği
mektupları yorumlarken görülmesin, devletin başı Kürt seçmenin oyunu
avlayacağız diye Abdullah Öcalan’a Kürtleri borçlandırmasın, borçlandırmasın.
Abdullah Öcalan bir cinayet şebekesi başıdır, bundan bir kanaat önderi
çıkarılmasın. Abdullah Öcalan’dan, Kürtlerin sözünü dinlemesi gereken bir
kanaat önderi çıkarma teşebbüsünün bedelini çok ağır ödedik biz. Bir daha böyle
bir zafiyetin içine devlet ve siyaset yuvarlanmasın. O yüzden hassasiyet izhar
ettim, o yüzden grubumuzla beraber, bu konuda Meclisin bir daha devleti bu
düzeyde cinayet şebekesinin başıyla muhatap etmeyeceği bir siyasal iklim
oluşturma mecburiyetine dokunayım diye önerge verdim, gerekçesini bu şekilde
arz ettim. 
Cumhurbaşkanımızın,
Çin’de -iki bin yıllık Türk yurdudur- Sincan bölgesinde yaşayan Türklerle
ilgili “Mutlu ve huzurlular.” cümlesini doğru bulmadım. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Tamamlayayım Başkanım, anlayışınıza sığınıyorum. 
BAŞKAN
– Buyurun. 
YAVUZ
AĞIRALİOĞLU (Devamla) – Ben bugün kendi adıma da grubum adına da Türk
milliyetçileri adına da “Sayın Cumhurbaşkanım, Çin’de mutlu olduklarına
hüsnüşehadet ettiğiniz Türklerin mutluluğu size de nasip olsun.” desem
bedduadır. “Onlar kadar mutlu olursunuz inşallah.” desem mutluluk dileğim
bedduadır. Ben Sayın Cumhurbaşkanına “İnşallah, siz de Doğu Türkistan’daki
Türkler kadar mutlu olursunuz evladüıyalinizle.” desem bedduadır ve ben
devletin başına beddua etmekten imtina ediyorum çünkü böyle bir şey dersem,
eğer “Siz de Doğu Türkistan’daki Türkler gibi mutlu olun.” dersem Tayyip Bey’e
şöyle demiş olacağım: “Sümeyye’yi alsınlar elinizden, torunlarınızı kaçırsınlar
sizden, çocuklarınızın canına okusunlar, dininize musallat olsunlar, ibadet
haklarınızı gasbetsinler.” Ben böyle bir şey demiş olmaktan imtina ediyorum,
Cumhurbaşkanımız da imtina etsin. “Türkler orada mutludur.” demek yerine “Türk
yurdunda feryat figan arşıâlâyı yıktı.” diyeceksiniz, öyle demek zorundasınız.
35 milyon Türk, orada, dinî imanı, çoluğu çocuğu izzeti çiğnenerek mücadele
ediyor. Biz vatan terk edecek insanlar değiliz. Vatan terk etmek, Türk’ün
tabiatına hiç uymayan bir iştir. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Oradan medet ummuyorlar, sizden destek beklemiyorlar;
bir tek şey bekliyorlar: Direnişlerine irade beyan edeceksiniz. Orada Çin’in yaptığı
zulmü meşrulaştırır gibi “Çok mutlular.” cümleleri orada mukavemet eden
Türklerin omurgasını kırar. Allah kerimdir, size devleti yönetecek bir siyasal
dil diliyorum. 
Allah’a
emanet olun. (İYİ PARTİ sıralarından alkışlar) 
BAŞKAN
– Sayın Kurtulan, buyurun. (HDP sıralarından alkışlar)
HDP
GRUBU ADINA FATMA KURTULAN (Mersin) – Teşekkürler. 
Sayın
Başkan, değerli milletvekili arkadaşlar; hepinizi saygıyla selamlıyorum.
Aslında,
bu önerge üzerinde sözümüz yoktu ancak İYİ PARTİ’nin Ali Kemal Özcan’ın İmralı’ya
niye gittiğinin araştırılmasından yola çıkarak daha sonra farklı mecraya
götürmek niyetinde olduğu bir konuşması bizi biraz zorunlu kıldı bu konuşmayı
yapmaya. 
Şöyle
bir durum yani İYİ PARTİ’nin uzun zamandan beri, seçim öncesinde her zaman
takındığı bir tavır vardı. Şunu söylemiştik, bu kürsüde de söyledik, orada da
söyledik: İYİ PARTİ’nin daha çok, MHP’den biraz oy devşirmeye dönük, şimdi de
MHP tabanından biraz insan devşirmeye dönük bir tutum içerisinde olduğunu her
daim söyledik, hâlâ da onun peşinde. 
Aslında,
ülke bütün olarak kutuplaşmış, gerilmiş, bölünmüş, parçalanmış ama İYİ PARTİ
hâlâ “Osman Öcalan niye TRT’ye çıkmış?” diyor. TRT diye bir şey mi kalmış
arkadaşlar? TRT diye bir şey yokken Osman Öcalan’ın TRT’ye katılmasını oturup
burada bu kadar insanı da meşgul eden bir tavır içerisinde… Ali Kemal Özcan
niye gitmiş? Tamam, doğru, bunu sorun. Ali Kemal Özcan kimdir, niye gitmiş,
kimin adına gitmiş? Ancak Kürt sorunu gibi devasa bir sorunu böyle “cani, şu
şudur, bu budur, bilmem nedir”le örtbas edemezsiniz arkadaşlar. 
Açlık
grevi diye bir süreç yaşandı. Bir milletvekiliniz, buranın bir üyesi doksan
gün, yüz gün açlık grevine girdi. 4 bin insan açlık grevine katıldı, 8 kişi
bedenini orada yok etti, yaşamına son verdi, “Abdullah Öcalan’ın üzerindeki
tecridi ben kınıyorum.” dedi. Böyle bir lider dünyada yok. Ben onu övmek için
buraya gelmedim, hiç onun da buna ihtiyacı yok. Benim kimseyi, HDP’nin kimseyi…
Burada PKK’yi övmesine ihtiyacı da yok. Ancak böyle bir realite yaşandı ve daha
önce Özal’ın yaptığı gibi, Demirel’in yaptığı gibi, rahmetli Erbakan’ın da
yaptığı gibi Sayın Recep Tayyip Erdoğan Başkanlığında da üç yıl bu devlet
Öcalan’la görüştü arkadaşlar.
YAVUZ
AĞIRALİOĞLU (İstanbul) - Biz de tam olarak onu diyoruz işte.
FATMA
KURTULAN (Devamla) - “Katil” diyorsunuz, “şu” diyorsunuz, “bu” diyorsunuz ama
bu devlet üç yıl boyunca “Gel, anlaşalım. Bu sorun bitsin.” dedi. Kötü mü
yaptı? Belki bu Hükûmetin yaptığı en iyi iştir, tek yaptığı iştir bu ülke
yararına.
AYLİN
CESUR (Isparta) – Demirel, ne zaman konuştu ya? Yalan beyan vermeyin. Demirel,
Suriye’den getirtti, yakalattı.
FATMA
KURTULAN (Devamla) – Bırak, Allah aşkına! Konuşmayın oradan. 
Sonuç
ne oldu? Birileri AKP’nin paçasından tuttu, saçlarından tuttu, Ergenekon
çizgisine getirdi ve bu süreç de sonuçlandı. Şimdi, ödünüz kopmuş, acaba tekrar
bir çözüm süreci… 
YAVUZ
AĞIRALİOĞLU( İstanbul) – Ödümüz kopmadı, bizim ödümüz kopmaz.
FATMA
KURTULAN (Devamla) – Evet, çözüm süreci başlarsa koltuklarınız gider, doğru
söylüyorsunuz. Bu telaşınızı sürdürün. Eğer çözüm olursa, Kürt sorununun
demokratik çözümü bu Mecliste hayata geçerse sizin varlık nedenleriniz ortadan
kalkacak. 
(Mikrofon
otomatik cihaz tarafından kapatıldı) 
CEMAL
ENGİNYURT (Ordu) – Bize demiyorsun değil mi, karşı tarafa diyorsun.
FATMA
KURTULAN (Devamla) – Bitiriyorum Sayın Başkan.
BAŞKAN
– Toparlayalım Sayın Milletvekili. 
FATMA
KURTULAN (Devamla) – Değerli arkadaşlar, Kürt sorunu gibi önemli bir sorunu
böyle terörize eden, böyle kriminalize eden, bizi, HDP’yi farklı şekilde itham
eden tutumlarınızdan vazgeçin. 
İYİ
PARTİ, size söylüyorum: Size rağmen, içinde bulunduğunuz ittifaka, HDP ve
PKK’ye içinde gönül vermişlerin de olduğu insanlar oy verdi. 
DURSUN
MÜSAVAT DERVİŞOĞLU (İzmir) – Niye? Gururunuz yok mu sizin?
FATMA
KURTULAN (Devamla) – Şu an, koltuklarınızda HDP’nin oylarıyla oturuyorsunuz. Bu
ittifakta, CHP’yle yaptığınız ittifakta HDP’nin oylarının etkisi vardır. Ne
yapacaksınız şimdi? Ne diyeceksiniz şimdi buna? 
CEMAL
ENGİNYURT (Ordu) – Haydi söyle bakayım, ne yapacaksın?
YAVUZ
AĞIRALİOĞLU( İstanbul) – Söyleyeyim, söyleyeyim.
CEMAL
ENGİNYURT (Ordu) – Söyle hadi, buraya söyle.
FATMA
KURTULAN (Devamla) – Hayır, sadece size… Orada öyle sataşmayın. 
Hepinize
şunu söylüyorum: Hepiniz bu sorunu çözmek zorundasınız.
YAVUZ
AĞIRALİOĞLU( İstanbul) – Çözeceğiz, çözeceğiz.
FATMA
KURTULAN (Devamla) – Bir kesiminiz de koşa koşa İmralı’ya gittiniz, ne dediniz?
“Siz, Apo’yu dinlemiyorsunuz.” dediniz bize. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU( İstanbul) – Biz dertlerimizi çözeceğiz; siz, PKK’ya “alçak”
diyeceksiniz, çözeceğiz. Siz, Abdullah Öcalan’a “alçak” diyeceksiniz,
çözeceğiz.
FATMA
KURTULAN (Devamla) – Bizim kime ne diyeceğimizi biz biliriz. 
YAVUZ
AĞIRALİOĞLU( İstanbul) – Deriz, deriz. Çocuklarımızın katillerini gelin burada
övün, ondan sonra… 
HASAN
ÇİLEZ (Amasya) – Yavuz Bey, işte orada destek verin de çözelim ya!
FATMA
KURTULAN (Devamla) – Bize böyle ayar veremezsiniz. Kırk defa söylemişiz, bize
ayar veremezsiniz. 
YAVUZ
AĞIRALİOĞLU( İstanbul) – İşine bak! İşine bak! Biz, oy avcılığı yapmadık, işine
bak!
FATMA
KURTULAN (Devamla) – Kime ne diyeceğimizi siz bilemezsiniz. 
DURSUN
MÜSAVAT DERVİŞOĞLU (İzmir) – Oy avcılığı yapan sizlersiniz, sizler!
YAVUZ
AĞIRALİOĞLU( İstanbul) – Yapmadık, yapmadık! İşinize bakın, biz oy avcılığı
yapmadık.
FATMA
KURTULAN (Devamla) – Haddinizi bileceksiniz.
BAŞKAN
– Sayın Kurtulan, Sayın Grup Başkan Vekili, Meclise hitap edin. 
FATMA
KURTULAN (Devamla) – Tamam, toparlıyorum.
Bir
dakikada toparlıyorum Sayın Başkan.
Siz
şunu bileceksiniz: En köşede oturuyorsunuz. Bakın, aritmetiğe bakın. Zar zor şu
kapıdan içeri girdiniz, en köşede oturuyorsunuz, kapının eşiğinde
oturuyorsunuz.(HDP sıralarından alkışlar) Böylesi bir partiye “Haddinizi
bilin.” “Şunu deyin, bunu deyin.” diyemezsiniz. 
DURSUN
MÜSAVAT DERVİŞOĞLU (İzmir) – Diyen yok zaten!
FATMA
KURTULAN (Devamla) – Siz haddinizi bileceksiniz. 
Teşekkür
ediyorum, saygılar. (HDP sıralarından alkışlar)
DURSUN
MÜSAVAT DERVİŞOĞLU (İzmir) – Flu bile görmüyoruz, rahatına bak. 
YAVUZ
AĞIRALİOĞLU (İstanbul) – Konuşacağım Başkan, konuşacağım Başkan. O kadar
parmağa razı değilim ben, konuşacağım Başkanım. “Öyle, böyle…” dediği gibi
değil, “İstediğimi konuşurum.” yeri değil burası. 
FATMA
KURTULAN (Mersin) – Sizin için de öyle, siz de öyle istediğinizi konuşup
oturamazsınız. 
YAVUZ
AĞIRALİOĞLU (İstanbul) – Konuşacağız, problem yok. 
BAŞKAN
– Sayın Altay…
CHP
GRUBU ADINA ENGİN ALTAY (İstanbul) – Teşekkür ederim Sayın Başkan. 
(HDP
ve İYİ PARTİ sıraları arasında karşılıklı laf atmalar)
FATMA
KURTULAN (Mersin) – Benim oyumla senin Meclis üyen o koltukta oturacak,
oturuyor. 
ENGİN
ALTAY (Devamla) – Sizi ve Genel Kurulu saygıyla selamlamakla birlikte, Genel
Kuruldaki tartışmayı bitirmenizi talep ediyorum efendim. 
FATMA
KURTULAN (Mersin) – Hepiniz muhtaçsınız o oya, hepiniz muhtaçsınız bizim
oyumuza, bizim desteğimize.
DURSUN
MÜSAVAT DERVİŞOĞLU (İzmir) – Vermeseydin, kim yalvardıysa ona söyle.
YAVUZ
AĞIRALİOĞLU (İstanbul) – Biz oy için yalvarmadık kimseye, “Oy verin.” demedik
ki. 
BAŞKAN
– Değerli milletvekilleri, sayın milletvekilleri; bir grup başkan vekili
konuşma yapıyor, sizi sükûnete davet ediyorum. 
Buyurun.

ENGİN
ALTAY (Devamla) – Sayın Başkan, sayın milletvekilleri, bu kürsüde -ben diyeyim
50, siz anlayın 100 defa- Türkiye'nin Kürt sorununa, siyasetçiler için bir
siyasi çıkar, bir siyaseten oy devşirme, güç toparlama meselesi olarak
bakılmaması gerektiğini hep söyleyegeldim. Kim kime ne diyecekmiş, bu bizim
işimiz değil. Yani şöyle yaklaşmayı da doğru bulmuyorum: PKK’nın, PKK terör
örgütünün Kürt sorunundan beslendiği bir vakıa ama siyasetin terörden
beslenmesi daha vahim bir durum ve tablodur. Siyasetin ve siyaset kurumunun
bundan uzak durması lazım. 
Değerli
arkadaşlar, “Vay sen PKK’ya şu kadar düşük sesle ‘terörist’ dedin, ben bu kadar
yüksek tonla ‘terörist’ dedim.”le bu mesele çözülmez, olan evlatlarımıza olur,
bu coğrafyanın çocuklarına olur; bir kere bunu söyleyeyim. Yazık, günah! Yazık,
günah! Yani şehitler ölmez, vatan bölünmez… Doğrudur, inancımıza göre
şehitlerimiz ölü değillerdir; bu vatan da bölünmez, kimse bölemez. Ben buna da
inanıyorum ama arkadaşlar, orta yerde bir tablo var. Kürsüye göre sol taraftaki
partinin içinden çıkan hükûmetlerin bu konuda geriye dönük sicili zaten hırlı
değil, iyi değil. Sıfır terörle teslim alınan Türkiye’de gelinen nokta, verilen
şehit sayısı belli. 
ABDULLAH
GÜLER (İstanbul) – Kaç sıfır? Kaç sıfırdı Engin Ağabey?
ENGİN
ALTAY (Devamla) – Efendim, ben söylüyorum, bu benim düşüncem.
19
Ekim 2009’da başlayan, 11 Kasım 2014’te biten çözüm süreciyle ilgili herkes laf
etti, söz etti; biz de ettik. Mesela, bizim orada çok samimi söylediğimiz bir
şey var: Bu meselenin adını koymak lazım, cesurca koymak lazım; bunun adı Kürt
sorunudur kardeşim.
YAVUZ
AĞIRALİOĞLU (İstanbul) – Değildir efendim. 
ENGİN
ALTAY (Devamla) – Edersin, etmezsin; sen de “Değil.” dersin. Sen diyorsun ki
“Burası Türk yurdu.” Türk kavramına kafatasçı bir yaklaşımla bakarsam ben de
derim ki “Hayır efendim, burası Gürcü yurdu.” Böyle bir şey olabilir mi?
Burada
şunu nakledeyim madem, sürem de az, biraz da tatlıya bağlayalım, bu iş bitmez
ama bir şeyin bilinmesini istiyorum: Siyasi partilerin terör örgütleriyle,
devletin terör örgütleriyle ilişkileri noktasında, AK PARTİ’nin, HDP’nin, diğer
partilerin PKK’yla, şu bu terör örgütleriyle ilişkisi noktasında Türkiye’de çok
tartışılacak konu var. 
(Mikrofon
otomatik cihaz tarafından kapatıldı) 
ENGİN
ALTAY (Devamla) – Başkanım, toleransınıza sığınıyorum efendim.
BAŞKAN
– Buyurun Sayın Altay.
ENGİN
ALTAY (Devamla) – Ben yeni bir tartışma açayım: 7 Şubat 2012, ne ifade ediyor?
MİT operasyonu, meşhur. Şimdiki Sayın Cumhurbaşkanımızın ameliyat yatağından
kalkıp MİT Müsteşarına yönelik operasyona müdahale ettiği gün değil midir
arkadaşlar? Bu 7 Şubat operasyonunu Fetullah Gülen’e bağlı, devlete
yerleştirdiğiniz savcıların, kolluk kuvvetlerinin yaptığı yanlış mıdır?
Doğrudur, burada mutabıkız zaten. Şu arka odanın dili olsa da konuşsa -orada
konuşulanları biz konuşamıyoruz- AK PARTİ’nin o dönemki yöneticileriyle
konuştuklarımızı konuşsak. Peki, şimdi soru şu: 7 Şubat 2012’den 17 Aralık
2013’e kadar tahminen yirmi iki ay, iki yıl…
ABDULLAH
GÜLER (İstanbul) – Karıştırıyorsun, on sekiz ay.
ENGİN
ALTAY (Devamla) – On beş ay olsun. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Altay.
ENGİN
ALTAY (Devamla) – Teşekkür ederim, çok naziksiniz. 
7
Şubat MİT Müsteşarı kriziyle başlayan süreçten 17-25 Aralıktaki son darbe ve
ayrılışa kadar geçen yaklaşık iki yıllık süre içinde AK PARTİ’nin, kimi AK
PARTİ’li siyasetçilerin FETÖ’yle, ne pazarlıklar yaptığının, neler
konuştuklarının da burada konuşulması lazım. Hani “Gittiler, Abdullah Öcalan’la
konuştular.” diyoruz ya yani PKK, FETÖ’den daha mı tehlikeli ya da FETÖ,
PKK’dan daha mı az tehlikeli? Bunu da sorgulamak lazım. 
Son
süreçte, İstanbul seçmeninin aklıyla ve hâliyle alay edercesine İmralı’dan
mektup taşıyarak İstanbul’daki Kürt seçmenin oyunu alabileceğini zannedenler,
İstanbul’daki Kürt seçmenden çok güzel bir ders ve cevap aldı. Devlet adabını,
devlet adamlığını, siyasi ahlak ve etiği İstanbul’daki Kürtler AK PARTİ’ye
öğretti. Onları kutluyorum, helal olsun onlara. (CHP sıralarından alkışlar)
(Mikrofon
otomatik cihaz tarafından kapatıldı)
ENGİN
ALTAY (Devamla) – Açmayın Başkan, suistimal etmiş olmayayım, kürsü işgali gibi
de olmasın.
BAŞKAN
– Teşekkür ederim, sağ olun.
ENGİN
ALTAY (Devamla) – Bu tür meseleleri çok kaşıyarak bir şey elde edilmez. 
Arkadaşlar,
olan, ölen evlatlarımıza oluyor; olan, ağlayan analara oluyor. Bizim burada
tuzumuz kuru. Gelin, biraz, Allah’tan korkalım, milletten utanalım, bu meseleye
samimi ve objektif bakalım diyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Yavuz Bey, buyurun.
IV.- AÇIKLAMALAR (Devam)
42.- İstanbul Milletvekili Yavuz Ağıralioğlu’nun,
gittikleri her seçim bölgesinde Türk devletinin vatandaşlığından imtina
etmeyen, Türk Bayrağı’ndan rahatsız olmayan, dini, dili, mezhebi ne olursa
olsun her Türk vatandaşının oyuna talip olduklarını ifade ettiklerine ve terör
unsurlarının hiçbir irtibatını meşru görmedikleri gibi desteğini de doğru bulmadıklarına
ilişkin açıklaması
YAVUZ
AĞIRALİOĞLU (İstanbul) – Bizim seçim sathında söylemekten imtina etmediğimiz
bir şey var. Gerek Millet İttifakı’nın adaylarına gerek ittifakımız lehine
devletin, milletin istikbaline pusu kurmuş ne kadar alçak varsa sağdan, soldan
destek açıklamaları yaptı; göz yummadık, tolerans tanımadık, sadece “tweet”
atmadık, “tweet” siyaseti yapmadık. Gittiğimiz her seçim bölgesindeki çalışmada
avazımız çıktığı kadar bağırdık ki: “Biz, Türk devletinin vatandaşlığından
imtina etmeyen, utanmayan, Türk Bayrağı’ndan rahatsız olmayan, dini, dili,
mezhebi, meşrebi, ekalliyeti ne olursa olsun her Türk vatandaşının oyuna
talibiz.” Özellikle söyledik. “Kimin oyuna talip değiliz”i üstüne basa basa,
altını çize çize söyledik Başkanım. “PKK’ya selam duranlardan oy istemiyoruz.”
dedik, “Kandil’e selam duranlardan, Abdullah Öcalan’a hürmet edenlerden oy
istemiyoruz. Oyunuzun da sizin bize vereceğiniz desteğin de…” cümlelerinin
hepsini avazımız çıktığı kadar bağırdık ama bunu şöyle yaptık: Popülizme kurban
gitmesin…
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) - Başkanım, tamamlayayım.
“Oy
avcılığı yapmıyoruz.” derken onu kastettim. Cesaretle, Sayın Cumhurbaşkanının
bazen murat ettiğinden fazlasını, bazen de memleketi tasnif edecek cümlelerin
kabasını söylediği zamanlarda yine popülizme kurban gitmedik. AK PARTİ
sözcüleri ve münhasıran Cumhurbaşkanı “HDP eşittir PKK.” dediğinde dedik ki:
“Her PKK’lı HDP’lidir ama her HDP’li PKK’lı değildir.” Dolayısıyla kendi vatandaşını
terörize eden bir siyasal dili de doğru bulmadık. Dolaysısıyla ne yaptık? Biz,
al bayrağın altında yaşamaktan imtina etmeyen, Türk devletinin vatandaşı
olmaktan zoru olmayan herkesin oyuna talip olduğumuzu söyledik. Bu arada, bir
tek hassasiyetimiz var dedik: Devletin bütünlüğü. Bir cinayet şebekesiyle
iltisak -aynı şeyi FETÖ’cüler için de söyledik- Kandil’den açıklama geldi,
biliyorsunuz, “Efendim, Ekrem İmamoğlu’nu destekliyoruz.” diye; Pensilvanya’dan
açıklama geldi, biliyorsunuz, “Bu dehşet günleri bitsin.” falan diye. Hükûmeti
ilzam edecek açıklamalar yapıldı, duydunuz, biliyorsunuz; biz de duyduk, duyar
duymaz cevabını verdik, duyar duymaz. 
(Mikrofon
otomatik cihaz tarafından kapatıldı)
BAŞKAN
– Toparlayalım.
YAVUZ
AĞIRALİOĞLU (İstanbul) - Son cümle Başkanım.
Bakın,
cevabımız şu, şimdi söyleyeyim, devamlı söyleyeceğimizi bilesiniz diye arz
ediyorum: “Kandil’den, FETÖ’cülerden gelecek her açıklamanın bizdeki karşılığı
şudur: Sizin açıklamanıza bu milletin, bu devletin ihtiyacı yoktur. Sizden bir
tek şey bekliyor millet: Geleceksiniz, Türk adaletine teslim olacaksınız.”
Kandil’deki alçaklara da yurt dışında Türk devletinin itibarına suikast yapan
FETÖ’cülere de aynı şeyi söylüyoruz. Şimdi, bunları bu kadar açık açık söylüyor
olmamıza rağmen, siyasetin iltihaplı alanlarında üstümüze bir şey değdirmemeye
çalışıyoruz, bu kadar oluyor. Sizinki de bizden farklı değil, bunu da biliyorum
ama ortak bir şuurun, ortak bir aklın Türk devletinin yönetimine nezaret etmesi
lazım. 
Engin
Bey, Türklük hiçbir zaman bu topraklarda bir ekalliyetin, kavmiyetçiliğin asla
konusu olmamıştır. 
ENGİN
ALTAY (İstanbul) – Eyvallah. 
YAVUZ
AĞIRALİOĞLU (İstanbul) - Yani “Türk” deyince asla hiç kimse bir kavmin, kanın
hesabıyla cümle kurmamıştır.
ENGİN
ALTAY (İstanbul) – Çok güzel. 
YAVUZ
AĞIRALİOĞLU (İstanbul) – Türk milleti, bu topraklarda bütün unsurlarıyla
yaşayan 82 milyonun ortak adıdır efendim. 
Dolayısıyla
bilinmesi lazım: Bu hassasiyetlerimizin içerisinde olan, meşru olan her türlü
talep partimizin meşru talebidir. Hukuk dışı, gayrimeşru terör unsurlarının
hiçbir irtibatını meşru görmediğimiz gibi desteğini de doğru bulmuyoruz.
Genel
Kurulunuza saygılarımı sunarım. (İYİ PARTİ sıralarından alkışlar)
BAŞKAN
– Sayın Kurtulan, buyurun.
43.- Mersin Milletvekili Fatma Kurtulan’ın, İstanbul
Milletvekili Yavuz Ağıralioğlu’nun yaptığı açıklamasındaki bazı ifadelerine,
tek çözümün demokratik çözüm olduğuna, ortak vatanda, ortak bayrak ve ortak
değerler altında özgür yurttaşlar olarak Kürtlerin yaşamak istediğine ilişkin
açıklaması
FATMA
KURTULAN (Mersin) – Teşekkürler Sayın Başkan.
Tekrar
şunu söylemek isterim: Böyle “Gelin, teslim olun.” demekle olmadı. Bu ülkede
defalarca liderler bunu söyledi. Kendilerinin genel başkanı bunu çok iyi bilir.
Bir dönemin özel savaş yürütücülerinden birisiydi, önemli katkıları da oldu
ancak başarıya gitmedi, kendileri çok iyi bilir. O deneyimi başkanları
kendileriyle paylaşsın. Yapılacak tek çözüm var bu Meclisin önünde: Demokratik
çözümdür. Ortak vatanda, demokratik bir ülkede, ortak bayrak altında, ortak
değerler altında özgür yurttaşlar olarak Kürtler yaşamak istiyor, bu kadar. 
YAVUZ
AĞIRALİOĞLU (İstanbul) – “Ortak vatan.” yok, “Ortak bayrak.” yok; tek vatan,
Türk vatanı, Türk Bayrağı, Türk devleti. 
FATMA
KURTULAN (Mersin) – Üstü, altı, yanı, sağı, solu hepsi budur. Kürtler özgür
yurttaşlar olarak yaşamak istiyorlar. Bunu görmeleri lazım. Bunu görmesi lazım
İYİ PARTİ’nin. Öyle dalga geçilemeyecek kadar derin bir sorundur. Oluk oluk
insanların kanı akıyor. Her gün asker cenazeleri geliyor. Öyle gülünmez orada.
Çok ciddi bir meseledir, çok ciddi bir mesele. 
DURSUN
MÜSAVAT DERVİŞOĞLU (İzmir) - Bana mı diyorsun?
FATMA
KURTULAN (Mersin) – İYİ PARTİ, öyle dalga geçeceğiniz, yerinizde güleceğiniz
bir mesele değil. Her gün bu vatanın evlatları toprağa düşüyor, bazılarının,
üçte 1’inin bile cenazelerine gidemiyorsunuz. 
YAVUZ
AĞIRALİOĞLU (İstanbul) – Neyine gidemiyoruz?
DURSUN
MÜSAVAT DERVİŞOĞLU (İzmir) – Biz hepsinin cenazesine gidiyoruz.
FATMA
KURTULAN (Mersin) – Bu ülkenin evlatları -askerlerden de bahsediyorum,
askerlerden bahsediyorum- İdlib’de toprağa düşüyor, Afrin’de toprağa düşüyor,
her yerde toprağa düşüyor bu ülkenin evlatları.
DURSUN
MÜSAVAT DERVİŞOĞLU (İzmir) – Sen hoparlörü başka tarafa çevir.
HÜSEYİN
KAÇMAZ (Şırnak) – Nasıl konuşuyorsun? Seviyeli ol biraz.
YAVUZ
AĞIRALİOĞLU (İstanbul) – Saygılı ol, saygılı.
FATMA
KURTULAN (Mersin) – Bunu durdurmak gibi bir sorumluluğumuz var hepimizin. Bunu
durdurmak zorundayız. 
YAVUZ
AĞIRALİOĞLU (İstanbul) – Var, var, durduracağız. Durduracağız, durduracağız.
FATMA
KURTULAN (Mersin) – Öyle, orada bir oy devşirmenin derdine düşmek ayıptır,
ayıptır, günahtır size! Utanın biraz ya! (HDP sıralarından alkışlar)
YAVUZ
AĞIRALİOĞLU (İstanbul) – Durduracağız, durduracağız. Kanı durduracağız,
durduracağız. 
BAŞKAN
– Ahmet Bey, buyurun… 
YAVUZ
AĞIRALİOĞLU (İstanbul) – Önce devlet ülkünün eline düşseydi de bir görseydiniz,
Refah Partililere denk geldiniz siz. 
FATMA
KURTULAN (Mersin) – Toplanmışsınız oraya…
YAVUZ
AĞIRALİOĞLU (İstanbul) – Siz dua edin, siz dua edin AK PARTİ denk geldi size.
FATMA
KURTULAN (Mersin) – Tabii, siz gelseydiniz… Sizin başkanınız da geldi.
YAVUZ
AĞIRALİOĞLU (İstanbul) – Tabii, tabii, siz dua edin, onlar denk geldi size.
HÜSEYİN
KAÇMAZ (Şırnak) – Ne yapardınız? Siz ne yapardınız, hadi dua ettik, ne yapardınız?
MAHMUT
TOĞRUL (Gaziantep) – Katliamdan mı geçireceksiniz, ne yapacaksınız?
YAVUZ
AĞIRALİOĞLU (İstanbul) – Ya, görürsünüz. 
HÜSEYİN
KAÇMAZ (Şırnak) – Seviyeli olun biraz ya! Saygılı olun!
FATMA
KURTULAN (Mersin) – 17 bin faili meçhulde imzanız var. Ne oldu?
YAVUZ
AĞIRALİOĞLU (İstanbul) – Ya, devletin hizmetini alırız da görürsünüz.
MAHMUT
TOĞRUL (Gaziantep) – Ne göreceğiz?
HÜSEYİN
KAÇMAZ (Şırnak) – Gelin, gelin! Gelin buradayız. 
DURSUN
MÜSAVAT DERVİŞOĞLU (İzmir) – Siz oradan öyle bağırarak…
YAVUZ
AĞIRALİOĞLU (İstanbul) – Devletin hizmetini alırız da görürsünüz.
HÜSEYİN
KAÇMAZ (Şırnak) – İstediğiniz yerde buluşuruz, gelin.
BAŞKAN
– Değerli milletvekilleri, bir milletvekilimize…
FATMA
KURTULAN (Mersin) – 17 bin faili meçhulde imzanız var.
HÜSEYİN
KAÇMAZ (Şırnak) – Hiç mi gururunuz yok? 
BAŞKAN
– Sayın milletvekilleri…
DURSUN
MÜSAVAT DERVİŞOĞLU (İzmir) – Ne gururu?
HÜSEYİN
KAÇMAZ (Şırnak) – Her gün şehit cenazesi geliyor, umurunuzda değil ya! Biz
bıktık, siz bıkmadınız ya! Yeter ya!
BAŞKAN
– Sayın milletvekilleri… 
Buyurun
Ahmet Bey.
44.- Sivas Milletvekili Ahmet Özyürek’in, 4 Eylül Sivas
Kongresi’nin 100’üncü yıl dönümünün başta Sivas ili olmak üzere ülke genelinde
coşkuyla kutlanması gerektiğine ilişkin açıklaması
AHMET
ÖZYÜREK (Sivas) – Teşekkürler Sayın Başkanım.
YAVUZ
AĞIRALİOĞLU (İstanbul) – Burada PKK’ya bir kere alçak diyememiş adamın cümle
kurmaya hakkı yok.
FATMA
KURTULAN (Mersin) – Ölüm yoruldu, yoruldu, bu ülkede ölüm yoruldu. 
YAVUZ
AĞIRALİOĞLU (İstanbul) – Hanımefendi, bırakın bu işleri! 
AHMET
ÖZYÜREK (Sivas) – Kültür ve Turizm Bakanımızın öncülüğünde Sivas Kongresi’nin
başta Sivas’ımız olmak üzere ülke genelinde 100’üncü yılının coşkuyla
kutlanmasını diler, birkaç güne sıkıştırılmamasını arzularım. Bu vesileyle
Sivas Kongresi’nin 100’üncü yılını kutlar, vatanımızın bağımsızlığı için
savaşmış başta Mustafa Kemal Atatürk ve silah arkadaşlarını rahmet ve minnetle
anıyorum. 
Saygı
ve sevgilerimi sunuyorum.
Teşekkürler
Sayın Başkanım.
(HDP
ve İYİ PARTİ sıraları arasında karşılıklı laf atmalar) 
FATMA
KURTULAN (Mersin) – Yavuz Bey, bu ülkede ölüm yoruldu artık, ölüm ölüm; yorgun
artık, yorgun düştü.
YAVUZ
AĞIRALİOĞLU (İstanbul) – Burada kimseye diyemezsiniz. PKK’ya bir kere bile
diyemediniz, gelip burada bize diyorsunuz.
HAKKI
SARUHAN OLUÇ (İstanbul) – Neyi diyemeyiz ya, istediğimizi deriz. Senden izin mi
alacağız!
YAVUZ
AĞIRALİOĞLU (İstanbul) – Yahu bırakın bu işleri!
HAKKI
SARUHAN OLUÇ (İstanbul) – Senden izin mi alacağız, istediğimizi deriz.
YAVUZ
AĞIRALİOĞLU (İstanbul) – Diyemezsiniz! Burası Türk Parlamentosu.
HAKKI
SARUHAN OLUÇ (İstanbul) – Deriz, diyeceğiz de.
FATMA
KURTULAN (Mersin) – Diyeceğiz. Diyeceğiz istediğimizi.
HAKKI
SARUHAN OLUÇ (İstanbul) – Yeter be! Her gün aynı şey.
YAVUZ
AĞIRALİOĞLU (İstanbul) – Diyemezsiniz!
HAKKI
SARUHAN OLUÇ (İstanbul) – Biraz saygılı ol ya! Saygılı ol ya! Konuşma!
YAVUZ
AĞIRALİOĞLU (İstanbul) – Diyemezsiniz!
HAKKI
SARUHAN OLUÇ (İstanbul) – Saygılı ol! İstediğimizi söyleriz. Senden izin
almayacağız.
BAŞKAN
– Adalet ve Kalkınma Partisi Grubu adına Batman Milletvekili Sayın Ziver
Özdemir Bey.
Buyurun.
(AK PARTİ sıralarından alkışlar)
HAKKI
SARUHAN OLUÇ (İstanbul) – Almayacağız senden izin, istediğimiz gibi konuşuruz,
burası milletin kürsüsü. Yeter ya!
YAVUZ
AĞIRALİOĞLU (İstanbul) – Diyemezsiniz.
DURSUN
MÜSAVAT DERVİŞOĞLU (İzmir) – Askere kurşun atana da sesini yükselt. Kandil’e
konuş. Fikrî namusunuzu İmralı’ya karşı savunun. 
HAKKI
SARUHAN OLUÇ (İstanbul) – Terbiyesizlik yapma! Saygısız adam!
FATMA
KURTULAN (Mersin) – Askerlerin kanına giren sizsiniz. Askerlerin canını
kurtarın, askerlerin yaşamını kurtarın.
HAKKI
SARUHAN OLUÇ (İstanbul) – Ne konuşuyorsun!
DURSUN
MÜSAVAT DERVİŞOĞLU (İzmir) – Böyle bir şey yok!
HAKKI
SARUHAN OLUÇ (İstanbul) – Ne konuşuyorsun! Yok öyle, sana da yok.
DURSUN
MÜSAVAT DERVİŞOĞLU (İzmir) – Edebinizi takının, öyle bir şey yok.
HAKKI
SARUHAN OLUÇ (İstanbul) – Burası milletin Meclisi, biz halkın oylarıyla
seçildik, anlaşıldı mı?
DURSUN
MÜSAVAT DERVİŞOĞLU (İzmir) – Burası Türkiye Büyük Millet Meclisi. Türkiye Büyük
Millet Meclisinin mensubusunuz.
HAKKI
SARUHAN OLUÇ (İstanbul) – İstediğimizi konuşuruz. Senden izin almayacağız.
DURSUN
MÜSAVAT DERVİŞOĞLU (İzmir) – İstiklal Marşı’nı da istemiyorsunuz.
HAKKI
SARUHAN OLUÇ (İstanbul) – Hadi oradan! Yürü! Hadi oradan! Saygısız adam!
DURSUN
MÜSAVAT DERVİŞOĞLU (İzmir) – “Bölücü örgütle iltisakımız yok.” diyeceksin.
HAKKI
SARUHAN OLUÇ (İstanbul) – Hadi oradan!
DURSUN
MÜSAVAT DERVİŞOĞLU (İzmir) – Sana mı soracağım!
BAŞKAN
– Sayın milletvekilleri…
HAKKI
SARUHAN OLUÇ (İstanbul) – Sen kimsin be!
DURSUN
MÜSAVAT DERVİŞOĞLU (İzmir) – Sen kimsin!
HAKKI
SARUHAN OLUÇ (İstanbul) – Hadi oradan! 
DURSUN
MÜSAVAT DERVİŞOĞLU (İzmir) – Sana hadi oradan!
HAKKI
SARUHAN OLUÇ (İstanbul) – Haddini bil! Terbiyeli ol!
BAŞKAN
– Sayın milletvekilleri…
DURSUN
MÜSAVAT DERVİŞOĞLU (İzmir) – Oturduğun koltuğa layık ol!
HAKKI
SARUHAN OLUÇ (İstanbul) – Utanmaz adam ya! Hadi oradan!
MAHMUT
TOĞRUL (Gaziantep) – Sen layık ol, sen! Bu ülkenin gençlerine layık ol!
DURSUN
MÜSAVAT DERVİŞOĞLU (İzmir) – Kim bu ülkenin gençleri?
BAŞKAN
– Sayın milletvekilleri…
HAKKI
SARUHAN OLUÇ (İstanbul) – Provokasyon yapıyorsun be! Provokasyondan başka bir
şey yaptığın yok!
DURSUN
MÜSAVAT DERVİŞOĞLU (İzmir) – Provokasyonu siz yapıyorsunuz.
HAKKI
SARUHAN OLUÇ (İstanbul) – Hayır, sensin!
BAŞKAN
– Sayın Kurtulan…
FATMA
KURTULAN (Mersin) – İYİ PARTİ provokasyon yapıyor.
DURSUN
MÜSAVAT DERVİŞOĞLU (İzmir) – Ne yapalım, Abdullah Öcalan’ı kutsarken seyirci mi
kalalım?
HAKKI
SARUHAN OLUÇ (İstanbul) – Her zaman aynı şey.
BAŞKAN
– Birleşime beş dakika ara veriyorum. 
Kapanma Saati: 16.24
İKİNCİ OTURUM
Açılma Saati: 16.43
BAŞKAN: Başkan Vekili Celal ADAN
KÂTİP ÜYELER: İshak GAZEL (Kütahya), Barış KARADENİZ (Sinop) 
----- 0 -----
BAŞKAN
– Türkiye Büyük Millet Meclisinin 97’nci Birleşiminin İkinci Oturumunu
açıyorum.
V.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 27/6/2019 tarihinde İYİ PARTİ
Grup Başkan Vekili İstanbul Milletvekili Yavuz Ağıralioğlu tarafından, Tunceli
Munzur Üniversitesi Sosyoloji Bölüm Başkanı Doçent Doktor Ali Kemal Özcan’ın PKK
Terör örgütü elebaşı Abdullah Öcalan’la yaptığı görüşmede hangi amaç, sıfat ve
vasıfla bu görüşmeyi gerçekleştirdiği sorusuna açıklık getirilmesi, Ali Kemal
Özcan’ın devletin uygun görmesi sonucu İmralı’ya giderek görüştüğünü dile
getirmesi üzerine devletin böyle bir görüşmeye niçin ihtiyaç duyduğunun
kamuoyuyla paylaşılması ve teröristbaşıyla yapılan görüşmenin açık ve net bir
şekilde milletimizle paylaşılarak milletimizin vicdanında hissettirdiği
rahatsızlığın giderilmesi maksadıyla verilmiş olan Meclis araştırması
önergesinin ön görüşmelerinin, Genel Kurulun 3 Temmuz 2019 Çarşamba günkü
birleşiminde yapılmasına ilişkin önerisi (Devam)
BAŞKAN
– İYİ PARTİ Grubu önerisi üzerinde Adalet ve Kalkınma Partisi Grubu adına
Batman Milletvekili Sayın Ziver Özdemir’e söz veriyorum. 
Buyurun.
(AK PARTİ sıralarından alkışlar) 
AK
PARTİ GRUBU ADINA ZİVER ÖZDEMİR (Batman) – Sayın Başkan, değerli
milletvekilleri; İYİ PARTİ grup önerisi üzerinde söz almış bulunmaktayım. Genel
Kurulu saygıyla selamlıyorum. 
Tabii,
23 Haziran İstanbul Büyükşehir Belediyesi seçimlerine üç gün kala Türkiye’deki
basına düşen ve yapılan görüşmeler, AK PARTİ’yi töhmet altında bırakmak adına
diğer siyasi partiler tarafından kullanılan bir argüman olarak Türkiye’nin
gündemine düşmüştür. Tabii, bu kürsüdeki beyanları; bazı odakların, kişilerin,
şahsiyetlerin veyahut da organizasyonların yaptıkları değerlendirmeleri ve
Türkiye’nin içine yönelik beyanları, bunların hepsini kale aldığımızda, dikkate
aldığımızda çok kişiye fatura edilebilecek sonuçlar ortaya çıkıyor. Biraz
önceki tartışmalarda da aslında bunun gerçek fotoğrafı ortaya çıkmış oldu, daha
önceki sözcü arkadaşlarımızın birbirine hitaben yaptıkları, dile getirdikleri
beyanlarda. 
Tabii,
burada bu ittifakın, çoklu ittifakın özellikle İstanbul Büyükşehir Belediyesi
için 23 Haziranda yapılan seçimlerde bir araya gelmesi ve bunun bu şekilde
sonuçlanmasını vatandaşlarımız… Bu beyanların veyahut da bu mesajların kime
yönelik olduğu veyahut da kimlerin işine yaradığı ortadadır, seçim sonuçları
bunu çok net olarak ortaya koymuş bulunmaktadır. Tabii, AK PARTİ on yedi yıllık
iktidarı süresince çok güzel hizmetler yapmıştır. Türkiye'de, sorunsal alanlar
yani 2001’den bugüne kadar, geçmişte, cumhuriyet tarihi boyunca bazı temel
sorunlar vardı. Onlardan biri de -biraz önce konuşulan- elbette ki Türkiye'deki
Kürt sorunuydu ve bu Kürt sorununa yönelik de AK PARTİ ilk defa o cesareti
gösterdi ve bu soruna çözüm bulunması için her türlü fedakârlığı yapmış oldu.
Tabii, biraz önceki diğer siyasi partilerin bu süreçteki, o çözüm süreci
dönemindeki o günkü duruşlarını da keşke zaman olsa da bu kürsüden tek tek
vatandaşlarımıza hatırlatabilsek; o günlerde yapılanları, o günlerde gösterilen
duruşları, o günlerde çok iyi niyetle özellikle Türkiye'nin sorununu çözmek adına
yapılan adımların nerelere çekildiğini ve bu siyasi aktörlerin nasıl bir tavır
gösterdiğini keşke buralarda konuşabilsek ve gündeme getirebilsek. 
Ben
tekrar Genel Kurulu saygıyla selamlıyorum. 
Teşekkür
ediyorum Sayın Başkan. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 3/7/2019 tarihinde Grup Başkan Vekili
Mersin Milletvekili Fatma Kurtulan ile Grup Başkan Vekili İstanbul Milletvekili
Hakkı Saruhan Oluç tarafından, Ağrı Diyadin Belediyesinde yaşananların
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 3 Temmuz 2019 Çarşamba günkü birleşiminde
yapılmasına ilişkin önerisi
3/7/2019
Türkiye Büyük Millet Meclisi Başkanlığına 
Danışma
Kurulu 3/7/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili 
Öneri:
3
Temmuz 2019 tarihinde Mersin Milletvekili, Grup Başkan Vekili Fatma Kurtulan ve
İstanbul Milletvekili, Grup Başkan Vekili Hakkı Saruhan Oluç tarafından (2924
grup numaralı) Ağrı Diyadin Belediyesinde yaşananların araştırılması amacıyla
Türkiye Büyük Millet Meclisine verilmiş olan Meclis araştırması önergesinin
diğer önergelerin önüne alınarak görüşmelerinin 3/7/2019 Çarşamba günkü
birleşiminde yapılması önerilmiştir.
BAŞKAN
– Önerinin gerekçesini açıklamak üzere Halkların Demokratik Partisi Grubu adına
Ağrı Milletvekili Sayın Abdullah Koç’a söz veriyorum. (HDP sıralarından
alkışlar) 
Süreniz
beş dakika.
HDP
GRUBU ADINA ABDULLAH KOÇ (Ağrı) – Sayın Başkan, değerli milletvekilleri;
hepinizi saygıyla selamlıyorum.
Değerli
milletvekilleri, dün yani 2 Temmuz 2019 tarihinde bu saatlerde Ağrı’nın Diyadin
ilçesi Belediye Başkanlığı saldırıya uğradı. Saldırıyı kim yaptı? Saldırıyı
polis memurları yaptı. Polisler, Vandallıkla Ağrı’nın Diyadin Belediye
Başkanlığını bastı, 50-60 polis memuru ellerindeki coplarla belediye
çalışanlarını ve belediye eş başkanlarımızı darbetti. Peki, bu ne şekilde
gerçekleşti? Olayın kısaca özeti şöyle değerli arkadaşlar: Şimdi, bir ay önce,
yine polis tarafından ablukaya alınan Diyadin Belediyesinin sorununu burada
gene gündeme getirmiştim. X-ray cihazından geçmek üzere olan ve Diyadin
Belediyesinde çalışan, aynı zamanda makam şoförü olan Mehmet Hayri Oruç içeri
girerken polis tarafından tacize uğruyor, sözlü olarak buna karşı koyunca 3
polis tarafından darbediliyor ve sesler yükselince de belediye eş başkanlarımız
olaya müdahil olmak durumunda kalıyorlar, müdahale ediyorlar ve bu arkadaşımızı
bir odaya alıyorlar, oradaki darbı önlemek için bunu yapıyorlar. Bu sırada iki
üç dakika içerisinde 60 polis memuru coplarla beraber Diyadin Belediyesinin
içerisine giriyor, belediye eş başkanlarımızı ve çalışanlarını darbediyorlar.
Belediye Eş Başkanımız Evren Demir’i ve o çalışan arkadaşımızı ters kelepçeyle
yere yatırıp üzerlerine basıyorlar, darbediyorlar, bu şekilde gözaltına
alıyorlar. Olay bu şekilde cereyan ederken halk toplanıyor, polis memurları
aynı zamanda belediyenin bahçesini de işgal ediyorlar ve halka dönük olarak
“Kafalarına sıkın, gereğini yapın.” şeklinde tehditlerde bulunuyorlar. 
Değerli
arkadaşlar, Diyadin Emniyet Müdürlüğü bünyesinde çalışan polis memurları bunu
kendilerine alışkanlık hâline getirdiler. Bir ay önce yine belediyeyi işgal
ettikleri zaman gündeme getirdim, burada basın açıklaması yaptım; bu süreçte
tekrar yine saldırı yaparak cevaplandırdılar. Ne yaptılar? Değerli arkadaşlar,
Belediye Eş Başkanımız Betül Yaşar’ın elini kırdılar, elini. Bakın, Kürtler
size el uzatıyor, el, Kürtler size barış elini uzatıyor, siz Kürt’ün elini
kolundan koparıyorsunuz, kolundan kırıyorsunuz. Buna hakkınız yok. Diğer
taraftan, yine Belediye Eş Başkanı Evren Demir’in kafası patlatılıyor, iki üç
yerden kırılıyor, altı yedi saat müşahede altında zaman geçirmek durumunda
kalıyor. Belediye şu anda hâlâ kontrol altında ve şu anda insanlar giriş
çıkışlarda polisler tarafından taciz ediliyor. 
Arkadaşlar,
bir diğer taraf: Polis memuruna soruluyor, deniyor ki “Sen niye buradasın, niye
işgal ediyorsun?” “Devlet benim, devlet benim.” diyor yani “Yargı da benim,
polis de benim, buranın bütün yetkileri bende.” diyor. Olayın kanıtlarını yok
etmek için belediyenin kamera dairesine giriyorlar ve oraya da el koyuyorlar.
Yine belediye eş başkanlarımız durumu sorunca dedikleri cevap şu: “Bütün yetki
bizdedir, biz buradayız. Mahkemenin vermiş olduğu, savcının vermiş olduğu karar
yoldadır, gelene kadar biz burayı terk etmiyoruz ve el koyuyoruz.” İşin
vahametine bakıyor musunuz, görebiliyor musunuz böyle bir şey? Yani mahkeme de
onlar, kolluk kuvvetleri de onlar, işgal eden de onlar. Böyle bir şeyi kabul
etmek mümkün değil. Bakın, bugün Diyadin’de meydana geliyor bu saldırı, yarın
Ankara’da meydana gelecek, İstanbul’da meydana gelecek. Buna karşı koymak gerekiyor
çünkü yereli, adli makamlarla bu şekilde denetim altında tutmuş durumdalar.
İşgal ediyor, haber gönderiyor, emir gönderiyor; Diyadin Savcılığı karar
çıkarıyor. Diyadin Savcılığının kararı, el koyma kararı işgalden on dakika
sonra ortaya çıkıyor.
Bakın,
bu Meclis dün şunu konuştu arkadaşlar: Yirmi altı yıldır Madımak Oteli’ndeki o
sanıklar daha henüz cezalandırılmadı. Nasıl oluyor da peki, on dakika
içerisinde bir arama ve el koyma kararı alınıyor, sadece on dakika? Ben burada
kendim dün izledim, dün burada ben kendim telefonla görüşüyordum, telefonla
olayı takip ediyordum. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
ABDULLAH
KOÇ (Devamla) - Sadece on dakika içerisinde savcılık o kararı alıyor ve o
memurların o hukuksuzluklarını örtbas etmek için, delilleri yok etmek için
savcılık bu kararı çıkarıyor. 
Arkadaşlar,
bu halk, yalnız değildir, biz bu halkın yanındayız. Muhakkak ki bu memurlar
adalet önünde bir gün hesap vereceklerdir; bunun takipçisi de olacağız. 
Hepinizi
saygıyla selamlıyorum.
Teşekkür
ediyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına İstanbul Milletvekili Sayın Ali Şeker. 
Buyurun
Sayın Şeker. (CHP sıralarından alkışlar) 
CHP
GRUBU ADINA ALİ ŞEKER (İstanbul) – Sayın Başkan, dün Diyadin’de yaşananları
kabul etmek mümkün değil. Daha öncesinde “millî irade” diyerek iktidara
gelenler, yüzde 70 oy alan varken yüzde 20 alana mazbata verdiler; beğendiği
kişi kazanmayınca beğenmediğinin mazbatasını vermediler; “KHK’liler aday
olabilir ama seçimi kazandığı takdirde mazbatayı vermem.” dediler; mazbatayı
verdiklerinin de dün Diyadin’de ellerini kollarını bağladılar. Bu ellerini
kollarını bağlama anlayışı ANAP zamanında vardı, Anavatan Partisi zamanında
vardı, “Siz belediye başkanlarını seçerseniz, biz elini kolunu bağlar iş
yaptırmayız.” demişlerdi. Bu millet, o anlayışı merkezî idareden bu millet
gönderdi; dedi ki: “Sen benim irademe ket vuramazsın, saygı duymak zorundasın.”
Ve o anlayış Türkiye siyasetinden silindi. Ellerini kollarını bağlamak için o
ipi eline alanlar ipin ucunu kaçırınca bir daha bağlayacak ip bulamadılar, siz
de insanların elini kolunu bağlayacak ip bulamayacaksınız; mutlaka demokrasiye
dönmeniz lazım, sandığa saygı göstermeniz lazım.
Polislerin
bu davranışları sadece belediyelerde olmuyor; Çorlu tren faciasında yakınlarını
kaybedenler Anayasa Mahkemesine başvurdular ve orada siz onları polis zoruyla
darbettiniz, Meclise gelmek isteyen kadınları kapının önünde darbettiniz,
“Ölüyoruz.” diyen havalimanı işçilerini şantiyelerinde darbettiniz. Bunlar
millî iradeye darptır. Avukat “Trafikte sıkıştık, bunu yapamazsınız.” dedi,
darbettiniz. Bu otoriterleşen anlayışınız sizi hızla iktidardan uzaklaştırıyor.
Bu uzaklaştırma bizim işimize gelse de bu zulmü yapmayın bu millete, bu
anlayışınıza son verin. Kuvvetler ayrılığını tekrar hayata geçirelim;
eksiklikleri giderilerek parlamenter sistemi, kontrol ve denetleme
mekanizmalarını tekrar bu ülkede hâkim hâle getirelim. 
Çağdaş
şiirimizin değerli şairi Küçük İskender’i, Derman İskender Över’i kaybettik;
saygıyla anıyorum, Allah’tan rahmet, yakınlarına sabır diliyorum. “Dünyanın
sabıka kaydını şairler tutar.” diyen, “Ben öldüğümde ‘Böyle bir adam iyi ki bu
dünyada yaşadı.’ diye sevinsinler, eğlensinler.” diyen Küçük İskender geçti bu
dünyadan. “Gücü yetenler şiire iltica etsin, hele imkânı olanlar tez zamanda.
Son sözüm de bu olsun.” diyen Küçük İskender aramızdan ayrıldı. “Ben mi
iyileşmeyen yarayım, herkes mi keskin bıçak? Sormadım. Sadece kanadım.” dedi
Küçük İskender. Artık soralım: İyileşmeyen, kanayan yarayı, Kürt sorununu bu
Mecliste konuşalım ve çözelim. Şiddeti değil, demokratik siyaseti hâkim kılalım.

Ülkeyi
bölüyorsunuz. Sınırdan geçer gibi belediyelerin etrafına çit örüyorsunuz…
(Mikrofon
otomatik cihaz tarafından kapatıldı)
BAŞKAN
– Toparlayın…
ALİ
ŞEKER (Devamla) – Bu ülkede belli bölgedeki belediyelerin etrafını çitle
çeviriyorsunuz, güvenlik kuvvetleri aramadan sonra geçiriyor, aynı başka bir
ülkenin sınırından geçer gibi. Hâlbuki Avrupa’da insanlar sınırlardan ellerini
kollarını sallayarak geçiyor ama Türkiye’de, maalesef, bir bölünme var; bölen
de bu ülkeyi yönetenler ve polis devleti hâline getirmek isteyenler. Kendi
ülkesinde kendi belediyesine sanki bir yabancı ülkeye geçermiş gibi geçirilmek
bu ülkenin hak ettiği bir uygulama değil. Bu bölücü anlayışa bir an önce son
verin.
Meclisi
de Kürt sorununun çözümü konusunda üzerine düşeni yapmaya davet ediyorum. Bu
ülke daha fazla kanamasın, bu ülke evlatlarını daha çok kaybetmesin.
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
– Adalet ve Kalkınma Partisi Grubu adına Ağrı Milletvekili Sayın Ekrem
Çelebi’ye söz veriyorum. 
Buyurun
Sayın Çelebi. (AK PARTİ sıralarından alkışlar) 
AK
PARTİ GRUBU ADINA EKREM ÇELEBİ (Ağrı) – Teşekkür ediyorum Sayın Başkanım.
Sayın
Başkanım, saygıdeğer milletvekilleri; HDP Grubunun Ağrı Diyadin’de meydana
gelen olayla ilgili verdiği grup önerisi hakkında AK PARTİ Grubumuz adına söz
almış bulunmaktayım. Bu vesileyle yüce Meclisi ve aziz milletimizi saygıyla
selamlıyorum.
Değerli
milletvekilleri, 2 Temmuz 2019 tarihinde Ağrı ilimiz Diyadin ilçemizde meydana
gelen olayla ilgili kamuoyunu doğru bilgilendirmek için birkaç hususu
huzurlarınızda belirtmek istiyorum. 
Olayda
görevli Emniyet mensuplarımız Diyadin Belediye Başkanlığı binası önünde bulunan
polis arama noktasında Polis Vazife ve Salahiyet Kanunu gereğince kimlik
kontrolü yapıyorlar veya yapmaktaydılar. 
GARO
PAYLAN (Diyarbakır) – Hangi belediyede yapılıyor?
TUMA
ÇELİK (Mardin) – Veya!
EKREM
ÇELEBİ (Devamla) – Bu arada kendisini “Diyadin Belediye Başkanının şoförü”
olarak tanıtan bir kişi kimliğini vermek ve göstermek istemiyor polis
memurlarına. 
GARO
PAYLAN (Diyarbakır) – Kayseri Belediyesinde böyle bir uygulama var mı?
İBRAHİM
AYDEMİR (Erzurum) – Ağabeyciğim, dinleyelim ya! Biz sizinkine müdahale ettik
mi? Dinleyelim ya!
SERPİL
KEMALBAY PEKGÖZEGÜ (İzmir) – Yalanlarınızı mı dinleyelim, ne yapalım yani! Her
gün yalan söylüyorsunuz.
EKREM
ÇELEBİ (Devamla) – Bir de kamu adına görev yapan memurlara yüksek sesle bağırıp
çağırıyor, hakaret içeren sözlerle mukavemet gösteriyor; bu da yetmiyor,
görevli bir polis memurumuza yumruklu bir saldırıda bulunuyor. Bu olay üzerine
doğal olarak gözaltına alınan ilgili şahıs, adli işlemlerin yapılması için İlçe
Emniyet Müdürlüğüne götürülmek istenirken Diyadin Belediye Başkan Yardımcısı ve
beraberindeki kalabalık bir grup, hakaretle Emniyet mensuplarımızın üzerine
yürümeye çalışıyorlar. Akabinde, mukavemette bulunan şahsın, gözaltına alınan
şahsın Emniyet Müdürlüğüne götürülmesini engellemeye çalışmışlar.
SERPİL
KEMALBAY PEKGÖZEGÜ (İzmir) – Ne işi vardı, o polisin orada ne işi vardı?
İBRAHİM
AYDEMİR (Erzurum) – Dinleyin, dinleyin, doğruları söylüyor, dinleyin. 
SERPİL
KEMALBAY PEKGÖZEGÜ (İzmir) – Yerel yönetimde polisin işi ne?
EKREM
ÇELEBİ (Devamla) – Değerli milletvekilleri, grup önerisinde ileri sürülen,
Belediye Eş Başkanlarıyla ilgili olarak, Emniyet mensuplarımızın kendilerine
karşı herhangi bir müdahalesi veya şahısların kelepçelenmesi söz konusu
değildir.
ABDULLAH
KOÇ (Ağrı) – Peki, bu ne?
EKREM
ÇELEBİ (Devamla) – Olaya karışan ve Emniyet mensuplarımıza küfür ve hakaretle
mukavemette bulunan Belediye Başkan Yardımcısı ve beraberindeki birkaç kişinin
gözaltına alınmasına “Belediye Eş Başkanlarının darp edilmesi, tekmelenmesi ve
yere yatırılarak kelepçelenmesi” şeklinde açıklamalarda bulunulması tamamıyla
doğru değildir.
ABDULLAH
KOÇ (Ağrı) – Bu ne? Peki, bu ne, bu?
EKREM
ÇELEBİ (Devamla) – Gerçek gerekçe ise… Bu hadise sebebiyle Diyadin Cumhuriyet
Başsavcılığı gerekli adli soruşturmayı ve kovuşturmayı başlatmış ve olayın vuku
bulduğu mahaldeki kamera kayıtlarını soruşturma kapsamında muhafaza altına
almıştır. İlk saldırıyı gerçekleştiren şahıs Diyadin Cumhuriyet Başsavcılığı
tarafından gözaltına alınmış olup olay tüm yönleriyle araştırılmaktadır.
SERPİL
KEMALBAY PEKGÖZEGÜ (İzmir) – Utanın, utanın!
EKREM
ÇELEBİ (Devamla) – Yaşananların sosyal medyada ve basın-yayın organlarında
çarpıtılarak Belediye Eş Başkanlarına yapılmış gibi yansıtılmasını, ilin
milletvekili olarak doğru bulmadığımı burada belirtmek istiyorum. (AK PARTİ
sıralarından alkışlar) 
ABDULLAH
KOÇ (Ağrı) – Peki, nedir olay?
SERPİL
KEMALBAY PEKGÖZEGÜ (İzmir) – Yazıklar olsun, yazıklar olsun size!
ABDULLAH
KOÇ (Ağrı) – Yazıklar olsun vallahi, yazıklar olsun!
EKREM
ÇELEBİ (Devamla) – Yargıya intikal etmiş olan bu olayda herkesin sorumluluk
bilinciyle hareket etmesini gerçekten arzu ediyoruz. 
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Gözümüzün içine baka baka yalan söylüyorsunuz. 
ABDULLAH
KOÇ (Ağrı) – Ağrı’ya nasıl gideceksin? Yazıklar olsun, halkın yüzüne nasıl
bakacaksın?
BAŞKAN
– Toparlayın Sayın Milletvekili.
EKREM
ÇELEBİ (Devamla) – Ayrıca, 31 Mart seçimlerinden önce kayyum tarafından
devralınan Diyadin Belediye Başkanlığının borcu resmî kayıtlarda 13 milyon TL
iken 31 Mart seçimleri sonrası devredilen borç miktarı 8,5 milyon TL’dir. Bunun
yanında, belediye kasasında nakit 2,5 milyon TL para bırakılmıştır. Yaklaşık üç
yıllık süre içerisinde, kayyum tarafından, 27 milyon TL bedelli altyapı,
üstyapı, çevre düzenlemesi, taziyeevleri olmak üzere birçok yatırım
yapılmıştır.
HABİP
EKSİK (Iğdır) – Olayı anlat, parayı değil. Önergeyle ilgili konuş.
İBRAHİM
AYDEMİR (Erzurum) – Anlattı olayı işte, doğrusunu anlattı. 
EKREM
ÇELEBİ (Devamla) – Bu vesileyle, huzurlarınızda, bir taraftan borç ödeyip öte
taraftan devleti için çalışan insanlara teşekkür ediyorum. Ben yüce Meclise
saygılarımla arz ediyorum. (AK PARTİ sıralarından alkışlar) Ama buradan
ayrılmadan önce de bir şeyi arz etmek istiyorum. 
SERPİL
KEMALBAY PEKGÖZEGÜ (İzmir) – Teşekkür ediyorsunuz, utanın.
EKREM
ÇELEBİ (Devamla) - Değerli kardeşlerim, deminki arkadaşlardan biri söyledi:
“Biz el uzatıyoruz.” Hiç kimse bunu unutmasın. 
SERPİL
KEMALBAY PEKGÖZEGÜ (İzmir) – Halkın seçilmişlerine yaptığınız bu olaydan
utanın.
EKREM
ÇELEBİ (Devamla) - Burada daha önce 24’üncü Dönemde milletvekili olan
arkadaşlarımız da vardı, Tayyip Erdoğan dedi ki: “Ben baldıran zehrini dahi
içsem bu Kürt sorununa bir çözüm getireceğim.” Kim ne yaparsa yapsın, Recep
Tayyip Erdoğan bu devletin gerçekten şifrelerini değiştirdi, özellikle Kürtlere
ve Alevilere farklı bir kimlik verdi ve ne olursa olsun herkesin her yerde
konuşmasını sağladı. (CHP ve HDP sıralarından gürültüler)
Yüce
Meclise saygılarımı sunarım. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, yargı bağımsızlığını etkileyen durumların incelenerek
bağımsız ve tarafsız yargılamanın sağlanması için yapılması gerekenlerin
belirlenmesi amacıyla verilmiş olan (10/753) esas numaralı Meclis Araştırması
Önergesi’nin ön görüşmelerinin, Genel Kurulun 3 Temmuz 2019 Çarşamba günkü
birleşiminde yapılmasına ilişkin önerisi
3/7/2019
Türkiye Büyük Millet Meclisi Başkanlığına
Danışma
Kurulu 3/7/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 CHP
Grup Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, yargı bağımsızlığını
etkileyen durumların incelenerek bağımsız ve tarafsız yargılamanın sağlanması
için yapılması gerekenlerin belirlenmesi amacıyla verilmiş olan (10/753) esas
numaralı Meclis araştırması önergesinin görüşmesinin Genel Kurulun 3/7/2019
Çarşamba günlü (bugün) birleşiminde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
İstanbul Milletvekili Sayın İbrahim Özden Kaboğlu’na söz veriyorum.
Buyurun
Sayın Kaboğlu. (CHP sıralarından alkışlar)
CHP
GRUBU ADINA İBRAHİM ÖZDEN KABOĞLU (İstanbul) – Sayın Başkan, Divan, değerli
milletvekilleri; yargı bağımsızlığı konusu Anayasa’mızın 138’inci maddesinde
ayrıntılı olarak ve iç ve dış boyutlarıyla düzenlenmiş bulunuyor. Bu madde,
aslında Anayasa’nın hemen hemen istisna tanımayan başlıca maddesidir. İç
boyutu, yargıçların sadece yasa, hukuk ve Anayasa’ya göre karar vermesini
emretmektedir. Vicdani kanaat ancak bu çerçevede ortaya çıkar. Dış boyutu ise
hiçbir organ, makam, merci veya kişi, yargı yetkisinin kullanılmasında
mahkemelere ve hâkimlere emir ve talimat veremez, genelge gönderemez, tavsiye
ve telkinde bulunamaz. Görülmekte olan bir dava hakkında Yasama Meclisinde
yargı yetkisinin kullanılmasıyla ilgili soru sorulamaz, görüşme yapılamaz veya
herhangi bir beyanda bulunulamaz. En sonunda da bütün mahkeme kararlarına,
devletin bütün organları uymak zorundadır. Bu madde -belirttiğim gibi- istisna
tanımayan bir maddedir. Öyle bir madde ki biraz önce tartışılan “Gezi’yi
suçlandırma” söylemi başta yargıya müdahaledir. Bu bakımdan, esasen yargı
bağımsızlığını burada tartışırken yasama, yürütme ve yargı organlarının,
görülmekte olan davanın öncesinde, esnasında ve sonrasında herhangi bir
müdahalede bulunmamaları gerekmektedir.
Anayasa’nın
birçok maddesinde bunu güvence altına alan hükümler vardır. Bu hükümler,
Anayasa’nın farklı maddelerine dağılmış olmakla birlikte, madde 19’da, kişi
güvenliği ve özgürlüğü yargıçlara hitap etmektedir. Madde 38, özellikle adil
yargılanma hakkının gereklerini, bunun ilkelerini belirlemektedir. Madde 25,
düşünce suçunu tümüyle yasaklamaktadır. Madde 34, barışçıl eylem özgürlüğünü
tanımaktadır. Madde 159 ise Hâkimler ve Savcılar Kuruluna ilişkin madde,
Anayasa’mızın en sorunlu maddesidir. Çünkü bu Hâkimler ve Savcılar Kurulunun
oluşumu, burada sürekli gündeme getirildiği üzere, parti başkanı olan
Cumhurbaşkanının güdümünde oluşmaktadır ve işlemektedir. 
Bu
itibarla, adil yargılanma hakkının gereklerine ilişkin hükümler Anayasa’mızda
başta madde 138 olmak üzere mevcuttur fakat esasen en başta Anayasa’nın
159’uncu maddesinin değiştirilmesinden başlanmak üzere, adil yargılanma hakkını
güvence altına alan yasal düzenlemenin yapılması gereğini belirtmek isterim. 
Bu
çerçevede, esasen Türk Ceza Kanunu madde 299 yine aynı bağlamda; Cumhurbaşkanı
parti başkanı olduğu için bu maddenin suç bakımından manevi unsuru ortadan
kalkmış bulunmaktadır fakat Cumhurbaşkanına hakaret suçundan hapishanede
bulunan yurttaşlarımızın sayısı 80 binler şeklinde ifade edilmektedir. Oysa
madde 25 düşünce özgürlüğünü kesin olarak güvence altına almaktadır. 
SALİH
CORA (Trabzon) – 275. 
İBRAHİM
ÖZDEN KABOĞLU (Devamla) – Bu açıdan, Türkiye bir tür düşünce suçu hapishanesine
dönüşmüş bulunmaktadır; ya içeride bulunuyorlar düşünce ve ifade özgürlüğünü
kullanan kişiler veyahut da potansiyel mahpus durumundadırlar. 
Bu
çerçevede, yine, yapılması gereken düzenlemede sav-savunma- hüküm diyalektiğinde
esasen sav ve savunmanın eşit olması, hükmün ise bundan ayrılması gerekmektedir
ama tabii ki mevzuat düzleminde Türk Ceza Kanunu madde 299’un yürürlükten
kaldırılması gerekir. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili. 
İBRAHİM
ÖZDEN KABOĞLU (Devamla) – Teşekkür ederim Sayın Başkan. 
Ya
bu düzenlemenin ortadan kaldırılarak parti başkanlığından çekilmesi gerekiyor
Cumhurbaşkanının veyahut da 299’uncu maddenin yürürlükten kaldırılması
gerekiyor. 
Bu
itibarla, esasen ana sorunumuz, saygı duyulmayan Anayasa maddeleridir,
Anayasa’nın amir hükümleridir ve bunun başında da 138’inci maddesi gelmektedir.
159’uncu maddenin değiştirilmesi gerekiyor çünkü taraflı Cumhurbaşkanı tarafsız
hâkim atayamaz. Bu itibarla, esasen yapılması gereken yasal düzenleme de adil
yargılanma hakkının güvence altına alınması amacıyla hazırlanacak olan ortak
teklif metni bu Meclis tarafından, partiler arasında uzlaşma komisyonu
çalışmasıyla hazırlanmalı ve şu anda acil ihtiyaç olan adil yargılanma hakkı
doğrultusundaki yargı reformu…
(Mikrofon
otomatik cihaz tarafından kapatıldı)
İBRAHİM
ÖZDEN KABOĞLU (Devamla) – Sayın Başkan, toparlayayım. 
BAŞKAN
– Toparlayın Sayın Vekil. 
İBRAHİM
ÖZDEN KABOĞLU (Devamla) – Kesinlikle, düşünce özgürlüğünü güvence altına
almadan, kanun hükmünde kararnamelerle infaz edilen 200 bin kamu görevlisini
dikkate almadan, onların mahkemelere erişim hakkını düzenlemeden bir yargı
reformu söz konusu edilemez. Cumhuriyet Halk Partisi olarak biliyoruz ki burada
beş ayrı parti var ama hepsinin ortak paydası adil yargılanma hakkının
güvencesi doğrultusunda çalışma yapmaktır, ürün üretmektir, yasal düzenleme
yapmaktır, gerekirse Anayasa değişikliğinde bulunmaktır. Bu hedefte, partimizin
yargı bağımsızlığı doğrultusunda verdiği önergeyi bütün partilerin
destekleyeceği umuduyla hepinize saygılar sunuyorum. (CHP sıralarından
alkışlar)
BAŞKAN
– İYİ PARTİ Grubu adına Antalya Milletvekili Sayın Hasan Subaşı’na söz
veriyorum. 
Buyurun
Sayın Subaşı. (İYİ PARTİ sıralarından alkışlar) 
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; Sayın Genel Kurulu saygıyla selamlıyorum. 
Sayın
Kaboğlu Hoca Anayasa’nın 138’inci maddesini okudu. Ben de çok önemine binaen en
azından son cümleleri okumak istiyorum. “…hâkimlere emir ve talimat veremez;
genelge gönderemez; tavsiye ve telkinde bulunamaz.” cümlesi vardır ve
“Görülmekte olan bir dava hakkında Yasama Meclisinde yargı yetkisinin
kullanılması ile ilgili soru sorulamaz, görüşme yapılamaz veya herhangi bir
beyanda bulunulamaz.”
Şimdi,
Anayasa’nın 138’inci maddesindeki bu cümlelere baktığımız zaman Cumhuriyet Halk
Partisinin “yargı bağımsızlığını ihlal eden uygulamaların araştırılması”
dediğimiz zaman bunun her gün her an, Anayasa hükmü de dâhil bu hususun ihlal
edildiğini her an yaşıyoruz. Yargının bağımsızlığının yanı sıra 139’uncu madde
de hâkim teminatını güvenceye alır hâkimleri güçlendirmek, cesaretlendirmek
adına fakat yeni kurgulanan HSK sistemiyle de hâkimlerin bu teminatı elinden
alındığı için yargıçlar siyasi kurumların talimatlarıyla hareket eder hâle
gelmiştir, siyasetten talimat alır hâle gelmiştir. En önemli sorun da -Sayın
Kaboğlu Hoca belirtti- yeni sistem, Cumhurbaşkanlığı hükûmet sistemi, taraflı
Cumhurbaşkanlığı da bu sistemi en çok ihlal edenlerin başında olmaktadır. Bizim
gibi ayrışmış, kamplaşmış, birçok konusu siyasete kurban gitmiş bir ülkede
Cumhurbaşkanı, devletin başındaki kişi taraflı bir kişi olduğu zaman o yargının
bağımsızlığı düşünülemez, yargı bağımsız olmazsa o ülkede adaleti ve hukuku
tesis etmek mümkün değildir. Adalet ve hukuk zedelenirse devlet zedelenir,
devletin bütün kurumları zedelenir ve de orta yerde saydığımız ne terör sorunu
ne ekonomi sorunu, devletin adaleti ve hukuk olmadan çözülemez. Bunların
hepsinin de temelinde yatan yargı bağımsızlığıdır. Sadece hukukçuları
dinlemeyin…
(Mikrofon
otomatik cihaz tarafından kapatıldı)
BAŞKAN
– Buyurun Sayın Milletvekilim, toparlayın.
HASAN
SUBAŞI (Devamla) – …içerideki ya da dışarıdaki ekonomistleri dinleyin. “Hukuk
güvencesi olmadan ekonominiz de düzelmez.” demektedirler ki çok doğru. Bir
ülkede yargı güvencesi ve hukuk olmadan ekonomiyi de düzeltmek mümkün değildir.
“31
Mart seçimleri ile 23 Haziran seçimleri arasındaki fark nedir?” derseniz halkın
büyük kaygıları vardı Cumhurbaşkanlığı hükûmet sistemiyle ilgili. Fakat 31 Mart
ile 23 Haziran seçimleri arasında, bir taraflı Cumhurbaşkanının yargı
üzerindeki baskısı ve muhalefete tehdit dili halkı paniğe sevk etmiştir. Hatta
liderimiz Sayın Meral Akşener’e yöneltilen iddialar, hatta parti kurma
hazırlığından söz edilen Babacan’a dair birtakım kuşkular ve soruşturmalar…
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekilim.
HASAN
SUBAŞI (Devamla) – …Cumhuriyet Halk Partisi İl Başkanı Kaftancıoğlu’na altı yıl
önceki “tweet”lerden dolayı açılan soruşturma, bir taraflı Cumhurbaşkanı
hakkında çok ciddi kaygılar ve panik yaratmıştır. Bu fark, elde edilen fark,
tabii ki İmamoğlu’nun başarısı, Millet İttifakı’nın ve demokrasi isteyenlerin
başarısı olduğu kadar halkın bu sisteme vetosunun etkisidir. Halk bu sistemi ve
taraflı Cumhurbaşkanını veto etmiştir.
Saygılar
sunuyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Siirt Milletvekili Sayın Meral Danış
Beştaş konuşacaktır.
Buyurun
Sayın Danış Beştaş. (HDP sıralarından alkışlar)
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
yargı tarafsızlığı ve bağımsızlığı üzerine bir önerge var. En sonda
söyleyeceğimi başta söyleyeyim: Türkiye’de yargı, tarafsız ve bağımsız
değildir; Türkiye’de yargı, taraflı ve bağımlıdır. İbrahim Hoca’nın ifade
ettiği anayasal kuralların tümü şu anda askıdadır. Hiçbir şekilde hiçbir yargıç
ve hiçbir savcı -buna üst yargıçları da dâhil ederek söylüyorum, Anayasa
Mahkemesini dâhil ederek de söylüyorum- kendi vicdanına göre, mevzuata göre
karar veremez, vermek isteyebilir ama veremez çünkü üzerinde iktidarın ve
Cumhurbaşkanının doğrudan baskısı vardır. Geçen hafta, Anayasa Mahkemesinin
sitesinde, hangi davalarda nasıl karar verileceğine dair bir liste çıkı ve bir
saat sonra Anayasa Mahkemesinin sitesi erişime kapatıldı. Ne gördük? Anayasa
Mahkemesi kararlarını önceden vermiş aslında, hangi davada neye göre karar
vereceğini belirlemiş. Uzun uzun anayasal mevzuatı anlatmaya gerek yok; doğru,
Anayasa’ya göre, yargı tarafsız ve bağımsız olmalı. Sadece şunu söyleyeyim: Şu
anda binlerce hâkim ve savcı cemaat soruşturması sebebiyle hapiste ve AKP
iktidarı hâkim ve savcı alımında; 900 kişi aldı, bunun 800’ünün AKP’li olduğu
konusunda zaten yaygın veriler var. Ne oldu? Önce, 70 puan şartı getirildi, 900
kişi alındıktan sonra 70 puanı tekrar değiştirdiler. Yani öyle bir dizayn var
ki ihtiyacına göre yargı mensubu alıyor; ilçe başkanını, il başkanını, adayını,
PM üyesini, çalışanını alıyor, onları aldıktan sonra, ihtiyacı bittikten sonra
bir üst limit getiriyor. Gerçekten, bu konuda örnek verebileceğimiz maalesef
binlerce deneyimimiz var. Yargı herkese karşı eşit davranmıyor. Yargı kadınlara
karşı erkekten yana, işçi davalarında patrondan yana, çocuk istismarı
davalarında maalesef yine istismarcılardan yana, kadın cinayetlerinde
katillerden yana, Kürtlere karşı devletten yana bir yargı var. HDP’ye karşı
yine iktidardan yana, iktidarın sözlerini söyleyen bir yargı var. Şu anda, AKP
iktidarı kendi yargısını kurmuştur, tüm hatlarıyla kurmuştu; gerçekten
vicdanıyla direnen, “Ben hukuka göre karar vermek istiyorum.” diyen yargıçlar
tek tük kalmış olabilir. Bütün yargıçların bağımlı olduğunu söylerken isteyerek
yapmıyorlar, onu karıştırmayın, istemeden, mecburen uyuyorlar çünkü hâkim ve
savcılar istenilen kararları vermezlerse ya hapishaneye gidecekler ya
uzaklaştırılacaklar ya disiplin cezası alacaklar. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
MERAL
DANIŞ BEŞTAŞ (Devamla) – Bunu ben söylemiyorum, kendileri söylüyor çünkü şu
anda, hapishaneler yüksek yargıçlarla, hâkimlerle, başsavcılarla dolu.
Kendilerinden korktukları için hepsinin gönüllü biat ettiğini söyleme
haksızlığını kesinlikle yapmayacağım ama bunu kabul etmek zorunda
bırakılıyorlar. 
İki
gündür Ergenekon davasında alkış çalınıyor, beraat ettiler. Adil yargılamayla
beraat edilirse biz de alkışlarız ama ortada şöyle bir şey var: Siz, cemaatçi
savcı ve hâkimler bu yargılamayı yaptı diye Ergenekon, Balyoz ve benzeri
davalarda beraat kararına muhalefetiyle -HDP hariç- iktidarıyla alkış
çalarsanız size sorarlar: Sırrı Süreyya Önder niye hapiste? İdris Baluken niye
hapiste? Gültan Kışanak niye hapiste? Aynı hâkim ve savcıların iddianame ve
kararlarıyla şu anda rehin tutulmaya… “Tutsak” demiyorum, dün “tutsak”a karşı
çıktılar. Bu, bir rehine siyasetidir ve maalesef üzülerek izliyoruz ki KCK
davaları başta olmak üzere şu anda, milletvekili, belediye başkanları… 
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) – Bir teamül oluştu, galiba ben de ona kapıldım.
Bitiriyorum. 
BAŞKAN
– Toparlayın Sayın Milletvekili. 
MERAL
DANIŞ BEŞTAŞ (Devamla) – Bu tutuklamaların tümünde cemaatçi savcı ve hâkimlerin
imzası var. Bu ne demek? İktidar, hâlâ cemaatçi yargıyla ittifak hâlinde iş
birliğini devam ettiriyor çünkü aynı durum, Ergenekon ve Balyozda, dediğim
gibi, bütün partiler -HDP hariç- herkes bir güzelleme yapıyor ama kimse “Ya,
Kürtlere, HDP’ye, sosyalistlere, muhaliflere bu yargı ceza verdi.” demiyor. Bu
nedenle yargı da taraflı ve bağımlı değil sadece, aynı zamanda yargı çifte
standartlıdır, ayrımcıdır, Kürtlere karşı ayrımcıdır, muhalefete karşı
ayrımcıdır, kadınlara karşı ayrımcıdır, çocuklara karşı ayrımcıdır, işçilere
karşı ayrımcıdır. Ama yargıyı tarafsız ve bağımsız hâle getiremezsek
demokrasiden söz etmeyelim, edemeyiz, demokrasinin temeli yargının tarafsızlığı
ve bağımsızlığıdır. Bunu hep birlikte savunmazsak emin olun yarın bunun
hesabını yargı önünde vereceğiz.
Teşekkür
ediyorum. (HDP sıralarından alkışlar)
BAŞKAN
– Adalet ve Kalkınma Partisi Grubu adına Yozgat Milletvekili Sayın Yusuf
Başer’e söz veriyorum.
Buyurun
Sayın Başer. (AK PARTİ sıralarından alkışlar)
AK
PARTİ GRUBU ADINA YUSUF BAŞER (Yozgat) – Sayın Başkan, değerli milletvekilleri;
CHP grup önerisi aleyhine AK PARTİ Grubu adına söz almış bulunuyorum. Bu
vesileyle aziz milletimizi ve yüce heyetinizi saygımla selamlıyorum.
AK
PARTİ, kurulduğu günden bu yana, Türkiye'de tüm vesayet odaklarına karşı
demokrasinin güçlendirilmesi, kişilerin temel hak ve özgürlüklerinin önündeki
engellerin kaldırılması ve daha da geliştirilmesi için, hukuk devleti için ve
hukukun üstünlüğünün sağlanması için mücadele etmiştir ve bu mücadeleye de aynı
kararlılıkla devam etmektedir.
Aziz
milletimizin iradesinin tecellisi için verdiğimiz bu haklı mücadelede zaman
zaman darbe teşebbüslerine, zaman zaman askerî ve sivil vesayet odaklarının
müdahalesine maruz kaldık. Ama bu haklı mücadelemizde, hiçbir güç odağına
teslim olmadan, azim ve kararlılıkla yolumuza devam ediyoruz.
Sayın
Başkan, değerli milletvekilleri; hukukun üstünlüğü ile yargı bağımsızlığı ve
tarafsızlığı arasında yapısal bir bağ bulunmaktadır. Demokrasilerde yargı
bağımsızlığı ve tarafsızlığının güvence altına alınmasını hukukun üstünlüğünün
temini için bir ön şart olarak görüyoruz. Bu, aynı zamanda kişilerin temel hak
ve özgürlüklerinin de güvencesini oluşturmaktadır. Yargı bağımsızlığının
sağlanmasının birçok temel ilkesi bulunmaktadır ama bu temel ilkelerin tamamına
yakını, esasında hâkim ve savcıların güçlendirilmesine hizmet etmektedir. AK
PARTİ olarak 2017 yılında milletimizin onayıyla yapmış olduğumuz Anayasa
değişikliğiyle Hâkimler ve Savcılar Kurulunun yapısını bağımsızlık ve
tarafsızlık ilkelerine dayandırdık. Hâkimler ve Savılar Kuruluna Parlamentonun
da üye seçmesine imkân sağlayarak Hâkimler ve Savcılar Kurulunun demokratik
meşruiyetini de güçlendirdik. Yargı bağımsızlığının ve tarafsızlığının
sağlanması için Cumhurbaşkanımız Sayın Recep Tayyip Erdoğan tarafından açıklanan
ve Adalet Bakanımız Sayın Abdulhamit Gül ve çalışma arkadaşlarınca hazırlanan
ve geniş istişareler yapılarak düzenlenen Yargı Reformu Stratejisi’nde işte biz
tam da bunu yapmak istiyoruz. Hâkim ve savcıların mesleki verimliliğinin
artırılması, hâkim ve savcıların kariyerlerinin güvencesinin geliştirilmesi,
hâkim ve savcıların atamalarındaki ve nakil mevzuatındaki bölgesel sistemin
yeniden düzenlenmesi, hakkında disiplin işlemi yapılan hâkim ve savcıların
haklarının genişletilmesi, bu kapsamda disiplin prosedüründeki güvencelerin
artırılması ve bu alanda şeffaflığın güçlendirilmesi mesleki güvenceyi de
garanti altına alacaktır diye düşünüyoruz. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
YUSUF
BAŞER (Devamla) – Bunun yanı sıra, Hâkimler ve Savcılar Kurulunun disiplin
işlemlerine karşı kişisel verilerin korunması suretiyle de bunların
şeffaflaştırılması yoluna gitmek suretiyle de biz o noktada hukukun
üstünlüğünün, yargı bağımsızlığının ve tarafsızlığının geliştirilmesi için
azami gayret gösteriyoruz. 
Burada
bir hususu özellikle belirtmek istiyorum değerli milletvekilleri: Biz, kişisel
görüşlerin düşünce özgürlüğüne, evet, varız ama hiçbir düşünce özgürlüğünün de
başka bir kişiye hakaret ve sövme hakkı tanımadığına inanıyoruz. 
Bu
duygu ve düşünceler içerisinde CHP grup önerisinin aleyhinde olduğumuzu
belirtiyor, yüce heyetinizi saygıyla selamlıyorum. (AK PARTİ sıralarından
alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul edilmemiştir.

Alınan
karar gereğince denetim konularını görüşmüyor, gündemin “Kanun Teklifleri ile
Komisyonlardan Gelen Diğer İşler” kısmına geçiyoruz. 
1’inci
sıraya alınan, Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi ve Bayındırlık, İmar, Ulaştırma ve Turizm Komisyonu Raporu’nun
görüşmelerine kaldığımız yerden devam edeceğiz. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (x)
BAŞKAN
– Komisyon? Yerinde. 
Dünkü
birleşimde, İç Tüzük’ün 91’inci maddesine göre temel kanun olarak görüşülen 91
sıra sayılı Teklif’in maddelerine geçilmesi kabul edilmişti. 
Şimdi
birinci bölümün görüşmelerine başlıyoruz. 
Birinci
bölüm 1 ila 15’inci maddeleri kapsamaktadır. 
Teklifin
birinci bölümü üzerinde, İYİ PARTİ Grubu adına, İstanbul Milletvekili Sayın
Hayrettin Nuhoğlu konuşacak. 
Buyurun
Sayın Nuhoğlu. (İYİ PARTİ sıralarından alkışlar) 
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; selamlarımı sunarak sözlerime başlıyorum. 
Tapu
Kanunu ve Bazı Kanunlarda Değişiklik Yapılmasına Dair Kanun Teklifi üzerine
konuşuyoruz. Torba kanun niteliğindeki bu teklifle Tapu Kanunu, İmar Kanunu,
Kat Mülkiyeti Kanunu, Türk Medeni Kanunu, Toprak Koruma ve Arazi Kullanımı
Kanunu, Afet Riski Altındaki Alanların Dönüştürülmesi Hakkında Kanun, Hazineye
Ait Taşınmaz Malların Değerlendirilmesi ve Katma Değer Vergisi Kanununda
Değişiklik Yapılması Hakkında Kanun ile orman ve hazine arazileriyle ilgili
6292 sayılı Kanun olmak üzere toplam 8 kanunda değişiklik yapılmak
istenmektedir. 
Yürürlüğe
girerse sonuçları itibarıyla toplumun hayatını doğrudan etkileyecek böyle
önemli bir teklifin yasalaşmadan önce sağlıklı bir istişare sürecinden
geçtiğini söylemek mümkün değildir. Teknik kısımlarının yoğun olması
dolayısıyla sağlıklı istişare için kamuoyu gündemine makul süre önce gelmesi,
konuyla ilgili meslek odaları, üniversite çevreleri ve sivil toplum kuruluşları
tarafından yeterli ölçüde tartışılması elbette daha doğru olurdu. Toplumu ikna
etmenin yolu da aslında budur. 
Bu
teklifin Komisyonda görüşülme süreci de son derece eksik olmuştur. Doğrusu,
acele edilmesinin sebebini anlamakta zorlanıyorum. Acaba kaybedilen
belediyelerle ilgili bir kötü niyet mi vardır, yoksa acil işlem yapılması
gereken kupon araziler mi vardır? Komisyonu oluşturan bazı iktidar
milletvekilleri ile toplantıya katılan ilgili Bakanlık bürokratları, getirilen
teklifin bırakın cümlesine, noktasına ve virgülüne bile dokundurmamak için her
şeyi yaptılar, sadece kendilerinin verdiği bazı önergeleri yine kendileri kabul
ettiler. 
Biz
teklifin tümüne karşı olmadığımızı belirttik. Getirilen teklifle yapılması
gereken bazı değişiklikleri makul gördüğümüzü, ancak ileride yaşanacak
sorunların bugünden düzeltilmesinin de doğru olacağını belirtiyoruz. Bu konuda
inat ediyorlar ama bir müddet sonra yeniden değişiklik teklifiyle gelecekler.
Kanun yapmada bile ciddiyet kalmadı. Onun için sık sık torba kanunlara her şeyi
doldurarak geliyorlar. 
Ayrıca,
tali komisyon olan Tarım, Orman ve Köyişleri Komisyonunun devre dışı
bırakılmasını da doğru bulmuyoruz. Tapu, kadastro, arazi ve arsaların
kullanımı, imarı, alım satımı, şehirleşme ve kentsel dönüşüm gibi pek çok
teknik işlemlerde yeniliklerin getiriliyor olması dolayısıyla basında da
konunun uzman kişiler tarafından tartışılması, kamuoyunun aydınlatılması
gerekirdi. Ama ne acıdır ki, Türk basınında, uzun süredir talimatla ve sadece
iktidarın izin verdiği konularda ve iktidarın izin verdiği kişilerce ve sadece
iktidarı öven tartışmalar yapılabilmektedir. Arada sırada televizyon
programlarına çıkmasına izin verilen muhalif görünümlü kişilerin pek çoğu da
kontrollü konuşabilmektedir. Toplumun ihtiyaç duyduğu konularda gerçeğe dayalı,
aydınlatıcı konuşmalara tahammül edemeyen, izin vermeyen anlayış böyle devam
edemez. Herkes görecek, çok yakında yandaş medyanın dışında uyanma
başlayacaktır. 
Değerli
milletvekilleri, ülkenin her yöresinden teklifle ilgili beklentilerini ileten
vatandaşlarımıza tercüman olmak, isteklerini Genel Kurula sunmak bize verilen
bir görevdir. Öncelikle, getirilen her yasa teklifinde olduğu gibi, burada da
kimlere kazanç sağlanacak? Talan ve soygun yapmak için yasaya sokuşturulmuş
cümleler, maddeler var mıdır? En çok bundan endişe ediliyor. Vatandaş haksız da
sayılmaz çünkü bu iktidarın yaptığı işlerin pek çoğu şaibelidir. Özel okul ve
özel hastanelere peşkeş çekilecek yerler mi hazırlanmaktadır? Devlet, eğitim ve
sağlığı tamamen özelleştirmek niyetinde midir? Bu konuda Komisyonda da
tartışmalar oldu fakat değişen bir şey olmadı. “Kentsel dönüşüm” denilen ucube
yasa kapsamında binlerce mağdurun isyanını ve şüphelerini görmezden gelemeyiz.
Suça konu olan yerlerin ve bu yerlerdeki şirket ve şahısların kötü niyetlerine,
paravan firmalar vasıtasıyla esas firmaların suistimallerine fırsat verilmemesi
talep edilmektedir. Kamu ortaklık payı alanlar için getirilen değişikliklerle
bu alanlarda mülkiyeti vatandaşa ait olan parsellerde uygulamaların çok
uzatılarak vatandaşların mağdur olmasına yol açılmamalıdır. 
Değerli
milletvekilleri, bu yasa teklifi kapsamına alınması mümkün görülen bir başka
mağdur kesimin haklarını da Genel Kurulda sizlerin vicdanına sunuyorum. Bu
konuda dün konuşan bazı arkadaşlar oldu. Konu, 5 bin civarında Millî Emlak
Genel Müdürlüğü personelini ilgilendirmektedir. Hazine ve Maliye Bakanlığı ile
Gelir İdaresi Başkanlığı personeli için kurum içi uzmanlığın önünü açan
düzenleme yapılmasına rağmen, bir Cumhurbaşkanlığı kararnamesiyle bağlı
bulunduğu bakanlıktan ayrılarak Çevre ve Şehircilik Bakanlığına bağlanan Millî
Emlak Genel Müdürlüğü kadrolarında bulunan personelin uğradığı haksızlığı
gidermek, zaruret hâline gelmiştir. Oluşan haksızlığı gidermek, eşit işe eşit
ücret ödenmesinin yolunu açacak düzenlemeyi yapmak için bu konuda vereceğimiz
önergeye destek verilmesini talep ediyor ve bu sayede adaletin sağlanacağını
düşünüyoruz. 
Değerli
arkadaşlar, yenilenen İstanbul Büyükşehir Belediye Başkanlığı seçimi üzerine
birkaç söz söylemek istiyorum. Çıkan sonuca etki eden sebepleri uzun uzun
anlatmayacağım ancak şunu söylemeliyim: Yalan, iftira, tehdit ve hakaret
üzerine kurulu çirkin sözler ve asık suratlar karşısında güler yüz, doğru söz,
yumuşak tavır ve cesaret kazanmıştır. Yalanlardan birini söylemeden
geçemeyeceğim. Yıllarca yağmalanan, soyulan İstanbul Büyükşehir Belediyesinin
durumunu biz Sayıştay raporlarından öğrendik. Aynı Sayıştaya “Böyle rapor
yayımlamadık.” diye açıklama yaptırdılar. İşte, o Sayıştay raporlarının ön
sayfası burada. Bu ayıbı Türk milleti yutmadı, tepki çok arttı. Seçim listelerinde
olup İstanbul’da bulunamayan birçok seçmenin Artvin’den, Hatay’dan,
Ardahan’dan, Sivas’tan, Muğla’dan, Edirne’den ve hatta Kanada’dan, Fransa’dan
sadece oy kullanmak için geldiklerini bizzat gördüm. Bu bir uyanışın
göstergesidir. Ziya Gökalp’in dediği gibi “Uyanan millet bir daha uyumaz.”
Biraz gecikse de AKP Hükûmeti için beklenen gidişat zaten böyleydi çünkü
umutlar tükenmek, toplum çökmek üzereydi, Türk milleti bunu hak etmiyordu. Onun
için, uyanış muhteşem oldu. Bakın, İbni Haldun önemli eseri Mukaddime’de ne
diyor: Devletlerin son dönemi sefahatin, şehvetin ve hırsların egemen olduğu,
çöküntünün başladığı zaman dilimidir. Çöküşün belirtileri de şunlardır:
Toplumda dayanışmanın yok olması, üretimin zayıflaması, fiyatların ve
vergilerin artması, liyakatin yok olması, adaletsizliğin ve kayırmacılığın
artması, umutların kırılması, güvensizliğin ve karamsarlığın hâkim olması ve
göçün hızlanması hem de yurt dışına göçün hızlanması. 
(Mikrofon
otomatik cihaz tarafından kapatıldı) 
HAYRETTİN
NUHOĞLU (Devamla) – Sayın Başkan, bitmek üzere, mümkünse…
BAŞKAN
– Buyurun, toparlayın Sayın Milletvekili. 
HAYRETTİN
NUHOĞLU (Devamla) – Değerli arkadaşlar, çok şükür, Türk milleti tam zamanında,
olup bitenleri fark etmiş ve üzerine düşen görevi hakkıyla yapmıştır, İstanbul
sonuçları bunu göstermektedir. Seçim sonuçlarının analizini yapmaya elbette
fırsat buldukça devam edeceğiz. Şu kadarını söyleyeyim ki: Artık, yüz yıl
sonra, Türkiye Cumhuriyeti devletini kuran felsefeye uygun olarak derlenip
toparlanma zamanı gelmiştir. Hiç kimsenin şüphesi olmasın, İYİ PARTİ üzerine
düşeni mutlaka yapacaktır, Türkiye Cumhuriyeti devleti kurucu iradeye geri
dönecek, temelleri üzerine oturacaktır.
Saygılarımı
sunuyorum. (İYİ PARTİ sıralarından alkışlar)
BAŞKAN
– Milliyetçi Hareket Partisi Grubu adına Kayseri Milletvekili Sayın Mustafa
Baki Ersoy konuşacaklardır.
Buyurun
Sayın Ersoy. (MHP sıralarından alkışlar)
MHP
GRUBU ADINA MUSTAFA BAKİ ERSOY (Kayseri) – Sayın Başkanım, değerli
milletvekilleri; görüşmekte olduğumuz 91 sıra sayılı Tapu Kanunu ve Bazı
Kanunlarda Değişiklik Yapılmasına Dair Kanun Teklifi’nin birinci bölümü üzerine
Milliyetçi Hareket Partisi Grubu adına söz almış bulunuyorum. Bu vesileyle
Genel Kurulu ve ekranları başında bizleri izleyen yüce Türk milletinin tüm
fertlerini saygıyla selamlıyorum.
Davamızın
yiğit ağabeylerinden, çileli ömrünün kısa baharında şehadete eren ülkücü
büyüğümüz Ünal Osmanağaoğlu’nu vefatının 5’inci yıl dönümünde rahmet, minnet ve
hasretle anıyorum.
Gönül
verdiğim, ekmeğini yediğim seçim bölgem olan Kayseri’mizin takımı
Kayserispor’umuzun 53’üncü yıl dönümünü tebrik ediyor, şanla, şerefle dolu, hak
ettiği noktalara geleceği nice yıllara erişmesini temenni ediyorum.
Ayrıca,
on dört yıl boyunca Kayserispor’umuza başkanlık yapıp sayısız başarılara
ulaştıran sevgili büyüğümüz Recep Mamur Başkana geçirmiş olduğu rahatsızlıktan
dolayı geçmiş olsun dileklerimi sunuyor, bir an önce sağlığına kavuşmasını
Cenab-ı Allah’tan diliyorum.
Sayın
Başkanım, değerli milletvekilleri; söz konusu kanun teklifini partimiz açısından
genel olarak olumlu değerlendiriyoruz. Teklifle, farklı tapu müdürlükleri veya
yurt dışı teşkilatında bulunan tarafların tapu ve kadastro işlemlerini
oldukları yerlerdeki görevliler huzurunda yapabilmelerine olanak sağlanması
hedeflenmektedir. Böylece, yurt içinde ve özellikle de yurt dışında yaşayan
vatandaşlarımızın tapu işlemleri hızlandırılmış ve vatandaşlarımıza kolaylık
sağlanmış olacaktır.
Teklifle,
tapu kayıtlarındaki hisse hatalarının düzeltilebilmesi amacıyla düzenleme
yapılmaktadır. Hataların oluşum nedenleri belirlenerek sınırlandırma yapılmakta
ve hatalı hisselerin malikleri ile hak sahiplerine hatanın nedenleri ve
düzeltme sonrası oluşacak tabloya ilişkin bilgilendirici tebligat yapılması
öngörülmektedir. Tebligat sonrası taşınmaz üzerinde hak sahibi olacak kişileri
korumaya yönelik olarak tapu sicilinde bilgilendirme amaçlı belirtme yapılarak
bu belirtmenin düzeltmenin kesinleşmesine kadar sicilde tutulması
hedeflenmektedir. Belirlenen sürede muvafakat verilmemesi durumunda ise tapu müdürlüğünce
hatalı kaydın resen düzeltilmesi ve işlem sonucundan ilgilisine bilgi verilerek
altmış gün içinde dava açılabileceği hususunun ilgiliye ihtar edileceği hüküm
altına alınmaktadır. 
Söz
konusu teklifle ipotek şerhlerinin malikinin talebi üzerine tapu müdürlüğünce
terkin edilebilmesine ilişkin olarak 4721 sayılı Türk Medeni Kanunu’nun
883’üncü maddesine hüküm eklenmektedir. Böylece söz konusu hükmün yürürlüğe
girmesinden önce tesis edilmiş ve süresini doldurmuş ipotekler hakkında geçiş
hükmü düzenlenerek hak kaybının oluşmasının engellenmesi amaçlanmaktadır. 
Teklifle
tapu işlemlerinde fotoğraf yapıştırma zorunluluğunun kaldırılması,
kırtasiyeciliğin ve bürokrasinin azaltılması amaçlanmıştır.
Teklifle
hatalı blok veya bağımsız bölüm numaralarının daha kolay ve külfetsiz bir
şekilde düzeltilebilmesi amacıyla düzenleme yapılmaktadır. Uygulamada hatalı
bağımsız bölümlerin malikleri bu hatanın giderilmesi için bağımsız bölümlerin
trampası veya satışını yapmak zorunda kalmakta ve blok numarasında yapılan düzeltme
işlemlerinde oy birliğinin aranması çoğu zaman karar alınmasını imkânsız hâle
getirmektedir. Böylece vatandaşlarımızın mağduriyetinin ortadan kaldırılması
hedeflenmektedir. 
Mevcut
kanunda tarım arazilerinin tarım dışı kullanım izni alınmaksızın planlanamayacağı
hükmü bulunmaktadır. Ancak valilikler ve belediyeler tarafından plan
gerektirmeyen yapılar için tarım dışı amaçla kullanım izni alınmaksızın ruhsat
verildiği tespit edilmiştir. Ayrıca yine köy ve mezraların yerleşik alanı ve
civarı ile yerleşik alanlar plan yapılmadığı, mevcut durumun tespit edildiği
gerekçesiyle tarım dışı amaçla kullanım izni alınmadan kullanılmakta olduğu
belirlenmiştir. Teklifle tarım arazilerinin korunması ve ihtiyaç hâlinde planlı
kullanımı için köy yerleşik alanı belirlenirken 5403 sayılı Kanun kapsamında
tarım izni alma zorunluluğunun getirilmesi öngörülmektedir. 
Söz
konusu teklifle uygulama imar planlarında umumi hizmet alanına ayrılan veya
kamulaştırılması gereken alanların kamu eline geçmesini sağlama, nüfusun ihtiyaç
duyduğu açık ve yeşil alanların elde edilmesini sağlama yönünde kanuni
düzenlemelerin hayata geçirilmesi amaçlanmaktadır. 
Ayrıca,
yol, meydan, ibadet yerleri, park ve çocuk bahçeleri hariç olmak üzere, yapı
yapılabilecek diğer alanlarda alanların kamuya geçişi sağlanıncaya kadar,
maliklerin talebi hâlinde, ilgili kamu kuruluşunun uygun görüşü alınarak
plandaki kullanım amacına uygun özel tesis yapılabilmesine imkân sağlanması
öngörülmektedir. 
Teklifle,
uygulamada tanım karmaşası olduğundan, parselasyon planı yapılması gereken
yerlerde ifraz ve tevhit işlemleri yapılmaktadır. Bu nedenle, maddeyle, ifraz
ve tevhidin hangi durumlarda yapılabileceği açıklanmakta ve ifraz ve tevhit
şartlarının daha anlaşılır hâle getirilmesi amaçlanmaktadır. Bununla birlikte,
kamu yararı düşünülerek, gecikmelerin önüne geçilmesi amacıyla, ifraz ve tevhit
işlemleri yönünden, kamu mülkiyetine ait alanlar için istisna getirilmesi
öngörülmektedir. Ayrıca, resen ifraz ve tevhit yapılabilmesi yapılaşmaya
elverişli olmayan bu parsellerin yapılaşmaya elverişli hâle getirilmesini
sağladığından, yaşanan sıkıntıların önüne geçebilmek için ilgili düzenlemenin
yapılması önem arz etmektedir. 
Teklifle,
kadastro ve imar yollarının zaten kamunun kullanımındaki yollar olduğu, yani
bir nevi plan öncesi umumi hizmet alanı olduğu değerlendirildiğinden, bu
alanların ihdasa konu edilmeden öncelikle imar planıyla belirlenen umumi hizmet
alanlarından düşürülmesi ve sonrasında düzenleme ortaklık payının hesaplanması
öngörülmektedir. 
Çok
hisseli parsellerdeki mülkiyet probleminin parsel sahiplerinin muvafakatleri
olması hâlinde imar uygulamalarıyla çözülmesi ve bu suretle müstakil parsel
oluşması sağlanmaktadır. 
Uygulama
imar planında hüküm bulunmaması hâlinde, yönetmelikte belirlenen asgari parsel
büyüklüklerinin altında parsel oluşturulmasının engellenmesi amaçlanmaktadır. 
Teklifle,
tarımsal seralarda ruhsat aşamasında yaşanan sıkıntıların giderilmesine yönelik
çözüm sağlanması ve bu suretle tarım üretiminin artırılması amacıyla seraların,
fen, sanat ve sağlık kurallarına uygun olmak, ilgili il tarım ve orman
müdürlüğünün uygun görüşü bulunmak ve entegre tesis niteliğinde olmamak
kaydıyla, ruhsat alınmadan ve yola cephesi bulunan parsellerden geçiş hakkıyla
yapılabilmesine imkân sağlanmaktadır. Teklifle yapılaşmamış parsellerin belirli
şartlarda açık otopark olarak kullanılabilmesinin sağlanması öngörülmektedir. 
Genel
güvenlik ve asayiş bakımından tehlike arz eden yapılar hakkında kamu güvenliği
dikkate alınarak bir an önce işlem yapılabilme olanağı getirilmiştir. 
Yapı
kayıt belgesine konu taşınmazlar için tapu tahsis belgesi alınması ve bu
belgeye esas arsa bedellerinin ödenmiş olması hâlinde ayrıca satış bedeli
alınmaması öngörülmektedir. 
Teklifle,
vatandaşlar tarafından çözümü gerçekleştirilmeyen alanlardaki süreçlerin
etkinleştirilmesi, ülke düzeyindeki iyileştirme, yenileştirme ve dönüşüm
çalışmalarının bütüncül bir anlayışla koordinasyonunun sağlanması, benzer
alanlarda tekil çözümlerin üretilmesi gerekliliği karşısında söz konusu
düzenlemenin yapılması amaçlanmaktadır.
Sayın
Başkanım, değerli milletvekilleri; kamuoyunda imar barışı olarak bilinen 3194
sayılı İmar Kanunu’na eklenen geçici 16’ncı madde kapsamında vatandaşlarca yapı
kayıt belgeleri alınmıştır. Her ne kadar yapı kayıt belgeleri düzenlense de
vatandaşlarımız kanun kapsamına giren taşınmazların neler olduğunun ayrımını
tam olarak yapamamaktadır. 
Kayseri’mizin
Pınarbaşı ilçesinin başta Mezgitli Yaylası olmak üzere diğer yaylalarında, yine
aynı şekilde Sarız ilçesinin yaylalarında, vatandaşlarımız, yayla evleri için
aldıkları yapı kayıt belgeleriyle elektrik aboneliği işlemlerinde sıkıntılar
yaşamaktadırlar. Bahse konu kanuna ilişkin Yapı Kayıt Belgesi Verilmesine
İlişkin Usul ve Esaslar Tebliği’nde yapı kayıt belgesi alınabilecek taşınmazlar
ve alanlar tarif edilmiş ve bunların dışındaki yapılar için düzenlenen yapı
kayıt belgelerinin iptal edileceği ve yapılan ödemelerin geri verilmeyeceği
belirtilmiş, böylece vatandaşlarımız mağdur edilmiştir. 
Bununla
birlikte, Kayseri’mizin Develi ilçesi Sindelhöyük Mahallesi’nde parselasyon
çalışması yapılarak hazineye devrolan mera arazilerinin bir an evvel hazine
tarafından orada yaşayan mahalle sakinlerimize uygun bir bedelle satışının
gerçekleştirilerek tapularının kendilerine verilmesi beklenmektedir. Bu
problemlerin bir an önce çözülmesinin elzem olduğunu düşünüyor, ilgili
birimlerin vatandaşlarımızın mağduriyetlerine hassasiyetle yaklaşacaklarından
şüphe duymuyorum.
Develi’mizin
problemlerine değinmişken geçtiğimiz günlerde ailesiyle birlikte piknik yapmak
için gittiği Develi ilçesi Homurlu Şelalesi’ne düşerek hayatını kaybeden
kardeşimiz Serkan Turan Timurboğa’ya Allah’tan rahmet, acılı ailesine
başsağlığı diliyorum.
Sayın
Başkanım, değerli milletvekilleri; söz konusu teklifin ülkemize, milletimize ve
devletimize hayırlara vesile olmasını temenni ediyor, Genel Kurulumuzu saygıyla
selamlıyorum. 
Sağ
olun. (MHP sıralarından alkışlar) 
BAŞKAN
– Teşekkürler, sağ olun. 
Halkların
Demokratik Partisi Grubu adına Bitlis Milletvekili Sayın Mahmut Celadet Gaydalı
konuşacaktır.
Buyurun
Sayın Gaydalı. (HDP sıralarından alkışlar) 
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; partim ve grubum adına 91 sıra sayılı Kanun Teklifi’nin
birinci bölümü üzerinde söz almış bulunmaktayım. Öncelikle Genel Kurulu ve
bizleri takip eden tüm Türkiye halklarını saygıyla selamlıyorum. 
Dün
Ağrı Diyadin ilçemizde güvenlik güçlerinin eş başkanlarımıza yaptığı saldırıyı
kınıyorum. Gönül isterdi ki AKP Ağrı Milletvekili çıkıp bu önergeye destek
versin, araştırma yapılmasını önersin. Ne yazık ki algı operasyonuyla olguyu
örtbas etme çabasına girişmiş, suçluluk psikolojisiyle olayı kapatma çabasına
girmiştir. Araştırmadan niçin imtina ettiğinizi anlamak mümkün değil,
gerçeklerin ortaya çıkmasından niçin korkuyorsunuz?
Değerli
milletvekilleri, tasarının içeriğine dair görüş ve düşüncelerimi belirtmeden
önce usule ilişkin birkaç hususu belirtmek istiyorum. Teklif 24 Haziranda Komisyona
gelmiş, 27 Haziranda ise Komisyonda görüşmeleri gerçekleştirilmiştir.
Tapu
Kanunu gibi toplumun büyük bir kısmını ilgilendiren bir konuda önemli düzenleme
içeren bir teklif söz konusu. Bu teklife Komisyon üyelerinin sağlıklı bir
şekilde hazırlanması için verilen süre kırk sekiz saatten az. Bu neyin acelesi,
jet hızıyla neyi yetiştirmeye çalışıyorsunuz? Teklifle, ilgili mevzuatın 17
maddesinde değişiklik, 9 yeni madde eklenmesi ve 2 maddenin yürürlükten
kaldırılması öngörülüyor. Tüm bu düzenlemeler yarım günden kısa bir sürede Komisyondan
geçiriliyor. Tekrar sormakta fayda var: Bu acelenizin nedeni nedir? Bir yasanın
ne kadar hızlı çıktığı, bir parlamentonun çalışma kabiliyetini, etkinliğini
göstermez; tam tersine, vesayetin, baskının, keyfîliğin büyüklüğünün
göstergesidir.
Usule
ilişkin diğer bir eleştirim de yasa yapım sürecinin tek yanlı olarak
işletilmesidir. Konunun doğrudan tarafı olan belediyeler başta olmak üzere,
ilgili sivil toplum kuruluşları, üniversiteler, meslek odaları sürece dâhil
edilmemiştir. Kamuoyunun teklifi tartışması için gerekli çalışmalar yürütülememiş,
anlaşılan 31 Mart ve 23 Hazirandan iktidar ve minik ortağı hiçbir ders
çıkarmamışlardır. Kamuoyundan alelacele kaçırılan nedir? Yasayla kamuoyuna tapu
işlemlerinde sürecin hızlandırılması, bürokratik engellerin kaldırılması ve
bunlar gibi mavi boncuklar dağıtılmaktadır fakat mavi boncukların arasında
gizlenmiş çok sayıda tuzak söz konusudur.
Yasayla
kent, doğa yağmasını daha da kolaylaştıran ve bunu pazarlayan, yeni
özelleştirmelere olanak sağlayan, yerel yönetimlerin yetkilerini daraltan,
merkezî gücü artırmaya dönük bir strateji izlenmiştir. Teklifin birinci
bölümündeki maddelere yakından bakınca bu strateji açık bir şekilde
izlenebilmektedir. 
Sayın
Başkan, değerli milletvekilleri; teklifin 2’nci maddesine baktığımızda 2644
sayılı Tapu Kanunu’na ek bir madde ekleniyor. Ek maddeyle kadastro tespiti veya
tapu sicilinde gerçekleştirilen işlemler nedeniyle oluşan hatalara ilişkin
kurumun hak sahiplerine durumun nedenlerini ve düzeltme sonrası oluşacak hisse
durumunu tebliğ etmesi, hak sahipleri arasında öncelikle muvafakat aranması,
bulunamadığı takdirde ise kurumun bunu mahkeme hakkı saklı kalmak kaydıyla
otomatik olarak yapması öngörülmektedir. Yani kurum, tapu maliklerinin
hisselerinde artırmayı ya da azaltmayı resen yapabilecek. Her ne kadar mahkeme
yolu açık tutulmuş olsa da bu durum mülkiyet hakkıyla çatışmaktadır. 
Teklifin
7'nci maddesine baktığımızda bu sefer de ücretsiz kamu hizmeti için ayrılan
alanların özel sektöre açılması söz konusudur. Düzenlemeyle ortaklık payına
konu kullanımlardan, yol, meydan, ibadet yerleri, park ve çocuk bahçeleri hariç
olmak üzere yapı yapılabilecek diğer alanlarda -okul ve sağlık ocağı dâhil-
kamuya geçiş sağlanıncaya kadar maliklerin talebi hâlinde ilgili kamu
kuruluşlarının izni alınarak plandaki kullanım amacına uygun özel tesis
yapılabilir.
Madde
bize diyor ki: “Kamusal, ücretsiz hizmet için ayrılan alanları sana özel tesis
olarak belli/belirsiz bir süreliğine verebilirim.” Bu düzenleme kamusal hizmet
anlayışıyla çelişmekte, özelleştirmenin başka bir türü olarak karşımıza
çıkmaktadır.
Teklifin
10'uncu maddesiyle tarımsal amaçlı seralar entegre tesis niteliğinde olmamak ve
ilgili il tarım ve orman müdürlüğünden uygun görüş alınmak koşuluyla yapı
ruhsatı olmadan yapılabilecek. Bu maddeyle tarım alanlarında yapılan
planlamanın azaltıldığını, her isteyen kişinin sera yapabilmesinin önünün
açıldığını görüyoruz. Oysa bir yere sera yapılması oranın iklimini, bitki
örtüsünü, hayvansal varlığını etkilemektedir. O yüzden sera rastgele
yapılabilecek bir yapı değildir. Örtü altı yetiştiriciliği ise planlı ve
denetlenebilir olmalıdır. Bu durum hem çevreye verdiği zarar hem de gıda
güvenliği açısından önem taşımaktadır. Yani çok basit inşaatlar… Bunu hiç
küçümsememek lazım, kesinlikle buna da bir standart getirmemiz gerekir. Nasıl,
hangi şekilde, hangi örtüyle olacak bu seralar, iki sera arasındaki mesafe ne
kadar olacak? Bunların görüntü kirliliği yaratmaması açısından düzenli bir
şekilde yapılması, kontrol edilmesi gerekir. 
Şimdi,
konunun başından beri Toprak Koruma ve Arazi Kullanımı Kanunu'ndan bahsedip
duruyoruz ama ben size bir şey söyleyeyim: Biz ne tarım arazisini koruyoruz ne
de toprak korumasına ciddi bir önlem alıyoruz. Bir alanın tarım arazisi
olabilmesi için minimum 20 santimlik nebati toprak örtüsüne ihtiyaç vardır
-İngilizlerin dediği bir "topsoil mesafesi”- minimum 20 santim bir toprağa
ihtiyaç var ve bu nebati toprağın iki yüz yılda ortalama 1 santim oluştuğunu
düşünürsek, bir alanın tarım arazisi olabilmesi için en az dört bin yıla
ihtiyacımız var. Biz bu oluşumu bir kalemde tamamen heba ediyoruz. 
Bu
düzenlemede diğer bir husus da belediyelerin yetkisinin Tarım ve Orman
Bakanlığı il müdürlüklerine devrediliyor olmasıdır. Bizler yerel yönetimlerin
güçlenmesinin doğru olduğu kanaatindeyiz.
Sayın
Başkan, değerli milletvekilleri; teklifin 11’inci maddesinde ise yapılaşma
olmayan parsellerin zemin geçirimli malzemeyle kaplanarak ve gerekli
işaretlemeler yapılarak açık otopark yapılabileceği belirtilmiştir. Bu
düzenlemeyle kent meydanlarında olan birçok boş arazinin otoparka çevrileceğini
görüyoruz. Bir yandan rant ve gelir getirmeye dönük bir uygulama, diğer yandan
ise yapılaşma olmayan parsellerin neden yeşil alan, çocuk parkı, park gibi kent
sakinlerinin hizmetine açılmadığı sorusunu gündeme getiriyor.
Sorunun
bir başka boyutu ise -kentsel planlamayı bilmiyoruz- kentsel planlamada ulaşım
meselesinin hâlen özel araçlara dönük yapılması. Oysa otoparkçılık yapmak
yerine kaynaklar toplu taşımaya ayrılarak hem kent arazisinden tasarruf
sağlanabilir hem de tüm vatandaşlara eşit hizmet verilebilir.
Şimdi,
bu çok basit bir olay. Bazı örnekler vereyim size: Esenboğa'ya giderken sağ
tarafta bir sürü tarlayı görüyorsunuz; otopark yapılmış. Şimdi "Tarım
arazilerini koruyoruz.” falan diyorsunuz.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın Milletvekili.
MAHMUT
CELADET GAYDALI (Devamla) - En güzel örnek de Çayyolu'na bakın, bütün tarlalar
imara açıldı, biz hâlâ tarım arazisini koruyoruz iddiasındasınız. 
Teklifin
13'üncü maddesiyle saraya, sorunlu taşınmazların belirlenmesinde geniş yetki
tanınmış, imar yetkisi verilmesi istenmektedir. Partili cumhurbaşkanı sistemine
geçişle birlikte bakanlıklara ait yetkileri elinde toplayan cumhurbaşkanının
her konuya ilişkin yetkileri bir de gün geçtikçe genişletilmekte, tüm yetkiler
tek elde toplanmaktadır. Bu düzenlemeyle Cumhurbaşkanı yeni bir yetki daha elde
etmektedir. Söz konusu yetkinin imarla ilgili olması, dağıtılacak kent
rantlarının AKP’ye yakın yandaşlar arasında paylaşılacağı kuşkularını da akla getirmektedir.

İktidar
uzun yıllardır halkı düşünerek siyaset üretmemektedir, katılımcı yönetim
anlayışını işletememektedir. Jet hızıyla getirdiği torba kanunlarla siyasal
önceliklerini yasalaştırmaktadır. Kuşkusuz hepimiz, tapu iş ve işlemleri başta
olmak üzere halkımızın eşit ve tarafsız hizmet almasını savunmakta ve
öncelemekteyiz. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
MAHMUT
CELADET GAYDALI (Devamla) - Fakat iktidar, kendi çıkarlarını önceleyen, toplumsal
kesimleri dışlayan bir noktaya çok önceden gelmiş bulunmaktadır. Talebimiz, bu
yanlıştan dönülmesidir. Teklifin yeniden Komisyona çekilmesi ve üzerinde
uzmanlarla sağlıklı çalışmalar yürütülmesi gerekmektedir. 
Şunu
da size hatırlatayım: Hitler döneminde yapılan her şey yasaldı çünkü yasaları
kendileri yapıyordu. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Kastamonu Milletvekili Sayın Hasan
Baltacı konuşacaktır.
Buyurun
Sayın Baltacı. (CHP sıralarından alkışlar) 
CHP
GRUBU ADINA HASAN BALTACI (Kastamonu) – Sayın Başkan, değerli milletvekilleri;
Tapu Kanunu ve Bazı Kanunlarda Değişiklik Yapılmasına Dair Kanun Teklifi
üzerine Cumhuriyet Halk Partisi Grubu adına söz almış bulunuyorum, yüce Meclisi
saygıyla selamlıyorum. 
Öncelikle,
dün, 2 Temmuz Sivas katliamının yıl dönümüydü. Size Metin Altıok’un dizeleriyle
seslenmek istiyorum: “Öt İshak kuşu, öt; bizim payımıza avaz kaldı.” Böyle
diyordu Metin Altıok; “barış” diyenlerin, “eşitlik” diyenlerin, “kardeşlik”
diyenlerin, “adalet” diyenlerin, “bilim” diyenlerin soyundan gelen Metin
Altıok. Bundan tam yirmi altı yıl önce, 2 Temmuz 1993’te Sivas’ta 33
aydınımızla birlikte 2 otel görevlisi toplam 35 insanımız hayatını kaybetti.
Faillerinden hesap sorulmadı. Utancı hepimize kaldı. Yalnız, onların sözüyle,
sazıyla, kalemiyle vermiş oldukları eserler insanlığın yolunu aydınlatmaya
devam ediyor. 
Yine,
yirmi altı yıl önce 5 Temmuz 1993’te Başbağlar katliamında hayatını kaybeden
yurttaşlarımızı saygıyla anıyorum. Herkes şunu bilmeli ki acılarımız ortaktır,
kalbimizin kuyusunda yaralarımız kardeştir.
Sayın
Başkan, değerli milletvekilleri; bu teklifle birlikte toplam 8 kanunun 17
maddesinde değişiklik yapılacak, 9 madde eklenecek, 2 madde yürürlükten
kaldırılacak. Yine, anlayacağınız gibi bir torba kanun teklifiyle karşı
karşıyayız. Her şeyden önce şunu belirtmek lazım, Cumhurbaşkanlığı hükûmet
sistemiyle bize ve kamuoyuna söylenen şuydu: Bundan sonra torba kanun teklifi
olmayacaktı, bundan sonra Parlamento daha güçlü olacaktı, yasamanın ve
yürütmenin sınırları daha belirgin, daha kalın çizilecekti. Ama görünen o ki
sistem böyle işlemiyor, sistem bürokrasinin emri altına girmiş durumda, siyaset
bürokrasinin emri altına girmiş durumda. Peşinen şunu söylemem lazım: Bu kanun
teklifi bu hâliyle yasalaşırsa bundan önce yapılan yasalar gibi en fazla bir
yıl sonra tekrar bir yasal düzenlemeye ihtiyaç olacağı açıktır çünkü bu kanun
kentleşme sorunuyla ilgili hiçbir sorunumuzu çözmeyeceği gibi daha karmaşık
hâle getireceği açıktır. Bir kere, şunu belirtmek istiyorum: Bu kanun aceleyle
hazırlanmış bir kanundur. Bu kanunun içerisinde kentlere dönük bütüncül bir
yaklaşım yoktur. Kentlerimiz söz konusu olunca örneğin kentleşmenin paydaşları
olan meslek odaları niye dışlanıyor? Üniversiteler, sendikalar, yerel
yönetimler, o Avrupa Yerel Yönetimler Özerklik Şartı’na uygun olarak kurmuş
olduğumuz kent konseyleri neden dışlanıyor, neden onların fikirleri alınmıyor
anlamış değilim. 
Evet,
bizim yeni bir imar kanununa ihtiyacımız var, bizim yeni bir tapu kanununa
ihtiyacımız var, bizim yeni bir Toprak Koruma Kanunu’na ihtiyacımız var. Bizim
kentsel dönüşüm başta olmak üzere kentle ilgili bütün kanunları tekrar, yeniden
uzun boylu konuşmaya ihtiyacımız var ama bunları konuşurken ben şunu isterdim:
Örneğin Komisyonda İmar Kanunu görüşülürken Harita Mühendisleri Odasının
olmasını isterdim. Planlamayla ilgili bir mevzuat görüşülürken Mimarlar
Odasının, Şehir Plancıları Odasının Komisyonda olmasını isterdim. Çevre
Mühendisleri Odasının Komisyonda olmasını isterdim. Bu alanda çalışan akademiye
mensup bilim insanlarının, üniversitelerin, sendikaların, kent üzerinde söz
söyleyebilecek bütün organların Komisyonda olmasını isterdim. Ama maalesef,
Komisyona bu teklif bürokratlar eliyle hazırlanıp geldi, bir günde tartıştık,
şimdi de Genel Kurula geldi.
Şimdi,
bu kanun teklifi yasalaştığında hiçbir sorunumuzu çözmeyeceği gibi esasında
yerel yönetimlerin gücünü de azaltan bir kanun teklifiyle karşı karşıyayız. 
Değerli
arkadaşlar, bu kanun teklifi özellikle metropoller ve metropollerdeki kentsel
dönüşüm alanları başta olmak üzere, bu alanlarda yapılacak tasarruflarla ilgili
yerel yönetimlerin yetkilerini kısıtlıyor, Cumhurbaşkanı ve bakanlara
devrediyor. Hâlbuki olması gereken, yerel yönetimlerin söz hakkını daha da
fazlalaştırıp, ranta geçit vermeyen düzenlemeleri önümüze koymamız gerekiyordu.
Bakın, bir yerel seçim atlattık, 31 Mart ve 23 Haziran tekrar seçimlerini
atlattık, şunu gördük: Türkiye’de yerel yönetimlerin gücü siyasette giderek
artacak. Çünkü, seçmenimiz ve yurttaşımız şunu görüyor: Merkezî iktidarın
çözemediği problemlerin bundan sonra yerel yönetimler eliyle çözülmesini
istiyor. Yurttaşlarımız işsizlik sorununun çözümünü de artık yerel yönetimlerde
görüyor, eğitim ve sağlık sorununun çözümünü de artık yerel yönetimlerde
görüyor, ulaşım, doğal gaz, su sorununun çözümünü de artık belediyeler çözsün
istiyor. Sokakta yurttaş, merkezî iktidarla ilgili umutlarını kaybetmiş
durumdadır, bunu da 23 Haziran seçimleriyle tescillemiştir ve ortaya koymuştur.

Her
şeyden önemlisi, yurttaş, huzur içerisinde yaşayabileceği, güven içerisinde
yaşayabileceği bir kent istiyor. Hâlbuki, yasa metnine bakıyorum, kanun
teklifine bakıyorum, Cumhurbaşkanına ve bakanlara bazı yetkiler daha veriyoruz.
Örneğin, kentsel dönüşümle ilgili, örneğin afet riski altındaki alanların
dönüştürülmesiyle ilgili, hazineye ait imar parsellerinin ve tarım arazilerinin
üzerindeki hak sahibi kullanıcıların devredilmesi konusunda yerel yönetim
özellikle dışlanıyor.
Bu
kanun teklifi, düzenleme, ortaklık payına konu alanlarda eğitim, sağlık, spor,
kültür, kreş alanları gibi alanların kamu eline geçmeden önce özel sektör
eliyle yapılaşmasına imkân sağlıyor. 
Değerli
arkadaşlar, eğer böyle yaparsak biz bu kanunla birlikte aslında eğitimi, sağlığı
bir nevi özelleştiriyoruz demektir. Buradaki bir maddede şöyle söylüyor: “18
uygulaması yapılmadan önce malik adına kayıtlı bir parselde eğitim ve sağlık
alanı varsa özel sektör eliyle yapılabilir.” Peki, düzenleme yapıldıktan sonra,
arazi kamu arazisi olduktan sonra üzerine yapılan bina nasıl kamuya geçecek?
Bununla ilgili ciddi bir soru işareti var. 
Ayrıca,
örneğin, çok sık bahsedildi, otoparklarla ilgili bir düzenleme var. İnsan şunu
sormadan edemiyor -ben kendi seçim bölgem olan Kastamonu’dan örnek vereyim-
2000 yılından beri otoparklar için inşaat ruhsatlarından pay alınıyor ama hâlâ
otoparklar için yeterli alan yok. Şimdi, bu alınan paralarla ilgili, paraların
nereye gittiğiyle ilgili hesap sorduk mu da “Bundan sonra bulduğun boş
arazilere otopark yapabilirsin.” diyoruz? Bunu öncelikle bir kez daha
düşünmemiz gerektiğini söylüyorum değerli arkadaşlar. 
Değerli
arkadaşlar, bu teklifin özüne baktığımızda esasında her şeyden önce şunu
görüyorum: Maddelerle ilgili söylenebilecek çok söz var ama bu maddelerde
uygulamayla ilgili bazı düzenlemeler yapılmış yani bir plan yapılmış, bu planın
uygulamasıyla ilgili bazı düzenlemeler yapılmış ama bizim esas sorunumuz şu:
Yanlış plan doğru uygulanmaz değerli arkadaşlar. 
Şimdi,
biz planlama süreçlerini bir kenara bırakıp uygulama sürecini konuştuğumuzda
yanlış bir planın doğru uygulamasını yapamayız arkadaşlar, mümkün değil. Biz
“Nasıl bir kentte yaşamak istiyoruz?” sorusuna öncelikle cevap vermek
zorundayız. Mümkünse çocuklarımızın yürüyerek gidebileceği okul alanları
olmalı, bunun için planlamada yer ayırmalıyız. Hastanelerimiz şehir dışında
olmamalı, bunun için planlama yaparken uygun yerlerde hastane alanları
ayırmalıyız. Her mahallede bir annenin sokağa çıktığında çocuğunu güvenle,
huzurla bırakabileceği kreş alanları ayırmadan uygulamaya ilişkin
düzenlemelerle bu sorunların üstesinden gelemeyiz. 
Şurası
açıktır değerli arkadaşlar: On yedi yıldır iktidardasınız ve on yedi yıldır
kentlere rant gözüyle bakıyorsunuz. Kentlere rant gözüyle bakmaktan
uzaklaşılmadığı sürece kentlerle ilgili yapılacak her çaba bence nafiledir.
İnşaat sektörüyle büyümenin sonuçlarını yaşıyoruz değerli arkadaşlar.
Türkiye’ye giren bütün parayı gittik inşaat sektörüne yatırdık. Şu anda inşaat
sektörü ve Türkiye ekonomisi kriz hâlinde. Kentsel dönüşümle kentsel dönüşüm
mağdurları yarattık değerli arkadaşlar. Hâlbuki kentsel dönüşümle vatandaşın
istediği, beklediği şey şuydu: Hiçbir vatandaşımızın saray yapacak parası yok,
herkes sağlıkla ve güvenle yaşayabileceği bir konut sahibi olmak istiyordu ve
bu da onların hakkıydı ama rant için kentsel dönüşüm fırsatını da heba etmiş
bulunuyoruz. 
Değerli
arkadaşlar, asıl yaşadığımız sıkıntı yerel yönetimlerin zayıflatılması ve
merkezî iktidarın güçlendirilmesi sıkıntısıdır. Bakın, 23 Hazirandan sonra
iktidar partisi de başta olmak üzere, Millet İttifakı’nı oluşturan partilerde
de sık sık şu söyleniyor: “Artık bu sistemi revize edebiliriz” diyoruz. Yüksek
İstişare Kuruluna atanan Bülent Arınç “Parlamenter sistemi konuşabiliriz.”
diyor. Şimdi, biz bunları tekrar geriye doğru konuşacaksak neden bu yasayla
birlikte, özellikle İmar Kanunu, toprak kanunu gibi önemli kanunlarda bazı
yetkileri tutup Cumhurbaşkanına, bakana devrediyoruz, bunu tekrar
sorgulamalıyız arkadaşlar. 
Ben
şunu görüyorum değerli arkadaşlar: Bu şekilde kanun yapmakta ısrar ettiğimiz
sürece kentlerimizi yok edeceğiz. Zaten nefes alacak alan kalmadı, kentlerimizi
içinden çıkılmaz durumlara sokacağız. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili. 
HASAN
BALTACI (Devamla) – Değerli arkadaşlar, planlama süreçlerini yeni baştan
organize etmeliyiz. Planlama süreçlerinin içerisinde kentin paydaşları olan
herkesi bir araya getirmediğimiz sürece uygulamaya ilişkin yapacağımız
düzenlemelerin hiçbirisi kentlerimizle ilgili bir iyileştirme sağlamayacaktır
diyorum. Yeniden yerel yönetimleri güçlendirme politikasına dönmemiz
gerektiğini söylüyorum. 
Ayrıca
bu yasa vasıtasıyla şunu da söylemem lazım: Biz on yedi yılda binlerce mimar,
mühendis yetiştirdik; binlerce mimarı, mühendisi işsizler ordusuna kattık.
Hâlbuki o gençlerin bilgisini, enerjisini, yeteneğini planlama süreçlerine
aktarabilirdik ama bugün başta Tapu ve Kadastro Genel Müdürlüğü olmak üzere
harita mühendislerini istihdam eden diğer kurumlarda yeterince mimar, mühendis
ve şehir plancısı istihdam edilmiyor değerli arkadaşlar. Bu gençlerimizin
emeğine, enerjisine güvenmeden geleceği inşa etme şansına sahip değiliz. 
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Gruplar adına konuşmalar tamamlanmıştır. 
Teklifin
birinci bölümü üzerinde şahsı adına ilk olarak İzmir Milletvekili Sayın Serpil
Kemalbay Pekgözegü konuşacaklardır. (HDP sıralarından alkışlar) 
Buyurun.

SERPİL
KEMALBAY PEKGÖZEGÜ (İzmir) – Sayın Başkan, değerli milletvekilleri; AKP bir
faşist hareket olarak iktidara gelmedi fakat iktidardayken bir faşist parti
hâline geldi. Diyadin’de yaşanan, halka karşı işlenmiş suçu, seçilmişlere karşı
işlenmiş suçu, saldırıyı şiddetle kınıyorum. 
Değerli
milletvekilleri, iktidar daha fazla ihtiyaç duyduğu kentsel imar rantını
yönetmek amacıyla getiriyor bu tapu kanun teklifini. Bir sosyal medya
kullanıcısı Türkiye'de “hard” kapitalizm olduğunu söylemişti. İşte bu kanun
teklifi de 6306 sayılı Kanun da “hard” kapitalizmin kendisidir. Biz bu suça
ortak olacak mıyız diye size sormak istiyorum. Deniyor ki: “Bu yasa teklifi
yurttaşın mülkiyet hakkını elinden alıyor.” Hayır arkadaşlar, mülkiyet hakkı bu
ifadede tam yerine oturmuyor, mülkiyet hakkı bir avuç servet sahibinin elinde
toplanıyor; yoksullardan, emekçilerden, işçilerden, Kürtlerden, Romanlardan,
ezilenlerden konutlarına el konularak alınan rant olarak bu servet sahiplerine
veriliyor. 
Hatırlayın,
bir Roman yurttaş ne demişti? Bir şarkı yazmıştı, şöyle demişti: “Tok tok TOKİ,
yaktın bizi TOKİ!” şarkısını yazmıştı. Boşuna dememişti. Bu teklif inşaat
şirketlerine, Cengize, Koline, Limaka, Kalyona yani bu dörtlü çeteye daha çok
ve daha hızlı rant devşirmek için ekspres kanun olarak geliyor. Dörtlü çete,
Dünya Bankasının 1990-2018 verilerine göre dünyada en çok kamu ihalesi alan
şirketler oluyor yani gönül belediyeciliği yapılıyor.
Ben
size yerleşim alanlarının her türlü sorununda ve her türlü rantçı suistimallere
karşı bir araya gelen Mahalleler Birliğinin sözlerini aktarmak istiyorum, onlardan
söz etmek istiyorum. Daha çok İstanbul, Kocaeli, İzmir ve Eskişehir’de
örgütlüler. Kentsel dönüşümle rantsal alan ilan edilen yerlerde oturan, tapu
hakkı verilmiş bu insanlar bir anda kendilerini evsiz ve haklarından mahrum bir
şekilde buldular, mahallelerinden sürüldüler ya da sürülmek üzereler.
Mahalleler Birliği temsilcileri grubumuzu ziyaret ettiklerinde bize şu
taleplerini ilettiler, şöyle ifade ettiler sorunlarını: “Hiçbir bilimsel ve
teknik analize dayanmadan riskli alan ve riskli yapı kararları alınmaktadır.”
dediler, “Mahkeme kararlarına uyulmamaktadır.” dediler, “Hangi amaca hizmet
edeceği belli olmayan rezerv alan kararları alınmaktadır.” dediler, “Karşılığı
olmayan ve abartılı rant hesapları dolaşıma sokularak komşu komşuya
düşürülmektedir.” dediler, “2981, 775 ve 4706 sayılı kanunlardan doğan tapu
hakları kullanılamaz hâle getirilmiştir.” dediler, “Diğer gerekçelerin
yetmediği noktalarda ise acele kamulaştırma kararları alınmaktadır.” dediler,
“Adaletli dönüşüm için organize olan ve haklarını savunanlar engellenmekte ve
daha birçok adaletsiz uygulamayla karşılaşmaktayız.” dediler.
Şimdi,
önümüze gelen bu kanun teklifinde doğrudan bu yurttaşlarımızı ilgilendiren
birçok madde değişikliği öngörülmektedir ancak soruyoruz: Bu değişiklikler önerilirken
sorunun taraflarıyla müzakere edilmiş midir? O sorunun mağdurlarının ve
muhataplarının görüşleri alınmış mıdır? Hayır, alınmamıştır. 
Değerli
arkadaşlar, biz HDP olarak, kentsel rant ve talana karşıyız, yurttaşların dâhil
olduğu yerinden dönüşümü savunuyoruz. Sosyal devletin görevi herkes için konut
sağlamaktır. Barınma hakkının temel koşulu konuttur. HDP, konut hakkını en
temel haklardan biri olarak görmektedir ve bunun için çalışmaktadır. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
SERPİL
KEMALBAY PEKGÖZEGÜ (Devamla) - Başta kadınlar olmak üzere herkesin barış
içinde, onurlu bir şekilde yaşamını sürdürebileceği bir evde oturabilmesi
gerekiyor. Biz, yaşam odaklı bir kentsel dönüşümü savunuyoruz; kentsel dönüşümü
rant aracı olarak gören, sosyal dokuyu ve kent hafızasını yok eden, insanları
yerinden eden, komşuluk ilişkilerini bitiren kentsel dönüşüm ve imar planlarına
karşı çıkıyoruz; halkın da onayıyla, katılımıyla yerinden dönüşümü
destekliyoruz, savunuyoruz. Yurttaşların hizmetlere erişim olanağı olan sağlam,
sağlıklı, güvenli konut sahibi olmasını sağlamak devletin görevidir. Devlet
yurttaşları için sosyal konut projeleri geliştirmeli ancak bu projeler ranta
dayalı TOKİ projeleri olmamalıdır. Bu projelerde planlamadan imalata kadar tüm
süreçlere yurttaşların katılımı sağlanmalıdır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
SERPİL
KEMALBAY PEKGÖZEGÜ (Devamla) - Biliyoruz ki, İstanbul Büyükşehir Belediye
Meclisine engelliler, uyuşturucuyla mücadele, deprem ve doğal afet içeren
tekliflerden daha çok imar teklifi gelmiştir. 2014-2018 yılları arasında İmar
ve Bayındırlık Komisyonunda 8.470 imar teklifi görülmüştür. Bunun anlamı, işte
bu rant politikasının alabildiğine İstanbul’da sürmekte olduğudur, İstanbul
seçimlerinin de bu rantı paylaşmama kavgası olduğudur. Komisyonda ise sadece 70
teklif rapor olarak görüşülmüştür deprem ve doğal afet konusunda. 
Bütün
bu doğayı, kentleri talan edenlere karşı 23 Haziranda gereken dersi tüm demokrasi
güçleri birlikte İstanbul’da vermiştir AKP iktidarına. AKP’nin İstanbul’u
kaybetmesi aynı zamanda bu rant düzeninin de sona ermesi anlamına gelmektedir.
Hepimiz bunun için çalışmalıyız.
Teşekkürler.
(HDP sıralarından alkışlar) 
IV.- AÇIKLAMALAR (Devam)
45.- Çankırı Milletvekili Muhammet Emin Akbaşoğlu’nun,
İzmir Milletvekili Serpil Kemalbay Pekgözegü’nün 91 sıra sayılı Kanun
Teklifi’nin birinci bölümü üzerinde şahsı adına yaptığı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun.
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Biraz
evvel hatip konuşmasında “AK PARTİ demokratik yoldan geldi ama faşist bir parti
niteliğine büründü.” gibi bir yaklaşım sergiledi. Bunu kesinlikle reddediyoruz.
Demokratik yolla gelen demokratik bir partidir AK PARTİ. Özgürlükleri
genişleten, artıran, ülkemizin ve milletimizin refahını artıran, aynı zamanda
güvenliğini sağlayan bir partidir. Bunun kayıtlara geçmesini istirham ediyorum.
SERPİL
KEMALBAY PEKGÖZEGÜ (İzmir) – Diyadin… Diyadin…
MUHAMMET
EMİN AKBAŞOĞLU (Çankırı) – Tabii ki Diyadin’le ilgili de ilgili grup adına
verilen önerge çerçevesinde konuşmalar ve hakikatler ortaya kondu.
TOKİ’yle
ilgili şunu ifade etmek isterim: TOKİ, sosyal konutlarla vatandaşlarımıza
hakikaten daha ucuz konutlar sağlayan bir kuruluştur. Aynı şekilde kaynak
oluşturmaya ilişkin de, meblağı daha yüksek yerlere de kaynak oluşturmakla
ilgili, bu sosyal konutları finanse etmek noktasında bir politika izlemektedir.
Bunu da kayıtlara geçmesi açısından hatırlatıyorum.
Teşekkür
ediyorum.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Şahıslar adına ikinci konuşma Trabzon Milletvekili Sayın Hüseyin Örs Bey’e
ait.
Buyurun
Sayın Örs. (İYİ PARTİ sıralarından alkışlar) 
HÜSEYİN
ÖRS (Trabzon) – Sayın Başkan, çok değerli milletvekilleri; Tapu Kanunu ve Bazı
Kanunlarda Değişiklik Yapılmasına Dair Kanun Teklifi’nin birinci bölümü
üzerinde şahsım adına söz almış bulunmaktayım. Hepinizi en derin saygılarımla
selamlıyorum. 
Getirilen
kanun teklifi tapu, kadastro, parselasyon, imar, kentsel dönüşüm, arsa satışı
ve benzeri pek çok teknik işlemde değişiklikler içermektedir. Teklifin
kırtasiyeciliği azaltan, bürokrasiyi hafifleten ve vatandaşların bazı
işlemlerini kolaylaştıran maddeleri bulunmasına rağmen son derece de tartışmalı
ve eksik yönleri olan maddeleri içerdiği de bir gerçektir. Bu maddelerle ilgili
de gördüğümüz eksikleri, çekincelerimizi muhalefet şerhimizde ayrıntılı olarak
ortaya koyduk zaten. 
Değerli
milletvekilleri, son yıllarda Doğu Karadeniz Bölgesi’nde meydana gelen ve aşırı
yağışlara bağlı olarak sonuçlanan sel ve heyelanlar hem can hem de mal
kayıplarına sebep olmaktadır. Bölgemizde afetlerin yaşanmasında oldukça etkisi
olan coğrafi koşullar ve iklim göz ardı edilerek dere yatakları ve yüksek
eğilimli heyelan tehlikesi arz eden yamaçlardaki yapılaşma, kontrolsüz yapılan
yol ve temel kazıları, bu kazılar neticesinde dere yataklarının taş ve toprakla
doldurulması, dere ıslah çalışmalarının yapılmaması ya da yetersiz olması gibi
insan etkisiyle doğa dengesinin bozulması maalesef bu doğa olaylarını afet,
felaket boyutuna taşımakta, can ve mal kayıplarının ortaya çıkmasına neden
olmaktadır. 
Son
acı tecrübeyi geçtiğimiz günlerde Trabzon’un Araklı ve Yomra ilçelerinde
yaşadık. Bildiğiniz gibi, Araklı’daki felakette 8 vatandaşımız hayatını
kaybetmiş, 2 vatandaşımıza da maalesef hâlen ulaşılamamıştır. Selde büyük hasar
gören Çamlıktepe Mahallesi’nde yapılan hasar tespit çalışmalarında 7 konut, 1
iş yeri, 1 depo ve 2 kamu binasının yıkıldığı, 11 konut ve 3 iş yerinin ağır
hasar aldığı, 11 konutun az hasar gördüğü tespit edilmiştir. Sel nedeniyle
tarımsal ve hayvansal zararların meydana geldiği Çamlıktepe’de 60 dekar
fındıklık, Yeşilyurt’ta 30 dekar, Yüceyurt’ta 20 dekar fındık arazisi de zarar
görmüştür. Araklı ilçemize AFAD Başkanlığınca 1,5 milyon TL’lik acil yardım
ödeneği çıkartılmıştır. Felaket sonrası yapılan bu acil yardım inşallah
yaraların sarılmasına vesile olur. 
Değerli
milletvekilleri, Araklı’daki felaketin hemen akabinde Yomra ilçemizde de sel ve
heyelan felaketi yaşanmıştır. Yomra için tesellimiz, Araklı’da olduğu gibi can
kaybı olmayışıdır. Bunun için de Allah’a şükürler ediyoruz ki Yomra’da can
kaybı yaşanmamıştır. Ancak sel ve heyelanın boyutları Yomra ilçemizde de
oldukça büyüktür. Yomra ilçemizin özellikle Demirciler ve Çamlıyurt
mahallelerinde meydana gelen selde yaklaşık 3-4 kilometrelik yol selden dolayı
kullanılamaz hâle gelmiştir. 3 tane köprü, mahalle merkezlerindeki menfezler ve
eski yollar yıkılmıştır. Yomra-Oymalı Grup Yolu günlerce ulaşıma kapanmış ve
bölgede uzun süreli elektrik kesintileri yaşanmıştır. Bazı mahallelerdeki
elektrik kesintileri hâlen de yaşanmaktadır. Şu anda Yomra Belediyesi, iş
makineleri yetmediği için dışarıdan kiralama yaparak tahribatı ortadan
kaldırmaya çalışmaktadır. 
Bu
noktada bir hususu dile getirmek istiyorum: Meydana gelen afet ve acil durumlar
nedeniyle, afetzedelere, acil temel ihtiyaçlarının karşılanması ve içme suyu,
kanalizasyon, istinat duvarı, menfez gibi, altyapıda meydana gelen hasarların
giderilmesi amacıyla Yomra ilçemize de AFAD tarafından bir an önce acil yardım
ödeneği çıkarılması gerekmektedir. Bu konuda ilçe belediyesi, Sayın Valimiz ve
diğer ilgili birimlerin harekete geçtiğini biliyorum. Konunun önemine binaen,
Ankara’dan Yomra için de acil yardım gönderilmesi hususunu oradaki
vatandaşlarımızın mağduriyetlerinin giderilmesi açısından yüce Meclisimizde
dile getirmek istedim.
Bu
arada, değerli arkadaşlar, şunu da ifade etmek isterim: Kendim de bizzat, sel
felaketi olan bölgedeydim, vatandaşlarımızla görüştüm, yetkililerden bilgi
aldım. 
(Mikrofon
otomatik cihaz tarafından kapatıldı)
HÜSEYİN
ÖRS (Devamla) – Sayın Başkanım…
BAŞKAN
– Buyurun, toparlayın.
HÜSEYİN
ÖRS (Devamla) – Hem Trabzon Büyükşehir Belediyesi hem DSİ, AFAD, Karayolları ve
diğer kamu kurumlarına ait ekipler hem de Araklı ve Yomra ilçe belediye
ekipleri canla başla orada felaketin acı izlerini silmek adına çalışmalarına
devam ediyor. Onlara da sizlerin huzurunda teşekkür ediyorum, kolaylıklar
diliyorum ve inşallah bir daha hiçbir yerimiz böyle afetle, felaketle
karşılaşmaz diyorum. 
Hepinizi
en derin saygılarımla selamlıyorum. (İYİ PARTİ ve CHP sıralarından alkışlar)
BAŞKAN
– Teşekkür ederim.
Buyurun
Sayın Hamzaçebi.
IV.- AÇIKLAMALAR (Devam)
46.- İstanbul Milletvekili Mehmet Akif Hamzaçebi’nin,
Trabzon ili Araklı ilçesinde ve Ağrı ili Diyadin ilçesinde meydana gelen sel
felaketinde hayatını kaybeden vatandaşlara Allah’tan rahmet dilediğine,
Karadeniz Bölgesi’nde dere kenarındaki yapılaşmalar konusunda yasal
düzenlemelerin yapılması gerektiğine ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Sayın
Hüseyin Örs’ün, Araklı’daki sel felaketiyle ilgili yapmış olduğu açıklama
vesilesiyle ben de doğum yeri, memleketi Araklı olan bir Milletvekili olarak
kısa bir değerlendirme yapmak istiyorum.
Sel
felaketinin olduğu günün ertesi günü sabah ilk uçakla Trabzon’a gittim; yanımda
Trabzon Milletvekilimiz Ahmet Kaya ve Samsun Milletvekilimiz Kemal Zeybek
vardı. Doğruca sel mahalline hareket ettik; Karadere’den yukarı doğru, yukarıda
solda Çamlıktepe köyüne gittik, Yüceyurt köyüne gittik. Giderken diğer köylerin
halkıyla yakın görüşmelerimiz oldu. Gerçekten, sel felaketinin orada yaratmış
olduğu büyük tahribatı ve o köylülerin yaşadığı büyük acıyı, moral çöküntüsünü
yerinde gördük, köylülerimizin acılarını paylaştık. 
(Mikrofon
otomatik cihaz tarafından kapatıldı)
BAŞKAN
– Buyurun.
MEHMET
AKİF HAMZAÇEBİ (İstanbul) – Vefat eden ve cesetlerine o anda ulaşılmış olan 2
vatandaşımızın cenaze namazını hep birlikte, Araklılılarla birlikte kıldık. 
Şöyle
bir gerçek var, Trabzon’un ve Karadeniz Bölgesi’nin genel gerçeğidir bu: Dere
yataklarındaki yapılaşmalar. Bu yapılaşmalar sadece vatandaşın yapıları,
yapılaşmaları olarak düşünülmemeli, kamunun da burada yapıları var. Örneğin söz
konusu Çamlıktepe köyünde dere yatağında bir okul binası var. O gün okulun
kapalı olması, eğitim öğretim yılının sona ermiş olması nedeniyle okulda
öğrencilerin bulunmamış olması gerçekten büyük bir şans; bunu o acının bir
başka olumlu tarafı olarak değerlendirmek isterim. Orada yine dere yatağının
üzerine kurulmuş olan HES santrali vardı, sel o HES’i de silip götürmüş.
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekilim.
MEHMET
AKİF HAMZAÇEBİ (İstanbul) – Sadece bir seferlik önlemlerle değil, selin
Karadeniz’de, o bölgede yaratmış olduğu tahribatı, buna neden olan
yapılaşmaları ortadan kaldırmak amacıyla Türkiye Büyük Millet Meclisinin ciddi
bir çalışma yapması ve gerekli yasal düzenlemeleri bir an önce gerçekleştirmesi
gerekir. 
Bu
vesileyle, selde hayatını kaybeden vatandaşlarımıza tekrar Allah’tan rahmet
diliyorum; onların ailelerine, yakınlarına, Trabzonlulara geçmiş olsun diyorum.

Aslında
Ağrı Diyadin’de de bir sel felaketi olmuştu. Orada da hayatını kaybeden
vatandaşlarımıza yine Allah’tan rahmet diliyorum, ailelerine başsağlığı ve
sabır diliyorum.
Teşekkür
ederim.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Şimdi on beş dakika süreyle soru-cevap işlemi yapılacaktır. Bu sürenin yarısı
sorulara, yarısı cevaplara ayrılacaktır.
Sayın
Tanal…
MAHMUT
TANAL (İstanbul) – Teşekkür ederim Sayın Başkan.
Madde
12’de “Genel güvenlik ve asayiş bakımından riskli görülen yapılar -işte,
buradaki madde uzun uzun- yıkılır.” vesaire deniliyor. Peki, imar barışı yasası
uyarınca bu tür yerler yıkılmaktan kurtarılmış oldu. Parlamento eliyle
vatandaşa pusu kurularak vatandaşın dolandırılması caiz midir? 
Geliyoruz,
madde 13’te mahkemelerin çözemediği sorunlu sınır ve alanlar var. Bu,
Cumhurbaşkanına yetki verilerek çözülüyor. Mahkemeler nasıl bu sorunu çözemiyor
da Cumhurbaşkanı çözebiliyor?
Madde
19 kamping ve günübirlik tesislerle ilgili. Kaç tane böyle kamping var? Kaç
tane böyle günübirlik tesis var? Bu kampingleri ve günübirlik tesisleri kimler
kullanıyor? Bize bunun fizibilite raporunu verir misiniz? Yoksa birilerine
şahsi olarak, adrese teslim kamping ve günübirlik tesisler mi var?
Bu
konuda bilgi rica ediyorum. 
BAŞKAN
– Sayın Çelik…
TUMA
ÇELİK (Mardin) – Ben başka madde için rica etmiştim, onun için sorum yok. 
BAŞKAN
– Peki. 
Sayın
Cesur…
AYLİN
CESUR (Isparta) – Ben de başka bir madde için rica etmiştim, başka bir konuda
konuşacaktım, sorun değil Başkanım. 
BAŞKAN
– Peki.
Sayın
Çepni…
MURAT
ÇEPNİ (İzmir) – Teşekkürler Başkan. 
ODTÜ
yerleşkesi içerisinde yeni bir KYK yurdu yapılma projesi var ve elli gündür
ODTÜ’de öğrenciler bu yeni KYK yurdu inşaatına karşı çıkıyorlar.
Birincisi;
bu inşaat 3 bin ağacın kesilmesiyle yapılacak. Oysa öğrenciler, bu inşaatın
başka bir alanda yapılabileceğini ifade ediyorlar. Ayrıca, KYK yurduna, yurdun
KYK’ye bağlı olmasından dolayı da itiraz ediyorlar. Çünkü yurtlar ODTÜ’ye bağlı
olmalıdır. KYK’ye bağlı olmasına itiraz, yine daha önce de yurt istismarlarında
görüldüğü üzere, iktidarın istismar alanına dönüşebileceği kaygısıyla.
ODTÜ’deki bu KYK yurdu inşaatından hızlıca vazgeçilmelidir. ODTÜ’lü
öğrencilerin elli günlük direnişine yanıt verilmelidir, talepleri
karşılanmalıdır. 
BAŞKAN
– Sayın Kaya…
AHMET
KAYA (Trabzon) – Teşekkürler Başkan. 
AKP
Hükûmetinin “kaldırdık” dediği taşeron çalışma düzeni işçilerimizi maalesef
mağdur etmeye devam ediyor. Karayolları 10. Bölge Müdürlüğünde taşeron olarak
çalışan 100’e yakın şoför kardeşimiz, ödenek olmadığı gerekçesiyle nisan
ayından bu yana maaşlarını alamıyorlar. Sadece Trabzon’da değil, birçok bölgede
aynı sıkıntının yaşandığını biliyoruz. Allah aşkına, bir empati yapalım, iki üç
aydır maaş alamayan bu insanlar nasıl geçinecekler? Kirada oturan, tek maaşla
evini geçindirmeye çalışan bu işçilerimizin yerine kendimizi koyup düşünelim.
İki aydır maaş alamadığınızı, ev kiranızı, faturalarınızı ödeyemediğinizi,
mutfak masraflarınızı, çocuklarınızın masraflarını karşılayamadığınızı düşünün,
ne yapardınız? Bu insanlarımıza bu sıkıntıyı yaşatmaya ne hakkınız var?
Ulaştırma Bakanlığı ve Karayolları yetkililerine çağrıda bulunuyoruz: İşçi
kardeşlerimizin alın teriyle hak ettikleri maaşları bir an önce ödenmelidir ve
bundan sonra maaşlarının gecikme yaşanmaksızın kendilerine ödenmesi için
tedbirler alınmalıdır ve en önemlisi de artık bu işçilerimize kadro hakları
verilmelidir. 
Teşekkür
ederim.
BAŞKAN
– Sayın Şevkin…
MÜZEYYEN
ŞEVKİN (Adana) – 1999 yılında yaşanan Marmara depremi sonrası düzenlenen
çeşitli şûralar sonucunda 2009 yılında 5902 sayılı Kanun’la Afet ve Acil Durum
Yönetim Başkanlığı kurulmuştur ancak şu anda 7269 sayılı Yasa gereği AFAD
Başkanlığının sorumluluğu Çevre ve Şehircilik Bakanlığına bu kanun teklifiyle
devredilmektedir. Oysa deprem, heyelan, kaya düşmesi, su baskını, çığ gibi
doğal kaynaklı afetlerde; patlama, yangın gibi kimyasal ve biyolojik
felaketlerde uzman olan kurum AFAD’dır. Yine on yıl önce AKP iktidarı eliyle
kurulan bu kurumdan acaba ne oldu da vazgeçildi? Uzman olan bu kuruluşlar, yılların
birikimi ve tecrübesiyle oluşmuş bu kamu kurumları, görev ve yetkileri neden
altüst edilerek kapatılıyor? Yanlış üzerine yanlışlar yapılıyor. Acaba bu kurum
ranta mı peşkeş çekiliyor diye sormak istiyorum.
BAŞKAN
– Sayın Eksik…
HABİP
EKSİK (Iğdır) – Teşekkürler Sayın Başkan.
Açlığın,
yoksulluğun, haksızlıkların, kavgaların, zulmün, geri kalmışlığın panzehri
demokrasidir. Eğer gelişmiş bir ülke olmak istiyorsak insanımızın seçtiği
kişilere saygı duymalıyız, basın özgürlüğüne saygı duymalıyız; tarafsız, eşit
bir hukuk sistemi olmalıdır. Memurlar, polisler, askerler, “Biz her şeyiz.”
dememelidir, diyememelidir. Bir ülkede polisler, askerler “Ben her şeyim,
devlet benim.” diyorsa işte o zaman adı konmamış bir darbe var demektir.
Maalesef bugün Ağrı Diyadin’de ve belediyelerimizin olduğu birçok ilde bir
vali, polis, kolluk gücü darbe hukukuyla karşı karşıyayız. Seçilmiş kişilere
karşı “Ben devletim.” diyen memurlara onların değil halkın iktidar olduğunu…
Kesinlikle, bu konuda onlara bir cevap verilmelidir.
(Mikrofon
otomatik cihaz tarafından kapatıldı)
BAŞKAN
– Sayın Barut…
AYHAN
BARUT (Adana) - Sayın Başkan, ülkemizde otistik çocukların bağımsız
yaşayabilmeleri, davranış problemlerini en aza indirerek ihtiyaç duydukları
becerileri kazanabilmeleri için Otistik Çocuklar Eğitim Programı
uygulanmaktadır. Program, otistik çocukların özelliklerine ve eğitsel
ihtiyaçlarına göre 3-6, 7-11 ve 12-15 yaş şeklinde üç ayrı gelişim evresine
göre düzenlenmiştir. Bu program özel eğitim okullarında verildiği gibi, örgün
eğitim veren devlet okullarımızda da oluşturulan kaynaştırma sınıfları eliyle
uygulanmaktadır. Ancak, son olarak İstanbul Tuzla ilçemizde karşılaştığım,
otistik evladı olan bir baba, okullarda alanında uzman öğretmenlerin
bulunmadığından, eğitim için gerekli ekipmanların olmadığından ve çocukların
sınıflarda kendi hâllerine bırakıldığından şikâyet etmektedir. Bakanlığın
otistik çocuklarımızın eğitim aldığı özel ve resmî okullarda sınıfları daha
dikkatli ve büyük bir hassasiyetle denetlemesi gerekmektedir. Millî Eğitim
Bakanlığını gerekli her türlü tedbiri almaya, çocuklarımızı topluma yararlı bireyler
hâline getirmeye davet ediyorum. 
BAŞKAN
– Sayın Pekgözegü…
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan. 
6306
sayılı Kanun’un kendisi problemli ve esastan itiraz edilmesi gereken bir
kanundur; düzeltilecek yeri olmayan bir kanun aslında. Bir de buna
“uygulamaların resen yapılması” maddesi eklenmek isteniyor. Sormak istiyoruz,
yangından mal mı kaçırılıyor, neden uygulamalar resen yapılıyor? Yani, bu ne
cürettir ve bu ne aceledir? 
Yine,
yurttaşlarımızın 2981, 775, 4706 sayılı Kanunlardan doğan tapu hakları neden
kullanılamaz hâle getirilmiştir? 
Teşekkür
ederim. 
BAŞKAN
– Buyurun Sayın Komisyon. 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Teşekkür
ederiz Sayın Başkan. 
Özellikle
Sayın Tanal’ın 12’nci maddeyle ve 13’üncü maddeyle ilgili soruları oldu. Tabii,
12’nci madde, genel asayiş ve güvenlik açısından sorun oluşturan metruk
yapılarla ilgili yani oturulamaz durumda olan, bazen farklı amaçlarla
kullanıldığını gördüğümüz, sokaklarda, caddelerde kimsesiz gibi gözüken
yapılarla ilgili, onların yıkılmasına yönelik bir düzenleme. 
13’üncü
maddede de özel kanunlarla çözülen bazı sorunlu alanlar var. Özel kanunlarla çözülmesi
yerine Bakanlıkça bunun çözümü için Cumhurbaşkanına bir yetki veriliyor. Bu
konuda bir problem olduğunu düşünmüyoruz. 
Kamping
ve günübirlik tesislerle ilgili sorusu oldu Sayın Tanal’ın. Şu anda tespit
ettiğimiz -arkadaşlarımızın verdiği bilgi- 32 tesisten bahsediliyor bu konuda,
kanun kapsamına 8 yatırımcının girdiği ilk etapta tespit edilen. Bu konuda
Bakanlıkça detaylar incelenip yazılı olarak da bilgi verilecek.
MAHMUT
TANAL (İstanbul) – Yatırımcıların listesini paylaşır mısınız efendim?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Yani şu
anda yatırımcıların listesini biz paylaşamıyoruz ama Bakanlıkça bu konuda,
sorunuz üzerine, yazılı olarak cevap verilecek. 
Ayrıca,
ODTÜ yerleşkesiyle ilgili ve taşeron düzenlemesiyle ilgili diğer
değerlendirmeler ayrı bir değerlendirme. 
Kanun
teklifiyle ilgili olan diğer sorulara Bakanlıkça yazılı olarak cevap
verilecektir.
Teşekkür
ediyorum, saygılar sunuyorum.
BAŞKAN
– Sayın Şeker…
ALİ
ŞEKER (İstanbul) – İstanbul’daki üçüncü havalimanının, yeni İstanbul
Havalimanı’nın hizmete açılmasından sonra uçakların kalkış ve özellikle de iniş
rotalarında yoğun nüfusun yaşadığı ilçelerde -Küçükçekmece, Başakşehir,
Büyükçekmece, Beylikdüzü, Avcılar, Bağcılar, Esenyurt gibi ilçelerde- insanlar
gürültü kirliliğinden dolayı uyuyamamakta. Bu rotaların insanların yaşamadığı
alanlara yönlendirilmesi mümkünken 6-7 milyon insanın yaşadığı alanların
üzerinden bu uçakların geçmesi hem hastaları hem eğitim kurumlarını ciddi
manada gürültü kirliliğiyle muhatap etmekte. Bu konuda bir çözüm bekliyor
İstanbul halkı. Biz 1970’lerde bu gürültüleri duyuyorduk, bu yeni havalimanının
açılmasıyla birlikte o gürültüleri tekrar duymaya başladık. Buna çözüm bulma
konusunda bir öneri getiriyorum. Mutlaka bunun üzerinde durulsun, daha fazla
rahatsızlık yaratılmasın İstanbul’a.
BAŞKAN
– Sayın Erel…
AYHAN
EREL (Aksaray) – Niğde-Aksaray arasında yapılmakta olan otobanın geçtiği
Aksaray ilçelerine bağlı köylerde kamulaştırmadan dolayı vatandaş zor
durumdadır. Kamulaştırma bedellerini alamadıkları gibi takasta da emsal
değerlerde yerler verilmemiştir. Bu sorunlar iki yıla yakındır çözülmemiştir,
bu konuda bir çalışmanız var mı?
Yeni
kanunda düzenleme ortaklık payı yüzde 45’e çıkarılıyor, bunun gerekçesi nedir?
Bu yüzde 45, Anayasa’daki mülkiyet hakkını zedelemez mi? Bu konuda
görüşlerinizi öğrenmek istiyorum.
Teşekkür
ederim Sayın Başkanım.
BAŞKAN
– Sayın Arı…
CAVİT
ARI (Antalya) – Sayın Başkan, içinde bulunduğumuz mevsim itibarıyla, başta
ilimiz Antalya olmak üzere ülkemizdeki tüm ormanlar yangın tehdidi altında
bulunmaktadır. Ülkemizin ve dünyanın akciğerleri olan ormanlarımızı yangınlara
karşı etkin bir şekilde korumak, başta Orman Genel Müdürlüğünün asli görevidir.
Ancak, aldığımız bilgiye göre Maliye Bakanlığı, orman yangınlarında hizmetine
ihtiyaç duyulan mevsimlik orman işçileri için istenen ilave dört aylık hizmet
süresi talebine yeterli bütçe olmadığı gerekçesiyle onay vermemiştir. Bu durum,
mevsimlik olarak çalışan işçilerin en az yarısının, ekim ayının sonuna kadar
süren yangın sezonunun tam ortası olan temmuz ve ağustos aylarında işten
çıkarılması anlamına gelmektedir. “İtibardan tasarruf olmaz.” diyerek
Cumhurbaşkanlığı sarayının yüksek harcamalarına savunma yapanlar akciğerlerimiz
olan ormanlarımıza…
(Mikrofon
otomatik cihaz tarafından kapatıldı)
BAŞKAN
– Sayın Komisyon, buyurun.
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Teşekkür
ediyoruz.
Özellikle,
düzenleme ortaklık payı ve KOP’la ilgili, yüzde 45’e çıkarılmasıyla ilgili
sayın milletvekilimizin sorusuna cevap vermek istiyorum. Tabii, imarsız
alanlarda, özellikle düzenleme ortaklık payı ve kamu ortaklık payı, malumunuz,
kamu hizmetine esas olan alanlar, sosyal tesisler ve hizmete yönelik yatırımlar
için kullanılıyor. Birçok yerde düzenleme ortaklık payı için, bu yüzde 45’lerin
bile yetemeyeceği gözüküyor. Bu konuda yerel yönetimlerin yüzde 40’la
sınırlandırılan ortaklık payının yükseltilmesine yönelik yıllardır yoğun
talepleri var, bu konuda belediye meclislerine yetki verilmesine ilişkin
talepleri var. Düzenleme ortaklık payının yüzde 45’e çıkarılması kamu
hizmetlerinin daha yerinde, verimli ve daha iyi bir şekilde verilebilmesinin
yolunu açma amaçlıdır; özellikle onu belirtmek istiyorum. 
Tabii,
8 kanunda değişiklik öngören, Tapu Kanunu ve diğer kanunlarda değişiklik
öngören bu çalışma, bir ihtiyaca cevap verme ve vatandaşın talebini karşılama,
hayatını kolaylaştırma, çözüm üretilmesi gereken alanlara dokunma ve o alanlar
için çözüm üretme amaçlı getirilen bir tekliftir. 
Yine,
yasama dönemi içinde çıkabilecek problemlere karşı bunun dışında çözüm
üretilmesi gereken, ihtiyaç duyulan alanlarda da teklif çalışmaları devam
edecektir, kanun çalışmaları devam edecektir; bunu da belirtmek isterim. 
Diğer
sorularla ilgili Bakanlığımız yazılı cevabını iletecektir. 
Teşekkür
ederim. 
BAŞKAN
– Birinci bölüm üzerindeki görüşmeler tamamlanmıştır. 
Şimdi
birinci bölümde yer alan…
MEHMET
AKİF HAMZAÇEBİ (İstanbul) – Sayın Başkan, grup adına bir söz istiyorum efendim.

BAŞKAN
– Buyurun. 
IV.- AÇIKLAMALAR (Devam)
47.- İstanbul Milletvekili Mehmet Akif Hamzaçebi’nin,
Bayındırlık, İmar, Ulaştırma ve Turizm Komisyonu Başkanı Tahir Akyürek’in
“Teklifle ilgili diğer sorulara Bakanlığımız yazılı cevabını iletecektir.”
ifadesinin sistem değişikliğinden haberdar olmadığını gösterdiğine ilişkin
açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan. 
Sayın
Komisyon Başkanı, milletvekillerinin sormuş olduğu soruların bir kısmına cevap
verdi, cevap vermediği sorularla ilgili olarak da “Bakanlık bu konulara cevap
verecektir.” dedi, 2 kez söyledi. Birinci bölümdeki, ilk bölümdeki sorulara
cevaben şöyle bir cümle kullandı: “Teklifle ilgili sorulara Bakanlık cevap
verecektir.” dedi. 
Şimdi,
önümüzdeki 91 sıra sayılı Teklif, Kırklareli Milletvekili Sayın Selahattin
Minsolmaz ve 35 milletvekilinin imzasını taşıyor. Teklif sahipleri buradayken,
teklif sahibi milletvekilleriyken “Buna Bakanlık cevap verir.” demek nasıl bir
yol acaba? Teklifin sahibi burada, Sayın Minsolmaz burada oturuyor. Ben Sayın
Minsolmaz’dan şunu beklerdim: “Bir dakika, ben buradayım. Teklif sahibi olarak,
sorulan sorulara ben cevap vereceğim.” diyerek teklifi sahiplenmesini beklerdim.
Sayın
Minsolmaz, anlıyorum, bu teklifi Bakanlık hazırladı, bürokratlar hazırladı,
sizler imza attınız ama hukuken sahibi sizsiniz. Hukuken sahibi milletvekilleri
olan bir teklife Komisyon Başkanının “Bakanlık cevap verecektir.” demesi
doğrusu Komisyon Başkanının yasama sürecine ilgisiz kalmış olduğunu gösteriyor,
sistem değişikliğinden haberdar olmadığını gösteriyor. Üzüntülerimi
belirtiyorum. 
Teşekkür
ederim. 
BAŞKAN
– Peki, teşekkür ederim. 
Bedri
Yaşar Bey, 60’a göre size söz vereyim. 
Buyurun.
48.- Samsun Milletvekili Bedri Yaşar’ın, Samsun ili
Terme ilçesinde yaşanan sel felaketi nedeniyle Terme ilçesinin afet kapsamına
alınıp alınmayacağını öğrenmek istediğine ilişkin açıklaması
BEDRİ
YAŞAR (Samsun) – Teşekkür ederim Sayın Başkanım. 
Ben
de aracılığınızla… Biliyorsunuz, 23-24 Haziran tarihinde Samsun’un Terme ilçesi
de bir sel felaketine uğramıştı. Terme’de de çok ciddi problemler yaşandı;
özellikle çeltik ürününde, soya fasulyesinde ve mısırda çok ciddi hasarlar
oluştu, 4-5 tane köprümüz yıkıldı. Özellikle Terme ilçesinde organize sanayi
bölgesinde altyapıda ciddi problemler yaşandı. Yine, nehrin denizle birleştiği
yerde ciddi yığılmalar oluştu, ondan dolayı da zaten sel taşkınları oluşmuştu.
Termelilerin çok ciddi kayıpları var. Terme ilçesini afet kapsamına sokmayı
düşünüyor musunuz? Afet kapsamına girmediği takdirde, Terme’de yaraları
sarmanın güç olacağını ifade ediyorum. Şimdiden afet kapsamına girmesi için
elinizden gelen katkıyı göstereceğinize inanıyorum. 
Teşekkür
ediyorum Sayın Başkanım söz verdiğiniz için. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Birinci bölüm üzerindeki görüşmeler tamamlanmıştır. 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Sayın
Başkan, bir cümle… 
BAŞKAN
– Şimdi, birinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım. 
1’inci
madde üzerinde iki önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan (2/1984) esas numaralı Tapu Kanunu ve Bazı Kanunlarda Değişiklik
Yapılmasına Dair Kanun Teklifi'nin 1’inci maddesinin aşağıdaki şekilde
değiştirilmesini arz ve teklif ederiz.
"MADDE
1- 22/12/1934 tarihli ve 2644 sayılı Tapu Kanununun 26 ncı maddesine birinci
fıkrasından sonra gelmek üzere aşağıdaki fıkra eklenmiştir.
"Taşınmaz
mülkiyetinin devrini amaçlayan sözleşmelerde, tarafların farklı tapu
müdürlükleri veya yurtdışı teşkilatında bulunmaları halinde, taraf iradeleri
tapu ve kadastro teşkilatının resmi görevlileri tarafından ayrı ayrı alınarak
sözleşme tamamlanabilir. Bu fıkranın uygulanmasına ilişkin usul ve esaslar
yönetmelikle belirlenir.”
 Ümit
Dikbayır Enez Kaplan Orhan Çakırlar
 Sakarya Tekirdağ Edirne
 Dursun
Ataş İsmail Tatlıoğlu
 Kayseri Bursa
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen Bursa Milletvekili Sayın İsmail Tatlıoğlu. 
Buyurun
Sayın Tatlıoğlu. (İYİ PARTİ sıralarından alkışlar) 
İSMAİL
TATLIOĞLU (Bursa) – Sayın Başkan, Parlamentonun değerli temsilcileri; hepinizi
şahsım ve partim adına saygıyla selamlarım. 
1’inci
maddede, mülkiyet hakkının devri sözleşmelerinde farklı tapu memurluklarında,
farklı tapu müdürlüklerinde veya yurt dışında işlem yapılmasının önü açılıyor.
Bu anlamda kolaylaştırıcı gözüküyor. Ancak, zaten vekâletname yoluyla mümkün olan
bir işlem bu. Dolayısıyla, burada vekâletnameyi de aşarak kişilerin bizzat
gidip farklı yerlerde resmî görevlilere kendi kimliklerini kabul ettirerek
işlem yapmaları çok daha fazla bir fayda sağlar ama bununla beraber, yine de
-altyapı eksikliği bir tarafa, tamamlanmak şartıyla- biz bunu olumlu buluyoruz.
Ancak, 12 farklı ülkede tapu ve kadastro temsilciliği açılacağı belirtiliyor;
sadece Berlin’de var. Bu vekâletnameden buraya geçişe gerekçede de tam bir izah
yok. Esasında teklifin bütününe baktığımızda yine benzer bir sıkıntımız var. 
Çok
değerli arkadaşlar, bakın, bir yıldır burada kanun yapıyoruz. Nasıl bir
Mecliste? Yeni bir sistem içerisinde, Cumhurbaşkanlığı hükûmet sistemi
içerisinde. Ama görüyoruz ki bütün “Sahipleniyoruz.” demenize rağmen, tam bir
senedir, sadece hükûmetin Cumhurbaşkanı tarafından belirlenmesi dışında hiçbir
işlem gerçekleşmedi. Kanun yapma kalitemiz bu nedenle oldukça düştü ve
maalesef, AK PARTİ’nin bunun kurumsallaşması yönünde hiçbir gayretini de
görmüyoruz. 
Bakın,
sayın Cumhuriyet Halk Partisi grup başkan vekili sordu: ”Teklifin sahibi
buradayken niçin bunlara cevap verilmiyor?” Hepimiz biliyoruz, sahiciliğin
öldüğü bir yerde rol yapmanın çok anlamı yok birbirimize. Gerçekten,
sahiciliğin ölmemesi gereken bir çatı. Bu Cumhurbaşkanlığı hükûmet sisteminin
kurumsallaşmasını istiyorsanız bunun gereğini yapmamız gerekir, yapmanız
gerekir.
Mesela
AK PARTİ olarak “Sayın Hulusi Akar’ın AK PARTİ Grubunda ne işi var?” diye sizin
sormanız lazım. Mesela Sayın Süleyman Soylu’ya “İstanbul seçimlerinde senin ne
işin var?” diye sizin sormanız lazım. Öyle değil mi? Bunlar AK PARTİ
milletvekiliydi ve tarafsız bir bakanlık için istifa ettiler. Mesela Berat
Albayrak’a “AK PARTİ’nin faaliyetlerinde ne işin var?” diye sizin sormanız
lazım. Bunları sormazsanız, o zaman ne değişti? Burada değiller,
Cumhurbaşkanlığı sarayındalar. Ne değişti? Bunları kim soracak? Niçin Hulusi
Akar AK PARTİ gruplarının devamlı müdavimi. Bilgi edinmek istiyorsa niçin
Cumhuriyet Halk Partisinin grubuna gelmiyor, niçin Milliyetçi Hareket
Partisinin veyahut da İYİ PARTİ’nin grubuna gelmiyor. Bir bakan, bir parti
için, AK PARTİ için İstanbul seçimlerinde veya başka bir seçimde -Trabzon
Milletvekili olması ayrı- niçin faaliyet gösteriyor? Bu, Anayasa suçu; bu çok
açık.
Bakın,
pozitif eleştiri yapıyorum; kurulan sisteme sahip çıkmıyorsunuz. Biz karşıyız
ama siz bu sistemin sahibisiniz, sahip çıkmıyorsunuz. Bence Milliyetçi Hareket
Partisinin şikâyet nedeni de bu. Siz kurumsal olarak sahip çıkmıyorsunuz. Bu
yapı yanlış bir şekilde götürülüyor ve dolayısıyla bu, kanun yapma kalitemizi
de son derece kötüleştiriyor. Bakın, şubat ayında yaptığımız kanunu mayıs
ayında tekrar getirdiniz. Yine burada var… Bizde şöyle bir söz vardır: “Yavaş
acele ediniz.” der “Yavaş acele ediniz.” Paldır küldür kanun çıkarıyoruz. Bu
kanun teklifinde de var. Ben sayın Meclis başkan vekilimize de Başkanlık
Divanına da rica ettim dil konusunda titizlik gösterilmesi gerektiği hususunu.
Sağ olsun, bütün Başkanlık Divanının katkılarıyla inşallah bu konuda mesafe alınacak.
Dili bile anlaşılır değil. Lütfen, kendimize, kanunlara ve Meclise saygı… Kendi
getirdiğimizi takip edip saygı gösterirsek olumlu şeyler olur, aksi takdirde
böyle devam ederiz. 
Hepinize
saygılar sunuyorum. (İYİ PARTİ sıralarından alkışlar) 
BAŞKAN
– Teşekkürler.
MUHAMMET
EMİN AKBAŞOĞLU (Çankırı) – Sayın Başkan, kısa bir açıklama yapmak istiyorum. 
BAŞKAN
– Buyurun Sayın Grup Başkan Vekili.
IV.- AÇIKLAMALAR (Devam)
49.- Çankırı Milletvekili Muhammet Emin Akbaşoğlu’nun,
Bursa Milletvekili İsmail Tatlıoğlu’nun görüşülmekte olan 91 sıra sayılı Kanun
Teklifi’nin 1’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Biraz evvel İYİ PARTİ’nin hatibini dinledik, ismi
geçen sayın bakanlarımızla ilgili “AK PARTİ grup toplantısında ne işleri var?”
“Anayasal suç.” gibi hakikaten hakikatle alakası olmayan, hayrete düşürecek
cümleler sarf edildi. Şunu ifade edeyim: Bu bakanlarımız AK PARTİ’li bakanlar,
AK PARTİ’nin bakanları. 
MUHAMMET
NACİ CİNİSLİ (Erzurum) – Genel Kurula da gelsinler!
MUHAMMET
EMİN AKBAŞOĞLU (Çankırı) – Yani AK PARTİ grup toplantısına katılmalarından,
seçim çalışmalarına katılmalarından daha doğal ne olabilir? Sistemi bir ara
inşallah beraber görüşür, anlatırız, daha detaylandırırız. Sistemi anlamak
lazım. Yasama, yürütme, yargı birbirinden ayrı; bu noktada yürütme de yasama da
sonuç itibarıyla bütün partilerin almış oldukları oylar çerçevesinde
Cumhurbaşkanını ve yasamayı ayrı ayrı seçen millet iradesiyle oluşuyor. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Bitiriyorum hemen.
BAŞKAN
– Buyurun.
MUHAMMET
EMİN AKBAŞOĞLU (Çankırı) – Ama biliyorsunuz, seçimlere partiler giriyor.
Yürütme de AK PARTİ’nin, yasamada çoğunluk da AK PARTİ’nin. İşin özü ve özeti
bu. 
Değerli
Milletvekilim, daha sonra detayları görüşürüz ama “anayasal suç” dememiz
nedeniyle ben söz aldım, yoksa eleştirileri her zaman ortaya koyabilirsiniz
ancak bunun anayasal bir suç olduğu cümlesini lütfen tashih edelim. 
Teşekkür
ederim.
İBRAHİM
HALİL ORAL (Ankara) – Hâkim ve savcılar da sizin o zaman.
ŞENOL
SUNAT (Ankara) – Her şey sizin, atananların hepsi sizin, bürokratlar sizin,
öyle mi? 
AYLİN
CESUR (Isparta) – Kuvvetler ayrılığı yok.
MUHAMMET
EMİN AKBAŞOĞLU (Çankırı) – Alakası yok, alakası. 
BAŞKAN
– Buyurun Sayın Tatlıoğlu.
50.- Bursa Milletvekili İsmail Tatlıoğlu’nun, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
İSMAİL
TATLIOĞLU (Bursa) – Efendim, ben önce sayın grup başkan vekilinin anayasa
hukukçuları tarafından bu sistemle ilgili doğrusu bir bilgilenme ihtiyacının
olduğunu düşünüyorum, belki hepimizin de bilgilenme ihtiyacı var. Anayasal
suçtan kastım şudur: Anayasa’ya aykırılıktır buradaki suç da. 
MUHAMMET
EMİN AKBAŞOĞLU (Çankırı) – Alakası yok.
İSMAİL
TATLIOĞLU (Bursa) – Sayın Hulusi Akar, AK PARTİ’li midir? AK PARTİ’li midir
Sayın Hulusi Akar? Başka? Bir adım daha gideyim, yasamada çoğunluk AK PARTİ’nin
midir? Şunu kastediyorum: Cumhurbaşkanlığı hükûmet sistemi eğer yasama, yargı
ve yürütmeyi ayırıyorsa, Sayın Berat Albayrak ve Sayın Süleyman Soylu AK
PARTİ’den milletvekili seçilmişken niçin istifa edip hükûmet mensubu oldular?
Çünkü partiden bağımsız bir hükûmet yapısı var. 
MUHAMMET
EMİN AKBAŞOĞLU (Çankırı) – İlgisi yok.
İSMAİL
TATLIOĞLU (Bursa) – Bunların siyasi parti…
(Mikrofon
otomatik cihaz tarafından kapatıldı) 
İSMAİL
TATLIOĞLU (Bursa) – Bitiriyorum.
BAŞKAN
– Toparlayın Sayın Tatlıoğlu.
İSMAİL
TATLIOĞLU (Bursa) – Sayın Kaboğlu burada. Bunların partili olma vasıfları bu
nedenle sona ermiştir. Biz, bu konuda… Sayın Cumhurbaşkanı aynı zamanda
partinin Genel Başkanıdır, o sıfatla tabii ki devam etmektedir ama Bakanlar
Kurulunun partili olması bu Cumhurbaşkanlığı hükûmet sisteminin temel felsefesine
aykırıdır. 
Teşekkür
ediyorum.
BAŞKAN
– Buyurun Sayın Akbaşoğlu…
51.- Çankırı Milletvekili Muhammet Emin Akbaşoğlu’nun,
bakanların partiden değil yasama görevinden istifa ettiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim.
Değerli
Başkanım, değerli arkadaşlar; benim Anayasa Komisyonu üyesi olarak, bu Anayasa
değişikliğinde çok aktif olarak görev yapmış başkanlık divanı üyesi olarak
meseleye -mutlaka hepimizin öğreneceği çok şey var ama- vâkıf olduğumu da ifade
etmek isterim. Hukukçuyum aynı zamanda, şunu ifade ediyorum: İlgili bakan
arkadaşlarımız partiden istifa etmediler, yasama görevinden istifa ettiler.
Sonuç itibarıyla -bunları isterseniz detaylı olarak görüşürüz- olaya gayet iyi
vâkıfız. Bu konudaki bilgi eksikliklerinin hakikaten giderilmesi zarureti de
ortada, çok açık bir şekilde görülüyor. Bu hususu tashih etmek istedim.
Teşekkür
ederim, çok sağ olun. 
ERKAN
AKÇAY (Manisa) – Sayın Başkan…
BAŞKAN
– Buyurun Erkan Bey.
52.- Manisa Milletvekili Erkan Akçay’ın, Mecliste grubu
bulanan siyasi parti mensuplarının Cumhurbaşkanlığı hükûmet sisteminin bütün
kurum ve kurallarıyla yerleşip işlemesi için katkıda bulunmaya odaklanmasında
demokrasimiz bakımından fayda olduğuna ilişkin açıklaması
ERKAN
AKÇAY (Manisa) – Teşekkür ediyorum Sayın Başkan. 
Sayın
Tatlıoğlu’nu da dinledim biraz önce. Öncelikle bizim Milliyetçi Hareket Partisi
olarak Cumhurbaşkanlığı hükûmet sistemiyle ilgili şikâyetimizin olması bir
tarafa -kesinlikle yok- artı hemen hemen her gün Sayın Genel Başkanımız, partilerimizin
sözcüleri, biz grup başkan vekilleri bu sistemi anlatıyoruz, bunun doğruluğunu,
ileri ve demokratik bir adım olduğu hususunu; öncelikle bu durumu ifade edelim.

Zannediyorum,
burada yaptığım sabahki konuşmayı izlemiş olsaydı herhâlde bu sözleri sarf
etmezdi. 
İSMAİL
TATLIOĞLU (Bursa) – Aynı şeyi söyledim Sayın Başkan, aksine bir şey söylemedim.

ERKAN
AKÇAY (Manisa) – Artı, şunu ifade edeyim: Bu tartışmalardan, başta Cumhuriyet
Halk Partisi olmak üzere yaptıkları eleştirilerden şu anlam çıkıyor: Partisiz
cumhurbaşkanı, partisiz bakan…
(Mikrofon
otomatik cihaz tarafından kapatıldı)
ERKAN
AKÇAY (Manisa) –…Şimdi, bir milletvekilinin bakan olmaması ayrı bir konu, bir
bakanın bir siyasi partiye üye olup olmaması ayrı bir bahistir. Tarafsız
Cumhurbaşkanı demek, bu sistemde âdeta siyasetsiz faaliyet, siyasetsiz hükûmet,
siyasetsiz iktidar istemek gibi garip bir duruma yol açar ve tarafsız
Cumhurbaşkanlığı istemi vesayet arzusundan başka da bir mana ifade
etmemektedir. Bunu, yeni sistemi iyi anlamaya çalışmamız gerekir. Artık
siyasetin tarzı, dili, üslubu da elbette buna göre değişecektir. 
Yine,
tekraren söylüyoruz: Bu seçimlerden evvel öngörmüştük.
(Mikrofon
otomatik cihaz tarafından kapatıldı)
BAŞKAN
– Buyurun. 
ERKAN
AKÇAY (Manisa) – Sayın Başkan, çok teşekkür ediyorum. 
Şimdi,
öngörümüz neydi? Seçimlerden sonra, bilhassa İstanbul seçimlerini de vesile
ederek bir sistem tartışması başlatılacak demiştik. Şimdi bunu görüyoruz.
Bilhassa 23 Haziran seçimlerinden sonra bu başladı. Sabahleyin Sayın Altay’a bu
konuda bir eleştiri yöneltmiştim. “Sistem tartışmasını biz başlatmadık.” diye
ifade etti. Oysa sistem tartışmasını kendisi başlatmıştı. Ancak görüyoruz ki
İYİ PARTİ de CHP’de bu sistem tartışmalarını başlatmak istiyor. Biraz önce de
öğrendim, bunu söylediği dakikalarda Sayın Engin Altay basın toplantısı
yapıyor, yine sistem tartışması yapıyor, konuştuğu sözler de burada. Bu
tartışmalar yapılabilir. Yalnız Cumhurbaşkanlığı hükûmet sistemi…
(Mikrofon
otomatik cihaz tarafından kapatıldı)
BAŞKAN
– Buyurun Sayın Grup Başkan Vekili.
ERKAN
AKÇAY (Manisa) – Çok özür diliyorum Sayın Başkan.
BAŞKAN
– Estağfurullah. 
ERKAN
AKÇAY (Manisa) – Toleransınıza da ayrıca teşekkür ediyorum.
Bütün
siyasi partiler olarak, bilhassa Türkiye Büyük Millet Meclisinde grubu bulunan
veya bulunmayan siyasi partilerin mensupları olarak Cumhurbaşkanlığı hükûmet
sisteminin bütün kurum ve kurallarıyla yerleşip işlemesi için katkıda bulunmaya
odaklanmamızda demokrasimiz bakımından fayda var. Ayrıca ülkeyi, böyle
gereksiz, lüzumsuz hatta geri dönüşü arzulayan sistem tartışmalarından çıkarmak
gerekir.
Teşekkür
ederim Sayın Başkan. (MHP sıralarından alkışlar)
BAŞKAN
– Sayın Hamzaçebi, grup adına söz istiyorsunuz değil mi?
Buyurun.
53.- İstanbul Milletvekili Mehmet Akif Hamzaçebi’nin,
Manisa Milletvekili Erkan Akçay’ın yaptığı açıklamasındaki bazı ifadelerine ve
yanlışta ısrar etmemek gerektiğine, daha güçlü demokrasiyi getirecek güçlü bir
sistemin kurulabileceğine ilişkin açıklaması
MEHMET
AKİF HAMZAÇEBİ (İstanbul) - Teşekkür ederim Sayın Başkan.
Sayın
Erkan Akçay çok değer verdiğim bir grup başkan vekili arkadaşımdır. Yaptığı
değerlendirmelerden bir cümle doğrudan doğruya bizim grubumuzu da
ilgilendiriyor. “Cumhurbaşkanının tarafsız olmasını istemek vesayeti
istemektir.” şeklinde bir değerlendirme yaptı. Tabii, kendi görüşü o şekilde
olabilir. Ancak önce şunu ifade edeyim: Anayasa’da bir çelişki var.
Referandumla kabul edilen ve hâlen yürürlükte olan Anayasa’ya göre bir
Cumhurbaşkanı siyasi parti genel başkanı olabilir. Ancak o Cumhurbaşkanı Türkiye
Büyük Millet Meclisinde yemin ederken Anayasa’nın 103’üncü maddesindeki metne
göre yemin eder ve 103’üncü maddede Cumhurbaşkanı tarafsızlığını vurgular,
tarafsızlığı üzerine ant içer. 
(Mikrofon
otomatik cihaz tarafından kapatıldı)
BAŞKAN
– Toparlayalım. 
MEHMET
AKİF HAMZAÇEBİ (İstanbul) – Toparlayacağım şöyle bir iki dakika izin verirseniz
Sayın Başkan. 
Bir
kere, hem tarafsız Cumhurbaşkanı yemini var hem de Cumhurbaşkanının siyasi
partinin genel başkanı olabileceği yazılı. “Tarafsız Cumhurbaşkanı istemek
vesayet istemektir.” dersek bugüne kadarki bütün cumhurbaşkanlarını vesayet
sisteminin yani parlamenter sistemin cumhurbaşkanlarını vesayet sisteminin
cumhurbaşkanları olarak değerlendirmek lazım. Yani, Sayın Erdoğan Cumhurbaşkanı
olduğu tarihten başkanlık sistemine geçildiği tarihe kadar vesayet sisteminin
Cumhurbaşkanı mı olmuştur? Sayın Gül vesayet sisteminin Cumhurbaşkanı mıdır?
Sayın Sezer, Sayın Demirel… Bunlara asla katılmıyorum. Genel Başkanımız Sayın
Kılıçdaroğlu bir öneride bulunmuştur: “Sadece ve sadece halka soralım,
referanduma gidelim.”
(Mikrofon
otomatik cihaz tarafından kapatıldı)
BAŞKAN
– Toparlayalım. 
MEHMET
AKİF HAMZAÇEBİ (İstanbul) – Son cümlelerim Sayın Başkan, teşekkür ediyorum. 
Sayın
Kılıçdaroğlu şunu önerdi: “Halka gidelim, Cumhurbaşkanının tarafsız olmasını mı
istiyorsunuz yoksa bir siyasi partinin genel başkanı olmasını mı istiyorsunuz?”
Sayın Kılıçdaroğlu’nun kastettiği şu aslında: Toplum bu yeni modeli, partili
Cumhurbaşkanını benimsemedi, konu budur. Bunun zararlarını gördük. Nitekim
Sayın Cumhurbaşkanı da bu yeni sistemde oy kaybettiğini görmüş olmalı ki “Bunu
en azından inceleyelim.” demiş. Yanlışta ısrar etmemek gerekir. Türkiye’nin
parlamenter sistem tecrübesi vardır, o sistemin zayıflıkları vardır,
arayışlarımız olabilir; daha güçlü bir demokrasiyi getirecek daha güçlü bir
sistemi kurabiliriz. Bunu hep birlikte oturup konuşursak yararlı olur diye
düşünüyorum. 
Teşekkür
ederim. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
54.- Manisa Milletvekili Erkan Akçay’ın, İstanbul
Milletvekili Mehmet Akif Hamzaçebi’nin yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ediyorum Sayın Başkan. 
Ayrıca
Sayın Hamzaçebi’ye de teşekkür ediyorum Meclisimizde böyle bir tartışmaya
vesile olduğu için de. 
Tabii,
halkımıza sorduk, 16 Nisan 2017’de bu Anayasa değişikliğini yüzde 52 itibarıyla
kabul etti. Şimdi, sadece yemin bahsinde bu tarafsızlık konusu, söz konusu
edildi. 
Benim
“Vesayet mi istiyorsunuz?”dan kastım şudur: Evet, 1961 Anayasası ve bilhassa 12
Eylül 1982 Anayasası, Cumhurbaşkanlığını âdeta bir vesayet kurumu olarak
odaklamıştır. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Hemen tamamlıyorum Sayın Başkan.
BAŞKAN
– Buyurun.
ERKAN
AKÇAY (Manisa) – Ve bunu pekâlâ vesayet kurumunun bir unsuru, bir yönü olarak
da değerlendirmek mümkündür. 
Partili
Cumhurbaşkanlarına, partisiz Cumhurbaşkanlarına baktığımızda, partisiz
Cumhurbaşkanları -bizim hatırladığımız kadarıyla- Anayasa Mahkemesi
Başkanlığından seçilen Sayın Sezer ile asker kökenli kişilerin
Cumhurbaşkanlığı; onun dışında seçilen Cumhurbaşkanlarının tamamı partili
Cumhurbaşkanları olmuştur.
Tarafsızlık
bahsinde de yani diğer Cumhurbaşkanları tarafsız mıydı, tarafsız değil miydi?
Şimdi, merhum Sayın Demirel hem parti kurucusu hem de partinin üyesi olmuştur;
pekâlâ son derece başarılı bir Cumhurbaşkanlığı yürütmüştür. 
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Teşekkür ederim Sayın Başkan, şartları fazla zorlamayayım.
BAŞKAN
– Peki, sağ olun.
MUHAMMET
EMİN AKBAŞOĞLU (Çankırı) –Sayın Başkan, son olarak…
BAŞKAN
– Bana göre bu konu çok tartışıldı, bir şekle bağlandı Türkiye’de. 
MUHAMMET
EMİN AKBAŞOĞLU (Çankırı) – Sayın Cumhurbaşkanımızla ilgili bir cümle sarf
edildi. 
BAŞKAN
– Peki, buyurun Sayın Grup Başkan Vekili.
55.- Çankırı Milletvekili Muhammet Emin Akbaşoğlu’nun,
Cumhurbaşkanlığı hükûmet sisteminin daha iyi işlemesi hususunda kanaatlerin
ortaya konulmasında sakınca olmadığına, yürütmeyi de yasamayı da doğrudan
milletin belirlediğine ilişkin açıklaması
MUHAMMET
EMİN AKBAŞOĞLU (Çankırı) - Çok teşekkür ediyorum.
Sayın
Başkanım, değerli milletvekili arkadaşlarım; şunu ifade edeyim: Öncelikli
olarak Sayın Cumhurbaşkanımızın “Cumhurbaşkanlığı hükûmet sistemini bir
inceleyelim.” gibi bir yaklaşımı söz konusu değil, o konuda net bir irade var.
Eski parlamenter hükûmet sistemi artık millet iradesiyle tarihe karışmıştır, 16
Nisan ve 24 Haziranla tam manasıyla yürürlüğe girmiş bir Cumhurbaşkanlığı
hükûmet sistemi söz konusudur. Cumhurbaşkanlığı hükûmet sisteminin daha iyi
işlemesi hususunda herkesin ortak kanaatlerini ortaya koymasında da hiçbir
sakınca yoktur. İşin özü ve özeti budur. 
Biz
16 Nisanda oylamayla, halk iradesiyle, sert bir kuvvetler ayrılığı sistemini
öngören Cumhurbaşkanlığı hükûmet sistemini kabul ettik ve yasama, yürütme ve
yargı birbirinden tamamen ayrıldı. Eski parlamenter hükûmet sisteminde bir
kişinin hem yasamada milletvekili hem de yürütmede bakan olabilme imkânı vardı,
bu iki sıfat birleşiyordu. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Bitiriyorum efendim tek bir cümleyle.
BAŞKAN
– Buyurun.
MUHAMMET
EMİN AKBAŞOĞLU (Çankırı) – Yasama organı olan Meclisin bir mensubu olarak
milletvekili olabiliyor, aynı zamanda Hükûmetin, yürütmenin de bir bakanı
olabiliyordu. Ancak Cumhurbaşkanlığı hükûmet sistemi sert kuvvetler ayrılığını
öngördüğü için “Ya milletvekili olarak yasamada faaliyetlerinize devam
edeceksiniz, eğer yürütmede görev alacaksanız yasamadaki görevinizden istifa
edeceksiniz.” kuralını getirdi ve dolayısıyla aslında tam demokratik anlayışı
Cumhurbaşkanlığı hükûmet sistemi cari kıldı. Biraz evvel değerli
milletvekilimizin, değerli hatibimizin konuyu açması üzerine konuştuğumuz,
tartıştığımız bu hususun da özü ve özeti budur. Artık yürütmeyi de yasamayı da
doğrudan millet kendi belirliyor. Evvelden buradan Hükûmeti, yürütmeyi
güvenoyuyla yasama belirliyordu, şimdi millet kendi iradesiyle sandıkta
yürütmeyi de doğrudan, yasamayı da doğrudan belirliyor. İkisi farklı, bu
sebeple birleşemiyor. Bunu takdirinize sunmak istedim.
Teşekkür
ederim.
BAŞKAN
– Teşekkür ederim.
MEHMET
AKİF HAMZAÇEBİ (İstanbul) – Sayın Başkan…
BAŞKAN
- Sayın Hamzaçebi, kimseye söz hakkı doğurmadan bir değerlendirme yaparsanız
sevinirim.
56.- İstanbul Milletvekili Mehmet Akif Hamzaçebi’nin,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ve Cumhurbaşkanlığı hükûmet sistemiyle Türkiye’nin geri gidişinin
başladığına ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Hayır,
konuyu uzatmayacağım. 
Sayın
Akbaşoğlu “Sert kuvvetler ayrılığı sistemi geldi.” dedi. Bunun ayrıntısına
girmeyeceğim, çok tartıştık ancak biraz önce Sayın Komisyon Başkanı, Kırklareli
Milletvekili Sayın Selahattin Minsolmaz’ın teklifiyle ilgili kendisine
yöneltilen sorulara “Çevre ve Şehircilik Bakanlığı cevap verecektir.” dedi. Bu,
sert kuvvetler ayrılığı sistemine nasıl geçtiğimizin -ünlem işareti tabii- çok
güzel bir göstergesi oldu. AK PARTİ hükûmetlerinin, AK PARTİ yönetiminin en
başarılı dönemi hangisidir arkadaşlar, biliyor musunuz? 2003-2007 dönemidir.
Uluslararası konjonktürün yardımı vardır, Türkiye'ye çok miktarda yabancı
sermaye gelmiştir, bunlar ayrı konu. O ekonomik büyümeyi AK PARTİ başka hiçbir
dönemde yakalayamamıştır. Neden? Çünkü bütün güçler tek bir kişide değildi.
(Mikrofon
otomatik cihaz tarafından kapatıldı)
MEHMET
AKİF HAMZAÇEBİ (İstanbul) – Son bir dakika Sayın Başkan.
Cumhurbaşkanı
bir başka kişiydi -AK PARTİ’li olmayan bir kişi olarak isimlendirelim- hukuken
tarafsız bir Cumhurbaşkanı; yargı bağımsız, medya bağımsız, iş dünyası
bağımsız, sivil toplum örgütleri bağımsız, herkes konuşabiliyor. AK PARTİ
Hükûmeti, Sayın Erdoğan Başbakan; Avrupa Birliğinden müzakere takvimi aldı,
geldi. Özgürlükçü bir anlayışla Anayasa değişiklikleri yapıldı, 2004’te burada
hep birlikte AB’ye uyum kapsamında ciddi bir Anayasa değişikliği paketini oy
birliğiyle geçirdik. Ne zaman ki bu yetkiler tek bir kişide toplandı ve bu
“Cumhurbaşkanlığı hükûmet sistemi” olarak isimlendirilen sistemle
güçlendirildi, Türkiye'nin geri gidişi başladı, problem buradadır.
Teşekkür
ederim. 
BAŞKAN
– Buyurun Sayın Başkanım.
57.- Bayındırlık, İmar, Ulaştırma ve Turizm Komisyonu
Başkanı Tahir Akyürek’in, İstanbul Milletvekili Mehmet Akif Hamzaçebi’nin
yaptığı açıklamasındaki bazı ifadelerine ve teknik konularda Bakanlığın
bilgisine başvurulduğuna ilişkin açıklaması
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Sayın
Başkanım, teşekkür ederim.
Tabii,
yasama yürütme ayrılığı, yasama yürütme düşmanlığı, karşıtlığı anlamına
gelmiyor. Kastettiğimiz şey, Bakanlıkla ilgili hususlarda, teknik
düzenlemelerde Bakanlığa konuyu ileteceğimizdir. Mesela Sayın Tanal’ın isimleri
sorması… “Kaç tesis yararlanıyor, bunlar hangileridir, kapsama neler giriyor?”
Bunlarla ilgili teknik konuları Bakanlığa ileteceğimizi kastettik.
Teşekkür
ediyorum.
MAHMUT
TANAL (İstanbul) – Sayın Başkanım, benim adım geçtiği için…
BAŞKAN
– Tanal, bir şey söylemedi.
MAHMUT
TANAL (İstanbul) – Hemen söyleyeceğim. 
Sayın
Başkanın arkasında Bakanlığın bürokratları oturuyor, teknik kadro arkada. Yani
“Efendim, bunu Bakanlığa soracağız.” demek topu taca atmaktır. Yani buradaki
19’uncu madde adrese teslimdir. Bana bu işletmelerin isimlerini söylemeniz bir
devlet sırrı mı? Bürokratlarınıza sorun, isimleri… 
MUHAMMET
EMİN AKBAŞOĞLU (Çankırı) – “Cevap vereceğiz.” diyor.
MAHMUT
TANAL (İstanbul) - Ama bunu vermiyorsunuz.
BAŞKAN
– Tanal, çok teşekkür ederim.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın,
milletvekillerinin demokrasimizin vazgeçilmezi olan Parlamentoda zamanı iyi
planlanmasını rica ettiğine ilişkin konuşması
BAŞKAN
– Sayın milletvekilleri, bir şey söyleyeceğim, bir dakika. 
Çok
değerli milletvekilleri, başta da ifade ettiğim gibi, bütün milletvekillerimize
saygı duyarak faaliyetlerimizi yürütüyoruz ancak iyi hazırlanmış beş dakikada
yapılan bir konuşma, iki saat yapılan konuşmadan daha verimli. Bazı
milletvekillerimiz -özellikle söylüyorum, isim vermemeyim, yanlış anlaşılır-
bir dakikalık söz aldığında, bir dakikaya sığdırdığı ifadenin, şurada bizim
verdiğimiz süreyi üç dakika, beş dakika aşandan daha fazla etki ettiğini ifade
etmek istiyorum. Burada ben diyorum ki: Milletvekillerimizle olan
münasebetlerimizden yola çıkarak, bizim gösterdiğimiz tavırdan, anlayıştan yola
çıkarak şahsen ben zamanı planlamalarını rica ediyorum. Ben “Sözünüzü keseyim.”
“Sözünüzü kestim.” demem yani kolay kolay ama bizim milletimizin kalbi olan
burada, demokrasimizin vazgeçilmezi olan burada, Mustafa Kemal Atatürk’ün
yönettiği Mecliste, bağımsız Türk devletini ortaya çıkaran iradenin olduğu bir
yerde hepinizden rica ediyorum, zamanı iyi planlayalım -eski bir arkadaşınız
olarak- hazırlıklı gelmekte büyük yarar var. 
Dolayısıyla
beni dinlediğiniz için tekrar teşekkür ediyor, hepinize saygılarımı sunuyorum.
(AK PARTİ, CHP VE MHP sıralarından alkışlar)
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Tapu Kanunu ve Bazı Kanunlarda Değişiklik Yapılmasına Dair
Kanun Teklifi’nin çerçeve 1’inci maddesiyle 2644 sayılı Tapu Kanunu’nun 26’ncı
maddesinin birinci fıkrasından sonra gelmek üzere eklenen fıkradaki “hâlinde”
ibaresinin “durumunda” olarak değiştirilmesini arz ve teklif ederiz.
 Gökan
Zeybek Mehmet Akif Hamzaçebi Hasan Baltacı
 İstanbul İstanbul Kastamonu
 Mürsel
Alban Hüseyin Yıldız 
 Muğla Aydın
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen Aydın Milletvekili Hüseyin Yıldız. (CHP
sıralarından alkışlar) 
Süreniz
beş dakikadır. (CHP sıralarından alkışlar) 
HÜSEYİN
YILDIZ (Aydın) – Sayın Başkanım, değerli milletvekilleri; Genel Kurulu saygıyla
selamlıyorum. 
Değerli
arkadaşlar, bundan tam yirmi altı yıl önce, 2 Temmuzda yani dün 33 aydın
sanatçımız ve 2 otel personeli maalesef katledildi. Onları saygıyla, özlemle
anıyorum.
Karanlığa
karşı aydınlığı, zorbalığa karşı adaleti, ayrımcılığa karşı kardeşliği
savunmaya devam edeceğiz. Sivas’ın ışıkları hiçbir zaman sönmeyecektir. 
Değerli
arkadaşlar, teklifin 1’inci maddesi, tarafların farklı tapu müdürlükleri veya
yurt dışı teşkilatında bulunmaları hâlinde, işlemlerin bir araya gelmeden
yapılmasına cevaz veren düzenlemedir. Temelde kolaylaştırıyor ama işin gerçeği,
yurt içinde yapılacak olanda bu sistemde bir sıkıntı yok. Ama yine Sayın
Başkana da o dönemde söyledik, yurt dışında hangi teşkilatlar bunu yapacak?
Dışişleri Bakanlığı mı yapacak? Yoksa buradan, Tapu Kadastrodan memur mu
göndereceksiniz? Bunun tam açıklaması yapılmadı. Evet, bu yaralı bir kanundur.
Yurt dışında da düzenli bir şekilde bir sistem kurulursa, en azından insanlar
500-600 euro verip Türkiye’ye gelip de bu işlemleri yapmazlar. Eskiden vekâlet
sistemi oluyordu, sıkıntılar oluyordu ama bu, doğru bir mantık, destekliyoruz
da. 
Değerli
arkadaşlar, bizim -aynı zamanda ben Aydın Milletvekiliyim-494 tane köyümüz var,
bunun 250 tanesi orman köyü arkadaşlar. Daha önce bir yasa çıkardınız, biz o
zaman burada defalarca söyledik: Türkiye’nin en yoksul insanları orman
köylüleridir. Şunu dedik: Şu orman köylülerine vereceğiniz yerleri bedava o
insanlara verin. Örnek, diyelim ki Nazilli’nin bir köyü, Bayındır köyü. Yüz yıl
önce dedesi hazine yeri üzerinde kestane, incir ve zeytin yetiştirmiş. Bu,
torunlarına kalmış ama maalesef anca ve anca o aileyi geçindiriyor arkadaşlar,
aileyi geçindiriyor. Yarın bunu ne yaptınız? Uzattınız. İyi yaptınız ama
uzatsanız dahi orman köylüsünün bu parayı verme şansı yok. Onun için, o yeri,
yıllardan beri incir, zeytin, kestane yetiştiren o köylüye lütfen bedelsiz
olarak verin. 
İki:
Tarım arazileri için -doğru, yılbaşına kadar uzattınız- rayiç bedelin yarısı
diyoruz. Değerli arkadaşlar, hepimiz gördük, tarımı on yedi yıldan beri ne hâle
getirdiğinizi biliyoruz, bunu tartışmamıza gerek yok. Gördük, soğan, patates
çadırları kuruldu, insanlar kuyruğa girdi; öyle değil mi? Yani, buna yüzde 50,
rayiç bedelin yarısı dediğiniz zaman şuna emin olun ki tarımla uğraşan hiçbir
vatandaşımızın bunu ödeme şansı yok. Onun için, gelin, bu tarımla uğraşan
çiftçilerimize burayı bedelsiz verelim, orada üretim yapsın arkadaşlar. Zaten
sizlerin yanlış politikanızdan dolayı şu an köylüler köylerini terk ettiler,
yavaş yavaş şehre yerleşiyorlar. Bugün 8,5 milyon işsiz varsa gerekçeleri
bunlardır değerli arkadaşlar. Onun için muhakkak bunları tekrar
değerlendirmemiz lazım. Bu yasa zaten bir yıl önce gelmişti, tekrar aynı şey
geldi, düzeltmek için getirdiniz, doğrusu bu. 
Kentsel
dönüşüm… Değerli arkadaşlar, demin hepiniz konuştunuz, Grup Başkan Vekilim…
Sayın Başkanımın Konya Büyükşehir Belediye Başkanı iken gerçekten doğru
hizmetleri olmuştur, takdirleri toplamıştır. Şimdi ben size soruyorum: Neden bu
sisteme geçtik? Siz dediniz ki: “Eğer Cumhurbaşkanlığı sistemine geçersek
bürokrasiyi ortadan kaldıracağız, uçuracağız ülkeyi.” Değerli arkadaşlar, siz
2002’de geldikten sonra şunu dediniz: “Biz yerel yönetimleri güçlendireceğiz.”
Ee, siz bu yasayla yerel yönetimlerden bütün yetkileri alıp Çevre ve Şehircilik
Bakanlığına veriyorsunuz. Sayın Cumhurbaşkanı çıkıp televizyonda demedi mi “Biz
İstanbul’a ihanet ettik.” diye? Dedi. Neden ihanet ettiler biliyor musunuz? Bu
Çevre ve Şehircilik Bakanlığı kurulduktan sonra bütün planlar, ruhsatlar,
projeler burada yapıldı. Ben soruyorum AKP milletvekilli -arkada bürokratlar
oturuyor- arkadaşlara: Acaba bu yasayı yaparken gerçekten Cumhurbaşkanının,
AKP’nin milletvekillerinin haberi oldu mu? Yani sen hem yerel yönetimleri
güçlendireceksin hem de yerel yönetimlerdeki bütün yetkiyi Çevre ve Şehircilik
Bakanlığına vereceksin. Böyle saçma bir şey olabilir mi arkadaşlar, mümkün mü? 
Değerli
arkadaşlar, demin söyledi grup başkan vekili: “Biz, halkın seçtiği
Cumhurbaşkanına saygı duymak zorundayız.” Başımız üstüne, tabii ki halka saygı
duyacağız.
(Mikrofon
otomatik cihaz tarafından kapatıldı) 
HÜSEYİN
YILDIZ (Devamla) – Sayın Başkanım, bir dakika…
BAŞKAN
– Buyurun.
HÜSEYİN
YILDIZ (Devamla) – Peki, halkın seçtiği büyükşehir belediye başkanlarına,
halkın seçtiği ilçe belediye başkanlarına, halkın seçtiği meclis üyelerine
neden saygı duymuyorsunuz? Halk seçti Ekrem İmamoğlu’nu, dedi ki: Kardeşim,
İstanbul’da yerel meclis üyeleri var bırakın da İstanbul’un sorununa
İstanbul'da yerel yönetime seçilen meclis üyeleri ve belediye başkanı karar
versin. Eğer siz o yetkiyi, büyükşehir belediye başkanlarının yetkilerini alıp
Çevre ve Şehircilik Bakanlığına devrederseniz o zaman İstanbul halkına, İzmir
halkına, Adana halkına, Mersin halkına ihanet de etmiş olacaksınız. Onun için,
özellikle bu maddeyi muhakkak oturup konuşmamız lazım. 
Sevgili
Başkanım, büyükşehir belediye başkanlığı yapmış kişisiniz, başarılı bir
belediye başkanı yalınız. Bu yetkileri Çevre ve Şehircilik Bakanlığına
devrettiğimiz takdirde inanın ki İstanbul ihanete uğrar. 
Hepinizi
sevgiyle saygıyla selamlıyorum. (CHP sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
1’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
Enginyurt, 60’a göre söz talebiniz var.
Buyurun.
IV.- AÇIKLAMALAR (Devam)
58.- Ordu Milletvekili Cemal Enginyurt’un, 31 Mart
yerel seçimlerinden bu tarafa belediyelerde işçi kıyımı yaşandığına ilişkin
açıklaması
CEMAL
ENGİNYURT (Ordu) – Sayın Başkanım, çok teşekkür ediyorum. 
31
Marttan bu tarafa, Cumhuriyet Halk Partisi iş, emek, aş diye mücadele ederek
belediyeleri kazandı ama -on binlerce insan- büyük bir işçi kıyımı yaşanıyor.
Birçok belediyede, sekiz on yıldır çalışmasına rağmen insanların onurlarıyla
oynanarak -bankamatik memuru diye- “Gelmediği için işten attık.” denilerek işçi
kıyımı yaşanıyor. Bu konuda CHP’yi ve yetkilileri samimi bir davranışa davet
ediyorum.
Ayrıca
Kırşehir’in Mucur ilçesinde AK PARTİ’li belediye de işçi kıyımı yapıyor. Bu
konuda AK PARTİ grup başkan vekillerini ve AK PARTİ’li yetkilileri göreve davet
ediyorum. İşçi kıyımı hiçbir yerde olmamalı, işçinin emeğiyle, ekmeğiyle hiç
kimse oynamamalı. 
Teşekkür
ediyorum. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– 2’nci madde üzerinde iki önerge vardır, önergeleri aykırılık sırasına göre
işleme alacağım.
İlk
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan (2/1984) esas numaralı Tapu Kanunu ve Bazı Kanunlarda Değişiklik
Yapılmasına Dair Kanun Teklifi’nin 2’nci maddesinin aşağıdaki şekilde
düzenlenmesini arz ve teklif ederiz.
"MADDE
2- 2644 sayılı Kanuna aşağıdaki ek madde eklenmiştir.
Tapu
kaydındaki hisse hatalarının düzeltilmesi
EK
MADDE 3- Kadastro tespiti veya tapu sicilinde gerçekleştirilen işlemler
nedeniyle oluşan hatadan olumsuz etkilenen hisselerin maliklerine, ayni ve
şahsi hak lehtarlarına hatanın nedenleri ve düzeltme sonrası oluşacak hisse
durumunu gösteren tebligat yapılır.
Yapılacak
işlem konusunda tapu kaydının beyanlar hanesine belirtme yapılır ve bu belirtme
düzeltme işlemi kesinleşinceye kadar korunur.
Tebliğ
tarihinden itibaren altmış gün içinde ilgililerince muvafakat verilmesi halinde
düzeltme işlemi yapılır. Bu süre içinde muvafakat verilmez ise tapu
müdürlüğünce hatalı kayıt resen düzeltilerek işlem sonucu ile birlikte düzeltme
işlemine karşı tebliğden itibaren altmış gün içinde asliye hukuk mahkemesinde
dava açılabileceği ilgilisine ihtar edilir.”
 Ayhan
Erel Yavuz Ağıralioğlu Şenol Sunat
 Aksaray İstanbul Ankara
 Aylin
Cesur Feridun Bahşi Ümit Dikbayır
 Isparta Antalya Sakarya
BAŞKAN
– Komisyon önergeye katılıyor mu?
BAYINDIRLIK, İMAR, ULAŞTIRMA VE TURİZM KOMİSYONU BAŞKANI
TAHİR AKYÜREK (Konya) – Katılamıyoruz Sayın Başkan.
BAŞKAN – Önerge hakkında konuşmak isteyen Ankara Milletvekili
Şenol Sunat. (İYİ PARTİ sıralarından alkışlar) 
Süreniz beş dakika. 
ŞENOL SUNAT (Ankara) – Sayın Başkan, değerli milletvekilleri;
2’nci madde üzerinde vermiş olduğumuz değişiklik önergesi hakkında söz almış
bulunuyorum. Hepinizi saygıyla selamlıyorum. 
Evet, bu madde tapu maliklerinin bilgisi dışında,
mülkiyetlerinde kısıtlamalar veya hisselerinde düşme ve artma olması durumunda
tapu maliki onay vermese de resen tapu tarafından yapılacağını belirtiyor. Biz,
muhalefet şerhimizde otuz gün sürenin yetersiz
olduğu, bu sürenin uzatılması gerektiği, düzeltmeler için yapılacak duyuruların
yetersiz kalması durumunda vatandaşların mağdur olma ihtimali üzerinde durduk. 
Sayın
milletvekilleri, İYİ PARTİ milletvekilleri olarak değişiklik önergeleriyle
çıkarılacak kanunlara bugüne kadar destek vermeye çalışıyoruz. Verdiğimiz
değişiklik önergeleri, araştırma önergeleri, kanun teklifleri iktidar
partisinin sayısal çokluğuyla reddediliyor. Bizler milletin Meclisinde ve tek
konuşma mecramız olan Gazi Meclisimizde birçok konuda hem vatandaşlarımızın
isteği üzerine hem de gerçekler üzerine konuşmaya çalışıyoruz ve bir şekilde
tarihe de not düşüyoruz. 
Değerli
milletvekilleri, biraz önce grup başkan vekillerinin yapmış olduğu konuşmalar
dikkatimi çekti. Gerçekten üzgünüm; hukukun ve adaletin olmadığı, bizzat
yönetenlerin yasaları ve Anayasa’yı çiğnediği bir süreci yaşıyoruz. Devlet
sisteminin darmadağın edildiği, millî bir devlet anlayışından parti devletinin
oluşturulmaya çalışıldığı hatta oluşturulduğu bir süreç bu sayın
milletvekilleri. 
Evet,
Cumhurbaşkanlığı hükûmet sistemi… Övüyorsunuz. Bu getirdiğiniz, özellikle
hediye ettiğiniz bu ucube, bu garabet sistemin Türkiye’ye neler yaşattığını
hepinizin görmesi gerekir milletin vekilleri iseniz. “Efendim, bunu millet
iradesiyle, referandumla çıkardık. Yüzde 51 oyla bu sistemi getirdik.”
diyorsunuz. 82 Anayasası da yüzde 92 halkın oyuyla gelmişti. Yani Allah’ın emri
midir, Cumhurbaşkanlığı hükûmet sisteminin yanlış olduğunu görerek, bu ülkeye
zararlarının ortada olduğunu görerek… Bu ülkede artık enerji kaybetmeden
-yeniden düzenlenerek- parlamenter sistem veya kuvvetler ayrılığının yeniden
tesis edilmesi gerektiğini hepiniz görmüyor musunuz sayın hukukçular? Sayın
milletvekilleri içinde olan hukukçulara da sesleniyorum. 
Sayın
grup başkan vekili diyorlar ki: Kuvvetler ayrılığının sert ayrımlarıymış bu
sistem. Gülerim! Nerede güçlü Meclis sayın milletvekilleri, nerede güçlü
Meclis? Burada, sarayda hazırlanan veya bakanlıklarda da gözden geçirilen kanun
tekliflerini sayın milletvekillerinin ellerine vererek ve… Burada
tartışılmayan, Sayın Komisyon Başkanının “Bakanlar cevap verecek.” dediği ama
aslında milletvekillerinin sorularına bile cevap vermeyen bakanların
sunuşlarını mı bekleyeceğiz? Burada milletvekillerinin ne gücü var? “Güçlü
Meclis” diye getirdiniz ve üstüne bastıra bastıra “Bağımsız ve tarafsız yargı
olacak.” dediniz. Bu mu bağımsız ve tarafsız yargı sayın milletvekilleri? 
Evet,
Ergenekon davası nihayetlendi sayın milletvekilleri. On iki yıla yakın süre
zarfında suçlananlar beraat ettiler. Bunca yıl insanlar hapis yattı, aileler
perişan oldu, istikballer söndü.
(Mikrofon
otomatik cihaz tarafından kapatıldı)
BAŞKAN
– Buyurun toparlayın.
ŞENOL
SUNAT (Devamla) – Öyle acılar çekildi ki çocuklarını kaybedenler, hastalığa
yakalananlar, ülkenin yetiştirdiği onca değer, heba oldu gitti. Evet, Ergenekon
kumpasını kuranlar ve bu kumpasa destek verenler, yazarlar, omurgasız, edepsiz
fikir adamları, savcılığa soyunan başbakan ve bakanlar, bu günahı nasıl
ödeyecekler? Yani “Oldu, bitti, beraat ettiler, iş bitti.” mi diyecekler?
Kumpas kuranların büyük bir kısmı yurt dışına kaçtı, bir kısmı içeride; destek
verenler iktidar koltuklarında rahat oturuyorlar; yazarlar, çizerler de
yalılarında oturuyorlar ve bir kısım kripto da görevlerine devam ediyor.
Aklımızı
başımıza alalım sayın milletvekilleri. Burası milletin Meclisi, her şey
konuşulur. Lütfen, milletin vekilleri olduğunuzu hiçbiriniz unutmayınız.
Saygılar
sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Tapu Kanunu ve Bazı Kanunlarda Değişiklik Yapılmasına Dair
Kanun Teklifi’nin çerçeve 2’nci maddesiyle 2644 sayılı Tapu Kanunu’na eklenen
ek 3’üncü maddedeki “altmış gün” ibaresinin “doksan gün” olarak
değiştirilmesini arz ve teklif ederiz.
 Gökan
Zeybek Mehmet Akif Hamzaçebi Hasan Baltacı
 İstanbul İstanbul Kastamonu
 Hüseyin
Yıldız Mürsel Alban Ayhan Barut 
 Aydın Muğla Adana

BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Katılamıyoruz
Sayın Başkan.
BAŞKAN
– Önerge hakkında konuşmak isteyen, Adana Milletvekili Ayhan Barut.
Buyurun
Sayın Barut. (CHP sıralarından alkışlar)
AYHAN
BARUT (Adana) – Sayın Başkan, değerli milletvekilleri; hepinizi saygıyla
selamlıyorum.
Toplamda
8 yasayı ilgilendiren Tapu Kanunu ve Bazı Kanunlarda Değişiklik Yapılmasına
Dair Kanun Teklifi’nin 2’nci maddesi üzerinde partimiz adına söz almış
bulunmaktayım. 
Burada
en sonda söyleyeceğimi en baştan söylemek istiyorum: AKP iktidarı, ülkemizi ve
insanlarımızı yakından ilgilendiren her konuda olduğu gibi burada da, bu yasal
düzenlemede de sadece “Ben bilirim ve yaptım, oldu.” anlayışıyla hareket
ediyor. Bu tutumu bir kez daha reddediyor ve kınıyoruz. 
Osmanlı’dan
bu yana tapu alanında ne yazık ki etkili ve etkin bir çözüm üretilemeyen ancak
birtakım pansuman tedavilerle geçiştirilmeye çalışılan çok yakıcı sorunları
konuşuyoruz. Bu nedenle -hadi muhalefeti yok sayıyorsunuz- en azından konunun
uzmanlarının, ilgili meslek örgütlerinin, odaların, akademisyenlerin,
üniversitelerin, çiftçi birliklerinin ve üreticilerimizin de görüşlerinin
alınması gerekmez miydi? Yangından mal kaçırır gibi hazırlanan ve sunulan bu
yasa teklifinin içeriğini doğru bulmuyor ve kabul etmiyoruz. 
Teklifin
Meclise getiriliş biçimi, komisyonlarda ele alınış biçimi, ne kadar özensiz
olunduğunu bir kez daha ortaya koyuyor. Oysa burada yakıcı bu sorunlara karşı
ortak akılla kalıcı ve etkin bir çözüm üretmek mümkündür. Sözüm ona, bu
teklifte tapu uygulamalarında bürokrasinin azaltılması, işlemlerin
hızlandırılması, hazine arazilerinin satışlarında yurttaşlara kolaylık
sağlanması, hazineye ait taşınmazlar ile tarım arazilerinin satışında uygulama
birliğinin sağlanması gibi birçok temenniler yer alıyor ancak yapılması
öngörülen yasal düzenleme bunlardan uzak görünüyor. Komisyonlarda yasa teklifi
görüşülürken muhalefetin sesine kulak verilmemesi, yapıcı eleştirilerin ve
çözüm önerilerinin dikkate alınmaması, iktidarın bu sığ anlayışını gösteriyor.
(CHP sıralarından alkışlar)
Öte
yandan, bu teklifi getirenler, yerel yönetimin vücut bulduğu belediyelerimizin
görüşünü alma ihtiyacını da hissetmemiştir. Halkı ve yerel yönetimleri bu kadar
ilgilendiren bu konuda, bu yasayla yerel yönetimler sürecin dışına itilecektir.

Özü
itibarıyla, hazine arazileri imar ve planlama alanlarında çok önemli
değişikliklerin oldubittiye getirilmek istenmesine, öneri ve eleştiriler
dikkate alınmadan, sağlıklı bir danışma ve tartışma süreci işletilmeden
teklifin Meclise sunulmasına tepki gösteriyoruz. 
Şimdi,
üzerinde tartıştığımız ve tapu kayıtlarındaki hisse hatalarının düzeltilmesini
öngören 2’nci maddenin amacı da net değildir. Bu maddeyi ayrıntılı olarak ele
aldığımızda, Anayasa’yla güvence altına alınan mülkiyet hakkının da hiçe
sayıldığını görmekteyiz. Tapu maliklerinin bilgisi dışında, mülkiyetlere
kısıtlılıkların ya da hisselerinde düşme ya da artma konusunda tapu maliki onay
vermese bile bu işlemin resen tapu tarafından yapılmasının önü açılıyor. Bu,
düpedüz bir hak gasbıdır. Telafisi mümkün olmayan sonuçlar doğurabilecek bu
düzenlemelerin yeniden ele alınıp değiştirilmesini istiyoruz. 
Sayın
Başkan, değerli milletvekilleri; hazineye ait milyarlarca metrekare
büyüklükteki tarım arazilerinin çiftçilere ecrimisil bedeli karşılığında
kullandırılması, kiralandırılması, satılması, arazi toplulaştırma ve hazine
arazilerindeki üretime destek verilmemesi konusunda da büyük sorunlar
yaşıyoruz. Aynı zamanda, çiftçilik yapan bir ziraat mühendisi olarak, bir köylü
çocuğu olarak bu sorunları yaşıyorum. Daha önce de söz ettiğim gibi, bu
sorunların giderilmesi amacıyla yasal düzenlemeler yapıldı ancak net bir çözüm
üretilemedi. Hazineye ait arazileri kullanan üreticilere ve köylülere satışta
kolaylık sağlanmasını istiyoruz. Ecrimisil bedeli ödenerek üretim yapılan
hazine arazilerinde yetiştirilen tarımsal ürünlere, aynı kiralanan hazine
arazilerinde olduğu gibi destek verilmesini istiyoruz. Ecrimisil bedeli
ödenerek üretim yapılan hazine arazilerinde toprağa değil, ürüne destek
olunmasını istiyoruz. Üreticiler “Kullanım hakkımız, geçmişten kalan haklarımız
kaybolmasın.” diye hazine arazilerini kiralamaktan kaçınıyor. 
(Mikrofon
otomatik cihaz tarafından kapatıldı)
BAŞKAN
– Buyurun toparlayın. 
AYHAN
BARUT (Devamla) – Bu duruma açıklık getirilip çiftçinin rahatlatılmasını talep
ediyoruz. Hazine arazilerinin satışında üreticilerimize, köylülerimize kolaylık
istemekten dilimizde tüy bitti ama bir türlü çözüm bulunmuyor. Adana’da,
köylerde şahıs arazilerinin dönümüne dekarın, örneğin 15-20 bin lira istenirken
Millî Emlaktaki hazine arazileri için bunun tam 2 katından fazla, 35-40 bin
lira gibi bir fiyat istenmektedir. Oysaki bunun çok düşük ücretle verilmesi
gerekmektedir. 
Hazine
arazilerinin satışında çiftçiye kolaylık sağlanmasını, rayiç bedellerinin uygun
tutulmasını, ödemelerinin de hasattan hasada, ekimden ekime iki yılda bir
ödemeyle taksitlendirilerek yapılmasını istiyoruz. Ayrıca hazine arazilerinin
satışında ihale gibi uygulamalar yerine o bölgenin insanına, araziyi kullanan
kişilere, köy halkına öncelik verilmelidir diyorum, hepinizi sevgi ve saygıyla
selamlıyorum. (CHP ve İYİ PARTİ sıralarından alkışlar) 
BAŞKAN
– Şimdi, önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
3’üncü
madde üzerinde iki önerge vardır. Önergeleri aykırılık sırasına göre işleme
alacağım. 
Buyurun.
Türkiye Büyük Millet Meclisi Başkanlığına
Görüşülmekte
olan (2/1984) esas numaralı Tapu Kanunu ve Bazı Kanunlarda Değişiklik
Yapılmasına Dair Kanun Teklifi'nin 3’üncü maddesinin teklif metninden
çıkarılmasını arz ve teklif ederiz. 
 Ayhan
Erel Yavuz Ağıralioğlu Feridun Bahşi
 Aksaray İstanbul Antalya
 Tuba
Vural Çokal Ümit Dikbayır Aylin Cesur
 Antalya Sakarya Isparta

BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Efendim.
BAŞKAN
– Önerge hakkında konuşmak isteyen, Isparta Milletvekili Aylin Cesur. (İYİ
PARTİ sıralarından alkışlar) 
Süreniz
beş dakikadır. 
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum. 
Tapu
Kanunu üzerine konuşmamı planlamıştım ancak son iki gündür Mecliste yapılan,
Genel Kurulda yapılan konuşmalardan sonra biraz hafıza tazelemek gerektiğine
inandığım için konuşmamı değiştirdim. 
Öncelikle,
cuma günü Isparta’da Kurusarı köyünde şehit cenazesindeydim. Çok genç
kardeşimiz, 21 yaşında Mustafa Önlemeç, Hakkâri’de şehit oldu. Annesi
Rahime’nin sımsıkı tuttuğu elinin izi hâlâ bu elimde benim. Bir kardeşim daha,
Güngör Dolunay, yine Ispartalı, İzmir’de toprağa verildi pazar günü. Bu teğmen
kardeşim, o da Hakkâri Doğanlı’da şehit oldu. Kendilerine ve tüm şehitlerimize
Allah’tan rahmet, acılı ailelerine ve milletimize sabır diliyorum.
Şimdi
“Benden ne istersin, ne yapabilirim senin için kardeşim?” dediğim Rahime,
şehidimizin yakamıza taktığımız resmini göstererek orada bana dedi ki: “Lütfen
oğlum bu resimde kalmasın. Bu resmi saklayın ve ara ara bu resme bakın, olur
mu?” Şimdi, Rahime’nin ve tüm şehit annelerinin hatırına 31 Marttan sonraki
şehitlerimizi bir hatırlatmak istiyorum: Mehmet Kaya, Siirtli, Hatay
Yayladağı’nda; Halis Sayın, Niğdeli, Suriye’de Melkiye bölgesinde; Erhan
Çiyapul, Iğdırlı, Hakkâri-Irak sınırında; Murat Şahin, Giresunlu, Hakkâri-Irak
sınırında; Şevket Çetin, Kırıkkaleli, Hakkâri-Irak sınırında; Yener Kırıkcı,
Ankaralı, Hakkâri-Irak sınırında; Hüseyin Bulut, Konyalı, İzmir Urla’da; Nihat
Akcalı, Burdurlu, Ankara Polatlı’da; Yalçın Koca, Çankırılı, Suriye Azez
bölgesinde; Mehmet Erdoğan, Adanalı, Hakkâri Derecik’te; Ethem Barış, Konyalı,
Hakkâri Derecik’te; Servet Akkuş, Afyonlu, Hakkâri Derecik’te; Celalettin
Özdemir, Ankaralı, Suriye’de Azez bölgesinde; Ercan Can, Hataylı, Şırnak Gabar
Dağı’nda; Ali Çeker, Hataylı, Şırnak Gabar Dağı’nda; Görkem Akkuş, Aydınlı,
Şırnak Gabar Dağı’nda; Hakan Özdemir, Kırıkkaleli, Iğdır Dilucu’nda; Zekeriya
Zencirli, Antalyalı, Hakkâri Yüksekova’da; Ertuğrul Üstün, Niğdeli, Hatay
Reyhanlı’da; Mehmet Köklü, Yozgatlı, Irak’ın kuzeyinde; Yaşar Yıldırım,
Mersinli, Suriye Afrin’de; Raşit Aydın, Sakaryalı, Irak’ın Hakurk bölgesinde;
Mehmet Taşhan, Kahramanmaraşlı, Irak’ın kuzeyinde; Yasin Çubuk, Afyonlu,
Iğdır-İran sınırında; Ali Yılmaz, Kütahyalı, Iğdır Aralık’ta; İbrahim Alıcı,
Tokatlı, Iğdır Aralık’ta; Fatih Öz, Ankaralı, Hakkâri Yüksekova’da; Celal
Hayta, Sakaryalı, Hakkâri-Irak sınırında; Uğur Görkem Harmankaya, İzmirli,
Niğde Çamardı’da; Halil Kurt, Hataylı, Suriye Azez bölgesinde; Ökkeş Ede,
Osmaniyeli, Tunceli kırsalında; Emre Üçkan, Kütahyalı, Tunceli kırsalında;
Şafak Evren, Afyonlu, Şırnak İdil’de; Mikail Candan, Aksaraylı, Suriye Afrin
bölgesinde; Adem Tunç, Ağrılı, Suriye El Bab bölesinde; Mehmet Dursun, Hataylı,
Şanlıurfa’da; Kadir Yıldırım, Tokatlı, Hakkâri Çukurca’da.
Değerli
milletvekilleri, bunlar terörle ilgili can kayıplarımızın 31 Marttan beri olan
dökümü. 40 binin üstünde insanın ölümü, binlerce köyün tahribi; masum, kadın,
çocuk, yaşlı öldüren bir örgütün elebaşından gelen bir mektup. Şehit anaları
için söz aldığımı belirttim, Şehit Anaları Derneği Basın Sözcüsü Beyza Tufan,
Dernek Başkanı Pakize Akbaba’nın ağlayarak dediklerini sosyal medyada
paylaşmış, diyor ki: “21 yaşındaki bahar kokulu oğlumun bedenine bir cuma saati
7 kurşun sıkan katiline ‘yerli ve millî’ dediler. Bugün tüm acılarım yeniden
dağlandı, bugün 7 kurşun da bana sıktılar.” Şehit annesi Pakize Anne devam
ediyor: “Çözüm sürecinde de Öcalan’ın mektupları okunuyordu, Öcalan’ın
mektubuyla Habur’da teröristleri karşılatan iktidar, şimdi kendi seçim başarısı
için Öcalan’ın mektuplarını okutturuyor.”
(Mikrofon
otomatik cihaz tarafından kapatıldı) 
BAŞKAN
– Buyurun.
AYLİN
CESUR (Devamla) – “Ben anlamıyorum, Türkiye’ye ihanet eden bir teröristbaşının
eteğinden tutulur mu? Türkiye bitti, fabrikalar bitti, iş yerleri kapandı, işsizler
almış başını gidiyor, eğitim bitmiş, hukuk görevini yapmıyor; bu kadar sorun
varken iktidar, İstanbul seçimiyle uğraşıyor, bunun için de bölücübaşından bile
medet umuyor. Benim çocuğumun katiline seçim için beyanat verdiriyorsun,
İstanbul’u kazanırsan karşılığında ne vereceksin?” 
Şimdi,
ben de tüm şehit anneleri adına soruyorum: Eğer İstanbul seçimlerini
kazansaydınız o mektup için, o beyanat için karşılığında ne verecektiniz; ne
verecektiniz? Bu şehit anneleri için, buradaki çocukların anneleri için
hepinize soruyorum.
Hepinizi
sevgiyle saygıyla selamlıyorum. (İYİ PARTİ sıralarından alkışlar)
OYA
ERONAT (Diyarbakır) – Tüm şehit anneleri adına soramazsın ki ben buradayım, tüm
şehit anneleri adına sen soramazsın.
BAŞKAN
– Buyurun.
IV.- AÇIKLAMALAR (Devam)
59.- Çankırı Milletvekili Muhammet Emin Akbaşoğlu’nun,
Isparta Milletvekili Aylin Cesur’un görüşülmekte olan 91 sıra sayılı Kanun
Teklifi’nin 3’üncü maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Biraz evvel konuşan hatibin konuşmaları tamamen
bağlamından kopartılarak, kendi anlam boyutundan kopartılarak bir neticeye
bağlanmış vaziyette. Kendilerinin cevaplaması lazım bu soruyu. Zira Bese
Hozat’ların ve diğer birtakım terör elebaşlarının çağrılarına kendilerinin
aslında bu seçim münasebetiyle ittifak içerisinde bulundukları kişilere yönelik
cevap verilmesi lazım. 
ŞENOL
SUNAT (Ankara) – Yazıklar olsun!
MUHAMMET
EMİN AKBAŞOĞLU (Çankırı) – Aynı zamanda biliyorsunuz değerli arkadaşlar,
hakikaten şehitlerimizi hepimiz rahmetle yâd ediyoruz. Din ve devlet, vatan ve
millet müdafaası için canlarını feda etmiş bütün şehitler bizim baş üstünde
tuttuğumuz, aziz hatıralarını hep beraber milletçe yaşattığımız…
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
EMİN AKBAŞOĞLU (Çankırı) – …şehitlerimiz üzerinden böyle bir bağlamdan başka
bir noktaya hakikaten meseleyi getirip neticelendirmek hiç yakışık almamıştır.
Bu konuda hiçbir şekilde partimizin ilişkilendirilemeyeceği bir durumu bize
yamamaya çalışmak haksızlıktır ve iftiradır; bunu kesin bir dille
reddettiğimizi ifade etmek istedim.
Teşekkür
ederim.
BAŞKAN
– Aylin Hanım, buyurun.
60.- Isparta Milletvekili Aylin Cesur’un, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
AYLİN
CESUR (Isparta) – Teşekkür ederim Sayın Başkan. 
Sayın
Grup Başkan Vekilinin benim konuşmamı dinlemediğini düşünüyorum. Çünkü eğer
dinleselerdi, şehit anneleri adına konuşuyorum deyip okuduğum konuşmalardaki
beyanlar, Şehit Anaları Derneği Başkanı ve şehit annesi olan bir hanımefendinin
beyanlarıdır. 
Şimdi,
partimizle ilgili ve kendi partisiyle ilgili olan kısma gelince, burada elimde
eğer vaktimiz varsa Sayın Cumhurbaşkanının Abdullah Öcalan’ın mektubuna yönelik
değerlendirmesi ve Sayın Devlet Bahçeli’nin mektuba ilişkin değerlendirmesi,
Osman Öcalan’ın mektuba ilişkin TRT televizyonunda değerlendirmesi ve tüm
bunların kayıtları var. İki gündür de bunları bu Mecliste insanların, kamuoyunun
gözü önünde tartışıyoruz. İki gündür biz soru önergesi veriyoruz, bugün de
gittik adliyede İYİ PARTİ Grubu olarak suç duyurusunda bulunduk. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili, buyurun. 
AYLİN
CESUR (Isparta) - Şimdi bütün bunlardan sonra bu konunun asla algı
operasyonlarıyla giderilemeyeceğini size ben değil, aranızda bulunan şehit
annesinin anlatacağını düşünüyorum. Allah hepsine sabır versin, şehitlerimizin
hepsine rahmet diliyorum. 
MUHAMMET
EMİN AKBAŞOĞLU (Çankırı) - Bunların hepsinin gerekli cevapları verildi, o
cevaplara bakmanızı rica edeceğim. 
OYA
ERONAT (Diyarbakır) – Sayın Başkanım, sataşma var. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Önergeyi oylarınızı sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 91 sıra sayılı Tapu Kanunu ve Bazı Kanunlarda Değişiklik Yapılmasına Dair
Kanun Teklifi’nin çerçeve 3’üncü maddesiyle 2644 sayılı Tapu Kanunu’na eklenen
geçici 4’üncü maddedeki “otuz günlük” ibaresinin “otuz iş günü” olarak
değiştirilmesini arz ve teklif ederiz. 
 Gökan
Zeybek Mehmet Akif Hamzaçebi Hasan Baltacı
 İstanbul İstanbul Kastamonu
 Hüseyin
Yıldız  Mürsel Alban
 Aydın Muğla
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Önerge hakkında konuşmak isteyen, Muğla Milletvekili Mürsel Alban. 
Buyurun
Sayın Alban. (CHP sıralarından alkışlar) 
MÜRSEL
ALBAN (Muğla) – Sayın Başkan, değerli milletvekilleri; görüşülmekte olan Tapu
Kanunu teklifinin 3’üncü maddesinde verilen önerge üzerinde söz aldım, yüce
Meclisi saygıyla selamlıyorum. 
Ülkemizin
yıllardan beri uğraştığı temel sorunlardan biridir imar sorunu. Yıllardan beri
çözülemeyen imar sorunuyla karşı karşıyayız. Şimdiye kadar yapılan gerek imar
planları gerekse imarlara ilişkin kanunlar, yönetmelikler, hukuki düzenlemeler
sorunlara çözüm üretememiştir. Bugüne kadar ne yazık ki imar konusunda
kuralsızlık kural olmuştur. 1950’li yıllarda başlayan 2000’li yıllarda hızlanan
göç ve kentleşme sürecini yaşıyoruz. Bu kentleşme sürecinde hiçbir zaman planlı
düzenleme olmadı. Devlet kurumları, bu hızlı göç ve büyüme karşısında hukuki ve
teknik önlemleri yeterince alamadı. Yapılan yasal düzenlemeler de hep kâğıt
üzerinde kaldı. Çünkü çıkartılan yasaların çoğu, toplumun ihtiyaçlarını
karşılamak yerine küçük bir rant grubuna hizmet etti. 
İmar
kavramı, basitçe geçiştireceğimiz bir konu değildir. Yaşadığımız evimizden
sokağımıza, mahallemizden kentimize kadar tamamını kapsayan, hayatımızın
merkezindeki bir kavramdır. Aceleyle hazırlanmış kanun teklifleriyle imar
konusundaki sorunları çözemezsiniz, aksine kördüğüm olmuş bu soruna bir düğüm
de siz atmış olursunuz. Konut ve kentleşme sorunları ancak merkezî yönetim,
belediyeler, hak sahipleriyle el birliğiyle çözüme kavuşturulabilir. Bu süreçte
şehir plancıları, mimarlar, mühendislerle, meslek odaları ve sivil toplum
kuruluşlarıyla iş birliği yapılmalıdır. Kamu, şeffaflık anlayışı içerisinde
bilgilendirilmelidir. 
Şimdi
size soruyorum: Bu kanun teklifini hazırlarken yukarıdaki hangi kurumların
görüşünü aldınız? Görüşmekte olduğumuz bu kanun teklifi, yıllardan beri
birikmiş olan sorunları çözmeyecektir. Çünkü bu kanun teklifi aceleyle
yapılmıştır, yeteri kadar tartışılmamıştır, meslek örgütlerinin görüşleri
alınmamıştır. Temeli olmayan bir binanın yıkılmaya mahkûm olması gibi bu
yapacağınız kanun sadece kâğıt üzerinde kalacaktır, uygulamada sorun
yaratacaktır. İlerleyen dönemlerde tekrar bir düzenleme yapmak zorunda
kalacaksınız. İmar konusunun temeline inmediğiniz sürece sorunu çözemezsiniz.
AKP iktidarlarında imar konusunun temelinde ranta dayalı bir kalkınma modeli
vardır. Bu ranta dayalı zenginleşme düzeni değişmediği sürece imar konusundaki
sorunları çözme şansınız yoktur. Kanunlara sürekli yama yapmak yerine önce bu
rant zihniyetini değiştirmeniz gerekmektedir. 
Sayın
Başkan, değerli milletvekilleri; görüşmekte olduğumuz kanun teklifinde,
halkımızın eğitim, sağlık, spor, kültür alanlarını ücretsiz olarak
kullanmasının önüne geçiliyor, bunun yerine sizler bu alanları özelleştirmeye
açıyorsunuz, kamuya ait alanları ortadan kaldırıyorsunuz. 1/1000 ölçekli planın
18’inci maddesinin uygulamasının yapılmasında eğitim ve sağlık alanlarında
binalar yapılır. Bu yerleri kamu adına tescil edeceğinize özelleştirme yaparak
yandaşa peşkeş çekiyorsunuz. Gelin, biz bu yerleri kamu adına tescil edelim,
kamu ortaklık alanları yaratalım, böylece kamunun hakkını korumuş, yandaşa
peşkeş çekmenin de önüne geçmiş oluruz. 
AKP
olarak iktidarda olduğunuzdan beri ekonomik büyümenin merkezine inşaat
sektörünü aldınız, “Türkiye’yi bir şantiyeye çevirdik.” diye övündünüz, bugün
ise, her alanda olduğu gibi, inşaat sektöründe de dibe vurdunuz. Türkiye’yi
beton mezarlığına döndürdünüz; binalar yaptınız fakat içerisinde yaşayan yok
çünkü vatandaşın o evi alacak parası yok. Ne müteahhit yaptığı evi satabiliyor
ne de vatandaş ev alabiliyor. 
Şimdi
sizlere inşaat piyasasından güncel birkaç örnek vereyim: 1 ton demir 3.400
lira, 1 torba çimento 15 lira, beton 200 lira, tuğla 1 liraysa bu fiyatlarla
hangi müteahhit iş yapacak, hangi vatandaş ev alacak? Vatandaşın durumuysa daha
vahim. Banka faiz oranlarına baktığınızda konut kredilerinde 1,80 ile 1,65
arasında. Binaları yapsanız dahi nasıl satacaksınız? Bu faiz oranlarıyla hangi
vatandaş ev alacak, merak ediyorum doğrusu. Çocuğuna ayakkabı alamayan, okula
giden evladına harçlık veremeyen, akşam evine ekmek götüremeyen…
(Mikrofon
otomatik cihaz tarafından kapatıldı) 
BAŞKAN
- Buyurun, toparlayın Sayın Milletvekili.
MÜRSEL
ALBAN (Devamla) - Çözüm üretemediniz. Getirdiğiniz bu kanun teklifiyle yine bir
avuç rantçıya ve yandaşa kıyak çektiniz. Bu yasa düzenlemesi hiçbir soruna
çözüm olmayacaktır.
Sözlerime
son verirken, 2 Temmuz 1993 tarihinde Sivas Madımak’ta yobaz ve gericilerin
saldırısıyla katledilen aydınlarımızı bir kez daha saygıyla anıyor, “Ekilir
ekin geliriz/ Ezilir un geliriz/ Bir gider bin geliriz/ Bizi yakmak kurtuluş
mu?” Karanlığa inat, yaşasın aydınlık diyor hepinizi saygıyla selamlıyorum.
(CHP sıralarından alkışlar)
BAŞKAN
– Şimdi, önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir. 
3’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
4’üncü
madde üzerinde iki önerge vardır, önergeleri aykırılık sırasına göre işleme
alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan (2/1984) esas numaralı Tapu Kanunu ve Bazı Kanunlarda Değişiklik
Yapılmasına Dair Kanun Teklifi’nin 4’üncü maddesinin aşağıdaki şekilde
düzenlenmesini arz ve teklif ederiz.
“MADDE
4- 22/12/1934 tarihli ve 2644 sayılı Tapu Kanununun 22 nci ve 27 nci maddeleri
yürürlükten kaldırılmıştır.” 
 Ayhan Erel Arslan
Kabukcuoğlu Feridun Bahşi
 Aksaray Eskişehir Antalya
 Tuba Vural Çokal Ümit Dikbayır Aylin
Cesur
 Antalya Sakarya Isparta


BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılmıyoruz Sayın Başkan. 
BAŞKAN
– Önerge hakkında konuşmak isteyen Aksaray Milletvekili Ayhan Erel, buyurun.
(İYİ PARTİ sıralarından alkışlar) 
Süreniz
beş dakikadır. 
AYHAN
EREL (Aksaray) – Sayın Başkanım, değerli milletvekilleri, çok değerli Komisyon
üyeleri ve bürokratlar; 91 sıra sayılı Tapu Kanunu Teklifi’nin 4’üncü maddesi
üzerine İYİ PARTİ Grubu adına söz aldım. Hepinizi saygıyla selamlıyorum.
Sözlerimin
başında, çok merak ettiğim bir konuyu, burada hazır Tapu Kadastronun
teknokratları, bürokratları varken öğrenmek istiyorum. 
Şimdi,
Türkiye’de kuru, sulu tarım yapılabilecek araziler sanırım Bakanlığın veya
Genel Müdürlüğün kayıtlarında vardır. Bu arazilerde hangi ürün nasıl yetişir;
bu da Tarım Bakanlığının kayıtlarında vardır. Türkiye’nin hangi ürüne ne kadar
ihtiyacı olduğu da sanırım ki devletin verilerinde vardır ama ne hikmetse bir
sene bakıyorsunuz, Türkiye soğana muhtaç oluyor, diğer sene soğan depolarda
çürüyor veya bir sene patates bulunmazken diğer sene patates yine depolarda
çürüyor. Şu anda limon 10 lira ama geçen sene 1 liraya yüzüne bakan yoktu. Yani
Türkiye'de ürünlerin ihtiyaç olan miktarı, yine topraklarda yetişecek olan
ürünler, bunlar tespit edilemez mi? Yani önceden çiftçimize, mesela Aksaray’daki
çiftçilerimize “Siz patates ekiniz, sarımsak ekiniz.” diye, Nevşehir’deki
çiftçilerimize “Siz de soğan ekiniz.” ne bileyim “Ayçiçeği ekiniz.” diyerek bir
yönlendirme, bir planlama yapılamaz mı? Yani çiftçiyi her sene kaderiyle baş
başa bırakmanın bir anlamı var mı, açıkçası bunu merak ediyorum. Tarım
Bakanlığında, Tapu ve Kadastro Genel Müdürlüğünde bu kadar teknokrat, bu kadar
bürokrat varken bu planlamayı neden yapmazlar, açıkçası millet adına ben
sormaktayım.
Yine,
Tapu Kanunu görüşülürken tapu kadastro müdürlüklerinde çalışan insanlarımızın,
çalışanlarımızın sorunlarına değinmek istiyorum. Bu sorunların başında personel
eğitimi ve personel sayısı gelmektedir. Personel her ne kadar belirli okul
mezunları arasından seçilerek atanmaktaysa da ilk atanan personel tapu ve
kadastro mevzuatı konusunda yeterli bilgiye sahip değildir. Ankara'da zaman
zaman düzenlenen kısa süreli ve uygulamadan uzak kurslarla personelin gerektiği
gibi eğitilmesi mümkün değildir. 
Diğer
sorunsa personel sayısıdır. Günümüzde neredeyse hiçbir tapu dairesinde personel
sayısı yeterli değildir. Tapu daireleri ihtiyaç duyduğu kadronun yarısı kadar
personelle hizmet vermekte ve mevcut personelin büyük çoğunluğu da genelde
meslek mensubu olmayan insanlar arasından atanmaktadır. Bu kişiler,
özelleştirilen kurumlardan, Diyanet İşleri Başkanlığından, bankalardan,
belediyelerden tapu dairesine geçen ve meslek mensubu olmadıkları için, iyi
niyetle çalıştıkları hâlde uzunca bir süre hatta bazen hiçbir verim alınamayan
personeldir. Tapu daireleri az personelle çok iş yapmaya çalışmaktadır. 
Değerli
milletvekilleri, tapu dairelerinde çalışan sözleşmeli personel de birçok
sorunla karşı karşıyadır. Sözleşmeli personelin ve kadrolu personelin yaptığı
işler ve sorumluluklar aynı olmasına rağmen, maalesef aldıkları ücretler
farklıdır. Atama ve tayin konusunda hiçbir imkân tanınmamaktadır. Geçici görev
sırasında görev yolluğu ve harcırah alamamaktadırlar. Tapu dairelerinde çalışan
kadrolu personelin sorunları ise şöyledir: Kamu kurumları arasında belki de en
çok çalışan personel olmalarına rağmen en az ücret alan meslek elemanları
maalesef tapu memurlarıdır. Hiçbir kurumun personelinin tapu sicil memuru kadar
yoğun bir iş ortamında, maddi risk ve sorumluluk altında çalıştığı
görülmemektedir. Tapu daireleri taşındıkları sokaklara veya caddeye anında bir
hareketlilik, bir değer, bir canlılık getirdiği hâlde, tapu dairelerinin bu
önemine karşın ne devlet ne de kamuoyu tapu dairelerinin önemini idrak
edebilmiş değildir. Personel ağır ve sınırsız bir mali risk ve sorumluluk
altında çalışmaktadır. 
Sayın
milletvekilleri, en uzun süren hukuk davaları tapu ve kadastro davalarıdır.
Dava, dede hayattayken açılır, torunla devam eder ve hâlâ bitmez. Davaya bakan
hâkimler, savcılar, avukatlar emekli olur, onların yerine diğerleri gelir ama
maalesef bu dava bitmez. Elli altmış yıl süren davalar vardır. Son dönemde yedi
yüz otuz günde sonuçlandırılması hedeflenmiştir ama günümüz şartlarında bu
mümkün değildir. İllerde müstakil tapu kadastro mahkemeleri kurulmalı ve bu
yığılan dosyalar bir an önce çözüme kavuşturulmalıdır diyorum.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
5’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (2/1984) esas numaralı Tapu Kanunu ve Bazı Kanunlarda Değişiklik
Yapılmasına Dair Kanun Teklifi'nin 5’inci maddesinin aşağıdaki şekilde
düzenlenmesini arz ve teklif ederiz.
"MADDE
5- 23/6/1965 tarihli ve 634 sayılı Kat Mülkiyeti Kanununa aşağıdaki ek madde
eklenmiştir.
"Hatalı
blok veya bağımsız bölüm numaralarının düzeltilmesi
EK
MADDE 5- Kat mülkiyetine tabi yapıların projesindeki hatalı blok numaralarının
düzeltilebilmesi için; blok bazında kat malikleri kurulunun salt çoğunluğuyla
alınmış karar ile lisanslı harita ve kadastro bürosu veya kadastro müdürlüğü
tarafından hazırlanan teknik rapor gereğince düzenlenen ve ilgili idarece
onaylanan yeni vaziyet planı ilgilisi tarafından tapu müdürlüğüne sunulur.
Kat
mülkiyetine tabi yapıların projesindeki hatalı bağımsız bölüm numaralarının
düzeltilebilmesi için; lisanslı harita ve kadastro bürosu veya kadastro
müdürlüğü tarafından hazırlanan ve ilgili idarece onaylanan teknik rapor
ilgilisi tarafından tapu müdürlüğüne sunulur. Bu fıkra kapsamında yapılan
düzeltmelerde ayni ve şahsi hak lehtarlarının muvafakatlerinin bulunduğunu
gösterir belge aranır.”
 Ayhan
Erel Arslan Kabukcuoğlu Feridun Bahşi
 Aksaray Eskişehir Antalya
 Tuba
Vural Çokal Ümit Dikbayır Hasan Subaşı
 Antalya Sakarya Antalya

BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen, Antalya Milletvekili Hasan Subaşı. (İYİ
PARTİ sıralarından alkışlar) 
Buyurun
Sayın Subaşı.
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum. 
91
sıra sayılı Kanun Teklifi’nin 5’inci maddesi için söz almış bulunuyorum. Birçok
kanunda değişiklik yapan torba yasa, 8 kanunda değişiklikler getirmektedir.
Benim bu değişiklik yapılan kanunlar içinde önem verdiğim kentsel dönüşüm
kanunu, bu Hükûmet zamanında çıkarılmış önemli kanunlardan biridir. Bir
fırsattı kentsel dönüşüm kanunu. Geçmişte kentlerimizde yapılan hataların,
sorunların giderilmesi için, yeni bir vizyon koyabilmek için, sosyal donatıların
yeterli olabilmesi ve daha sağlıklı, sağlam yapıların yapılabilmesi için bir
fırsattı. Fakat kentsel dönüşüm yasası, sadece binayı yıkıp biraz daha fazla
yoğunlukla ya da birkaç kat fazlasıyla benzer binayı yapmak şeklinde
yorumlandığı için yeterli sonucu alamadık. Oysa bu kanun gereği ada bazında ya
da mahalle bazında birleştirmelerle geniş alanlarda kanunu uygulamak ve sosyal
donatı alanlarını yeterli şekilde; yeşil alanıyla, ibadet alanıyla, oyun ve
spor alanlarıyla yapabilmek mümkündü fakat hiçbir belediyenin bu şekilde
uygulama yaptığı pratikte çok da görülmüyor maalesef.
Ben,
1990’lı yılların başında Antalya’da şöyle bir manzara görmüştüm: 100 bine yakın
konut vardı; 50 bin civarında konut ruhsatlı, 50 bin civarında da kaçak yapı,
gecekondu vardı. O zaman 2981 sayılı, bugün de yine geçerli olan, bir tapu
tahsis kanunu yürürlükteydi.
Ben,
1990’lı yılların başında Antalya’nın en önemli sorunlarından biri olarak
kanalizasyon yapımını ve gecekonduculara da tapu tahsis belgelerinin
karşılığında tapu vermeyi hedef olarak almıştım. Binlerce gecekondu alanını
kamulaştırmak suretiyle, bu tahsis belgeleri karşılığında bu kişilerin
tapularını verebilmiştik. Ancak son yıllarda hazırladığımız 1.500 dönüm tapuyu
ki 3.500 gecekonducunun gecekondusuna tekabül eden araziydi, birkaç yıl
uğraşarak onu da kamulaştırdık ve Büyükşehrin kasasına koyduk. Ancak bizden
sonra gelen belediyeler, gecekondu hak sahiplerine onu dağıtmak yerine, yine
TOKİ mantığıyla “Türkiye'nin en büyük kentsel dönüşüm alanını meydana
getiriyoruz.” diye gururlanarak onun yapımına başladılar ve 20 bin konut
yapılıyor. İnşallah, sonuçlandırmak ve arsa sahiplerine, tahsis belgesi
sahiplerine de dairelerini vermek kısmet olur diyorum ama bence uygun olan bu
değildi. 1990’lı yıllarda, Türkiye'de ilk kez Antalya’da biz başlamıştık
tapularının dağıtılmasına. Geçenlerde Sayın Binali Yıldırım’ın ifadesinden
anladığım kadarıyla, yirmi beş yıldır maalesef, İstanbul’da böyle bir
çalışmanın yapılmamış olduğunu görmek doğrusu üzüntü vericiydi. Oysa bu işlem
kentler için son derece önemlidir çünkü o araziler gelecekte de birer arsa
rezervidir. 
Bu
kanunda yine önem verdiğim maddelerden biri 10’uncu madde. Çiftçiye sera
yapımını özendiren, entegre tesis değilse ruhsat alma zorunluluğu olmadan sera
yapımına cevaz veren bir madde. Ben bunu da yararlı görüyorum. Ancak şöyle bir
sorun var. 
(Mikrofon
otomatik cihaz tarafından kapatıldı) 
HASAN
SUBAŞI (Devamla) – İzin verirseniz toparlayayım Sayın Başkan. 
BAŞKAN
– Buyurun. 
HASAN
SUBAŞI (Devamla) – Çiftçi o kadar zorluk içinde ki bu girdi fiyatlarıyla,
maalesef, zaten modern seralar yapamadıkları gibi, küçük çiftçinin bunu da
yapma şansı kalmamıştır. Bilmiyorum fiyatlardan haberiniz var mı ama Antalya
Toptancı Halinde domates fiyatı 40 kuruş, patlıcan 40 kuruş, karpuz 40 kuruş
–ki üreticide 10 kuruş maalesef ya da sürülüp geçiliyor- kavun 50 kuruş. Bu
fiyatlarla, tabii düşünün bir fidenin 1,5 lira, 2,5 lira olduğunu, 2-3 bin tane
dikildiğini; 1 dönüm sera yapmak ya da açık alanda tarım yapabilmek için 3-4
bin lira masraf gerekiyor. Bunların hiçbirisi maliyetini kurtarmıyor. 
Geçenlerde
Sayın Grup Başkan Vekilimiz Lütfü Türkkan… Brezilya’da yeni gelen bir merkez
bankası başkanının “Saksılarınızda bile toprağınızı ekin.” diyerek…
(Mikrofon
otomatik cihaz tarafından kapatıldı) 
BAŞKAN
– Buyurun.
HASAN
SUBAŞI (Devamla) – …Brezilya’yı, bütün tarım arazilerini değerlendirmek
suretiyle bugün büyük bir krizden kurtarmış ve dünyanın en büyük üretici ve
tarım ürünü ihraç eden ülkeleri arasına sokmuştur. Türkiye'de girdi fiyatlarını
ayarlayarak, tarım özendirilerek yeniden tarımda bir seferberlik yaratılmalıdır
diye fikrimi ifade ediyorum.
Hepinizi
saygıyla selamlıyorum (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge kabul
edilmemiştir.
5’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
6’ncı
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin çerçeve 6’ncı maddesiyle değiştirilen
3194 sayılı Kanun’un 8’inci maddesinin birinci fıkrasının (c) bendinde yer alan
“bitkisel üretim amacı” ibaresinin “tarımsal amaç” şeklinde değiştirilmesini
arz ve teklif ederiz.
 Muhammet
Emin Akbaşoğlu  Mehmet Doğan Kubat Ramazan Can
 Çankırı İstanbul Kırıkkale
 Lütfü
Türkkan  Cemil Yaman Sermin Balık
 Kocaeli Kocaeli Elâzığ

BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Genel
Kurulun takdirine bırakıyoruz efendim. 
MUHAMMET
EMİN AKBAŞOĞLU (Çankırı) – Gerekçe…
BAŞKAN
– Gerekçeyi okutuyorum:
Gerekçe:
Önergeyle,
tarım arazilerinin 5403 sayılı Toprak Koruma ve Arazi Kullanımı Kanunu’nda
belirtilen izinler alınmadan tarımsal amaç dışında kullanılamayacağı
düzenlenmektedir. 
MEHMET
AKİF HAMZAÇEBİ (İstanbul) – Bir söz talebim var Sayın Başkanım. 
BAŞKAN
– Oyladıktan sonra versem…
MEHMET
AKİF HAMZAÇEBİ (İstanbul) – Öncesinde…
BAŞKAN
– Buyurun.
IV.- AÇIKLAMALAR (Devam)
61.- İstanbul Milletvekili Mehmet Akif Hamzaçebi’nin,
görüşülmekte olan 91 sıra sayılı Kanun Teklifi’nin 6’ncı maddesi üzerinde
verilen önergeyle “bitkisel üretim amacı” ibaresinin “tarımsal amaç” şeklinde
değiştirilmesinin uygun bir düzenleme olduğuna ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan. 
Önergeyle
önerilen hususu Cumhuriyet Halk Partisi Grubu olarak biz de doğru buluyoruz.
Aynı konuyu Komisyonda, görüşmeler sırasında ben önermiştim. Yürürlükteki
yasada bu kavram “tarımsal üretim” olarak yer aldığı hâlde, teklif metninde bu
“bitkisel üretim”e dönüştürülmek suretiyle kapsam oldukça daraltılmıştı. Bunun
amacını sordum, tatmin edici bir açıklama alamadım. Şimdi doğrusu yapılıyor.
Yine “tarımsal üretim” kavramı buraya yerleştirilmek suretiyle daha amaca uygun
bir düzenleme yapılıyor. Onu ifade etmek için söz aldım. 
Teşekkür
ediyorum. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 6’ncı maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
7’nci
madde üzerinde iki önerge vardır, önergeleri aykırılık sırasına göre işleme
alacağım.
Okutuyorum:

Türkiye Büyük Milet Meclisi
Başkanlığına
Görüşülmekte olan (2/1984) esas numaralı Tapu Kanunu ve
Bazı Kanunlarda Değişiklik Yapılmasına Dair Kanun Teklifi’nin 7’nci maddesinin
teklif metninden çıkarılmasını arz ve teklif ederiz.
 Ayhan
Erel Feridun Bahşi Tuba Vural Çokal
 Aksaray Antalya Antalya
 İbrahim
Halil Oral Ümit Dikbayır Arslan Kabukcuoğlu
 Ankara Sakarya Eskişehir
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (KONYA) –
Katlamıyoruz efendim. 
MEHMET
METANET ÇULHAOĞLU (Adana) – Gerekçe.
BAŞKAN
– Gerekçeyi okutuyorum:
Gerekçe:
Bu
madde kullanım amacına uygun tesis yapılmasının önünü açarken düzenleme
ortaklık payına konu kullanımlarda özel eğitim kurumu ya da özel hastane yapımı
durumunda, bölgeyi bu özel işletmelere mahkûm etme durumu ortaya çıkabilir. Bu
maddenin etraflıca tekrar ele alınması ve suistimallere yer vermeyecek şekilde
düzenlenmesi gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Tapu Kanunu ve Bazı Kanunlarda Değişiklik Yapılmasına Dair
Kanun Teklifi’nin çerçeve 7’nci maddesi ile başlığıyla birlikte değiştirilen
3194 sayılı İmar Kanunu’nun 13'ncü maddesinin ikinci fıkrasındaki “Düzenleme
ortaklık payına konu kullanımlardan, yol, meydan, ibadet yerleri, park ve çocuk
bahçeleri hariç olmak üzere yapı yapılabilecek diğer alanlarda; alanların
kamuya geçişi sağlanıncaya kadar maliklerinin talebi hâlinde ilgili kamu
kuruluşunun uygun görüşü alınarak plandaki kullanım amacına uygun özel tesis
yapılabilir" ibaresinin teklif metninden çıkarılmasını arz ve teklif
ederiz.
 Gökan
Zeybek Mehmet Akif Hamzaçebi Hasan Baltacı
 İstanbul İstanbul Kastamonu
 Hüseyin
Yıldız  Mürsel Alban
 Aydın Muğla
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen, İstanbul Milletvekili Gökan Zeybek. (CHP
sıralarından alkışlar) 
Süreniz
beş dakikadır. 
GÖKAN
ZEYBEK (İstanbul) – Sayın Başkan, sayın milletvekilleri; görüşmekte olduğumuz
91 sıra sayılı Tapu Kanunu ve Bazı Kanunlarda Değişiklik Yapılmasına Dair Kanun
Teklifi ve Bayındırlık, İmar, Ulaştırma, ve Turizm Komisyonu Raporu üzerine söz
almış bulunuyorum. 
7’nci
maddeyle ilgili şöyle bir değerlendirmeyi yapmak bence doğrudur: Bir bölgeyle
ilgili imar planı yapıldığında plan yapım koşullarının başında zaten o bölgede
var olan kurumların görüşlerinin alınması plan yapım sürecinin başlangıcını
oluşturur. O nedenle de doğal olarak kurum görüşlerine aykırı planın
yapılmaması gerekir. Ancak görünen o ki burada çok sayıda imar planı yapılmış.
Başta Tarım ve Orman Bakanlığı, Çevre Bakanlığı, ilgili İSKİ, BEDAŞ ya da
değişik kurumlar tarafından verilmiş olumsuz görüşlere rağmen, imar planlarının
gerek Çevre ve Şehircilik Bakanlığı tarafından gerekse ilgili yerel yönetimler
tarafından yapıldığını görüyoruz. Kurum görüşlerine aykırı plan yapmanın sonucu
olarak da kamulaştırma hizmetlerinde ciddi sıkıntılar ortaya çıkmakta,
kamulaştırılması gereken, “düzenleme ortaklık payı” adı altında ayrılmış
alanlarda da binlerce insan mağdur edilmektedir. Düzenleme bu biçimiyle
“Kamulaştırmayı artık ben yapamıyorum. Kamulaştırmayı yapacak bütçemde bir tek
kuruşum yok, yerel yönetimlere aktaracağım ödeneklerim yok. Merkezî hükûmet
olarak ben yıllardır bir kamulaştırma hizmetinden dolayı yükümlülüklerimi
yerine getiremedim ve yurttaşları mağdur ettim.” diyor ve bunu belgeyle,
teklifle de birlikte ikrar etmiş oluyor. 
Burada,
tabii, bir düzenleme getiriliyor, deniyor ki: “Eğer imar planıyla ‘düzenleme
ortaklık payı’ adı altında ayrılmış alanlarda biz eğer vatandaşın mülkünü
alıyorsak ve burayla ilgili kamulaştırmayı yapmadan, burada 18 uygulaması
yaparak vatandaşa hakkı olan tapuyu da veremezsek o zaman vatandaş bize
müracaat etsin, kurumların da görüşünü alarak gelsin ve biz o kişiye ‘düzenleme
ortaklık payı’ adı altında ayrılmış, hangi amaçsa o amaca uygun özel tesis
yapılması iznini verelim.” Yani hastaneye ayırmışsak, kamunun ihtiyacı olan
hastaneyi biz devlet olarak yapamıyoruz, o zaman sen buraya özel hastane
yapabilirsin. İlköğretim okulu, ortaöğretim okulu olarak ayrılmış eğitim
alanına biz devlet olarak zaten okul yapamıyoruz, bunu bir kamu hizmeti olarak
görme anlayışını da yavaş yavaş terk ediyoruz, o zaman biz eğitimi de özel
sektörün yapmasının önünü açıyoruz. Daha da ilerisi, kültür tesisi alanları,
spor tesisi alanları, kreş gibi bütün bu alanlarla ilgili özelleştirmenin
bütünüyle önü açılıyor. Cumhuriyet Halk Partisi Grubu olarak biz plan
yapıcının… Tabii, plan yapıcının esas olarak yerel yönetimler olması gerekir
çünkü biz, Avrupa Birliğiyle birlikte geliştirdiğimiz yerel yönetim anlayışını,
uzun yıllardır yerelin güçlendirilmesini hedef almış bir ülkeyiz ama görünen o
ki burada merkezi güçlendirmek, merkezi güçlendirirken de o bölgede yer alan
yurttaşlarımızın ihtiyaçlarını ortaya koyacak olan temel hizmetleri yani
düzenleme ortaklık payının kapsamı içine giren hizmetlerde de kamucu, toplumcu,
halkçı anlayışı tümüyle terk ediyoruz. Bu biçimiyle, iktidar, bu alanda da
büyük bir başarısızlığını bu teklifin içine bu maddeyi koyarak da kabul etmiş
oluyor.
Başka
önemli bir sıkıntı da şu arkadaşlar: Gene bu yasanın içinde hep görüyoruz ki
DOP alanlarının içine mezarlıkları da dâhil ediyorlar. Yani yeni düzenleme
ortaklık payı adı altında ayrılmış alanlara şehir merkezlerinde bulunan asırlık
mezarlıkların da dâhil edilerek DOP hissesine dâhil edilmesi de kentlerin
geleceği açısından ciddi sıkıntılar doğurmaktadır.
Yasa
metni, bazı alanlarda yaratılmış olan sıkıntıları çözüyor ama özellikle
Esenyurt gibi, Fikirtepe gibi, Küçükçekmece gibi, Gaziosmanpaşa gibi ciddi
biçimde kentsel dönüşümde hak mağduriyetine uğramış yani müteahhitlerden daire
almış, dükkân almış, bunların karşılığında sözleşmelerle hak sahibi olmuş olan
binlerce İstanbullu yurttaş açısından ya da Anadolu’da yaşayan binlerce yurttaş
açısından yeni bir düzenleme getirmiyor, bu biçimiyle de sorunları da gelecek
yıllara ötelemiş oluyor. 
(Mikrofon
otomatik cihaz tarafından kapatıldı)
GÖKAN
ZEYBEK (Devamla) – Tamamlıyorum Sayın Başkanım.
BAŞKAN
– Buyurun.
GÖKAN
ZEYBEK (Devamla) – Sayın Başkan, değerli arkadaşlar; yasa, evet, içinde çok
sayıda ilgili yasaya atıf yapan yeni düzenlemeler getiriyor ama bu yasanın
içinde tapu ve kentsel dönüşümle ilgili bir düzenleme geliyorsa o zaman, yasa
hazırlayıcının öncelikli olarak toplumda en fazla yasanın çıkmasına ihtiyacı
olan toplum kesimlerini dikkate alması… Gerçekten, son üç yıl içinde yaşanan
ağır ekonomik problemler, inşaat sektöründe yaşanan büyük daralmalar ve gerek
arazi sahiplerinin, arsa sahiplerinin gerekse müteahhitlerin içinde
bulundukları ekonomik çıkmazlar sebebiyle iflas etmelerinin sonucunda yaşanan
bu büyük kentsel çöküntü alanlarından mağdur olmuş yurttaşların, tekrar
söylüyorum, Esenyurt başta olmak üzere, kentsel dönüşüm mağdurlarının ve kent
mağdurlarının sorunlarını çözecek yasanın hızla Parlamentodan çıkarılması
gerektiğine inanıyor, yüce Meclisi saygıyla selamlıyorum. (CHP sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
7’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
8’inci
madde üzerinde üç önerge vardır, önergeleri aykırılık sırasına göre okutup
işleme alacağım.
Türkiye Büyük Millet Meclisi Başkanlığına
Görüşülmekte
olan 91 sıra sayılı Tapu Kanunu ve Bazı Kanunlarda Değişiklik Yapılmasına Dair
Kanun Teklifi’nin çerçeve 8’inci maddesi ile 3194 sayılı Kanun’un 15’inci
maddesinin ikinci fıkrasından sonra gelmek üzere eklenen fıkradaki “üç ay”
ibaresinin “90 iş günü” olarak değiştirilmesini arz ve teklif ederiz. 
 Gökan
Zeybek Mehmet Akif Hamzaçebi Hasan Baltacı
 İstanbul İstanbul
 Kastamonu
 Hüseyin
Yıldız Mürsel Alban Ulaş Karasu Aydın Muğla Sivas
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN
– Önerge hakkında konuşmak isteyen, Sivas Milletvekili Ulaş Karasu. 
Buyurun
Sayın Karasu. (CHP sıralarından alkışlar) 
ULAŞ
KARASU (Sivas) – Sayın Başkan, değerli milletvekilleri; sözlerime başlarken,
dün 26’ncı yıl dönümünde çeşitli programlar ve anma etkinlikleriyle yâd
ettiğimiz Madımak katliamında hayatını kaybeden tüm aydınlarımızı sevgi ve
saygıyla anıyorum. 
Değerli
arkadaşlar, kanun teklifi 8 yasada değişiklik öngörmektedir. Öncelikle yasa
yapmanın amacını sorgulamamız gerekiyor. Burada temel çıkış noktası, halkın
ihtiyaçlarının karşılanması olmalıdır. Yasalar hazırlanmadan önce konuyla
ilgili STK’lerin, üniversitelerin, yerel yönetimlerin ve uzman kişilerin
görüşleri alınmalıdır. 
İktidar,
özellikle imarla ilgili konularda sadece 3-5 yandaş müteahhidin taleplerini
dinlemektedir. Kanun teklifleri, yangından mal kaçırır gibi Komisyona gelmekte,
muhalefet partileri konular hakkında gerekli incelemelerini yapamadan Komisyon
toplanmakta, Komisyonda muhalefetin eleştirileri ve önerileri iktidar
milletvekilleri tarafından kabul görmesine rağmen, oylamaya gelince muhalefetin
görüşü dikkate alınmadan geçirilmektedir. 
Kentlerimiz,
sürekli değişen imar yönetmelikleriyle, Çevre ve Şehircilik Bakanlığının
verdiği inşaat ruhsatlarıyla, kişiye özel imar planlarıyla âdeta bataklığa
saplanmıştır. İktidar, şehirleri yandaş 3-5 müteahhidi zengin etmek için bir
rant kapısına dönüştürmüştür. Sadece İstanbul’da, geçmiş İstanbul Büyükşehir
yönetimi ve Çevre ve Şehircilik Bakanlığının yaptığı imar değişikliğiyle 76
projede 12 milyon metrekare emsal artışı sağlanmış, haksız olarak 250 milyar TL
birilerinin cebine aktarılmıştır. Bakın, 250 milyar TL’yle 3 tane GAP
yapılmaktadır. Ama ne yapıldı? Üç beş şirkete peşkeş çekildi. Esenyurt,
Esenler, Tuzla, Fikirtepe gibi bölgelerde binlerce vatandaşımız konut mağduru
durumundadır. Eylemler yapıyorlar, basın açıklaması yapıyorlar ama seslerini
duyan yok ya da duymak istemiyorsunuz. Bununla ilgili neden bir düzenleme
yapılmıyor? Konut mağdurları seslerini duyuramıyor. Bugün, büyük şehirlerde
kentsel dönüşüm mafyası türemiş durumda. Evlerini satmak istemeyen ya da
kentsel dönüşüm çerçevesinde yetkili makamların uygun gördükleri yerlerde
ikamet etmek istemeyen yurttaşlar çeteler yoluyla tehdit ediliyor. 
Bugün
ülkemizde yaşanan konut mağduriyetinin tek sebebi iktidardır. Plansız ve
programsız yapılaşmaya izin verirseniz, yandaşlarınız tarafından istenilen imar
planını anında devreye sokarsanız, “kentsel dönüşüm” adı altında şehirleri
beton yığınına çevirirseniz; toplumun tamamını ilgilendiren her konuda akıldan,
bilimden, toplumsal uzlaşıdan çözüm aramak yerine “Benim her yaptığım
doğrudur.” dayatmasına girerseniz, şehirler de size gereken cevabı sandıklarda
verir. (CHP sıralarından alkışlar) “Şehirlere ihanet ettik.” itirafı da sizi
kurtaramaz. Önce 31 Martta, sonra 23 Haziranda vatandaşlarımız sizin bu
anlayışınıza sandıklarda gereken cevabı vermiş, şehirlerin gerçek sahiplerinin
o bölgede yaşayan insanlar olduğunu sizlere sandıkta oylarıyla göstermiştir. 
Şimdi
getirdiğiniz kanunla kaybettiğiniz belediyelerde yerel yönetimlerin yetkisini
azaltıp Cumhurbaşkanının yetkisini artırıyorsunuz. Bu anlayış milletin
iradesine karşı rövanş alma mücadelesidir. Geçmişte bunu yapanların sonu siyasi
partiler çöplüğü olmuştur. 
Üç
imparatorluğa başkentlik yapmış, Fatih Sultan Mehmet fethettiğinde bir çağın
kapanıp yeni bir çağın açılmasına neden olmuş, dünyanın en güzel şehirlerinden
biri olan İstanbul’un yönetimini sizin ayrıştırıcı, rantçı, ötekileştirici
anlayışınıza karşın, Ekrem İmamoğlu’nu tarihî bir farkla Belediye Başkanı seçen
tüm İstanbullulara teşekkürlerimi sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1984) esas numaralı Tapu Kanunu ve Bazı Kanunlarda Değişiklik
Yapılmasına Dair Kanun Teklifi'nin 8’inci maddesinin altıncı fıkrasında yer
alan “talebi” ibaresinin “isteği” ibaresiyle değiştirilmesini arz ve teklif
ederiz. 
 Ayhan
Erel Yavuz Ağıralioğlu Feridun Bahşi
 Aksaray İstanbul Antalya
 Tuba
Vural Çokal Metin Ergun Aylin Cesur
 Antalya Muğla Isparta

BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Önerge hakkında konuşmak isteyen Muğla Milletvekili Metin Ergun.
Buyurun
Sayın Ergun. (İYİ PARTİ sıralarından alkışlar) 
METİN
ERGUN (Muğla) – Yüce heyetinizi saygıyla selamlıyorum. 
Sayın
milletvekilleri, Hazreti Ali şöyle buyuruyor, diyor ki: “Şu üç şey üç şeyi
bozar: Bir, kendini beğenmişlik istişareyi; iki, acele etmek tecrübeyi; üç,
başkalarını küçük görmek iyi düşünmeyi bozar.” Bu hikmetli ifade, âdeta Adalet
ve Kalkınma Partisinin kanun yapma tarzını resmetmektedir. Kendinizi çok
beğendiğinizden dolayı kimseye danışmıyor, farklı fikir ve görüşlere itibar
etmiyorsunuz. Alelacele kanunlar çıkararak bu Gazi Meclisin asırlık tecrübesini
ve birikimini yok sayıyorsunuz. Başkalarını küçük gören anlayışınız, yaptığınız
kanunlar üzerinde enine boyuna düşünmeyi ve milletimizin tamamını ilgilendiren
konularda ince eleyip sık dokumayı imkânsız hâle getirmektedir. Nitekim bugün
görüşülmekte olan teklif de bu şekilde Genel Kurulun huzuruna getirilmiştir. 
Bu
kanun teklifi, genel itibarıyla İmar Kanunu, Tapu Kanunu ve kentsel planlamayla
ilgili kanunlarda değişiklik öngören bir tekliftir. Dolayısıyla görüşülmekte
olan teklifin getireceği değişikliklerin en fazla muhatabı olan kurumlar
belediyelerdir. Fakat gelin görün ki bu sorunlarla en fazla karşı karşıya kalan
kurumlar olmasına rağmen belediyelerden ne bir görüş ne bir öneri alınmıştır.
Dolayısıyla asli vazifesi imar ve planlama olan yerel yönetimleri böylesi
değişiklik süreçlerinden dışlamış oluyorsunuz. 
Bildiğiniz
gibi, şehirlerimizin en büyük sorunu çarpık kentleşmedir. Çarpık kentleşme ne
bilimsel olarak ne de ekonomik olarak geri kalmanın bir sonucudur; tam aksine,
çarpık kentleşme bir siyasi zihniyet ve kültür meselesidir. Hâlbuki bugün
Türkiye’nin kamu yönetiminde, üniversitelerimizde, meslek odalarımızda ve sivil
toplum kuruluşlarımızda bu sorunları çözebilecek birikim ve tecrübe fazlasıyla
vardır ama siz danışmıyorsunuz çünkü her şeyin en iyisini siz biliyorsunuz.
“Her şeyin en iyisini biz biliriz” mantığıyla yirmi beş yıl yönettiğiniz
İstanbul ve Ankara’nın durumu ortadadır. Bir imparatorluğun başkenti olarak
fethettiğimiz İstanbul’u kendi kültürel anlayışımızla öyle dokumuştuk ki onu
bir devletin idare merkezi olmaktan çok öte, âdeta medeniyetin, zevkin ve
estetiğin de başkenti hâline getirmiş idik. Ya bugün, bugün bu şehirlerimiz ne
hâldedir? Bugün bu şehirlerimizi plansızlık, kaçak yapılaşma ve vizyonsuz
yönetim anlayışı allak bullak etmiştir. Şehirlerimizi içine soktuğunuz durum,
ne medeniyet tarihimize ne de tasavvurumuza uygundur.
Sayın
milletvekilleri, Hükûmetiniz, dünyanın en önemli deprem kuşaklarından birinin
üzerinde bulunan ülkemizde depreme dayanıklı yapılaşmayı teşvik etme konusunda
da sınıfta kalmıştır. Bilim adamlarınca önümüzdeki yıllarda gerçekleşmesi beklenen,
tahmin edilen İstanbul depremine gerekli hazırlıkları yapmadınız. Hâlbuki yirmi
beş yıl yönettiğiniz belediyelerde arkasında güçlü bir iktidar desteği bulunan
yönetimlerinizin elinde bu imkân var idi. AKP hükûmetleri ve belediyeleri bu
uzun zamanı israf etmiş, şehirlerin yapısal sorunlarını çözememiştir. Özellikle
İstanbul’da bir türlü entegre hâle getiremediğiniz toplu taşıma sistemlerinin
başarısızlığından dolayı trafik sorunu içinden çıkılmaz bir hâl almıştır. Bugün
yönetimleri Millet İttifakı’na geçen ve bu kadar ağır sorunların altında ezilen
büyükşehirlerin yönetimlerini, onları ilgilendiren bu değişiklikleri yaparken
göz ardı etmeniz hiçbir problemi çözmeyecektir.
Sayın
Başkan, teklifin genelinde bürokrasi ve kırtasiyeciliği azaltan düzenlemeler
olmakla beraber son derece tartışmalı maddeler de vardır. O yüzden söz konusu
maddelerin gözden geçirilmesinde fayda vardır.
Ayrıca,
görüşülmekte olan teklifin düzenlediği bu alanların her birinde çok ciddi
reformlara ihtiyaç duyulmaktadır fakat bu reformlar yapılırken ortak akıl ve
uzlaşma aranmadan oldubittiye getirilmemesi gerekmektedir. O sebeple, biz İYİ
PARTİ olarak sorunları, katılımcı bir şekilde ortak akılla çözmek gerektiğine
inanıyoruz.
Bu
duygu ve düşüncelerle konuşmama son verirken hepinize saygılarımı sunuyorum.
(İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin çerçeve 8’inci maddesiyle 3194 sayılı
Kanun’un 15’inci maddesine eklenen dördüncü fıkrada yer alan "alanlar ile
koruma amaçlı imar planlarında parselasyon planı yapılması mümkün olmayan
durumlar için” ibaresinin "alanlarda, parselasyon planının tatbiki mümkün
olmayan meskun alanlar ile koruma amaçlı imar planı bulunan alanlarda ve büyük
bir kısmı uygulama imar planına uygun şekilde oluşan imar adalarının geri kalan
kısımlarında” şeklinde değiştirilmesini arz ve teklif ederiz.
 Muhammet
Emin Akbaşoğlu Mehmet Doğan Kubat İsmail Tamer
 Çankırı İstanbul Kayseri
 Radiye
Sezer Katırcıoğlu  Ramazan Can Hüseyin Şanverdi
 Kocaeli Kırıkkale Hatay
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz efendim.
BAŞKAN
– Önerge hakkında konuşmak isteyen yok, gerekçeyi okutuyorum:
Gerekçe:
Şehir
merkezleri gibi yoğun yapılaşmaların olduğu alanlarda mevcut yapılar nedeniyle
parselasyon planlarının uygulanması zorlaşabilmektedir. Ayrıca imar adalarının
büyük bir kısmının imar planına uygun olarak oluşması durumunda, geri kalan
imar parsellerinde parselasyon planı yapılmadan ifraz ve tevhit yoluyla bu
parsellerin plana uygun olarak oluşmasının sağlanması gerekmektedir. Önergeyle
uygulama sırasında oluşması muhtemel olası sorunların önüne geçilerek hem
vatandaşların mağdur olmaması hem de ilgili idarelere uygulama kolaylığı
getirilmesi hedeflenmektedir.
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmiştir.
Kabul
edilen önerge doğrultusunda 8’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
9’uncu
madde üzerinde üç önerge vardır, önergeleri aykırılık sırasına göre işleme
alacağım.
İlk
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1984) esas numaralı Tapu Kanunu ve Bazı Kanunlarda Değişiklik
Yapılmasına Dair Kanun Teklifi’nin 9’uncu maddesinin teklif metninden
çıkarılmasını arz ve teklif ederiz. 
 Ayhan
Erel Arslan Kabukcuoğlu Feridun Bahşi
 Aksaray Eskişehir Antalya
 Tuba
Vural Çokal Behiç Çelik Ümit Dikbayır
 Antalya Mersin Sakarya

BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Önerge hakkında konuşmak isteyen Mersin Milletvekili Behiç Çelik.
Buyurun
Sayın Çelik. (İYİ PARTİ sıralarından alkışlar) 
BEHİÇ
ÇELİK (Mersin) – Sayın Başkan, değerli milletvekilleri; 91 sıra sayılı Tapu
Kanunu ve Bazı Kanunlarda Değişiklik Yapılmasına Dair Kanun Teklifi’nin 9’uncu
maddesi için verdiğimiz değişiklik önergesi üzerinde söz aldım. Bu vesileyle
yüce heyetinizi saygılarımla selamlıyorum.
3194
sayılı İmar Kanunu’nun 18’inci maddesi “Arazi ve arsa düzenlemesi” başlığıyla
yıllardır uygulanagelen, kendi iç çelişkileri olan, suiniyetli uygulayıcılar
elinde mülk sahiplerini mağdur da eden bir maddedir; çok tartışmalıdır,
Anayasa’nın 35’inci maddesinde güvence altına alınan mülkiyet hakkının
kutsallığına da dokunmaktadır. 
Burada
bir hususa da değinmeden esasa geçmek istemiyorum, o da planlama. Planlama
sadece imarla ilgili değil, genel anlamda bir planlama kavramının devlet
hayatında yer edindiğini özellikle vurgulamak istiyorum. Planlama derken
özellikle Devlet Planlama Teşkilatı, Türk kamu yönetimi içerisinde çok etkili
bir yere sahip iken maalesef AK PARTİ iktidarları döneminde bu teşkilat ortadan
kaldırılmıştır. Dolayısıyla şu anda ciddi anlamda plansız, karmaşık bir ufka
doğru akan Türkiye’yle karşı karşıyayız. Bu büyük devletin tüm ekonomik
işlerini ve faaliyetlerini yürüten bir planlama süreci bu hâliyle maalesef
ortadan kaldırılmıştır. Planlamanın sahibi olan devlet örgütü artık mevcut
olmadığına göre, bunun dışında yapılan çevre düzeni planı vardır 1/100.000’lik,
bunu dikkatinize sunuyorum. Bunun yanında spesifik planlamalar vardır; turizm,
özelleştirme, sit alanlarıyla ilgili plan faaliyetleri hâlihazırda aktif
durumdadır. İmar ve planlama faaliyetleri ise gerek nazım gerekse uygulama imar
planları açısından da Türkiye’mizde maalesef tam oturmuş değildir ancak bunlar
mevcut belediye ve valilikler eliyle yürütülmeye çalışılıyor. Netice olarak
plan sürecinin bir sistematiğe bağlanmasını ve birbirini destekler mahiyette
olmasını mutlaka hayata geçirmeliyiz. 
Değerli
arkadaşlar, tekrar imar planları konusuna dönersek niye plan yapılır? Kentlerin
ve diğer sahaların düzenli kalkınması, halkın yaşam kalitesini artırmak için
plan yapılır ama bir grubun veya ailenin veya şahsın çıkarı gözetilerek plan
yapmak mensubu bulunduğunuz topluma büyük bir ihanettir; bunda vebal vardır,
kanunen de suç teşkil etmektedir. 
18’inci
madde değişikliğine geçtiğimizde bu maddede 3194 sayılı Kanun’un ilgili
maddesinde önce yüzde 35 oranında bir terk söz konusuyken bu daha sonra yüzde
40’a, şimdi yeni düzenlemeyle yüzde 45’e çıkarılmaktadır yani maliklerin
mülkünün yüzde 45’ine resen el koyuyorsunuz ve bir grup belediye bürokratı veya
dışarıdan temin edilen haritacı, şehir plancıları ya da yerel siyasilerin
insafına terk ediyorsunuz. “Arazi ve arsa düzenlemesi” başlığının yerine
“Parselasyon planlarının hazırlanması” demenin de aslında keyfe keder bir
düzenleme olduğunu burada ifade etmek istiyorum. 
Burada
belediyelerin ve valiliklerin eli güçlendirilirken vatandaşın menfi veya haksız
uygulamalar karşısında korunmasız kaldığına da dikkatinizi çekmek istiyoruz.
Burada birçok konuşmacı İstanbul’da imar faaliyetlerine değindi, Ankara
özelinde de konuşanlar oldu. Gerçekten İstanbul’a ihanet edildi, Ankara parsel
parsel satıldı ve Türkiye’de kentlerimiz son yirmi beş yıllık süreç içerisinde
daha yaşanabilir, imar yönünden fevkalade oturmuş, gelişmiş kentler olmaktan ne
yazık ki çıkarılmıştır.
(Mikrofon
otomatik cihaz tarafından kapatıldı)
BEHİÇ
ÇELİK (Devamla) – Sayın Başkan, toparlıyorum.
BAŞKAN
– Buyurun, toparlayın.
BEHİÇ
ÇELİK (Devamla) - Ama hatanın neresinden dönersek kârdır düşüncesiyle yeni imar
uygulamalarının iyi niyetle hayata geçirilmesi ve şehirlerimizi bundan sonraki
süreçte daha yaşanabilir, yaşam kalitesinin artırıldığı yerleşim alanları ve
kentler hâline dönüştürmemiz uygun olacaktır diyorum ve değişiklik önergemizin
kabulünü diliyor, sözlerime son verirken hepinize saygılar sunuyorum. (İYİ
PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 91 sıra sayılı Tapu Kanunu ve Bazı Kanunlarda Değişiklik Yapılmasına Dair
Kanun Teklifi’nin çerçeve 9'uncu maddesiyle 3194 sayılı Kanun’un 18'inci
maddesinin onuncu fıkrasında yapılan değişiklik metninde
"maksatlarla" ibaresinin "amaçlarla" olarak
değiştirilmesini arz ve teklif ederiz.
 Gökan
Zeybek  Mehmet Akif Hamzaçebi  Hasan Baltacı 
 İstanbul
 İstanbul  Kastamonu
 Hüseyin
Yıldız  Mürsel Alban Jale Nur Süllü
 Aydın
 Muğla  Eskişehir
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim. 
BAŞKAN
– Önerge hakkında konuşmak isteyen Eskişehir Milletvekili Jale Nur Süllü. 
Buyurunuz
Jale Hanım. (CHP sıralarından alkışlar)
JALE
NUR SÜLLÜ (Eskişehir) – Sayın Başkan, değerli milletvekilleri; gözünüzün önüne
bir şehir getirin, herhangi bir şehir, vekili olduğunuz şehir de olabilir;
eminim hepinizin gözünün önüne koca koca beton binalar ve uzayıp giden yollar
geliyor. Ne yazık ki o şehirlerin büyük bölümünde yerel yönetimler de şehirleri
o beton binalardan ve yollardan ibaret görüyor. O şehirde yaşayanlar binalar
arasında sıkışmış evlerinden çıkıyorlar, şehri hiç duyumsamadan o yollardan
geçip yine sıkıcı binaların içine çalışmak için giriyorlar. Şehirde yaşayanlar
yaşamsal gereksinimlerini bulundukları bölgede karşılayamıyorlar. Eğitime
erişmek için çocuklar erken saatlerde servislere biniyorlar ve yol gitmek
zorunda kalıyorlar; oyun oynayacakları, koşturacakları alanlardan yoksunlar. 
Binalar
arasında nefes alamayanların şöyle bir bunaldığında gidip nefes alabileceği
yeşil alanlar da yok ne yazık ki. Ülkemizde kişi başına düşmesi gereken yeşil
alan miktarı 15 metrekare olması gerekirken ne yazık ki 8 metrekare.
Sağlık
hizmetlerine erişmek için ise uzun yollar katediliyor; hele bir de şimdi, şehir
merkezlerindeki hastaneleri kapatıp diktiğiniz yeni şehir hastaneleriyle sağlık
hizmetlerine ulaşmaları iyice güçleşti. 
Pek
çok insan, yaşadığı çevrede spor yapabileceği alanlar olmadan yetişti, büyüdü.
Sporu sadece, aidiyet duygusuyla bağlı olduğu futbol takımı olarak görüyor. Ve
biz bu yasadan sonra sporda şiddet yasasını görüşeceğiz.
Oysaki
şehir medeniyettir, şehir bir okuldur; içinde yaşayanları eğitir,
şehirlileştirir. Şehirler, o şehirlerde yaşayanları ortak mekânlarda
buluşturur. Yaşanabilir ve sürdürülebilir şehirler için imar planlarının, tüm
bu fonksiyonların herkesin yararlanabileceği ve kolay erişebileceği şekilde
planlanması gerekir. 
Aslında
Düzenleme Ortaklık Payı imar uygulaması, orada yaşayanların tüm
gereksinimlerinin giderilebileceği düzenlemelerin yapılması için uygun yerlerin
kamu yetkisiyle özel mülkiyet sahiplerinden alınarak buna olanak sağlamak
amacıyla oluşturulan bir uygulamadır. “18 uygulaması” olarak bilinen bu işlem,
parselde oluşan değer artışının karşılığı mülkiyet haklarından belli bir oranın
alınması anlamına geldiğinden, oldukça hassas düzenleme yapılması gereken bir maddedir.
İmar uygulama planlarında umumi hizmet alanlarında Mekânsal Planlar Yapım
Yönetmeliği’ndeki standartlar gereği DOP yeterli gelmemekte ve kamulaştırma
gerekmektedir. Yaşanabilir bir şehir için aslında bu oranın minimum yüzde 50
olması gerekir. Ancak DOP’ta bu kesintiler kişisel mülkiyet haklarından
yapıldığından, DOP için ayrılması gereken yerlerin olabildiğince kamuya ait
taşınmazlardan ve hazine arazilerinden karşılanması gerekir. Ancak kamu
arazilerinin arsa değerleri yüksek olduğundan, sosyal donatı alanlarına tahsis
yerine rant getirici projelere verilmesi anlayışı çok yaygın. Örneğin,
İstanbul’da Etiler’deki polis okulu alanına ne yazık ki koskoca binalar
dikiliyor, şehrin kalbine hançer gibi saplanıyor o binalar; oysaki o alanlar o
şehirde yaşayanların, o bölgede yaşayanların kullanımına sosyal donatı olarak
açılabilir. Hem de ne pahasına? Rant uğruna yapılıyor ve orada yoğunluğu
artırmak pahasına yapılıyor.
Örneğin,
biz, Eskişehir’de MİT binasını şehrin merkezinde kaldığı için belediye hizmet alanı
olarak tahsis ettik ve takas yaparak orayı vatandaşlarımızın kullanımına açtık.
Bu tür çözümler mutlaka uygulanmalıdır. Kamuya ait alanlar yeterli
olmadığından, özel mülkiyet alanlarından kesinti yapıldığından vatandaşın
gerçek gereksinimleri mutlaka DOP kapsamına alınmalıdır. 
Önergemizde
yer aldığı üzere, lejantta yer alan teknik altyapı alanları, idari hizmet
alanları, büyük alanlar gerektiren yüksek gerilimin orta gerilime dönüştüğü
trafo merkezleri trafo alanı olarak DOP kapsamına alınmalıdır. 
Bakın,
MEB’e bağlı alanlar Komisyonda kreş olarak getirilmiş ama MEB’e bağlı alanlar
yer aldığı için ne yazık ki reddedilmiş. Oysaki MEB’e bağlı anaokullarından
sadece ve sadece 36 ay yani 3 yaş üzeri çocuklar yararlanabiliyor.
(Mikrofon
otomatik cihaz tarafından kapatıldı) 
JALE
NUR SÜLLÜ (Devamla) – Başkanım, süre rica edebilir miyim teknik konu olduğu
için.
BAŞKAN
– Buyurun.
JALE
NUR SÜLLÜ (Devamla) – Teşekkür ederim.
Oysaki
kreşlerden 0-18 aylık çocuklar da yararlanabildiği için ve kreşler de Aile,
Çalışma ve Sosyal Hizmetler Bakanlığına bağlı olduğu için mutlaka DOP kapsamına
alınmalıdır. 
Maddedeki
“semt spor alanları” her tür spor tesisi yapımına olanak sağlayacağından “spor
alanları” olarak değiştirilmelidir. 
Mezarlıklar,
özel mezar yeri olarak satılabilmesi ve büyük alanlar olması nedeniyle hazine
arazilerinden karşılanması daha doğru göründüğünden DOP kapsamından
çıkarılmalıdır. 
Maddedeki
“kapanan imar yolları” yerine “kapanan kadastral yollar”ın yasal ve uygulama
pratiği açısından daha doğru bir tanımlama olduğunu düşünüyoruz.
Bakın,
imar planları, en az yirmi yıllık nüfus artış projeksiyonlarına göre yapılmakta
ancak belediyeler sınırlı bütçe imkânlarıyla bunu gerçekleştiremediğinden imar
uygulamaları kâğıt üzerinde kalmaktadır. 
Değerli
milletvekilleri, içinde yaşadığımız şehirleri çok iyi planlamamız gerekiyor.
(Mikrofon
otomatik cihaz tarafından kapatıldı)
JALE
NUR SÜLLÜ (Devamla) – Başkanım tamamlıyorum hemen.
BAŞKAN
– Tamamlayın lütfen.
JALE
NUR SÜLLÜ (Devamla) – Teşekkür ederim.
Bütçe
görüşmelerinde yerel yönetimlerle ilgili yaptığım konuşmalarımda yanlışlarınızı
sıralamıştım ve şehirleri yeşile değil griye boyadığınız için gidiyorsunuz;
mutlu bir azınlık, mutsuz bir çoğunluk yarattığınız için gidiyorsunuz demiştim.
Evet, 31 Mart seçimleri ve 23 Haziranda tekrarlanan İstanbul seçimleri bunu
açıkça ortaya koydu. (CHP sıralarından alkışlar) 
Bakın,
hâlâ, önerilerimizi hiç dikkate almıyorsunuz. Yerel yönetimlerin sorunlarını
çözmek, vatandaşlarımızın daha yaşanabilir şehirlerde yaşamalarına öncelik
vermek yerine, sürekli merkezî idarenin işini kolaylaştıracak uygulamaları
torba yasaların içine doldurup getiriyorsunuz. Oysaki biz milletvekillerine bu
konuda çok büyük sorumluluk düşüyor. E, ne diyelim, karar sizin, siz
bilirsiniz. (CHP sıralarından alkışlar) 
Teşekkür
ediyorum.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 91 sıra sayılı Kanun Teklifi’nin çerçeve 9’uncu maddesine "üçüncü,
dördüncü ve altıncı fıkraları aşağıdaki şekilde değiştirilmiş, maddeye”
ibaresinden sonra gelmek üzere “üçüncü fıkradan sonra gelmek üzere aşağıdaki
fıkra,” ibaresinin eklenmesini ve maddeyle değiştirilen üçüncü fıkradan sonra
gelmek üzere aşağıdaki fıkranın eklenmesini arz ve teklif ederiz.
 Muhammet
Emin Akbaşoğlu Mehmet Doğan Kubat İsmail Tamer
 Çankırı İstanbul Kayseri
 Radiye
Sezer Katırcıoğlu Hüseyin Şanverdi Ramazan Can
 Kocaeli Hatay Kırıkkale
 
“Üçüncü
fıkrada belirtilen bölgenin ihtiyacına ayrılan alanlardan belediye hizmetleri
ile ilgili olanlar bu amaçlarla kullanılmak kaydıyla ilgili belediyesi adına,
diğer alanlar ise imar planındaki kullanım amacı doğrultusunda bu amacı
gerçekleştirecek olan idareye tahsis edilmek üzere Hazine adına tescil edilir.”
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz efendim.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum.
Gerekçe:

Önergeyle,
3194 sayılı Kanun’un 18’inci maddesiyle KOP ve DOP alanları birleştirildiğinden
söz konusu alanların tahsisine ilişkin uygulamada karşılaşılabilecek sorunların
önüne geçilmesi amaçlanmaktadır.
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmiştir. 
Kabul
edilen önerge doğrultusunda 9’uncu maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
10’uncu
madde üzerinde iki önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin 10’uncu maddesinin tekliften
çıkarılmasını arz ve teklif ederiz.
 Mahmut
Toğrul Rıdvan Turan Ayşe Sürücü
 Gaziantep 
Mersin  Şanlıurfa
 Meral
Danış Beştaş Filiz Kerestecioğlu Demir
 Siirt Ankara
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (KONYA) –
Katılamıyoruz efendim.
BAŞKAN
– Önerge hakkında konuşmak isteyen Mersin Milletvekili Rıdvan Turan. (HDP
sıralarından alkışlar) 
Süreniz
beş dakika.
RIDVAN
TURAN (Mersin) – Sayın Başkan, değerli milletvekilleri ve ekranları karşısında
bizi takip eden sevgili halkımız; hepinizi en içten duygularımla selamlıyorum.
91 sıra sayılı Kanun Teklifi’nin 10’uncu maddesi üzerinde söz aldım 
Şimdi,
10’uncu maddede seralarla ilgili düzenleme var arkadaşlar, deniyor ki: Tarımsal
amaçlı seralarda yapı ruhsatı aranmayacak, tabii, öncelikle il tarım ve orman
müdürlüğünün olurunu alması ve daha sonrasında ise ruhsat vermeye yetkili
mercinin incelenmesinde fen, sanat ve sağlık açısından herhangi bir problem
görülmemesi koşuluyla. Yani biraz tercüme edecek olursak siz sera kurmak
istiyorsanız il tarım ve orman müdürlüğü “Olur.” diyecek, belediyeye
gideceksiniz, belediye “Ruhsat alabilir mi?” diye bakacak, bu açılardan
inceleyecek fakat size ruhsat vermeyecek. Kardeşim, ruhsat almaya ehilse, böyle
bir problem yoksa verin vatandaşın ruhsatını. Ruhsat, sadece bir kâğıt değil
ki; aynı zamanda ruhsat, onun kimin tarafından denetleneceği, nasıl
denetleneceği gibi kriterlerin belirlenmesi anlamına da gelir. Yani bütün
kriterler uygun olsun diyorsunuz ama ruhsat vermeyi uygun görmüyorsunuz, bir
garip totoloji yani işin içinden çıkabilene aşk olsun. 
Yine,
teklifte bu seraların büyüklüğü, niteliği ve neden ruhsatsız olması gerektiğine
ilişkin herhangi bir açıklama da yapılmamış durumda değerli arkadaşlar. Yine,
az önce ifade ettiğim gibi, denetleme usulünün nasıl olacağı açık değil.
Şimdi,
eğer bürokrasiyi ortadan kaldırmak ve süreci hızlandırmaksa yapılacak şey,
ruhsat verip vermemekle bu süreci hızlandırmak mümkün değil. Zaten sera kurma
maliyetleri son derece yüksek. Yani örneğin, düşünün, bir topraklı sera, dönümü
50 bin lira civarında kurulabiliyor. Eğer topraksız seraysa, mesela, bir
topraksız domates serasıysa söz konusu olan şey, dönümü 200 bin-250 bin liraya
kadar çıkabiliyor. Takdir edersiniz ki bunu yoksul köylünün, küçük aile
işletmelerinin kurabilmeleri söz konusu değil.
Arkadaşlar,
tarım konusunda yapılacak düzenlemelerde hassas olmak gerekir. Bakın, menemene
doğradığınız bir domatesin içerisinde binlerce üretim ve tüketim ilişkileri
kristalize olmuş durumda, insanlar seferber olmuş durumda. Şimdi, genellikle
şöyle bir yaklaşım var bizim yasa yapış tarzımızda: Bir düzenleme yapılıyor, bu
gariban tarım her şeyin mücavir alanı olduğu için herkes kendine göre bir
düzenleme yapıyor, bunun ceremesi de ne yazık ki tarıma çıkıyor. Şimdi, burada
da tapu üzerinden, Tapu Kanunu üzerinden yani başka alanların ihtiyaçları
üzerinden tanımlanmış olan yaklaşımlarla tarım dizayn edilmiş oluyor. Bu, doğru
bir yaklaşım değil arkadaşlar, tam tersine stratejik bir alan olan -bunu
yalnızca biz söylemiyoruz; aynı zamanda, biliyorsunuz, Birleşmiş Milletler, FAO
ve sair örgütler söylüyor- tarımın ihtiyaçları üzerinden diğer alanları ve
sektörleri tarif etmek gerekir çünkü tarım aşımızdır, ekmeğimizdir ve aynı
zamanda işimizdir. Burada tarımı mücavir alan gibi gören bir perspektifle, bir
zihniyetle bu iş düzenlenmeye çalışılıyor. Bakın, daha önce de oldu, örneğin
Büyükşehir Yasası da arzıendam ederken tarıma ilişkin son derece olumsuz,
mesela köylerin mahalle hâline dönüştürülmesi, meraların üzerinde Demokles’in
kılıcı gibi sallanıp duran belediye tehditleri vesaire dikkate alındığında
tarımın bir kez daha bu alanların ardılı gibi görüldüğü bir durumla karşı
karşıyayız. Bu, hayırlı sonuç doğurmaz, onu açık yüreklilikle ifade edeyim. 
Peki
ne yapmak lazım? Yapılması gereken şey şu: Bir yerde, imar dışı alanda eğer sera
kurulacaksa birer dönümlük 50 sera kurmak yerine bunu Bakanlık planlamalı ve 50
dönümlük bir sera kurmaya yönelik adım atmalı. Peki, ayrı ayrı sahipler nasıl
yan yana gelecekler? Kooperatifleşmeyle. Kooperatifler kurulacak, bunlar örtü
altı tarımsal üretim konusunda ehil olacaklar, bu kooperatiflerin kurulması
suretiyle örtü altı tarım hem daha düşük girdiyle hem daha ekolojik ve organik
bir muhtevayla yapılacak. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın. 
RIDVAN
TURAN (Devamla) – Toparlıyorum Sayın Başkan. 
Yoksa,
başka türlü bir biçimde sürekli tarım alanından yiyen… Bakın, on yedi yıllık
AKP iktidarında tarım alanlarımızın yaklaşık yüzde 10’una beton döktük biz yani
böyle bir realiteyle karşı karşıyayız. Başka türlü, tarımı başka alanların
mücavir alanı olarak gören, tali gören, esastan ülkenin bugününü ve yarınını
garanti altına alacak bir sektör olarak tariflemeyen bütün yasalar eninde
sonunda tarımın ağırlığının altında kalmaya mecburdur değerli arkadaşlar.
Dolayısıyla 10’uncu maddenin de böyle bir mantık hatasıyla malul olduğunu bir
kez daha ifade etmek isterim. 
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Tapu Kanunu ve Bazı Kanunlarda Değişiklik Yapılmasına Dair
Kanun Teklifi’nin çerçeve 10’uncu maddesiyle 3194 sayılı Kanun’un 27’nci
maddesine birinci fıkrasından sonra gelmek üzere eklenen fıkradaki “veya”
ibaresinin “ve” olarak değiştirilmesini arz ve teklif ederiz. 
 Gökan
Zeybek Mehmet Akif Hamzaçebi Hasan Baltacı
 İstanbul İstanbul Kastamonu
 Hüseyin
Yıldız İsmet Tokdemir Mürsel Alban
 Aydın Hatay Muğla
 Aydın
Özer
 Antalya
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen Antalya Milletvekili Aydın Özer.
Buyurun
Sayın Özer. (CHP sıralarından alkışlar) 
AYDIN
ÖZER (Antalya) – Sayın Başkan, değerli milletvekilleri; Tapu Kanunu ve Bazı
Kanunlarda Değişiklik Yapılmasına Dair Kanun Teklifi ve Bayındırlık, İmar,
Ulaştırma ve Turizm Komisyonu Raporu’nun 10’uncu maddesi üzerinde söz almış
bulunuyorum. 
Bu
ruhsat meselesi iki yıl önce Çevre ve Şehircilik Bakanlığı tarafından
türetildi. Dedik ki Çevre ve Şehircilik Bakanlığına: “Siz bu işi
uygulayamazsınız -ben sahadan geliyorum, ben seranın içinden gelmiş bir
milletvekilinizim- yapamazsınız çünkü belediyeler imar planı yapmadığı yerlerde
ruhsat veremez. Her yer imar planına dâhil değil; arazilerde, köylerde böyle
bir durum var.” ve şimdi düzeltmeye çalışmışlar sağ olsunlar ama orada bir
eksiklik var, onu ben size bildirmek istiyorum. Burada “…müellifi ve fennî
mesulü olan mimar ve mühendislere aittir.” diyor. Sayın Komisyona tavsiyem
şudur: Buradaki “mimar ve mühendis” kavramını kaldırın, burada harita
mühendisini koyun sadece. Zaten tarım il ve ilçe müdürlükleri bu konuyu kontrol
ediyor, belediye imar mevzuatına göre imar müdürlükleri de bunu kontrol edecek.
Sadece paftaya işlenmesi konusunda ve bu işin yürürlüğünün düzgün gitmesi
konusunda ne yapılsın? Harita mühendisleri burada görevlendirilsin. 
Bizim
derdimiz şuydu: Uygulayamayacağınız yasaları, uygulayamayacağınız maddeleri bir
deneme yanılma sistemine koyuyorsunuz, iki sene içerisinde patlıyor yasa,
yürümüyor, ondan sonra geri çekmeye kalkıyorsunuz şimdi yaptığınız gibi.
Şimdi
şunu söylemeye çalışıyorum arkadaşlar: İkinci mahsul ürün yetiştirenler Akdeniz
Bölgesi’nde şu anda yangında. İki yıla kadar, geçen yıla kadar Irak’a
yaptığımız bütün ihracat, domates ihracatı bitmiş durumda, Irak bir tane
domates almıyor bizden. Katar’a domates ihraç ediyorduk, sebze ihraç ediyorduk,
almıyor Katar şimdi bizden. Suudi Arabistan kapıları kapatmış durumda. Domates
40 kuruş olmuş, karpuz 40 kuruş olmuş, patlıcan 40 kuruş olmuş, alan satan yok.
Arkadaşlar, 1 kilo domatesin maliyeti 2 lira. 
Şimdi
tanzim satış çadırlarını hep merak ediyorum ben. Hani bu 31 Marta kadar
yaptığınız tanzim satış çadırları şimdi ne iş yapıyor? Hadi gelsinler, alsınlar
domatesleri, biberleri; şimdi satsınlar bakalım. Seçime kadar yaptığınız
yatırımlar nereye gitti, kime yaradı? Hiçbir işe yaramadı.
Sayın
Antalya milletvekilleri, sayın iktidar partisinin milletvekilleri, buyurun
efendim, bir şey mi söylüyorsunuz? Söyleyin efendim. 
KEMAL
ÇELİK (Antalya) – Çiftçi kazandı.
AYDIN
ÖZER (Devamla) – Kim kazandı?
KEMAL
ÇELİK (Antalya) – Çiftçi, çiftçi.
AYDIN
ÖZER (Devamla) – Efendim, şu anda ikinci mahsul domates var, 40 kuruşa
satılıyor, 50 kuruşa satılıyor, 2 lira maliyeti var. 
İSMAİL
KAYA (Osmaniye) – Hayır, pahalı değil şu anda. 
AYDIN
ÖZER (Devamla) – Çiftçiyi batıracak mısınız orada? İhracat kapılarını açın
kardeşim, açın. İhracat kapılarını açın, millet domatesini, biberini satsın.
(CHP sıralarından alkışlar) İki gün sonra sahaya indiğinizde size sorarlar, ne
yaptınız diye soracaklar size. Çıkın, gelin de çiftçinin hakkını savunun burada
bir. Hiç öyle bir şey yaptınız mı? Bir tane konuşma yaptınız mı? (AK PARTİ
sıralarından gürültüler)
KEMAL
ÇELİK (Antalya) – Birçok tane...
AYDIN
ÖZER (Devamla) – Bırakın bu işleri. Bırakın canım! 
MUHAMMET
EMİN AKBAŞOĞLU (Çankırı) – Genel Kurula hitap edin.
AYDIN
ÖZER (Devamla) – Ya Başkanım, sataşmasın, sataşmasın. Bir şey söylemezse biz de
bir şey söylemeyiz. [AK PARTİ sıralarından alkışlar(!)] Sataşmayın. Çiftçinin
hakkını koruyacaksınız, önce üreteceksiniz, ondan sonra birim alandaki üretimi
artıracaksınız, artırdıktan sonra da fiyatları aşağı düşüreceksiniz. Öyle
tanzim satışlarla falan filan olmuyor, yaptık, gördük her şeyinizi. 
Tarım
Bakanlığı, Sudan’la ortak bir tarım projesi yaptı hatırlıyorsunuz. Doksan dokuz
yıllığına 7 milyon 800 bin hektar tarım arazisi kiraladı. Sudan’da yönetim değişince
bu büyük proje yattı, proje bitti. Yani Türkiye’de 3 milyon 400 bin hektar
tarım alanı on dört yılda ekim dışı kaldı. 
KEMAL
ÇELİK (Antalya) – Antalya kazandı. 
AYDIN
ÖZER (Devamla) – Kazanmadı. 
KEMAL
ÇELİK (Antalya) – Kazandı. 
AYDIN
ÖZER (Devamla) – Kazanıyorsa çıkın buraya şimdi söyleyin üreticiye,
“Kazandınız, konuşmayın.” deyin. 
BAŞKAN
– Meclise hitap edin. 
AYDIN
ÖZER (Devamla) – Lütfen…
Arkadaşlar,
her şeyi bitiriyorsunuz; bak, hayvancılığı bitirdiniz, kuru tarımı bitirdiniz,
elinizde bir örtü altı tarım kaldı, yakında onu da bitireceksiniz. Türkiye’yi
82 milyonluk bir açık pazar hâline getiriyorsunuz. Yapmayın, sonra bu millete
yedirecek bir şey bulamazsınız. Karnı doymayan millet iki gün sonra ne yapacak
onu merak ediyorum ben. Eti de ithal ettiniz, o da olmadı. Demek ki ithalatla
bir şey olmuyor, üretimle oluyor. Üretim için çiftçiyi korumak zorundasınız. 
Çok
teşekkür ederim Sayın Başkan. 
Genel
Kurula saygılar sunuyorum. (CHP ve HDP sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
10’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
11’inci
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin 11’inci maddesinin tekliften
çıkarılmasını arz ve teklif ederiz.
 Mahmut
Toğrul Rıdvan Turan Ayşe Sürücü
 Gaziantep Mersin
 Şanlıurfa
 Meral
Danış Beştaş  Filiz Kerestecioğlu Demir Necdet İpekyüz
 Siirt
 Ankara Batman
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN
– Önerge hakkında konuşmak isteyen, Batman Milletvekili Necdet İpekyüz. 
Buyurun
Sayın İpekyüz. (HDP sıralarından alkışlar) 
NECDET
İPEKYÜZ (Batman) – Sayın Başkan, değerli vekiller; 31 Mart yerel seçimlerinde
13 bin oy farkla kaybedilen İstanbul’da yenilgiyi kabul etmeyip seçimi tekrar
yaşadık ve fark 806 bine çıktı. Halkın tercihine, seçilmişine saygı duymamanın
ağır faturasını gördüğünüz hâlde bundan bir ders çıkarmak yerine bazı şeyler
tekrar yaşanıyor. Nasıl? Ağrı’nın Diyadin Belediyesinde eş başkanların dün
maruz kaldığı olayla ilgili arkadaşlarımızın verdiği önerge az önce oylarınızla
reddedildi. Değerli vekiller, Diyadin’de yaşanan olayın aslında hepimize bir
ders vermesi lazım. Bunun araştırılması gerekirken, gerçeklerin ortaya
çıkartılması gerekirken bunun araştırılmaması, sorumsuzluğu, cezasızlığı ve
peşinden bu uygulamayı yapanlara özendirmeyi getirmektedir ve giderek toplumsal
barışa bir barut gibi düşmektedir. 
Değerli
milletvekilleri, yerel yönetimleri konuşurken, birçok belediyeye, daha önce
DBP’nin aldığı belediyelere tekrar kayyumlar atandı. Kayyumların o dönem
yaptığı işlerden birisi de belediyelerin logolarını değiştirmekti. Vekili
olduğum Batman ilinde de kayyum tekrar geldiği gibi logoyu değiştirdi ve 31
Mart seçimlerinde Batman Belediyesinde büyük bir çoğunlukla seçilen eş
başkanlar 38 üyeli belediye meclisinde -36 üyesi- oy çokluğuyla tekrar eski
logoya dönmek istedi. Logo ne yapıldı? Valilik tarafından kamu yararı
görülmediği için reddedildi. Bakın, sadece bu olayın reddedilmesi değil, bugün
birçok yerel yönetimde yerel yönetimle idare arasında ciddi sıkıntılar var.
Halkın seçtiği, halkın büyük çoğunlukla buna teveccüh gösterip kendisinin
geleceğiyle ilgili beraber yönetmek istediği kesime karşı atanan insanlar el
birliğiyle halkın çıkarları doğrultusunda çalışması gerekirken onların işlerine
engel olmakta ve beklentileri tümüyle boşa çıkartmaya çalışmaktadırlar. Bu tür
anti uygulamalar gelecek açısından da sıkıntı doğurmaktadır.
Gelelim
maddeyle ilgili konuşmaya. 11’inci madde daha çok otoparklarla ilgili düzenleme
fakat hazırlanan 91 sıra sayılı Kanun Teklifi’nin aslında -ben burada cümleyi
tekrarlamak istiyorum- genel gerekçesindeki giriş cümlesini okuduğumuzda şöyle
bir şey deniyor: “Sağlıklı, yaşanabilir ve insan onuruna yakışır uygulamaların
gün geçtikçe tüm dünyaya örnek olduğu ülkemizde…” Sağlıklı, insan onuruna
yakışır ve yaşanabilir tüm dünyaya örnek bir ülke… Daha geçtiğimiz ay İsveç’te
bir üniversitenin yaptığı çalışmada 170 ülke arasında Demokrasi Endeksi’ne göre
147’nci ülke Türkiye. İşsizlik açısından, genç işsizliği açısından Avrupa’da en
başta gelen ülke, örnek ülke! İşsizlik nedeniyle intiharların olduğu en güzel
örneklerden biri olarak mı göstereceğiz burayı? Bizim en iyi dediklerimizin
hepsi kötü örnekler, hepsi utanmamız gereken örnekler. İşkenceden mi söz
edeceğiz, basın-yayın yasağından mı söz edeceğiz, cezaevindeki gazetecilerden
mi söz edeceğiz, insan hakları ihlallerinden mi söz edeceğiz, içerideki
siyasetçilerden mi söz edeceğiz? Bakın, üniversiteler diyorsunuz, ilk 500’e
giren üniversitelerden mi söz edeceğiz? Yani gerekçede bile bu yazılmış. Madde
ne diyor? Her zamanki gibi -dün partimiz adına aslında geneli üzerindeki
konuşmamda da belirttim- birilerine, yandaşa tekrar bir rahatlık yaratmak için,
ekonomik ortam yaratmak için, rant yaratmak için yapılıyor.
Otopark
meselesi gerçekten önemli. Fakat ona geçmeden önce büyük kentlerde veya
kentlerde her tarafta bir baba, her tarafta bir bariyer, otopark olmasın diye;
bir taraftan da daha bugün yayınlandı, Ankara Belediyesinde yapılan
uygulamalarda otoparkların yüzde 13’ü denetlenmiş, hiçbir yer denetlenmiyor,
otoparklar denetlenmiyor. Binalara ruhsat veren sizlersiniz, binalarla ilgili
inşaatları hizmete açan sizlersiniz, otopark konusunda da verdiğiniz şeylerle
uygulamaları değiştiren sizlersiniz. Daha iki gün önce, ismini “imar affı” değil
de “imar barışı” koydunuz, 3 kez uzattınız para gelsin diye; bir taraftan da
bunlara tümüyle hoşgörüyle bakıyorsunuz, saklıyorsunuz, ortam yaratıyorsunuz. 
Otopark
normalde kamunun işidir, kamunun bu işi çözmesi lazım. Bir, bireysel araç
kullanımından daha çok toplu taşımaya önem verilmelidir. Toplu taşımanın
gerçekten eşit… Yoksulluğun bu kadar fazla olduğu bir yerde insanların daha
rahat gezebileceği toplu taşımayı geliştirmemiz lazım. 
(Mikrofon
otomatik cihaz tarafından kapatıldı)
NECDET
İPEKYÜZ (Devamla) – Toparlıyorum Başkanım.
BAŞKAN
– Toparlayın, buyurun.
NECDET
İPEKYÜZ (Devamla) – Türkiye’de afet konusunda yetkililer açıkladılar, dediler
ki: “Afetler konusunda, depremler konusunda birçok alan yaratmışız.” İnternete
girin, e-devletten izleyin, hiçbir afet toplanma bölgesi kalmamış; apartmanlar
arasındaki sıkışık bölgeler var. Şimdi bunu da otoparka dönüştürmeye
çalışıyorsunuz ve birilerine rant çekmeye çalışıyorsunuz. Normalde yasayla
beraber, kapalı otoparklar yapılabilir, yer altında otoparklar yapılabilir,
birçok düzenleme yapılabilir ama yol, köprü, otopark konusunda, özelleştirme
konusunda her şeye varsınız, bunu göremiyorsunuz. 
Bizim
söylemek istediğimiz, aslında topluma gerçekten ulaşılabilir, eşit, huzur
içerisinde, herkesin yararlanabileceği alanlar yaratmaktır. Burada birilerine
gerçekten fayda getirmek yerine toplumun tümüne yarar getirmek lazım, onu
sağlamak lazım. 
Hepinize
teşekkür ediyorum, sağ olun. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
11’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
12’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Birleşime
yirmi dakika ara veriyorum. 
Kapanma Saati: 21.16
ÜÇÜNCÜ OTURUM
Açılma Saati: 21.53
BAŞKAN: Başkan Vekili Celal ADAN
KÂTİP ÜYELER: İshak GAZEL (Kütahya), Mustafa AÇIKGÖZ (Nevşehir) 
----- 0 -----
BAŞKAN
– Türkiye Büyük Millet Meclisinin 97’nci Birleşiminin Üçüncü Oturumunu
açıyorum.
91
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
14’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
15’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Böylelikle
birinci bölümde yer alan maddelerin oylamaları tamamlanmıştır. 
Şimdi
ikinci bölümün görüşmelerine başlıyoruz. 
İkinci
bölüm 16 ila 30’uncu maddeleri kapsamaktadır. 
Teklifin
ikinci bölümü üzerinde İYİ PARTİ Grubu adına Ankara Milletvekili Sayın İbrahim
Halil Oral konuşacaklardır. 
Buyurun
Sayın Oral. (İYİ PARTİ sıralarından alkışlar)
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, kıymetli
milletvekilleri; 91 sıra sayılı Kanun Teklifi’nin ikinci bölümü üzerine İYİ
PARTİ Grubu adına söz almış bulunuyorum. 
Sözlerime
başlamadan önce, Türk sinemasının en güler yüzü, evlerimizin neşesi olmuş,
büyük üstat Kemal Sunal’ı vefatının 19’uncu yıl dönümünde rahmet ve minnetle
anıyorum. Mekânı cennet olsun. 
Değerli
milletvekilleri, tapu, imar ve kentsel dönüşüm gibi hususlarda yaptığımız
kanunlar üzerinde iktidar ve muhalefet arasında zaman zaman anlaşma olmakta,
zaman zaman olmamaktadır. Bu meselelerde de telafisi mümkün olmayan, vatandaşın
mağdur olacağı ve topraklarımızın zarar göreceği hususlar vardır. Ancak
telafisi olmayan asıl meseleler bir milletin geleceği, bağımsızlığı ve
refahıdır. 
Dün
Çin basınına yansıyan bir haber hepimizi derinden üzmüştür. Sayın
Cumhurbaşkanının kadim Türk yurdu Doğu Türkistan’a Çin ağzıyla “Şincan” demesi,
orada zulüm altında inim inim inleyen soydaşlarımızın refah içerisinde
yaşadığını söylemesi kabul edilemezdir. Bunu ne vicdanımız ne Türk tarihinin
bize verdiği sorumluluk duygusu asla onaylamayacaktır. Madem Doğu Türkistan’da
soydaşlarımız mutludur, haydi hep beraber Urumçi’ye gidelim, orada yaşayalım.
Malum, ülkemizde ekonomik kriz, insan hakları ihlalleri, adaletsizlikler almış
başını gitmiş durumdadır. Bizler belki orada rahat ederiz, mutlu oluruz. Eğer
bu beyanlar Sayın Cumhurbaşkanımıza ait değilse Çin medyası her zaman yaptığı
gibi bir çarptırma yaptıysa neden hâlâ Cumhurbaşkanlığı sözcülüğünden ya da
İletişim Başkanlığından bir açıklama gelmemiştir? Sayın Cumhurbaşkanımızdan da
bu mesele hakkında net bir açıklama bekliyoruz. 
Biz
İYİ PARTİ olarak Doğu Türkistan meselesinin takipçisiyiz. Oradaki insan hakları
ihlallerini, Çin işkencelerini dile getirmeye devam ediyoruz. Bizim için al
bayrak neyse gök bayrak da odur, Ankara neyse Urumçi de odur. 
Saygıdeğer
milletvekilleri, topraklarımızın imar rantına kurban gitmemesi için burada
mücadele veriyoruz. Ama topraklarımıza vatan evlatlarının kanını döken cani
teröristler bir seçim uğruna devlet televizyonuna çıkartılıyor, Sayın
Cumhurbaşkanımız ve ortağı, bebek katili APO’nun mektubunu yorumluyor. Bu çok
önemli bir sorundur.
Bugün
İYİ PARTİ Grubu olarak TRT’de teröristlerin konuşturulması meselesini yargıya
taşıdık. Aslında cumhuriyet savcılarımızın bizden önce harekete geçmesi lazımdı
ama ne hikmetse geçmediler. Biz de kendilerinin eksiğini tamamlamak için
yardımcı olduk. Türkiye Büyük Millet Meclisinde hem bu TRT faciasının
araştırılması hem de teröristbaşının mektubunun okunması meselesi için
araştırma önergeleri verdik ancak iktidar bunu reddetti. Neyin ortaya
çıkmasından korkuyorsunuz kıymetli AK PARTİ’li milletvekilleri? Yoksa 2007’de
Kürt açılımı diye başlattığınız, sonra sözde çözüm süreci adı altında devam
eden ve devletimizin temellerine dinamit döşeyen sürecin bir yenisini mi
başlatacaksınız? Yine bölücü hainler televizyonlara mı çıkacak? Yine Türk adını
yasaklayacak mısınız? Yine hain teröristler Habur’da davulla, zurnayla mı
karşılanacak? Bunları duyunca bizim tüylerimiz diken diken oluyor, milletimiz
adına korkuyoruz, sizleri de uyarıyoruz: “İstanbul seçimi için son bir kurşun
atalım.” mantığıyla hareket ettiyseniz bunun devamından vazgeçin. O kurşun
hainlerin eline geçer ve vatan evlatlarının canına mal olur. Siz seçim kazanacaksınız
diye vatan evlatlarının toprağa düşmesine asla izin vermeyiniz.
Peygamber
Efendimiz’in meşhur hadisişerifini hatırlatmak istiyorum: “Mümin, aynı delikten
iki kere sokulmaz, ısırılmaz.” Aynı yılan, ülkemizi ve milletimizi tekrar
sokmasın değerli milletvekilleri. Bu hususta Cumhurbaşkanımızı, Kabinesini ve
AK PARTİ’li arkadaşlarımı sağduyuya davet ediyorum.
Sayın
milletvekilleri, “imar” ve “AK PARTİ” kelimeleri yan yana geldiğinde, bu
konulardan hiç anlamayan bir kişi bile durur, düşünür çünkü on yedi yıllık AK
PARTİ iktidarı, imar rantının sömürüldüğü, yandaş müteahhitlerin zengin
edildiği, kamu hizmetinin değil, yandaş, özel teşebbüslerin düşünüldüğü bir
dönem olmuştur. AK PARTİ’nin imar rantı konusunda sicil notu son derece
bozuktur. Sayın Genel Başkanımız Meral Akşener Hanımefendi’nin sürekli işaret
ettiği 5 müteahhit, AK PARTİ iktidarları sayesinde ecdadımızın, evlatlarımızın
uğruna kan döktüğü toprakları sömürmekte ve kul hakkı yenmektedir. Peygamber
Efendimiz Veda Hutbesi’nde “Ey insanlar, sizin canlarınız, mallarınız, ırz ve
namuslarınız Rabb’inize kavuşuncaya kadar birbirinize haramdır.” buyurmuştur.
Toprak, namustur; AK PARTİ yandaşlarının toprağımıza el uzatmasına “dur”
denmelidir.
Kıymetli
milletvekilleri, görüştüğümüz kanun teklifinde suistimale açık pek çok husus
vardır. Bu hususlarla alakalı görüşlerimizi hem Komisyonda hem sonrasında
teklif sahiplerine ilettik. Burada şunu ifade etmek isterim: Biz yapılan işleri
engellemek için değil, icraatların millet menfaatlerine uygun bir şekilde
yapılmasını sağlamak, milletin sahibi olduğu malın, toprağın istismar
edilmesini önlemek için muhalefet yapıyoruz. Vatan evlatlarının uğruna kan
döktüğü bu topraklar, Gazi Mustafa Kemal Atatürk’ün ifadelerindeki gibi,
kaderine terk edilemez. Bu sebeple, bizim buradaki bütün uyarılarımızı iktidar
dinlemeli ve istişare etmelidir. Ama görüyoruz ki Komisyon Başkanımızın kanun
teklifi hakkındaki sorulara Bakanlığın cevap vereceğini söylemesi, Gazi
Mecliste görüşülen kanunların milletvekillerince değil, bürokratlarca
hazırlanarak getirildiğini bir kez daha göstermiştir. Meclisi, bakanlıkların
getirdiği teklifleri onaylayan bir noter gibi çalıştırmaya hakkımız ve hakkınız
yoktur.
Sayın
milletvekilleri, ikinci bölümde dikkat çekmek istediğim bazı maddeler bulunmaktadır.
Teklifin 18’inci maddesinde Çatalca ve Silivri ilçelerindeki köylerin
arazileriyle alakalı bir düzenleme var. Bu mesele yüz kırk yıldır çözülmemiş
bir meseledir. Burada padişah tapularından kalan araziler vardır, vatandaş yüz
kırk yıldır dededen toruna bu arazileri işletmektedir. Ama teklif, buradaki
hazineye ait taşınmazlarla alakalı adaletsiz bir uygulama getirmektedir. Kanun,
üç yıldır kullanan ile yüz kırk yıldır kullanan arasındaki farkı
gözetmemektedir. Teklif ya kısa süre önce buralardan arsa alan ya da arsa takip
eden emlak spekülatörlerine rant kapısı açmaktadır. 
Saygıdeğer
milletvekilleri, birinci bölümde de ikinci bölümde de kentsel dönüşüm
kapsamında Cumhurbaşkanına yetki verilen düzenlemeler vardır. Cumhurbaşkanlığı
hükûmet sistemi kapsamında bu yetkiyi veriyoruz ama biz korkuyoruz, yarın bir
gün ikametgâh belgesini bile Cumhurbaşkanından alacak hâle geleceğiz. Sayın
Cumhurbaşkanına her yetkiyi veren düzenlemelerden vazgeçmek gerekir. Bakanlık
bu konuda yetkilidir, gerekli teklifi de onayı da verebilecektir.
Cumhurbaşkanına yetkiyi vermek yerine Çevre ve Şehircilik Bakanlığına yetkiyi
bırakmak daha doğru olanıdır. 
Sayın
milletvekilleri, ikinci bölümde 2/B meselesi vardır. 2/B başvuruları 5 kez
uzatıldı. Niçin? Çünkü vatandaş oradaki bedelleri ödeyecek durumda değil. Önce
bu durum üzerinde düşünmemiz gerekmektedir. Mesela, çok net bir şekilde imar
rantı olmayan, tarım için kullanılan arazilerin orman köylülerine ücretsiz
verilmesinin ya da çok düşük miktarlarla devredilmesinin yolu açılmalıdır, bu
tarıma da bir katkı olacaktır. 2/B çok sıkıntılı bir geçmişe sahiptir. Şüpheli
yangınlarla orman vasfını yitiren araziler vardır, buralarda imar rantının,
emlak spekülatörlerinin, yandaş müteahhitlerin kol gezdiği bilinmektedir.
İktidar 2/B meselesini doğru yönetememiştir, hem talana hem de mağduriyetlere
yol açacak bir politika izlemiştir.
(Mikrofon
otomatik cihaz tarafından kapatıldı) 
İBRAHİM
HALİL ORAL (Devamla) – Sayın Başkanım, bitiriyorum.
BAŞKAN
– Buyurun, toparlayın. 
İBRAHİM
HALİL ORAL (Devamla) – Bu mesele süre uzatılarak değil daha kapsamlı bir
teklifle düzeltilmelidir. 
Değerli
milletvekilleri, bunun gibi çok teknik meselelerin olduğu, vatandaşın
mağduriyet yaşadığı ve suistimallere yol açabilecek düzenlemelerde önce Meclis
araştırma komisyonları kurulması gerektiğini düşünüyorum. Yapboza dönüşen
kanuni düzenlemeler yapacağımıza, tek seferde kalıcı çözüm yaratacak
düzenlemeler yapmalıyız.
Saygıdeğer
milletvekilleri, vatandaşımızın dile getirmemizi istediği bir husus da Devlet
Demiryollarının emekçi makinistlerinin sorunlarıdır. Makinistlerimiz çoğu zaman
ağır şartlarda ve uzun süreli çalışma saatlerinde sağlıklarını etkileyecek
ortamlarda çalışmaktadırlar. Ancak 2008’de bir kanun değişikliğiyle yıpranma
payı olarak bilinen fiilî hizmet zamları iptal edilmiştir, kendileri bu
haklarını geri istemektedirler. Ayrıca geçmiş dönemden bu hakkı kazanan ve bazı
yargı kararlarıyla da bu durumları onaylanan eski personel de bugün bu
haklarından mahrumdur.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın. 
İBRAHİM
HALİL ORAL (Devamla) – Teşekkür ederim. 
Bu
hususu da yüce heyetinize dikkatle sunuyorum. 
Teşekkür
ediyor, Genel Kurulu saygıyla selamlıyorum. (İYİ PARTİ sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Başkan. 
IV.- AÇIKLAMALAR (Devam)
62.- Çankırı Milletvekili Muhammet Emin Akbaşoğlu’nun,
Ankara Milletvekili İbrahim Halil Oral’ın görüşülmekte olan 91 sıra sayılı
Kanun Teklifi’nin ikinci bölümü üzerinde İYİ PARTİ Grubu adına yaptığı
konuşmasındaki bazı ifadelerine, Çin Halk Cumhuriyeti Devlet Başkanının resmî
davetlisi olarak Çin’e giden Cumhurbaşkanı Recep Tayyip Erdoğan’ın Uygurların
Çin’de huzur ve refah içinde yaşamalarının yegâne temennimiz olduğunu ifade
ettiğine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim. 
Biraz
evvel hatibin konuşmasıyla ilgili bahsettiği ve öğleden sonra da sayın grup
başkan vekilinin bahsetmiş olduğu Sincan Özerk Bölgesi’nde yaşayan Uygurlarla
ilgili işin aslını, esasını ortaya koymak için Sayın Cumhurbaşkanlığı İletişim
Başkanı Fahrettin Altun Bey’in de bu konuyla ilgili paylaştığı bir açıklama
var, o açıklamayı da paylaşarak doğru bilgiyi vermek ve ona göre
yorumlamalarını rica edeceğim. 
İBRAHİM
HALİL ORAL (Ankara) – Memnun olurum. 
MUHAMMET
EMİN AKBAŞOĞLU (Çankırı) – Sayın Cumhurbaşkanımız Çin Halk Cumhuriyeti Devlet
Başkanının resmî davetlisi olarak malum 2 Temmuzda Çin’i ziyaret etti. Pekin’de
ikili bölgesel ve uluslararası meseleleri etraflıca değerlendirme fırsatı bulan
iki lider, ikili ilişkilerin ticaret, yatırımlar, AR-GE, bilim, teknoloji,
sivil havacılık, turizm ve kültür alanlarında ilerletilmesi hususunda mutabık
kaldılar. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Cumhurbaşkanımız Sayın Recep Tayyip Erdoğan ve Çin
Devlet Başkanı, Türkiye’nin orta koridor ve Çin’in kuşak ve yol girişiminin
uyumlaştırılması çalışmalarının hızlandırılmasını, bu sayede tarihî İpek
Yolu’nun Batı ve Doğu kapıları arasındaki bağlantının güçlendirilmesini
birlikte kararlaştırdılar. Her iki taraf uluslararası düzene ve çok taraflılığa
yönelik ciddi meydan okumaların yaşandığı bir süreçte bölgesel ve küresel
güvenliğe, refaha ve istikrara katkı bağlamında stratejik iş birliği
ilişkilerini ve temaslarını güçlendirme hususunda tam bir görüş birliğine
vardılar. Çin temaslarında Uygurlar dâhil ikili ilişkilerin tüm yönleriyle
etraflıca görüşülmesi söz konusu oldu. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) - Bu manada Sayın Cumhurbaşkanımız, Uygurların Çin’de
huzur, esenlik ve refah içinde yaşamalarının yegâne temennimiz olduğunu ifade
etmiş ve bu meseledeki görüş ve beklentilerini muhatabına da açıkça iletmiştir.
Çin tarafı ayrıca Sincan Özerk Bölgesi’nde yaşayan Uygurların durumlarını
yerinde gözlemlemek üzere Türkiye’den bir heyeti Çin’e davet etmiş, Sayın
Cumhurbaşkanımız da bu daveti olumlu olarak karşılamışlardır. Doğru bilgi
budur, bu çerçevede değerlendirilmesini ben hatırlatmak istedim.
Teşekkür
ederim.
İBRAHİM
HALİL ORAL (Ankara) – Sayın Başkan…
BAŞKAN
– Konuşmadan sonra söz vereyim.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Halkların Demokratik Partisi Grubu adına Ağrı Milletvekili Sayın Abdullah Koç
konuşacaktır.
Buyurun.
(HDP sıralarından alkışlar)
Süreniz
on dakika.
HDP
GRUBU ADINA ABDULLAH KOÇ (Ağrı) – Sayın Başkan, değerli milletvekilleri; Tapu
Kanunu ve Bazı Kanunlarda Değişiklik Yapılmasına Dair Kanun Teklifi’nin ikinci
bölümü üzerinde grubum adına söz almış bulunmaktayım. 
Değerli milletvekilleri, bu kanun gerek getiriliş şekli
ve gerekse de önemi açısından birçok eksiklik içermektedir. Öncelikle metin
Komisyona çok kısa bir sürede getirilmiş ve Komisyon üyelerinin metnin
hazırlanmasında hiçbir şekilde katkıları olmamıştır. 
Diğer
bir husus değerli arkadaşlar, Osmanlı döneminden bu yana, Osmanlı
İmparatorluğu’ndan bu yana sorun taşıyan Tapu Kanunu’nda yapılacak olan bu
değişiklik de bambaşka sorunlar beraberinde getirecektir. Başka bir deyişle,
olay muhataplarıyla konuşulmamış, tartışılmamış ve kaliteli bir kanun yapma
sürecinden asla geçirilmeden komisyona getirilmiştir. Muhatapları olan ve
birebir etkilenecek olan halktan hiçbir şekilde fikir alınmamış, meslek odaları,
mimarlar odası, çevre mühendislerinden de bu yönde herhangi bir görüş alınmış
değildir. Böylece, vatandaşların ihtiyaçlarına cevap olunurken kent halkı veya
sağlıklı bir çevrede yaşam hakkı gibi haklara da uyum sağlanamamıştır. 
Değerli
arkadaşlar, bu yasa tamamen AKP’nin kendi ihtiyacına uygun bir şekilde
getirilen bir yasadır. Kent, doğanın yağmalanması kolaylaştırılmış ve daralan
ekonomiye yeni bir nefes aldırılmak istenmiştir. Zaten sanayileşmeyle
teknolojiye dayanamayan büyüme stratejisi bir kez daha yine imar ve plansız
kentleşme, yeni rant alanlarının açılmasına yol açmaktadır. 
Bir
diğer konu ise partili cumhurbaşkanlığı sisteminin halka ve özel mülkiyete olan
müdahalesine ilişkin bir düzenlemenin getirilmiş olmasıdır. 
Peki,
bu kanun teklifi başka neyi getirmektedir? Bu kanun teklifiyle değerli
arkadaşlar, Bakanlığa, metruk mülkiyeti yıkmaya dair çok geniş yetkiler
vermektedir; bu, özel mülkiyete olan müdahaleyi, ihlali de beraberinde
getirecektir. 
Diğer
bir husus değerli arkadaşlar, makul bir süre içerisinde itiraz etme hakkı
tanınmamıştır bu kanunla. İdareye tanınan böylesine geniş bir yetki, bu
eksikliğin giderilmesi için keyfî uygulamaları da beraberinde getirecektir. 
Diğer bir husus değerli arkadaşlar, idare hukuku
çerçevesinde değerlendirildiğinde, görüşülmekte olan teklifin kamu yararına
olmadığı da ortadadır. Zira Anayasa’nın 125’inci maddesine göre, idarenin her
türlü eylem ve işlemlerine karşı makul sürede itiraz etme, makul sürede yargıya
gitme olanağı da ortadan kaldırılacaktır. 
Kanun teklifi ayrıca, özel bir yasa öngörmesi açısından
da yoğun hak ihlallerini beraberinde getirecektir. Bu nedenle, işbu kanun
teklifinin tamamı özellikle de vatandaşın, idari eylem ve işlemlere karşı üç
gün gibi bir süre içerisinde itiraz etme, itirazını dile getirme olanağını da
ortadan kaldırmaktadır.
Bu
kanun teklifiyle başka ne yapılmaktadır? Tarihî eser veya tarihî yapı
niteliğini taşıyan, ancak ilgili kurumlarca tespiti, dokümantasyonu ve
sınıflandırılması yapılmamış olan tarihî eserlere de dokunma ve ortadan
kaldırma hürriyeti de getirmektedir. Bu tarihî yapıların yıkılması veya
müdahaleye açık hâle gelmesi, mevcut kanun teklifinde özenle üstünde durulması
gereken bir diğer sakıncadır değerli arkadaşlar; teklifi bu yönüyle de
reddediyoruz ve karşı çıkıyoruz.
Bir
diğer husus değerli arkadaşlar, bu kanun teklifiyle Hükûmetin, tarihî ve
kültürel anlam ifade eden ancak farklı kültür ve medeniyetlere ait olan
binlerce tarihî esere olan yaklaşımını da görüyoruz, biliyoruz. En yakın tarih
de Hasankeyf’e olan yaklaşımlarıdır.
Yine,
Diyarbakır Sur, Cizre gibi, Kürt halkı ile bölgenin Ermeni, Süryani gibi diğer
halkları açısından önem arz eden yapı ve alanlara yönelik yaklaşım ve
uygulamaları da çok iyi bilmekteyiz. Bu kanun teklifinin Meclisten geçmesi
hâlinde, yukarıda sıra hâlinde saydığımız bütün sakıncalarıyla yepyeni bir
sorun alanı yaratılacaktır.
Değerli
arkadaşlar, rant yaptırmak, kendi müdahale ve hareket alanını geliştirmek için
bu iktidar bu kanun teklifini Meclisin gündemine getirmiş bulunmaktadır. Şunu belirteyim
ki bu Mecliste bu kanun teklifi lehine oy kullanacak olan birçok milletvekili
arkadaşın da bundan çok haberdar olduğunu düşünmüyoruz. Zaten bu konuda
yeterince kanun maddesi mevcuttur. Türkiye’yi yeniden yepyeni bir kanunla
kanuna boğmak istemektedir bu iktidar. Neredeyse nefes alışverişlerimize
ilişkin de yeni bir kanun çıkaracaktır bu iktidar. 
Değerli
arkadaşlar, işbu kanun teklifinin hazırlanması sürecinde de tekliften doğrudan
doğruya etkilenecek olan halkımıza yani ilgili kişi ve gruplara ya da meslek
kuruluşlarına da hiçbir şekilde yer verilmemiş, tartışılmamış ve düşüncelerine
asla ve asla yer verilmemiştir. Bu bakımdan bugün bu kanun teklifi Meclisten
geçse dahi kanunun uygulanması noktasında büyük sakıncalar ortaya çıkacaktır.
Uygulanacak kanun hükümleriyse yoksul halkımızın yararına olmayacak, teklifin
Meclisten geçmesi için ısrar eden çıkar çevrelerinin yararına olacaktır. 
Buradan
bütün Türkiye halklarına sesleniyorum değerli arkadaşlar: Bizler yani halklar
olarak bu kanun teklifinin hazırlanması için hiçbir talepte bulunmadık, buna
dair bir çalışma da yapmadık. Nitekim bu kanun teklifinin hazırlanmasına dair
bir talebimiz olmadığı gibi, teklifin yasalaşmasından da bir yararımız
olmayacaktır. Peki, bu halk neyi istiyor da bu Meclisin gündemine gelmiyor? 
Değerli
arkadaşlar, Türkiye toplumu olarak kırk senedir demokratik bir anayasa talebi
var bu halkın. Çalışma yasasının emekçiler yararına yeniden düzenlenmesi talebi
var bu halkın. Doğamız, çevremiz ve yeşil alanların HES’ler, barajlar ve
betonlarla yok edilmesini istemiyor bu halk. Soluduğumuz havanın, içtiğimiz
suyun, çocuklarımızın beslendiği gıdaların zehirli tarım ilaçları, atık su, gaz
ve dumanla zehirlenmesini istemiyor bu halk. Geleceğimiz olan çocuklarımız için
demokratik ve bilimsel bir eğitim sistemini talep ediyor bu halk. Bu halk başka
ne istiyor? Adaletli bir gelir dağılımı talebi var bu halkın. Bu halkın adalet
talebi var. Başka ne talebi var bu halkın? Yaşama, doğaya, insan hayatına,
farklı kimlik, kültür ve yaşam tarzlarına saygı talebi var bu halkın. Düşünce
ve inanç hürriyetini talep ediyor bu halk. Toplumsal barış talebi var bu
halkın. Demokratik gösteri, yürüyüş ve protesto hakkı talebi var bu toplumun.
Özgür irademizle seçtiğimiz temsilcilerin zindanlardan çıkarılması talebi
vardır bu halkın. Ana dilde eğitim talebi var bu halkın. Özgür ve özerk
üniversite talebi var bu halkın. Emeklikte yaşa takılanlar var. Bu halkın, bu
haklara yeniden kavuşturulması talebi vardır. Sonuç olarak, insanca yaşamak
istiyor bu halk. Halkların talebi budur değerli arkadaşlar. Ancak bu siyasi
iktidar kısmen saydığım ihtiyaç ve taleplerimizin her birine kulak tıkamakta,
taleplerimiz ve ihtiyaçlarımız karşısında duyarsızlığını sürdürmektedir değerli
arkadaşlar. 
Halklar
olarak sizin ve bizim taleplerimiz bunlardır ama bu AKP-MHP hükûmetinin önümüze
koyduğu yasalar da maalesef ki halkın çıkarına olan yasalar değil, çıkar
çevrelerinin talep ettiği ve rantın çok yüksek oranda olduğu bir yasa talebidir
değerli arkadaşlar. İşte, biz bu noktadan, bu kanun teklifinin tamamına karşı
olduğumuzu belirtiyor, yüce Meclisi saygıyla selamlıyorum.
Teşekkür
ediyorum. (HDP sıralarından alkışlar) 
BAŞKAN
– Buyurun.
İBRAHİM
HALİL ORAL (Ankara) – Sayın Başkan, teşekkür ederim.
Ben
kayıtlara geçsin diye söylüyorum. Sayın grup başkan vekili, bir defa
Cumhurbaşkanı adına yapılan açıklama bizim sorularımıza cevap vermemektedir.
İkincisi:
Oranın adı Sincan değil, binlerce yıldır kadim Türk yurdu Doğu Türkistan’dır.
Bunun kayıtlara geçmesini istiyorum.
Bir
de kurulacak komisyonda acaba millî iradeyi temsilen içimizden birileri
bulunacak mı yoksa gene kendileri adına, kendileri çalıp kendileri oynayacaklar
mı?
BAŞKAN
– Buyurun.
IV.- AÇIKLAMALAR (Devam)
63.- Çankırı Milletvekili Muhammet Emin Akbaşoğlu’nun,
Ankara Milletvekili İbrahim Halil Oral’ın yerinden sarf ettiği bazı ifadelerine
ilişkin açıklaması
MUHAMMET EMİN AKBAŞOĞLU (Çankırı) – Teşekkür ederim
Sayın Başkanım.
Tabii,
değerli konuşmacı kendisi kürsüde dile getirmişti, Cumhurbaşkanlığı İletişim
Başkanlığından bir açıklama yapılıp yapılmadığıyla ilgili. Aslında kürsüye
çıkmadan Twitter adresinden, sosyal medyadan baksa görebileceği bir hadiseyi,
bir hakikati, bu konuyla ilgili bir açıklamayı paylaştım kayıtlara geçsin diye.

Ayrıca
şunu da ifade edeyim ki: Diyarbakır Surlarını, iki sene önce, UNESCO Dünya
Kültürel Miras Listesi’ne AK PARTİ’nin aldırdığını ve dolayısıyla da surların
tam bir koruma altında olduğunu da hatırlatmak isterim.
Teşekkür
ederim.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Cumhuriyet Halk Partisi Grubu adına İstanbul Milletvekili Sayın Mehmet Akif
Hamzaçebi. 
Buyurun
Sayın Hamzaçebi. (CHP sıralarından alkışlar)
CHP
GRUBU ADINA MEHMET AKİF HAMZAÇEBİ (İstanbul) – Teşekkür ederim Sayın Başkan.
Teklifin
ikinci bölümü üzerinde Cumhuriyet Halk Partisi Grubu adına söz aldım. Sözlerime
başlarken Sayın Başkanı ve Genel Kurulu saygıyla selamlıyorum. 
Teklifin
ikinci bölümünde yer alan maddeler, bu teklife ruhunu veren maddelerdir.
Kentsel dönüşüm düzenlemeleri, hazineye ait arazilerin satışına ilişkin
düzenlemeler ve bunları tamamlayıcı mahiyette birçok düzenleme bu bölümde yer
almaktadır. Zamanın izin verdiği ölçüde bu maddelerle ilgili görüşlerimi
sizlerle paylaşacağım.
Değerli
milletvekilleri, 6306 sayılı Afet Riski Altındaki Alanların Dönüştürülmesi
Hakkındaki Yasa 16 Mayıs 2012 tarihinde yürürlüğe girdi ve yasanın yürürlüğe
girmesinden sonraki süreçte, özellikle İstanbul’da kentsel dönüşüm süreci bir
şekilde başladı. Bu sürecin iyi gittiği ilçeler, bölgeler oldu ama başarıya
ulaşmadığı, başarısızlıkla sonuçlandığı bölgeler oldu. Bunlardan sembol olan
bir semtin adı Fikirtepe’dir. Fikirtepe’de tam bir başarısızlık hâli vardır ve
teklifi hazırlayan -milletvekilleri demiyorum artık- Çevre ve Şehircilik
Bakanlığı bu sorunu çözmek üzere burada birtakım düzenlemeler yapıyor, evet,
birtakım adımlar atılıyor, atılmıyor değil ama gel gelelim, bunların pratikte
nasıl sonuç vereceği herhâlde biraz daha üzerinde düşünülmeye, tartışılmaya ve
yeni düzenlemeler yapılmaya ihtiyaç duyuyor. Örnekleriyle anlatacağım.
Kadıköy
Fikirtepe’de -tamamen özel mülkiyete konu olan bir yerdir- arsa sahipleri
arsalarını kat karşılığı inşaat sözleşmeleri ya da arsa payı karşılığı inşaat
sözleşmeleri uyarınca müteahhitlere devretmişler. Bu devirlerin sonucunda bir
kısım adalarda bir kısım bloklar, inşaatlar belki bitmiş ama çok büyük bir
kısmında bu projeler henüz bitmemiş hatta hiç inşaata başlanmamış olan projeler
var. Orada çok meşhur bir çukur var, o çukura ben gittim; sadece o çukura
değil, Fikirtepe’nin diğer bölgelerine de arkadaşlarımız gitti, Çevre ve
Şehircilik Bakanlığı yetkilileri de gitti, biliyorum. İşte o sembol olan çukur
bu düzenlemenin temelini oluşturuyor. 
Fikirtepeli
bir kardeşimiz var, Dürdane Hanım, Dürdane Uluocak. Bakın, Dürdane Hanım otuz
yedi yıl dişinden tırnağından artırdığıyla oraya bir ev yapmış. 6306 sayılı
kentsel dönüşüm yasasıyla otuz yedi yılda dişinden tırnağından artırdığıyla
yaptığı evini kaybettiği gibi o semtini kaybetmiş, o komşuluk ilişkilerini
kaybetmiş, mahalle dayanışmasını kaybetmiş, sosyal ilişkiler ağını kaybetmiş.
“Üzüntüden hasta oldum.” diyor ve şöyle devam ediyor: “Sadece evimizi,
mahallemizi değil, komşularımızı da kaybettik. O kadar güzel insanlardı, o
kadar güzel dostluklar vardı ki burada, annemden bir daha doğsam yine
Fikirtepe’de komşularımızla birlikte yaşamak isterim. Biri hasta olsa herkes
hasta olurdu burada. Hele yalnız yaşayan varsa onun kapısı her akşam çalınır,
‘Bir ihtiyacın, eksiğin var mı?’ diye sorulurdu. Irk, millet ayrımı yoktu hiçbir
şekilde.” 
Bakın,
o eski “gecekondu” dediğimiz yapılarda yaşayan insanların bugün yaşadığı travma
karşısında eskiye duyduğu özlemi Dürdane Hanım ne güzel ifade etmiş. 
Şimdi,
teklif ne getiriyor bu konuda? Teklif diyor ki: Buradaki arsa sahipleri
toplansın, üçte 2 oranında karar alsınlar, sözleşmeyi feshetmek üzere karar
alsınlar; bu karar sonrasında Bakanlığa başvursunlar, Bakanlık müteahhide otuz
gün süre versin, bu otuz günlük süreye rağmen müteahhit işe başlamazsa bu
sözleşme feshedilmiş sayılsın. Hatta en az üçte 2 çoğunlukla karar alındıktan
sonra, karara katılmayan hisselerin satışından sonra müteahhitten kaynaklanan
sebeplerle bir yıl içinde yeni yapının yapım işine başlanamamış olması hâli ya
da yapım işinin belli bir seviyede durdurulmuş olması hâli fesih sebebi olarak
sayılıyor ve başvurduktan sonra da bir yıllık bir sürenin geçmesi gerekiyor. 
Şimdi,
bir kere, bu yasa yürürlüğe girdikten sonra müteahhide tekrar bir yıllık bir
süre mi verilecek? Bakanlık yetkilerine sordum, bana tatmin edici bir cevap
veremediler; inceliyorlar, belki bir cevap verirler. Tekrar bir yıllık süre
verilecekse Fikirtepe gerçeği anlaşılamamış demektir. Kanaatime göre bu konuda
bir geçici maddeye ihtiyaç var; bu bir. 
İkincisi
şu: Fikirtepe homojen bir yapı değil yani herkes aynı konumda değil. Bir kısmı
arsanın mülkiyetini müteahhide devretmemiş ama bir kısmı devretmiş; Dürdane
Hanım devretmiş, tapusunu müteahhide vermiş. Tapusunu müteahhide vermişse bu
madde onun hiçbir sorununu çözmüyor, genel hükümlere göre Dürdane Hanım’ın dava
açması lazım. Bakın, bu hâli bu madde çözmüyor. 
Üç:
Müteahhidin maket üzerinden sattığı projeden daire alan üçüncü kişiler var.
Senet vermiş müteahhide, müteahhit senetleri bankaya koymuş, tıkır tıkır tahsil
ediyor. Fikirtepe’ye gittiğimde oradaki vatandaşlar bunu bana söyledi; bu
sorunu da çözmüyor yani o senet tahsilatı işlemini çözmüyor. Bu yasa yürürlüğe
girsin, sözleşme resen feshedilmiş sayılsın, o senetleri müteahhit tıkır tıkır
tahsil etmeye devam edecek. Sanki şöyle bir sonuç doğuyor buradan: Müteahhidi
bir beladan kurtarıyoruz, sözleşmesini feshediyoruz. Feshedelim evet,
feshedelim; feshedelim de bunun bir cezası, bir yaptırımı olmalı, o burada yok.
Müteahhit bu beladan kurtuluyor. “Sen geri çekil, inşaatı biz yeni bir
müteahhitle yapacağız.” diyor Çevre ve Şehircilik Bakanlığı, vatandaşlar da
isterlerse müteahhide ayrıca dava açabilirler. Vatandaşları dolandıran bu
müteahhit bu kadar kolay bu işten kurtulmamalı. 
Kentsel
-Fikirtepe’yle ilgili daha söyleyeceğim çok şey var- dönüşüm uygulamasında
vatandaşın evi gitti, verildi. Bazı hâllerde; heyelan, deprem, su basması, yer
sarsıntısı gibi doğal afetler hâlinde bütün o bölgedeki özel mülkiyete konu
taşınmazlar hazine mülkiyetine geçiriliyor, hazine adına tescil ediliyor, asla
rıza yok burada, izin yok, muvafakat yok. Çevre ve Şehircilik Bakanlığı “Ben
yapacağım. Projeden sana bir daire vereceğim. Bu dairenin maliyeti ile senin
arsanın maliyeti arasında fark çıkarsa bunu senden tahsil edeceğim, dairene de
ipotek koyacağım.” diyor. Bakın, vatandaş bu süreçte yok. Bu asla kabul
edilemez. Bakanlık diyor ki: “Bana güven, ben bunu yapacağım kardeşim.” Ben
sana neden güveneyim? Yani devlete güvenin en çok zayıfladığı bir dönemde
vatandaşa hiçbir şey söylemeden “Sana şu projeden şurada şu daireyi vereceğiz.”
demeden, ne kadar fark alacağını söylemeden vatandaş niye güvensin?
Esenyurt…
Esenyurt çok ayrı bir örnek, bu yasa kapsamına hiç girmiyor. Önümde,
Esenyurt’ta Konutla Dolandırılan Hak Sahipleri Platformunun bir bildirgesi var.
Bakın, bu cümleyi kuruyorlar: “Konutla dolandırılan hak sahipleriyiz biz. 30
bin konut var bu şekilde.” Şöyle diyorlar bakın: Esenyurt’ta arsa sahibi veya
sahiplerinden vekâletlerle bazı kişiler onların vekili oluyor; o vekâletleri
toplayan kişiler, bu vekâletlere dayanarak herhangi bir faaliyetsiz şirketi ele
geçiriyorlar; bu şirketi oradaki inşaatları gerçekleştirecek şirket olarak
vatandaşa sunuyorlar; bazı ünlüleri reklamlarında oynatıyorlar; sonra da proje
üzerinden daireyi satıyorlar; parayı alıyorlar, gidiyorlar. Ortada konut yok ya
da yarım kalmış konutlar. İmar cinayetinin işlendiği bir Esenyurt’ta düşünün,
onlarca, belki 50 kat, 60 kat, 70 katın olduğu konutları düşünün, bu insanlar
“Biz dolandırıldık.” diyor. Bu teklifte bu yok. Bu teklif o nedenle eksik. İyi
niyetle birtakım adımlar atılıyor ama ne Fikirtepe’yi tamamen çözüyor ne de
Esenyurt’u çözme konusunda herhangi bir adım atıyor.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın Hamzaçebi.
MEHMET
AKİF HAMZAÇEBİ (Devamla) – Sayın Başkan, toparlıyorum. 
Bir
kısım düzenlemelerle ilgili görüşlerimi önergeler üzerinde ifade edeceğim ancak
konuşmayacağım bir önerge üzerindeki görüşümü şimdiden ifade edeyim. Teklifin
17’nci maddesi. Bu madde doğru değil. Sayın Çevre ve Şehircilik Bakanlığı
yetkilileri, değerli Millî Emlak Genel Müdürü arkadaşım -o koltukta ben de dört
buçuk yıl kadar oturdum- bu maddeyi sizinle konuştuk. Bunda ısrar etmeyin. 4706
sayılı Kanun’a 4916 sayılı Kanun’la ilave edilen bir hüküm var. 4916’nın o
maddesinin yürürlük tarihi 19/7/2003, diyor ki: “19/7/2003 tarihinden sonra
hazine arazisi üzerinde yapılmış yapıların mülkiyeti, hazineye intikal eder.” 
(Mikrofon
otomatik cihaz tarafından kapatıldı) 
MEHMET
AKİF HAMZAÇEBİ (Devamla) – Sayın Başkan, toparlıyorum. Sabrınızı çok
taşırıyorum, biliyorum ama. 
BAŞKAN
– Buyurun.
MEHMET
AKİF HAMZAÇEBİ (Devamla) – Daha sonra muhtelif yasalarla bu maddedeki aftan
yararlanma tarihleri, 30 Mart 2014 tarihine kadar çekildi. Önergemiz var,
diyorum ki bu “19/7/2003”ü gelin “30 Mart 2014” yapalım. Milliyetçi Hareket
Partili bir milletvekili arkadaşıma buradan seslenmek istiyorum, burada
Sancaktepe’nin bazı mahallelerini konuşmuştu, ben de o mahalleyle ilgili önerge
verdim, iktidar partisi dedi ki: “Orayı çözeceğiz, daha kapsamlı bir düzenleme
yapıyoruz.” O arkadaşıma sesleniyorum: Bu madde onu çözmüyor, benim verdiğim
önerge çözüyor. Sancaktepe’nin bakın Hilal Mahallesi, Akpınar Mahallesi,
Osmangazi Mahallesi, Veysel Karani Mahallesi… Daha birçok mahalle, sadece
Sancaktepe değil. 
Milliyetçi
Hareket Partisine de o sözünü tutmasını tavsiye ediyorum. 
Teşekkür
ediyorum, hepinize saygılar sunuyorum. (CHP sıralarından alkışlar) 
BAKİ
ŞİMŞEK (Mersin) – Konuşan kimdi Sancaktepe’yle ilgili Sayın Başkanım? 
ERKAN
AKÇAY (Manisa) – İsim verebilir misiniz?
BAKİ
ŞİMŞEK (Mersin) – Komisyon üyesi benim ama benim Sancaktepe’yle ilgili bir
beyanım olmadı. 
BAŞKAN
– Daha önce yapılan bir konuşma.
MEHMET
AKİF HAMZAÇEBİ (İstanbul) – Yok, yok, siz değil, bir İstanbul milletvekili
arkadaşımızdı. Şimdi ismini yanlış telaffuz etmemek için söylemedim,
tutanaklardan çıkaracağım o konuşmayı şimdi, söyleyeceğim size. 
BAŞKAN
– Milliyetçi Hareket Partisi Grubu adına Mersin Milletvekili Sayın Baki Şimşek
konuşacaktır. 
Şahıslar
adına da söz talebiniz var, sürenizi birleştiriyorum; süreniz on beş dakika. 
Buyurun.
(MHP sıralarından alkışlar)
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri; Tapu
Kanunu, İmar Kanunu, kentsel dönüşüm, 2/B ve hazine taşınmazlarıyla ilgili
kanun teklifinin ikinci bölümü üzerine Milliyetçi Hareket Partisi Grubu adına
söz almış bulunmaktayım, yüce Meclisi saygıyla selamlıyorum. 
Tabii,
değerli milletvekilleri, geçtiğimiz hafta Komisyonda kanun üzerinde uzun süren
görüşmeler yaptık. Ben buradan Komisyon Başkanımıza teşekkür ediyorum,
Komisyonda söz alan her bir milletvekiline herhangi bir zaman kısıtlaması
yapmaksızın görüşlerini ifade etme imkânı tanıdığı için. Burada yaptığımız
görüşmelerde elbette herkes kendi görüşlerini savundu, söyledi; belli
maddelerde mutabakata vardık, belli maddelerde mutlaka farklı düşündüğümüz
konular oldu. 
Planlama,
Türkiye’nin en önemli ihtiyaçlarından bir tanesidir. Türkiye’de terör ve
işsizlikten sonra en önemli konu planlamadır. Tabii, burada arz-talep olayı
önemlidir. Planlama yapılan alanların tamamında uygulamayı hemen yapmak doğru
mudur, yanlış mıdır, bunlar da tartışma konusudur. Çünkü bir bölgenin şimdi,
düşünün, bir kentin planlaması belki gelecek yirmi yılı, otuz yılı hesaplanarak
yapılıyor, buna göre bir nüfus planlaması, artışı hesaplanıyor. Kentin nüfusu
300 binse belki 700-800 bin olacak şekilde 5000’lik ve 1000’lik imar planları
hazırlanıyor. Bunun tamamında 18 uygulamasını yaparsak yarın vatandaşın biri en
ücra köşedeki bir parsele gidip “Ben konut yapacağım, buraya altyapı getirin.”
dediği zaman belediye ne yapacak? Burada arz-talebi göz önünde bulundurmamız ve
ihtiyaca göre mevcut yerleşim alanlarından itibaren kademe kademe bu aşamaları
takip edip mevcut planların ve bu planların uygulamasının buna göre yapılması,
işin doğrusu olacaktır. Planların hepsinin aynı anda uygulanması da her zaman
doğru sonuç vermeyecektir. 
Tabii,
planlamayla ilgili sadece kentlerin planlanması yetmiyor, artık belde ve
özellikle büyük şehirlerde köylerin ve yaylaların da planlanarak kontrol altına
alınması gerekiyor. Önümüzdeki dönemlerde inşallah Komisyonda bunlarla ilgili
de çalışmalar, belediyelere öneriler ve yasal yaptırımlar konur. Her yerin
kontrol altına alınabilmesi, her yerin planlanabilmesi, tarım arazileri dâhil,
turizm bölgeleri dâhil, bütün her yerin planla kontrol altına alınabilmesi, bu
ülkenin geleceği adına herkesin hemfikir olduğu bir konu. Bununla ilgili
mutlaka çalışmaların yapılması lazım.
Tabii,
Tapu Kanunu üzerinde konuşuyoruz. Kadastral yenilemelerin büyük bir kısmı ülke
çapında tamamlandı, yüzde 90’ın üzerindeki kadastro tamamlandı ama buradaki 600
milletvekilinin her birine sorsanız herkesin mutlaka gayrimenkulle ilgili,
araziyle ilgili bir problemi vardır. Problem nedir? Problem, kadastral
yenilemeler yapılıyor ama tapuyla ilgili, miras problemleriyle ilgili henüz bir
yenileme çalışması başlamadı. Tapu ve Kadastro Genel Müdürlüğümüzün mutlaka
tapuyla ilgili de bir yenileme çalışması başlatması gerekiyor, mevcut bilgi ve
belgeler ve fiilî kullananlar göz önünde bulundurularak Türkiye'nin tamamında,
özellikle eski kadastro gören yerlerden başlanmak üzere. Yani 1950 yılında,
1960 yılında kadastro görmüş, şu anda üçüncü, dördüncü nesil ama kime sorsanız
tapusu, dedesinin ya da babasının adına. Dolayısıyla, burada ne oluyor? Hem planlamada
hem uygulamada hem tarımsal destek projelerinde bütün vatandaşlarımız, içinden
çıkılmaz sorunlarla karşı karşıya kalıyorlar. Tapu ve Kadastro Genel
Müdürlüğümüzün mutlaka bunu gündemine alması ve yeni yasama döneminde bunun
komisyonlarda tartışılarak… Türkiye’nin bana göre en önemli sorunlarından bir
tanesi bu. Tapular üzerinde mutlaka bir yenileme yapılmalıdır. Çok kolay bir iş
değil, zor bir iş ama Türkiye, bunca yıllık deneyimiyle, tecrübesiyle bunu
çözebilecek düzeyde. Her şeyi mahkemelerin yetkisine bırakmamalıyız. 
Bazı
küçük hisselerin de büyük hisse sahiplerine bedele dönüştürülerek, parası
gerekirse bir hesapta bloke edilerek devredilmesi gerekiyor. Hiç kimsenin bir
kentin ya da bir arazinin kaderiyle oynamaya hakkı yok. Bir kentsel dönüşüm
bölgesi ilan ediliyor. Kentsel dönüşüm bölgesi içerisindeki vatandaşların belki
yüzde 70’iyle, 80’iyle anlaşma yapılıyor, vatandaşlar anlaşma sonucunda
oturdukları evleri terk ediyorlar, elektrikleri, suları kesiliyor ama burada
küçük hissesi olan bir tane vatandaş anlaşmıyor, olayı mahkemelere taşıyor.
Aylarca, yıllarca o televizyonlarda gördüğümüz gibi bütün mahalle yıkılmış,
ortada 2 tane bina kalıyor. Hiç kimsenin bir kentin geleceğiyle oynama hakkı
yok. Hukuk devleti her bir vatandaşımızın hakkını mutlaka korumalıdır. Ama
burada dava, projeyi engelleme adına devam etmemeli; burada dava sadece bedel
yönünden, o vatandaşın kendi malıyla ilgili hakkını, hukukunu koruma yönünden
devam etmelidir ama kesinlikle bu projeyi engelleme yönünden devam etmemelidir.
Bununla ilgili yeni dönemde mutlaka yeni çalışmalar yapılmalıdır.
Hazine
ve 2/B arazileriyle ilgili de düzenlemeleri yaptık, vatandaşın lehine birçok
yasa çıkarıldı ama uygulamada birçok sorunla karşı karşıya kalıyoruz. İllerden
illere bedel tespitlerinde vatandaşlar ile memurlar arasında anlaşmazlıklar
oluyor. Ben buradan şunu söylüyorum: Tarım arazilerinin o araziyi eken
köylülere satılması, birinci hedef olmalıdır. Buradan kazanılacak para, bunun
bedeli devletin birinci önceliği olmamalıdır. 
Milliyetçi
Hareket Partisinin seçim vaatlerinde olduğu gibi, özellikle orman arazilerinin,
2/B arazilerinin, orman köylülerine ücretsiz olarak ya da çok düşük bir bedelle
verilmesi lazımdır, orman köylülerinin buna acil ihtiyacı vardır. Üreten, o
araziyi ekip diken… Aksi takdirde, buralara yüksek bedeller konulduğu zaman,
kesinlikle orayı ekip diken çiftçilerin bu arazileri alma şansı yoktur. 
Tarımda
ciddi sorunlar yaşanmaktadır. Bununla ilgili fiyat tespitinde de
vatandaşlarımıza kolaylıklar sağlanmalıdır. Burada ticari bir hesap
yapılmamalıdır. Ben bununla ilgili daha ılımlı yaklaşılmasını ve vatandaşın
sorununun çözülmesini talep ediyorum. 
Tabii,
tarım arazileriyle ilgili bir de en önemli sorun, 2014 yılından geriye dönük
olarak üç yıl o araziye ecrimisil ödeme, ekip dikme şartı konulmuştur. Şu anda
2019 yılındayız. Yasa çıktığı tarih itibarıyla belki bu beş yıl, altı yıldı ama
şu anda sekiz yılı aşkın bir süre geçti. Buradaki tarihin de mutlaka gözden
geçirilmesi lazım. Yani 2014 yılından üç yıl önce, 2011 yılından…
Şimdi,
2012 yılında bir vatandaş, bir araziyi satın aldı, tarlanın tapusunu aldı.
Tabii, tarlanın yanında bir de hazine arazisi var. Tarlanın tapusunu alan
vatandaş, tarlayı satandan o hazine arazisini de ekme, dikme, kullanma hakkını
satın alıyor, tarlayı alırken bu pazarlığı yapıyor ama onun ecrimisilini
devralma şansı yok, alsa da bu malın satışıyla ilgili herhangi bir hak sahibi
olamıyor. Dolayısıyla, ne oluyor? Bir tapu almış, yanındaki hazine arazisi,
başka birinin de işine yaramıyor. Zaten hazine arazilerinin birçoğu… 
Özellikle
seçim bölgem olan Mersin’de, yine komşu ilimiz Adana’da herkesin tapulu
arazisinin bir kenarında 3 dönüm, 5 dönüm, 10 dönüm hazine arazisi var. Başka
birinin de işine yaramıyor. Devlet kiracı olarak bunlarla uğraşamıyor, bu
kiraları doğru düzgün tahsil edemiyor. 
Tarım
arazileri, hiçbir gerekçe aranmaksızın, istismara da yol açmadan o arazi veya
bitişiğindeki arazi ekip diken köylülere, çiftçilere satılmalıdır, burada başka
bir kriter aranmamalıdır, bununla ilgili de mutlaka yeni bir düzenleme
yapılmalıdır. 
Tabii,
bu 2/B arazileriyle ilgili ve “2/A” dediğimiz, seçim bölgem Mersin’de olan,
Erdemli Arpaçbahşiş’te Başbağlar katliamından sonra Başbağlar köylülerinin
yerleştirilmesi için tahsis edilen ama daha sonradan bu köylülerin Mersin’e
değil de Bursa’ya yerleşmesi dolayısıyla kalan araziye Erdemli’de birçok
vatandaşımız bina yapmış, bahçe yapmış ve içerisinde kırk elli yıl önce yapılan
evler var; elektriği var, suyu var, bahçesi var. Burası belediyelik olmuş,
2014’e kadar belediye olarak insanlarımıza hizmet vermiş, 2014’te büyükşehir
yasasıyla belediye kapatılmış ama bugün bu vatandaşlarımız buradan herhangi bir
hak sahipliği kazanamıyorlar.
İmar
barışıyla beraber bu yetkiyi Bakanlar Kuruluna verdik. Bakanlar Kurulunun elbette
yoğun bir gündemi var ama insanların sorunuyla da ilgili, bu tip bölgelerde,
gerekirse bölge vekillerinden, bölgedeki yetkililerden de önerileri dinleyerek
ivedi olarak bunlarla ilgili Bakanlar Kurulu kararlarının alınması, bu yerleri,
uygun görülen yerleri istismara açık olmayacak şekilde vatandaşlarımızın satın
almasının veya on yıllık kiralama gibi hizmetlerden faydalanmasının önü
açılmalıdır. Yoksa, bugün başka sorunlarla da…
Özellikle
kendi seçim bölgem olan Mersin Mezitli’de yine benzer şekilde kullanılan
arazilerde orman bölge müdürlüğü ve belediye, vatandaşların şu anda suyunu
kesiyor, elektriğini kesiyor, vatandaşlar kırk elli yıldır oturdukları
mekânlarda… Şu anda, daha yeni, dün itibarıyla beni arayan insanlar var “Bizim
suyumuz kesiliyor, elektriğimiz kesiliyor, nereye gideceğiz?” Bu yetki mutlaka
kullanılmalıdır. Bakanlar Kurulu bu yetkiyi kullanarak insanlarımızın
problemlerini çözmelidir.
Tapu
ve Kadastro Genel Müdürlüğümüzde de yine, tapularla ilgili sorunların çözümünde
ve Tapu ve Kadastro çalışanlarımızın problemlerinin çözümüyle alakalı Bakanlık
-bunlara ödenen maaşlardan sosyal haklara kadar- mutlaka iyileştirme yapmalı.
Tapu ve Kadastroda çalışacak olan insanların mutlaka öncelikle harita
mühendislerinden, tapu kadastro lisesi veya meslek yüksekokulu mezunlarından
alınması da öncelik olmalıdır. Sınav açılıyor, hasbelkader başka bir bölümden
mezun biri, tapucu oluyor veya kadastrocu oluyor. Bu, çok doğru bir yaklaşım
değil yani mutlaka o hangi sektörde çalışacaksa onun eğitimini alan insanların,
sadece o insanların o sınava girmesi, onlar arasından seçilip tercih yapılması
da yine Tapu Kadastro çalışanlarımız ve tapu kadastro eğitimi alan
meslektaşlarımız açısından olumlu bir yaklaşım olacaktır. 
Yine,
ayrıca, Çevre ve Şehircilik Bakanlığının… Bunun da önümüzdeki günlerde ben
mutlaka yeni yasama yılında gündeme alınmasını talep ediyorum, 1/6/2013 yılına
kadar dairelerde, inşaat yapılan yerlerde balkon, emsal hesabına katılmıyordu.
Tabii, bunu istismar eden birçok müteahhit de 50 metrekarelik dairelere 60
metrekarelik balkon yapıyordu, 70 metrekarelik balkon yapıyordu. Sonradan bu
balkonları cam balkon veya odanın içerisine, salonun içerisine dâhil ederek
istismar da ediyordu. İstismarın önünün de kapatılması lazım. Buna belirli bir
kriter getirilmesi de doğrudur. Yalnız, daha sonradan bu yönetmelik, Mimarlar
Odası ve belli mühendis odalarının olayı Danıştaya taşımasıyla iptal edildi.
Yalnız,
burada da şöyle bir mağduriyet yaşandı: Bu yönetmelik varken belirli kentsel
dönüşüm projelerinde veya müteahhidin vatandaşlarla yapmış olduğu belirli
anlaşmalarda bunlara göre yapılan anlaşmalar var. Bu anlaşmalardan dolayı şu
anda bu müteahhitler -zaten inşaat sektöründe şu anda bir sıkıntı var, bir
tıkanıklık var- inşaata başlayamıyorlar. Daha önceden sözleşme yapan,
vatandaşlarla anlaşma yapan bu müteahhitlere… Sınırsız olarak bir yetkiyle
sadece balkonla ilgili değil, merdiven daireleri ve sitenin içerisine yapılan
havuzlar da veya tesisat odaları da bu yoğunluğun içerisine alındı; bu, doğru
bir yaklaşım değil. Sitedeki havuzun yoğunlukla bir ilgisi, alakası yok, bir
sosyal donatı alanı olarak kullanılıyor. Bunların mutlaka yeniden gündeme
alınarak bu yönetmelik gözden geçirilmeli ve müteahhitlerin de bu sıkıntılı
dönemde mağdur edilmemeleri için buna belirli bir oran konabilir, yani “İnşaat
yoğunluğunun yüzde 20’si kadar, yüzde 25’i kadar balkon yapılabilir.” denilebilir.

Özellikle
benim seçim bölgem olan Mersin’de, Adana’da balkon bizler için önemli. Belki
Ankara’da, Erzurum’da balkon çok önemli bir ihtiyaç olmuyor ama sıcak
bölgelerde balkon önemli. E, böyle olduğu zaman insanların ihtiyacı olacak bir
mekân yapılmadan binalar yapılacak. TOKİ, zamanında kentsel dönüşüm
projelerinde ve TOKİ binalarında buna benzer hatalar yaptı. Yani gitti
Erzurum’da nasıl TOKİ binası yapıyorsa geldi Adana’da, Mersin’de de aynı
şekilde, aynı tip projelerle TOKİ binaları yaptı. Bu, çok doğru olmadı. Bunun
mutlaka gözden geçirilmesini ve bunun yeni bir düzenlemeyle hem müteahhitlerin
hem de vatandaşlarımızın, müteahhitle anlaşma yapmış olan vatandaşlarımızın
mağduriyetlerinin giderilmesini talep ediyorum.
Yine,
vatandaşın bu yönetmeliklerle, çıkarılan yasalarla en büyük talebi, yatırım
yapacağı zaman uygun arsaya en kısa yoldan ulaşmasının sağlanmasıdır. Şimdi,
turizm bölgeleri ilan ettik, turizm bölgelerinde imar planları yapıldı ama
mülkiyet sorunu ve uygulama yapılmadığı için bir turizm yatırımcısı gelse,
yatırım yapacak uygun arsa arasa bulamıyor. Yani burada ben verilen önergeleri
dikkatle takip ediyorum. Tapudaki düzenlemeleri yapalım diyoruz. Bir önerge
veriliyor, tebligat süresi otuz gün konmuş “Vay efendim, bu, altmış olsun; vay
efendim, doksan olsun.” Yani şimdi, Allah aşkına, Komisyonda bunları günlerce
tartıştık. Biz süreyi kısaltalım diyoruz, hızlı çözüme gidelim diyoruz ama
burada verilen önergeyle vatandaşa altmış gün, doksan gün süre verelim diyoruz.
Yani bu, yaklaşım olarak doğru bir yaklaşım değil. Elbette önerge verilecek,
herkes kendi fikrini söyleyecek ama biz hızlı sonuca gidelim derken bu şekilde
yaklaşımlarla da olayı daha da uzun vadelere ve çıkmaza sokuyoruz.
Ben,
çıkacak olan yasanın ülkemize hayırlı ve uğurlu olmasını temenni ediyorum. Yeni
yasama döneminde de komisyonlar daha aktif bir şekilde çalıştırılarak çok
sayıda yasa çıkarmamız lazım. Yani sadece 3194 üzerinde belki günlerce tartışıp
birçok maddesi üzerinde çözüm önerileri üretmemiz lazım. 
Ben
saygılar sunuyorum, yüce Meclisi saygıyla selamlıyorum. (MHP sıralarından
alkışlar)
BAŞKAN
– Teklifin ikinci bölümü üzerinde şahsı adına ikinci ve son konuşmacı, İstanbul
Milletvekili Sayın Hulusi Şentürk.
Buyurunuz.
(AK PARTİ sıralarından alkışlar)
Süreniz
beş dakikadır.
HULUSİ
ŞENTÜRK (İstanbul) – Sayın Başkan, değerli milletvekilleri; görüşülmekte olan
kanun teklifi hakkında görüşlerimi sunmak üzere söz almış bulunmaktayım. Bu
vesileyle hepinizi saygıyla selamlıyorum.
Söz
konusu kanun teklifi, sağlıklı kentleşme konusunda yaşanan sorunların çözülmesi
ve bu sorunların tekrar etmemesi amacıyla çok önemli, düzeltici ve önleyici
faaliyetler içermektedir. Şöyle ki: 16’ncı maddesi, ülkemiz için özellikle önem
arz eden tarım arazileri hakkında caydırıcı bir düzenleme içermektedir.
Düzenlemeye göre, hazineye ait tarım arazilerinin satışını takip eden otuz yıl
içerisinde eğer bu arazilerde herhangi bir imar değişikliği olur ve bu araziler
tarım dışına çıkarılırsa ortaya çıkacak olan değer farkının tamamının hazineye
ödenmesi şartı getiriliyor. Bununla yetinilmiyor, bu araziler üç yıl üst üste
tarım amaçlı kullanılmazsa satışın iptal edilerek arazilerin hazineye geri
dönmesinin önü açılıyor. Çünkü sizler de duyuyorsunuzdur, ülkemizin bazı
yerlerinde ne yazık ki bazı kişi ve kurumlar geçmiş yanlış deneyimlere de
bakarak hızlı bir biçimde tarım arazilerini topluyorlar, bunlar bir süre sonra
buralarda imar değişikliği talebiyle önümüze gelecekler. İşte bu düzenlemeyle
bu gibi rant amaçlı satın almaların caydırılması amaçlanmaktadır.
Yine,
kanun teklifimizde son yıllarda önemli bir problem hâline gelen, 4706 sayılı
Yasa’dan dolayı da sıkıntının arttığı bir durum vardı. O da neydi? Biz hazine
arazilerini kullanıcılarına sattığımızda bu araziler üzerinde geçmişte
kullanıcı tarafından yapılan binaların bedelleri de arazi bedeline ekleniyor ve
zaten kullanıcının yaptığı binanın parası, kullanıcıdan bir kez daha isteniyordu.
Bu düzenlemeyle bu kaldırılıyor, sadece yüzde 5 gibi bir miktar alınıyor ve bir
mağduriyetin giderilmesi amaçlanıyor. 
Değerli
arkadaşlar, kanun teklifinin 22’nci maddesi ise 2/B alanında binlerce
vatandaşımızı ilgilendiren bir mağduriyetin giderilmesini amaçlıyor. O da
nedir? Bazı arazilerde geçmişteki tapu iptallerinden kaynaklı kayıtlı malik ile
kullanıcı çakışması yaşanıyordu ve bu yüzden de binlerce ilk tapu maliki, ne
yazık ki 2/B satışlarından haklarını alamamıştı. Şimdi yeni düzenlemeyle bu
mağduriyet ortadan kaldırılmış olacak. 
Değerli
arkadaşlar, hepinizin bildiği gibi, ülkemizin en önemli sorunlarından biri,
deprem riski ve bizim sağlıksız yapı stokumuzdur. Elhamdülillah, son yıllarda
yapı stokunun dönüştürülmesi yolunda önemli adımlar atıldı, mesafeler katedildi
ancak kentsel dönüşüm kapsamındaki bazı projeler gerek malikler ile
müteahhitler arasındaki anlaşmazlıklar gerekse farklı sebeplerden dolayı ne
yazık ki durma noktasına geldi. Kanun teklifinin 25’inci maddesi, bu gibi
çalışmalarda bundan sonra aynı problemlerin yaşanmaması için ciddi önlemler
içermektedir. Eğer müteahhit, sözleşmenin gereklerini yerine getirmez ve
projeyi tamamlayamazsa ya da tamamlayamayacağı anlaşılırsa belli sayıda malikin
Bakanlığa başvurması ve belli şartların da yerine gelmesi şartıyla sözleşmenin
feshine imkân tanınmakta ve böylece bir daha mağduriyetlerin oluşmaması
amaçlanmaktadır. 
Değerli
arkadaşlar, hepinizin bildiği gibi yakın bir zamanda Kartal’da bir facia
yaşamıştık, bir bina çökmüştü ve ne yazık ki özellikle de büyükşehirlerimizde
acil yıkılması gereken tehlikeli yapılar bulunuyor. Fakat mevcut prosedürlere
göre sizin kısa sürede bu binaları yıkmanız mümkün değil. Yeni kanun
teklifimizdeki düzenlemeyle bu binaların çok hızlı bir biçimde tahliye
edilmesine ve yıkımına imkân sağlanmaktadır. 
Yine
teklifin 20’nci maddesi de belediyelere devredilen araziler üzerindeki
ecrimisil uygulamalarının kaldırılması ve böylece kentsel dönüşüm üzerindeki
bir maliyetin daha iptal edilmesine yöneliktir. Bu anlamda kanun teklifi,
yaşanan birçok soruna çözüm getirdiği gibi bu sorunun tekrarlanmaması açısından
da önemli önleyici düzenlemeleri içermektedir. 
Bu
teklifin hazırlanmasında emeği geçen herkese teşekkür ederken bir konuyu da
sizlere ifade etmek istiyorum: Dünyanın neresinde olursa olsun insanların
canlarına, mallarına, dinlerine, nesil emniyetlerine, akıl emniyetlerine
yönelik her türlü zulmü, baskıyı şiddetle protesto ediyoruz. Bu arada “yeni
sömürge toprakları” anlamına gelen “Sincan” kelimesinin kullanılmaması yönündeki
hatırlatıcı hassasiyetinden dolayı da vekil arkadaşımıza teşekkür ediyor,
hepinizi saygıyla selamlıyorum. (AK PARTİ sıralarından alkışlar) 
BAŞKAN
– İkinci bölüm üzerinde görüşmeler tamamlanmıştır. 
Şimdi,
ikinci bölümde yer alan maddeler ve varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım.
16’ncı
madde üzerinde bir önerge vardır, okutuyorum:
Buyurun,
okuyun.
Türkiye Büyük Millet Meclisi Başkanlığına
Görüşülmekte
olan (2/1984) esas numaralı Tapu Kanunu ve Bazı Kanunlarda Değişiklik
Yapılmasına Dair Kanun Teklifi'nin 16’ncı maddesinin aşağıdaki şekilde
düzenlenmesini arz ve teklif ederim.
"MADDE
16- 29/6/2001 tarihli ve 4706 sayılı Hazineye Ait Taşınmaz Malların
Değerlendirilmesi ve Katma Değer Vergisi Kanununda Değişiklik Yapılması
Hakkında Kanunun 4 üncü maddesinin on ikinci fıkrasının birinci cümlesinde yer
alan "bu fıkranın yürürlüğe girdiği tarihten itibaren bir yıl içerisinde”
ibaresi "31/12/2019 tarihine kadar” şeklinde değiştirilmiş, "rayiç”
ibaresi madde metninden çıkarılmış, üçüncü ve dördüncü cümleleri yürürlükten
kaldırılmış, beşinci cümlesi aşağıdaki şekilde değiştirilmiş, beşinci
cümlesinden sonra gelmek üzere aşağıdaki cümleler eklenmiş ve mevcut altıncı
cümlesinde yer alan "Hazineye ait tarım arazilerinin satışına ilişkin
olarak bu fıkrada hüküm olmayan hallerde; ecrimisil ve kira bedellerinin
mahsubuna ilişkin hükümleri hariç olmak üzere,” ibaresi “Bu fıkra kapsamında
yapılacak satışlarda; satış bedeli, ödeme şekli, taksit süresi ve sayısı, uygulanacak
faiz oranı ve diğer hususlarda” şeklinde değiştirilmiştir.
"Satılan
tarım arazilerinin satış tarihinden itibaren otuz yıl içerisinde 1/5000 veya
1/1000 ölçekli imar planında tarım dışı amaca ayrılması halinde, güncel satış
bedeli ile satış tarihinden itibaren TÜFE (bir önceki yılın aynı ayına göre
değişim) oranında artırılarak güncellenen bedel arasındaki fark, bu fıkradaki
hükümlere göre en son kayıt malikinden tahsil edilir.” "Bu süre içerisinde
tarım arazilerinin iki yıl aralıksız olarak tarımsal amaçla kullanılmaması
halinde, satış işlemi iptal edilir, taşınmaz resen Hazine adına tescil edilir
ve ödenen bedel faizsiz olarak kayıt malikine iade edilir. Bu hususlarda tapu
kütüğüne gerekli belirtme yapılır.”
 Ümit
Dikbayır Enez Kaplan Orhan Çakırlar
 Sakarya
 Tekirdağ Edirne
 Dursun
Ataş İsmail Ok
 Kayseri Balıkesir
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Önerge hakkında konuşmak isteyen, Balıkesir Milletvekili İsmail Ok. 
Buyurun
Sayın Ok. (İYİ PARTİ sıralarından alkışlar) 
İSMAİL
OK (Balıkesir) – Sayın Başkan, değerli milletvekilleri; 91 sıra sayılı Kanun
Teklifi’yle ilgili, İYİ PARTİ Grubu adına söz almış bulunmaktayım. Bu vesileyle
hepinizi saygıyla selamlıyorum. Yine özellikle Komisyon Başkanının şahsında
bütün Komisyon üyelerine de emekleri için teşekkürlerimle birlikte muhabbetle
selamlarımı iletiyorum. 
Tabii,
her emek saygıdeğerdir ama eleştiri hakkımız da mevcut. Zaten bu kitapçığa bu
çekincelerimizi de kaydettik, kayda girdi. Onun için ben çok tekrara girmek
istemiyorum.
Saygıdeğer
milletvekilleri, Balıkesir Büyükşehir Belediyesinde yapılan haksızlıkları,
hukuksuzlukları gerçekten dile getirmekten ben usandım ama her gün bu zulüm ve
hukuksuzlukların, haksızlıkların bir yenisinin yaşandığına da şahit oluyoruz.
Balıkesir Büyükşehir Belediyesi Başkanı acaba bu yetkiyi nereden almaktadır?
Bunu özellikle Genel Kurulda ifade etmek istiyorum. Hatırlayacaksınız, 24
Haziran genel seçimleri öncesinde taşeronların kadroya geçirilmesiyle ilgili
bir kanun çıkarıldı. Ama ramazan arifesinde yaklaşık 480 çalışanını çıkaran
Balıkesir Büyükşehir Belediyesi, yine taşerondan kadroya geçen 28 kişiyi
-isimleri burada tek tek mevcuttur- Türkiye Büyük Millet Meclisinde yapılan
düzenlemeye rağmen işten atmıştır. Seçim bölgemin milletvekili olan hemşehrim
Sayın Yavuz Subaşı, geçen hafta çıktı, dedi ki “Bunlar doğru değil, keşke beni
arasaydı.” Ben de isim vererek söyledim. Yine, taşerondan kadroya geçen bu 28
kişinin isimleri burada mevcuttur. Bu haksızlığı, hukuksuzluğu kınıyorum,
kimsenin aşıyla işiyle oynanmaz. Belediyenin adı ne olursa olsun, şehrin adı ne
olursa olsun, ramazan mübarek gününde ve hâlen devam eden bu kıyımları
gerçekten bir vatandaş olarak ibretle, üzülerek izliyorum ve kınıyorum. 
Yine
Balıkesir’de…
YELDA
EROL GÖKCAN (Muğla) – Bolu’yu da izliyor musunuz?
İSMAİL
OK (Devamla) – Evet, taş yerini bulmuş, yandaş sendika Bolu’dan buraya kadar
davul zurnayla geldi; kendi partisinin işe aldığı, sırf Balıkesir Belediyesini
ekonomik çıkmazın içine düşüren yine AK PARTİ’li belediyenin bedelini…
PAKİZE
MUTLU AYDEMİR (Balıkesir) – Kazanamadınız belediyeyi! Balıkesir’i kaybettiniz!
İSMAİL
OK (Devamla) – …yine kendilerinin işe aldığı AK PARTİ’lilerin kapının önüne
konulmasında hiç seslerini çıkarmıyorlar. Gerçekten vicdanı olanlara buradan
sesleniyorum: Bu kıyım durdurulsun. 
Yine
İstanbul’da, dünyanın birçok ülkesinden büyük olan İstanbul’da bir aylık toplu
taşıma ücreti sınırsız olarak 40 TL’dir. Balıkesir’de, yapılan zamla sivilin
bir defalık binişi 2,5 liradan 3,5 liraya çıkarıldı, bir öğrencinin ise
2,25’ten 3 liraya çıkarıldı. Zam sağanağı devam ediyor. 
PAKİZE
MUTLU AYDEMİR (Balıkesir) – Seçmedi Balıkesir! Olmadı! 
İSMAİL
OK (Devamla) – Öğrenci burslarına gelince yüzde 5’li, 10’lu artışlar
yapacaksınız ama toplu taşıma ücretlerine gelince böyle yüzde 60’ları, 70’leri
bulan zamlar yapacaksınız. Nerede adalet?
YELDA
EROL GÖKCAN (Muğla) – Bolu Büyükşehir Belediyesinde işten çıkarılanlarla ilgili
niye konuşmuyorsunuz? 
İSMAİL
OK (Devamla) – Dolayısıyla buradan haykırıyorum: İstanbul’da bir ay yani otuz
gün 40 liraya sınırsız binen öğrenci kardeşlerimiz, Balıkesir’de bir ay günde 2
defa bindiğinde 180 lira ödemektedir. Gönül belediyeciliği, maalesef, İstanbul
Büyükşehir Belediyesinin seçimleri bittikten sonra bitmiştir. 
PAKİZE
MUTLU AYDEMİR (Balıkesir) – Balıkesir’de olmadı! Seçilemedin! 
YELDA
EROL GÖKCAN (Muğla) – Bolu’yu da izliyor musunuz?
İSMAİL
OK (Devamla) – Lütfen, partimiz ne olursa olsun, bunun particiliği olmaz; bu
zam sağanağını durduralım. 
Balıkesir’de
sanki sokağa çıkma yasağı ilan edilmiş. 
PAKİZE
MUTLU AYDEMİR (Balıkesir) – Balıkesir’de seçilemedin! Balıkesirli seni
istemedi! 
İSMAİL
OK (Devamla) – Balıkesir tarım ve hayvancılıkla geçinen bir şehir ve buna bağlı
sanayiden ekonomik gelişimini sağlıyor. Balıkesir’de şu anda trafik sorunu
hallolmuş. Niye? 
PAKİZE
MUTLU AYDEMİR (Balıkesir) – Seçilemedin, hazmet artık, hazmet, hazmet! 
İSMAİL
OK (Devamla) - İnsanlar sokağa…
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
İSMAİL
OK (Devamla) - Tabii, tabii, bağlıyorum. 
Balıkesirli
hemşehrilerimiz…
PAKİZE
MUTLU AYDEMİR (Balıkesir) - Hazmet artık, hazmet!
BAŞKAN
– Sayın Milletvekili, niye laf atıyorsunuz ya kardeşim? (CHP ve İYİ PARTİ
sıralarından alkışlar)
İSMAİL
OK (Devamla) – Niye laf atacaklar? Taş yerini buldu da onun için. Millete zulüm
yapılırken ses çıkarma ama milletin hakkını savunurken yerimizden durmadan
sataşalım. Gelin, burada cevap verelim. (İYİ PARTİ sıralarından alkışlar)
Balıkesir’de
sanki sokağa çıkma yasağı var. Niye? Tarım ve hayvancılık bitmiş, esnaf siftah
yapamıyor, öğrencinin içinde bulunduğu durum ortada, dar gelirlinin hâli içler
acısı. 
İnanın,
buradan bir tavsiyem olacak: Bu zamları biraz daha artırmaya devam ederseniz,
Türkiye’de ne trafik sorunu kalır ne de başka sorunlar kalır çünkü insanlar
kendilerinde dışarı çıkacak mecal, derman bulamıyorlar. 
Ben
Balıkesir Büyükşehir Belediyesindeki bu haksızlıkların ve hukuksuzlukların,
zammın, zulmün, işten çıkarmaların sonuna kadar takipçisi olacağımı ifade
ediyorum; yetkilileri de göreve davet ediyorum. 
Yüce
Meclisi saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
16’ncı
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
17’nci
madde üzerinde üç önerge vardır, önergeleri aykırılık sırasına göre işleme
alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin 17’nci maddesinin tekliften çıkarılmasını
arz ve teklif ederiz.
 Hakkı
Saruhan Oluç Garo Paylan Rıdvan Turan
 İstanbul Diyarbakır Mersin
 Serpil
Kemalbay Pekgözegü Tuma Çelik
 İzmir Mardin
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN
– Önerge hakkında konuşmak isteyen, Diyarbakır Milletvekili Garo Paylan. (HDP
sıralarından alkışlar) 
GARO
PAYLAN (Diyarbakır) – Sayın Başkan, sayın milletvekilleri; hepinizi saygıyla
selamlıyorum.
Değerli
arkadaşlar, geçtiğimiz yıllarda ekonomi politikalarında pek çok hata yapıldı,
kaynaklar betona gömüldü, saraylar yapıldı, kaynaklar şatafata harcandı.
Değerli
arkadaşlar, güvenlikçi politikalara kaynaklarımız gitti; tanka, topa, füzeye
gitti. Bütün bu yanlış ekonomik politikaların sonucunda da… Hani bir bünyede
kalp olur, tansiyon olur, şeker hastalığına yakalanırsınız, bütün bunlar
yaptığımız bedenî hataların sonucudur. İşte, yıllardır yaptığınız yanlış
ekonomik politikaların sonucunda da -kalp, tansiyon, şeker- enflasyonda döviz
kurlarının artışı, faizin yükselişi ve enflasyonun yükselişiyle karşı karşıya
kaldık.
Değerli
arkadaşlar, geçtiğimiz yıl Tayyip Erdoğan “Benim B planım var, C planım var.”
deyince bankadaki kaynaklarla ilgili, bir anda döviz kuru 7,20’ye çıktı.
Enflasyon rakamları açıklandı ağustos, eylülde -rakamlar aylıkta bakın- aylık
TÜFE yüzde 6’ydı, yıllık TÜFE yüzde 25’e, yıllık üretici enflasyonu yüzde 46’ya
dayandı. Bunun sonuncunda ne yaptılar? Sayın Berat Albayrak, damat bey ne
yaptı? TÜİK’in yani İstatistik Kurumumuzun enflasyondan sorumlu kişisini, Enver
Taştı’yı görevden aldı arkadaşlar. Hani, enflasyon yüksek çıkınca ne yapacaksın?
Enflasyonla mücadele etmeyeceksin, enflasyonu belirleyen kişiyi görevden
alacaksın. Yerine Yinal Yağan’ı getirdi. Ve bunun sonucunda arkadaşlar, ağustos
ve eylülde yüksek çıkan enflasyon bir baktık, bir anda ekim, kasım, aralık
aylarında düşüşe geçti arkadaşlar. Neden? Çünkü sayın Ekonomi Bakanımızın
göreve getirdiği kişi enflasyon rakamlarını düşük çıkarmaya başladı. Bakın, bu
yıl da enflasyon rakamları düşük çıkıyor ama halkın enflasyonu gayet yüksek.
Halk çarşıya, pazara, markete gittiğinde “Her şey ateş pahası.” diyor.
Filesini, sepetini dolduramadan pazardan, çarşıdan dönüyor halkımız. 
Bakın,
arkadaşlar, bugün haziran ayının enflasyon rakamları açıklandı. Tüketici
enflasyonu kaçmış haziranda? Yüzde sıfır arkadaşlar yani haziran ayının artışı
yüzde sıfırmış ama arkadaşlar, haziran ayında elektriğe yüzde 15 zam geldi,
çaya yüzde 15 zam geldi, şekere yüzde 16 zam geldi, benzine, mazota ikişer kez
zam geldi arkadaşlar. Ama neymiş? Haziran enflasyonu yüzde sıfırmış. Değerli
arkadaşlar, buna inanıyor musunuz veya halkımız buna inanıyor mu? Çarşı pazar
enflasyonu yüzde 30, yüzde 40, yüzde 50’yken değerli arkadaşlar, siz, bizim
haziran ayı enflasyonunun yüzde sıfır olacağına inanmamızı mı bekliyorsunuz?
Peki, altı aylık enflasyon neymiş? Yüzde 5’miş arkadaşlar. Yani 2019 yılının
ilk altı ayında yüzde 5 enflasyon varmış. Değerli arkadaşlar, enflasyon
rakamları düşük gösteriliyor, bu ne için yapılıyor? Çünkü memur, memur emeklisi
ve emekçilerin maaşı tüketici fiyat enflasyonlarına göre belirleniyor. Bu yüzden
memurlara ve memur emeklilerine yapılacak zam da yüzde 5’le sınırlı kalacak,
emekçilere yapılacak zam yüzde 5’le sınırlı kalacak. İşte, enflasyonla böyle
mücadele etmeye kalkarsanız, TÜİK’in başına eğer arkadaşınızı atarsanız, yüzde
5 enflasyon çıkarırsınız. Çünkü şöyle soruyorlar: “Kaç lazım sana damat bey?”
“Yüzde sıfır.” “Ben de yüzde sıfır açıklayayım.” diye bir sonuç ortaya çıkıyor
ve memura yüzde 5 zam yapılıyor. Oysa memurun enflasyonu son derece yüksek
arkadaşlar. 
Bakın,
temmuzda da ciddi zamlar yapıldı. Sigara ve alkole bugün zam geldi arkadaşlar.
Mobilyada, arabada ve beyaz eşyadaki ÖTV yükseltildi ve ciddi zamlar olacak;
mobilya, araba ve beyaz eşyada. Bakalım, temmuz enflasyonunu da damat bey yüzde
sıfır çıkaracak mı? Ne diyecek TÜİK’e? Sıfır çıkar arkadaş, sıfır. Oysa yüzde
10, yüzde 20, yüzde 30 her şeye zam var. 
Değerli
arkadaşlar, bu işe bir son vermeliyiz. Damat bey, Berat Albayrak dedi ki:
“Enflasyonda yılı hedeflerin altında kapatacağız.” Vallahi, arkadaşını
atamışsın İstatistik Kurumuna, senin istediğin rakamları zaten çıkarıyor,
istediğin gibi çıkarırsın, hedefinin altında istediğin rakama bağlarsın ama
arkadaşlar, bu yol, yol değil; gelin, ekonomide de siyasette de aklın yolunu
bulalım.
Saygılar
sunarım. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Buyurun
Sayın Ünsal.
IV.- AÇIKLAMALAR (Devam)
64.- Ankara Milletvekili Servet Ünsal’ın, 2 Temmuz
Sivas Madımak katliamının 26’ncı yıl dönümüne ilişkin açıklaması
SERVET
ÜNSAL (Ankara) – Teşekkürler Sayın Başkan ve arkadaşlarım. 
Dün
2 Temmuzdu arkadaşlar, Sivas’taydık, yirmi altı yıl geçti Sivas katliamının
üzerinden. Diyeceklerim Sivas üzerine. 
Temmuza
düştü ateş, sazın teline, turnaların kanadına, anaların göz bebeğine; o gün
bugündür yanar yüreğimizde. Unutmayın arkadaşlar, her devrin bir Yezit’i var ve
de her devrin bir Hüseyin’i. Gericiler, yobazlar, cumhuriyet düşmanları, bilin
ki bizler yaktığınız Asım Bezirci’ye söz, Hasret Gültekin’e saz, Nesimi Çimen’e
deyiş olacağız ve hiç dinmeyen bu derin sızı, tarifsiz acı daha da kenetledi
bizi yürüdüğümüz bu onurlu yolda. Kötü insanların türküleri olmaz, türküler de
yanmaz. Sivas’ta karanlık zihinler tarafından aramızdan alınan güzel
insanlarımızı, ne Sivas’ı ne Pir Sultan’ı ne bir Pir Sultan’ı asanı unutmadık,
unutmayacağız.
Teşekkürler.
BAŞKAN
– Sayın Can...
65.- Kırıkkale Milletvekili Ramazan Can’ın, Siirt ili
Eruh ilçesi kırsalında PKK’ya karşı yapılan operasyonda şehit düşen hemşehrisi
Jandarma Uzman Çavuş Yasin Baran’a Allah’tan rahmet dilediğine ilişkin
açıklaması
RAMAZAN
CAN (Kırıkkale) – Sayın Başkanım, değerli milletvekilleri; nüfusuna oranla en
fazla şehit veren illerin başında gelen Kırıkkale’mize yine şehit ateşi düştü.
Birkaç saat evvel, Siirt Eruh’ta Kahraman Mehmetçiklerimizin PKK’ya karşı
operasyonunda hemşehrimiz, kardeşimiz Jandarma Uzman Çavuş Yasin Baran şehit
düşmüştür. Şehidimize Allah’tan rahmet diliyorum, milletimizin, Kırıkkale’mizin
başı sağ olsun. 
PKK’lı
hainler şunu bilsin ki şehitlerimizin kanları asla yerde kalmayacak, en ağır
bedelleri ödettik, ödetmeye devam edeceğiz. Rabb’im kahraman Mehmetçiklerimize
güç, kudret versin, onları muzaffer kılsın, hainleri de kahhar sıfatıyla
kahretsin. Milletimizin başı sağ olsun.
Teşekkür
ediyorum Sayın Başkanım.
BAŞKAN
– Bu milletimizin birliğine, milletimizin merhametine, sevgisine, kardeşliğine
kurşun sıkan alçaklar döktükleri kanda boğulacaklardır Allah’ın izniyle. Biz de
rahmet diliyoruz. Milletimizin başı sağ olsun. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin 17’nci maddesinin aşağıdaki şekilde
değiştirilmesini arz ve teklif ederiz. 
 Mehmet
Akif Hamzaçebi Gökan Zeybek Mürsel Alban 
 İstanbul İstanbul Muğla
 Hüseyin
Yıldız Hasan Baltacı Sibel Özdemir
 Aydın Kastamonu İstanbul
“MADDE
17- 4706 sayılı Kanunun 5’inci maddesinin son fıkrasında yer alan “Bu maddenin
yürürlüğe girdiği tarihten” ibaresi “30/3/2014 tarihinden” olarak
değiştirilmiştir. 
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen, İstanbul Milletvekili Sibel Özdemir. 
Buyurun
Sayın Özdemir. (CHP sıralarından alkışlar) 
SİBEL
ÖZDEMİR (İstanbul) – Teşekkür ederim Sayın Başkan.
Ben
de Tapu Kanunu ve Bazı Kanunlarda Değişiklik Yapılmasına Dair Kanun Teklifi’nin
17’nci maddesi üzerine vermiş olduğumuz önerge üzerine söz aldım. Ben de Genel
Kurulu ve sizleri saygıyla selamlıyorum. 
Sayın
Başkan, değerli milletvekilleri; bu maddeyle 4706 sayılı Hazineye Ait Taşınmaz
Malların Değerlendirilmesi ve Katma Değer Vergisi Kanunu’nun 5’inci maddesine
yeni bir fıkra ekleniyor. Eklenen bu fıkrayla, üzerinde yoğun yapılaşma bulunan
hazine arazilerindeki mülkiyet sorunlarının çözülmesine yönelik yurttaşlardan
bedel alınması amaçlanmaktadır. Bize göre, düzenlemenin bu şekilde yasalaşması
hakkaniyet ilkesine uymamaktadır. Hakkaniyete uygun olan -ki değişiklik
önergemizde de bunu biz amaçlamaktayız- sorunları çözecek, vatandaşların ödeme
güçlüğünü de dikkate alacak bir düzenleme önermekteyiz. 30/3/2014 tarihinden
sonra hazineye ait taşınmazlar üzerinde yapılan her türlü yapıların başka
işleme gerek kalmaksızın hazineye intikal etmesini önermekteyiz. 
Değerli
Başkan, sayın milletvekilleri; birçok değerli hatibin de dile getirdiği gibi,
görüşmekte olduğumuz bu tapu kanunu teklifi 8 farklı kanunda önemli değişiklikler
getirmektedir. Özellikle kentsel dönüşüm, imar, tapu gibi kalıcı çözüm bekleyen
bu sorun alanlarına geçici çözümler getiren bir yaklaşımla yine karşı
karşıyayız. İşte bunlardan bir tanesi de bu yasa teklifinin, uzun yıllardır
vatandaşlarımızın çözüm beklediği bir soruna 18’inci maddesindeki bu
değişiklikle yine çözümsüz kaldığına şahit olmaktayız. Şöyle ki yasa teklifinin
18’inci maddesiyle yapılacak olan yasa değişikliği, benim de seçim bölgem olan
İstanbul’un Çatalca ve Silivri ilçelerinin bazı köylerinin sorunu gündeme
getirmektedir. Birazdan bu madde üzerinde detaylı söz alacak olan değerli
hatibimiz, İstanbul Milletvekilimiz Sayın Hamzaçebi bu konuyu ve çözüm
önerilerimizi sizlerle tekrar paylaşacaktır. 
Değerli
milletvekilleri, kanundaki bu madde, Silivri’nin Sayalar, Çayırdere,
Danamandıra köyleri; Çatalca’nın Aydınlar, Hallaçlı, Gümüşpınar, Karamandere,
Yaylacık köyleri ve Binkılıç, Fatih, Atatürk Mahallelerinde yaşayan
yurttaşlarımızın tapu ve mülkiyet sorunlarıyla ilgilidir. Bu köylerde yaşayan
vatandaşlarımızın -ki büyük bir çoğunluğu köylülerimizin- mülkiyet sorununun
geçmişi uzun yıllara dayanmakta. Her defasında bu köylülerimize sözler verilmiş
ama sorun çözülememiştir. Evet, bu köylüler 1877-1878 tarihindeki Osmanlı-Rus
Savaşı’ndan sonra Balkanlardan, özellikle de Tuna bölgesinden buralara
getirilip yerleştirilen yurttaşlarımızdır. Mülkiyet hakkı talebinde bulunan bu
vatandaşlarımız, o dönemde devletin iskân politikası kapsamında bu topraklara
yerleştirilmiş, yüz kırk yılı aşkın süredir yaşamlarını burada kuran ve büyük
bir çoğunluğu da zor koşullarda tarımla uğraşan vatandaşlarımızdır. Geçimlerini
ve yaşamlarını sürdürdükleri bu topraklarda kendilerine verilen geçici tapu
tahsis belgeleriyle, mevcut yasalardaki karmaşa ve maalesef, haksızlık
nedeniyle bu köylülerimizin alım güçlerini aşan yüksek rayiç bedelle hakları
olan tapularını almaları mümkün değildir. 
Değerli
milletvekilleri, gerçeklik bu şekilde olduğu hâlde, geçici çözümlerle sorun
bugüne kadar maalesef çözülememiştir. Kanunlar arasında bu belirsizlik maalesef
devam ediyor. İşte, hazineye ait arazi mi, 2/B statüsü mü belli değildir. Her
seçim öncesi -ki özellikle son dönemlerde- iktidar partisi milletvekilleri
tarafından kendilerine sözler verilmesine rağmen bu sözler tutulmamıştır.
Sorunun çözümü için bizlerin de özellikle İstanbul Milletvekilimiz Sayın Ali
Şeker’in geçen dönem vermiş olduğu bir kanun teklifi, yine bu dönem Sayın
Hamzaçebi’nin vermiş olduğu kanun teklifleri dikkate alınmamış, gündeme
getirilmemiştir. İşte, bu sorun sürekli devam etmiş, 2006-2007 yıllarında bir
ecrimisil istenmiş ama o zaman da muhtarlar “Bu ecrimisilleri ödeyin, öderseniz
tapularınızı rahatça alacaksınız.” demişler. Şimdi bu yurttaşlarımız haklı
olarak “Devlete güvendik, ödedik fakat herhangi bir tapu alamadık.” diyerek
mağduriyetlerini her fırsatta bizlere aktarmaktadır.
Bu
konu, 2017 yılında bir oturumda Genel Kurulda yine gündeme geldi. O dönemde
kısmi bir düzenlemeye gidildi fakat köylülerin bu sorunu yine çözülemedi çünkü
yine köylülerin alım güçlerini aşan bir rayiç bedelle bir çözüm sağlanamadı ve
bugün gündemde olan bu kanun teklifi de köylülerimizin sorununu çözecek gibi
durmamaktadır. 
Ben
de bölge milletvekili olarak Komisyon aşamasındaki görüşmeleri takip etmeye
çalıştım. Ben de -Komisyonda yaptığım konuşmada da- farklı kanunlarda bu
köylülerin sorunlarını bir karmaşaya dönüştüren düzenlemenin bir an evvel
çözülmesi için Sayın Hamzaçebi’nin önerisi ve kanun teklifinde belirttiği üzere
rayiç bedel yerine, belediyelerin belirlediği emlak vergi değerinin bu maddeye
dercedilerek sorunun çözümüne katkı olmasını tekrar talep ediyorum. 
(Mikrofon
otomatik cihaz tarafından kapatıldı)
BAŞKAN
– Toparlayın. 
SİBEL
ÖZDEMİR (Devamla) – Teşekkür ederim Sayın Başkan. 
Hatta
Sayın Hamzaçebi bu kanun teklifini geçen hafta Meclis gündemine getirdi, burada
detaylı anlattı, Komisyon toplantısı öncesinde Komisyon Başkanlığına iletti
ancak maalesef, bu öneri dikkate alınmadı. 
Değerli
milletvekilleri, sonuç olarak bu köylülerimizin alım güçleri gerçekten çok
düşük seviyede. Yasayla kendilerinden talep edilen bu yüksek rayiç bedellerini
ödemeleri mümkün değildir. Bu nedenle, ben de bölge vekili olarak tekrar, bir
kez daha Meclis Genel Kurulunda Silivri ve Çatalca ilçelerimizdeki az sayıdaki,
sınırlı sayıdaki köylülerimizin bu mülkiyet ve tapu sorununu tekrar dile
getiriyor, 18’inci maddede değişiklik yapacak olan önergemizin desteklenmesi
çağrısını tekrar Komisyonun ve Genel Kurulun takdirlerine sunuyorum. 
Teşekkür
ederim. (CHP ve İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan (2/1984) esas numaralı Tapu Kanunu ve Bazı Kanunlarda Değişiklik
Yapılmasına Dair Kanun Teklifi'nin 17‘nci maddesinin aşağıdaki şekilde
düzenlenmesini arz ve teklif ederiz.
"MADDE
17- 4706 sayılı Kanunun 5 inci maddesinin altıncı fıkrasına üçüncü cümlesinden
sonra gelmek üzere aşağıdaki cümle eklenmiştir.
"Bu
maddenin on birinci fıkrası kapsamında Hazineye intikal eden yapı ile
tesislerin satışında, yapı ve tesis bedeli yapı yaklaşık birim maliyet
bedelinin yüzde beşi olarak hesaplanır.”
 Ümit
Dikbayır Enez Kaplan Orhan Çakırlar
 Sakarya Tekirdağ Edirne
 Dursun
Ataş Tuba Vural Çokal
 Kayseri
 Antalya
BAŞKAN
– Komisyon önergeye katılıyor mu?
BAYINDIRLIK, İMAR, ULAŞTIRMA VE TURİZM KOMİSYONU BAŞKANI
TAHİR AKYÜREK (Konya) – Katılamıyoruz Sayın Başkan.
BAŞKAN – Önerge hakkında konuşmak isteyen Antalya
Milletvekili Tuba Vural Çokal.
Buyurun Sayın Çokal. (İYİ PARTİ sıralarından alkışlar) 
TUBA
VURAL ÇOKAL (Antalya) – Sayın Başkan, değerli milletvekilleri; sözlerime seçim
bölgemden tarafıma ulaşan bir feryadı sizlerle paylaşarak başlayacağım. Antalya
Manavgat’ın Çardak köylülerine kırk elli yıldır tarım faaliyeti
gerçekleştirdikleri arazilerindeki yanlış, denetimsiz ve bilirkişilere
sorulmadan yapılan ölçümün bedeli ödetilmeye çalışılıyor. Bu köylüler bu
bedelleri ödeyebilmek için bankalardan kredi çekmek zorunda kalıyorlar. Çardaklılar,
herhangi bir rant konusu olamayacak, üzerinde yalnızca basit tarım yapılabilen
bu arazilerden elde ettikleri cüzi gelirle evlatlarını yetiştiriyorlar;
seslerine kulak verilmesini ve arazilerinde uzman kişilerce yeniden ölçüm
yapılmasını talep ediyorlar. 
Teklifte
yer alan 2/B arazileriyle alakalı süre uzatımı ne Çardak köylülerinin ne de
diğer orman köylüsü vatandaşlarımızın yarasına deva olmayacaktır. Millî
gelirden en düşük payı alan orman köylüleri, daha önce 5 kez uzattığınız süreyi
bir 5 kez daha uzatsanız dahi bu bedelleri ödeyemezler. Bu soruna ayrıntılı
yeniden değerlendirmelerle çözüm yolları aranmalıdır. Bilmeliyiz ki millî
servetimiz ve yaşam kaynağımız olan ormanlarımızın asıl bekçileri bu alanlara
komşuluk yapan orman köylülerimizdir. 
Değerli
Başkan, sayın milletvekilleri; alelacele çıkarılmak istenen bir imar kanunuyla
daha karşı karşıyayız. Sadece bizleri değil evlatlarımızı, ülkemizin geleceğini
de ilgilendiren bu kanunların yangından mal kaçırırcasına çıkarılmak
istenmesine bir anlam veremiyorum. Keşke bu kanun maddelerini apar topar
Meclise getirip daha sonra “Şehirlere ihanet ettik.” demek zorunda kalmasanız,
şehirlerimizin imar planlarını yapboz tahtasına çevirmeseniz. 
Sevgili
milletvekilleri, dünyanın birer incisi olan şehirlerimizi, medeniyetlere
beşiklik eden bu coğrafyayı sırf birkaç kişi rant elde edecek diye imar
aflarına, plansız programsız kentsel dönüşümlere kurban etmeyelim. Ülkemizin
dört bir tarafından, müteahhitlerin insafına terk edilen vatandaşların
mağduriyet çığlıkları yükselmektedir. Anladığım kadarıyla Adalet ve Kalkınma
Partisinin çok kıymetli üyeleri vatandaşlardan gelen bu sesleri duymuyorlar.
İhtisas alanım kulak, burun, boğaz olsaydı kendilerine inanın bu konuda
yardımcı olmak isterdim, bu sayede işlerine gelmediği için mi duymuyorlar yoksa
gerçekten duyma sorunu mu yaşıyorlar anlardık ama ben bir göz doktoruyum, bu
konuda kendilerine bir kulak, burun, boğaz doktoruna gitmelerini öneriyorum. 
Siyasete
seferber ettiğiniz kara rantı gelirlerini tükettiniz, gök kubbeyi delmeye
giriştiğiniz ucube yapılarla hava rantını da hallettiniz. Kanal İstanbul
Projesi’yle deniz rantının da peşinde olduğunuzu duymayan kalmadı. 
Sayın
milletvekilleri, bu aralar bir de barışmak moda oldu. Kim kiminle, ne ile
barışıyor birbirine girdi. Bana göre bir şehre hatta bir medeniyete yapılacak
olan en büyük kötülük, güncel adı “imar barışı” olan imar affıdır. Bu af, vergi
affından çok daha fazla sorun barındırmaktadır çünkü beraberinde çok büyük bir
rantın kapısını da açmaktadır. Bu affa göre, 31 Aralık 2017’den önce kaçak bina
yaptıysanız, fazla kat çıktıysanız hatta hazine arazisinde binanız varsa biraz
para verip süresi uzadıkça uzayan dönemlerde yapacağınız başvuruyla bina ve
katınız resmiyet kazanacak hatta binanızı 2017’de yapılmış gibi gösterebilmeyi
de başaracak kadar kurnazsanız imar barışından yararlanabilirsiniz. Kaçak bina,
kaçak kat cezaları affedilecek. Bu ne demek? Tarla vasfında bir yer alın,
kendiniz alamıyorsanız birkaç arkadaşınızla hisseli parsel alın; hiç paranız mı
yok, boş bir hazine, orman arazisi gözünüze kestirin, kafanıza göre projesini
yapın ama depreme de dayanıklı olmasını göz ardı etmeyin, binanızı dikin. Çatı
katında oturuyorsanız dubleks daire yapın veya çocuklarınızın oturacağı 2 kat
daha çıkın. Müstakil villalar, çiftlik evleri de yapabilirsiniz, nasıl olsa üç
beş senede bir imar affı, imar barışı ya da imar kardeşliği çıkar. 
Aslında,
niyetim bir imar barışına cümle kurmak iken dilim bir anda İmralı barışına,
TRT’nin teröristle barışmasına gidiyor ister istemez. Milletin vergileriyle
saltanat süren TRT, öyle ya da böyle, Türkiye Cumhuriyeti’nin televizyonudur,
orayı terör örgütünün borazanı hâline getirmekten hicap duymanız gerektiğini
bir kez daha söylemek istiyorum. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
TUBA
VURAL ÇOKAL (Devamla) – Teşekkürler.
Düşünün
ki bir ülkede devleti hiçe sayan, kanunları çiğneyen, imarsız arsalara inşaat
yapanlar belirli aralıklarla çıkarılan kanunlara dayanarak yüzde 3 gibi sembolik
bir meblağ karşılığında iktidar eliyle ödüllendiriliyor. Hükûmetin
icraatlarıyla öyle bir ülkeye döndük ki devlet kaçak inşaatları imar ediyor,
kaçak vergileri affediyor, batık kulüplerin borçlarını ödüyor ama asgari
ücretlileri görmezden geliyor. Bu af ve barışlar her şeyi kitabına göre yapan,
kanunlara uyan vatandaşı enayi yerine koymaktan başka bir şey değildir. İnanın,
bu kanunları yasalara uyan vatandaşlara anlatamazsınız. 
Bu
kanunları çıkaran ve çıkarmak isteyen partinin adı Adalet ve Kalkınma Partisi.
Evet, ülkemizde “hukuk” ve “adalet” kavramları her geçen gün biraz daha
zedeleniyor, zarar görüyor ama sevgili arkadaşlar, en azından partinizin adında
“adalet” kavramının olduğunu unutmayın lütfen. Bu kanunlar çıkmadan önce
şehirlerimize gidin, gezin, beton yığınları hâline gelen mahalleleri turlayın,
evlatlarımıza miras bırakacağımız güzelim şehirlerimizin hâlini bir görün. Ha,
görme konusunda sorun yaşarsanız, tanıdığınız bir göz doktoru olduğunu da
unutmayın diyor, Genel Kurulu saygıyla selamlıyorum. (İYİ PARTİ sıralarından
alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
17’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
18’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin 18'nci maddesinin aşağıdaki şekilde
değiştirilmesini arz ve teklif ederiz.
 Mehmet
Akif Hamzaçebi Gökan Zeybek Mürsel Alban
 İstanbul 
İstanbul Muğla
 Hüseyin
Yıldız  Hasan Baltacı
 Aydın  Kastamonu
“MADDE
18- 29.6.2001 tarihli ve 4706 sayılı Hazineye Ait Taşınmaz Malların
Değerlendirilmesi ve Katma Değer Vergisi Kanununda Değişiklik Yapılması
Hakkında Kanunun geçici 22'nci maddesi aşağıdaki şekilde değiştirilmiştir.
GEÇİCİ
MADDE 22- 6360 sayılı Kanun ile tüzel kişiliği kaldırılarak bağlı bulundukları
ilçe belediyelerine mahalle olarak katılan İstanbul İli Silivri İlçesine bağlı
Sayalar, Danamandıra ve Çayırdere köyleri, Çatalca İlçesi Hallaçlı, Gümüşpınar,
Aydınlar, Karamandere ve Yaylacık köylerinin eski köy yerleşim alanları ile
Çatalca İlçesi Binkılıç Mahallesi (Fatih ve Atatürk mahalleleri) yerleşim
alanında bulunan Hazineye ait taşınmazlar ile anılan mahallelerin sınırları
içerisinde yer alıp da tarımsal amaçla kullanılan Hazineye ait arazilerin
tamamı; 19.7.2003 tarihinden önce kullanılıyor olmaları ve kullanımın halen
devam etmesi kaydıyla bu maddenin yürürlüğe girdiği tarihten itibaren iki yıl
içerisinde idareye başvurulması halinde kullanıcılarına veya bunların kanuni
haleflerine emlak vergi değeri üzerinden doğrudan satılır. Satış bedeli peşin
veya taksitle ödenebilir. Satış bedelinin taksitle ödenmesi halinde, bu bedel
idarece en fazla beş yılda on eşit taksitte faizsiz olarak taksitlendirilmek
suretiyle ödenir.
Bu
madde hükümlerine göre satılan taşınmazlardan ecrimisil alınmaz, tahakkuk
ettirilen ecrimisiller terkin edilir, daha önce tahsil edilmiş olan ecrimisil
bedelleri satış bedelinden mahsup edilir, bu bedellerden fazlası iade edilmez.”
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkanım. 
BAŞKAN
– Önerge hakkında konuşmak isteyen İstanbul Milletvekili Mehmet Akif Hamzaçebi.

Buyurun
Sayın Hamzaçebi. (CHP sıralarından alkışlar) 
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; konumuz
Silivri’nin 3 köyü -şimdi mahalle oldu- Sayalar, Çayırdere, Danamandıra ile
Çatalca’nın 5 köyü -şimdi mahalle oldu- Aydınlar, Hallaçlı, Gümüşpınar,
Karamandere, Yaylacık ve Çatalca’nın eski Binkılıç Mahallesi, yeni ismiyle
Fatih ve Atatürk Mahalleleri. 
Önce
şunu hemen ifade edeyim, bu mahalle halkına ve Genel Kurula sesleniyorum: Daha
önce, 18 Mayıs 2017 tarihinde Türkiye Büyük Millet Meclisinin kabul etmiş
olduğu 7020 sayılı Kanun’un bir maddesiyle bu köylülere bu köylerde, köy
yerleşik alanındaki arazilerin 7 bin metrekareye kadar olan kısmının rayiç
bedel üzerinden satılacağı kabul edilmişti. 
Değerli
köylü kardeşlerim, bu yasayla sizin tam iki yılınız çalındı, iki yıl siz
oyalandınız. Burada, bu orman köylülerinin bu arazileri size rayiç bedel
üzerinden satılırken -ki satılamadı zaten fiyat yüksek olduğu için- bir başka
kanunda, 6292 sayılı Kanun’da hazineye ait tarım arazilerinin rayiç bedelin
yüzde 50’si oranında bir bedelle köylülere satılacağı düzenlenmiş. Bakın, bir
başka kanunda, Anadolu’nun herhangi bir yerindeki tarım arazisi, bir köylü
kardeşimize, 31/12/2011 tarihi itibarıyla sadece üç yıl kullanılmış olmak
kaydıyla rayiç bedelin yani piyasa fiyatının yüzde 50’si oranında bir bedelle
satılabiliyor, 2012’de çıkmış bu kanun. 
Çatalcalılara
ve Silivrililere diyorsunuz ki: “Size rayiç bedelden yani piyasa fiyatından,
bir de köy yerleşik alanındaki 7 bin metrekareyi satarım, kullandığım tarım
arazisini asla satmam sana.”
Öte
taraftan, bir başka kanun, 7061 sayılı Kanun 28/11/2017’de çıkmış, o da diyor
ki: “Mücavir alan sınırları içerisindeki taşınmazlar rayiç bedelin yarısı
üzerinden yine vatandaşlara, köylülere satılabilir.” E, peki, Çatalca ve
Silivri köylülerinin ne günahı var? 
MAHMUT
TANAL (İstanbul) – Eşitliğe aykırı. 
MEHMET
AKİF HAMZAÇEBİ (Devamla) – Bunları oyaladınız, iki sene oyaladınız. Ne zaman
ben ve arkadaşlarım gittik oraları dolaştık, bu sorununuzu çözeceğiz bu
seçimden önce dedik, buraya kanun teklifini getirdik verdik; hemen
telaşlandınız, kanun teklifini getirdiniz buraya. Teşekkür ederim yine, geç de
olsa bir adım attınız, geç de olsa. 
Şimdi,
biraz önce bir konudan bahsettim. Mesela, onun için zaman istedi AK PARTİ Grubu
“İnceleyeceğiz onu.” dedi, daha evvel de “İnceleyeceğiz.” demişti, bir sonuç
gelmedi. Seçimleri bundan kaybediyorsunuz; halkın arasında dolaşırsanız,
onların sorunlarına kulak verip, popülizme gitmeyip çözüm için tekliflerinizi
getirirseniz kazanırsınız. Halkın arasında dolaşanlar kazanır, halktan kopuk
olursanız kazanamazsınız. 
SELAHATTİN
MİNSOLMAZ (Kırklareli) – 15 seçimdir kazanıyoruz. 
MEHMET
AKİF HAMZAÇEBİ (Devamla) – Bakın, bir dönem halkın arasındaydınız, çok yüksek
oylar, destekler aldınız ama ne zaman ki halktan kopuk bir elite dönüştü ülkeyi
yönetenler, artık o elit seçimlerde sandıktan çıkamıyor. Eskiden başka elitler
vardı, şimdi başka bir elit yönetiyor Türkiye’yi. 
Şimdi,
bizim önergemiz neyi getiriyor? Vermiş olduğumuz önergenin teklifteki maddeden
farkı şu: Siz teklifte “Bu fiyat hakikaten yüksek olmuş, rayiç bedelin yarısına
indirelim.” diyorsunuz. Bugünkü rayiç bedelin yarısı iki sene önce bu kanun
çıktığı zaman, rayiç bedel kanunu çıktığı zaman oradaki rayiç bedele eşit.
Fiyatlar yükseldi, aldı başını gitti. O fiyattan alamayan vatandaşa diyorsunuz
ki: “Rayiç bedelin yarısına indirdim.” Ama bu, aslında 2017’nin piyasa
fiyatıdır. Ya da şunu diyorsunuz: “Yani bu fiyattan alırsan al, alamazsan git
bir inşaat, gayrimenkul spekülatörünü bul, onunla anlaş, arazinin bir bölümünü
ona ver.” Öyle, çözmüyor, vatandaşın derdini çözmüyor. Bu vatandaşlar yüz kırk
bir yıldır burada oturuyor, Il. Abdülhamit’in iradesiyle oraya yerleştirilmiş,
işgalci değil. Bunları işgalci saydınız bir de, bir de işgalci saydınız. Şimdi,
kaldırıyorsunuz ecrimisili çünkü biz kanun teklifimizde “Ecrimisil
alınmaz." dedik, “Bunlar işgalci değil." dedik, “Alınan ecrimisiller
de satış bedelinden mahsup edilir." dedik.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili. 
MEHMET
AKİF HAMZAÇEBİ (Devamla) – Teşekkür ederim Sayın Başkan.
Bir
örnek vereceğim; 2/B kanunu yani 6292 sayılı Kanun 16 Mayıs 2012 tarihinde
burada görüşülürken kürsüye çıkıp şu konuşmayı yapmıştım Cumhuriyet Halk
Partisi Grubu adına, son konuşmaydı: “Bu kanunu destekleyeceğiz, sorunları
çözmüyor ama bir adımdır, destekleyeceğiz ama yanlış oldu, bedel yanlış oldu.
Buraya bir daha geleceksiniz." dedim, bir daha geldiniz. O kanun görüşülürken
yine kürsüye çıktım “Bu da çözmeyecek, yanlış oldu, eksik kaldı, bir daha
geleceksiniz." dedim, bir daha geldiniz. Sonra, gelmediniz. O fiyat
yüksekliğini neyle çözüyorsunuz biliyor musunuz? Süre uzatımıyla. Bakın, 2/B
arazilerinde yine ödeme için süre uzatımı veriyoruz. Niye? “Fiyat yüksek, bari
vadeyi uzatalım." diyorsunuz. Bu maddeyi düzeltmek için de buraya
geleceksiniz ve bu konuşmamı size hatırlatacağım.
Teşekkür
ederim. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
18’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
19’uncu
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Tapu Kanunu ve Bazı Kanunlarda Değişiklik Yapılmasına Dair
Kanun Teklifi’nin 19’uncu maddesinin teklif metninden çıkarılmasını arz ve
teklif ederim. 
 Muhammet
Emin Akbaşoğlu Mehmet Doğan Kubat
 Çankırı İstanbul
 Cemil
Yaman Tülay Kaynarca Recep Özel
 Kocaeli İstanbul Isparta
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz efendim.
BAŞKAN
– Önerge hakkında söz isteyen yok, gerekçeyi okutuyorum:
Gerekçe:
Kanunun
yeniden değerlendirilmesi amacıyla işbu önerge verilmiştir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Sayın
milletvekilleri, böylece teklif metninden 19’uncu madde çıkarılmıştır. Bir karışıklığa
mahal vermemek için teklifin görüşmelerine mevcut madde numaralarından devam
edilecektir. Madde numaraları, kanun yazımı sırasında teselsül ettirilecektir.
20’nci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (2/1984) esas numaralı Tapu Kanunu ve Bazı Kanunlarda Değişiklik
Yapılmasına Dair Kanun Teklifi'nin 20’nci maddesinin aşağıdaki şekilde
düzenlenmesini arz ve teklif ederiz.
“MADDE
20- 22/11/2001 tarihli ve 4721 sayılı Türk Medeni Kanunu'nun 883 üncü maddesine
aşağıdaki fıkra eklenmiştir.
‘İpotek
süreli olarak kurulmuşsa, sürenin bitiminden itibaren kırk beş gün içinde
ipotekli taşınmaz üzerinde 9/6/1932 tarihli ve 2004 sayılı İcra ve İflas
Kanununun 150/c maddesinde belirtilen şerhin konulmaması halinde ipotek,
malikin talebiyle tapu müdürlüğünce terkin edilir.’”
 Ümit
Dikbayır Enez Kaplan Orhan Çakırlar
 Sakarya
 Tekirdağ  Edirne
 Aylin
Cesur  Muhammet Naci Cinisli
 Isparta Erzurum
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen, Erzurum Milletvekili Muhammet Naci Cinisli.
Buyurun
Sayın Cinisli. (İYİ PARTİ sıralarından alkışlar)
MUHAMMET
NACİ CİNİSLİ (Erzurum) – Sayın Başkan, değerli milletvekilleri; yüce Meclisi
saygıyla selamlıyorum. 
Bağımsızlık
mücadelemizin önderi Mustafa Kemal Atatürk’ün Erzurum’a gelişinin 100’üncü yıl
dönümü olan bugün, kendisini ve Erzurum Kongresi’nin vatanperver delegelerini
saygı ve rahmetle anıyorum.
3
Temmuz 1919 tarihinde memleketim Erzurum’un hoş bir âdeti olarak, şehrin
göründüğü bir yer olan Ilıca’da Mustafa Kemal Paşa’yı karşılayan, samimi bir
saygıyla Erzurum’da elli yedi gün ağırlayan geçmişlerimizi de rahmetle yâd
ediyorum.
Erzurum
Kongresi, üç buçuk yıl süren Millî Mücadele’mizin ilk adımlarını atmış,
vatanımızın parçalanmaz bir bütün olduğunu vurgulamıştır. Bağımsızlık ülküsüyle
vatan ve milletin kurtuluşu her şeyden önemli görülmüştür. Boynunda idam fermanıyla
hiçbir resmî görevi olmadan milletimizin sinesinde yer alıp millet işi için
milletle beraber çalışmayı her türlü unvana tercih edenlerin yeridir Erzurum
Kongresi.
Değerli
milletvekilleri, kanun teklifleri, maalesef, Türkiye Büyük Millet Meclisi dışında
hazırlanıyor, prosedür olarak kısıtlı bir süre içerisinde komisyonda ve Genel
Kurulda görüşmemiz dışında bir dahlimizin olmadığı bu garip işleyiş
Meclisimizin yüksek itibarına yakışmıyor. Bu yöntem, Anayasa değişikliğiyle
düzenlenen yeni sistem öncesinde bize vadedilen “güçlü Meclis” kavramıyla
hiçbir şekilde bağdaşmıyor. Biz İYİ PARTİ milletvekilleri olarak bu işleyişin
son bulması, Meclisimizin saygınlık kazanması için çalışırken bir garip
tutarsızlıkla daha yüz yüze gelmiş bulunuyoruz. Önceki kanun tekliflerinin
komisyonlarda görüşülmesi sırasında yürütme organını temsilen bakan
yardımcılarını bilgi sunarken görüyorduk. Bu bağlamda, yürütme organının
bakanlar yerine bakan yardımcıları tarafından temsil edilmesini bile doğru
bulmayıp bunu yüce Meclisimizin saygınlığına bir gölge düşürülmesi olarak
değerlendirirken şimdi yürütme organını bürokratların temsil etmesiyle karşı
karşıyayız. Değerli bürokratlarımız şüphesiz ki devletimiz için kıymetli
çalışmalar yapıyorlar ancak onlar iktidar partisinin bir mensubu, yürütme
organının bir parçası değildirler. Hem bürokratlarımızı partizanlıktan korumak
hem de bakanlarımızın Meclisimize karşı siyasi sorumluluk taşımaları için
düzenleme yapmalıyız. Bu husus, milletvekili olarak denetim görevimizin en
önemli kısmını oluşturuyor. Yürütmedeki mesuliyet sahiplerini ciddiyete davet
ediyorum. 
Kanun
teklifinin genel gerekçesinde ifade edilen “Sağlıklı, yaşanabilir ve insan
onuruna yakışır uygulamaların tüm dünyaya örnek olduğu ülkemizde…” sözleri ne
kadar gerçekçi? Memleketim Erzurum’da iktidarın kendi eliyle dağıttığı
kalitesiz kömürden kaynaklanan hava kirliliği nedeniyle 621 hemşehrim bir
senede vefat etmiş. Üzülerek ifade etmeliyim ki akciğer kanserinin yanında
KOAH, alt solunum yolu enfeksiyonları gibi hastalıklar da sıklıkla görülmeye
başlandı. Erzurum’dan bahsederken âdeta bir açık hava müzesi, kış turizm
merkezi olmasıyla övündüğümüz Erzurum, büyük bir ulaşım sorunuyla da karşı
karşıya bulunmakta. Son derece az sayıya indirilen uçak seferleri hem civar
illere göre çok pahalı hem de saatleri uygunsuzdur. Bu uygulamanın derhâl
düzeltilmesini talep ediyorum. Ulaşımda yaptıklarıyla övünen AK PARTİ iktidarı
Erzurum’a bu muameleyi yaparken bir daha düşünmelidir. 
Değerli
milletvekilleri, üzerinde söz aldığım 20’nci maddeyle, tapu sicilinde süreli
olarak tescil edilmiş olan ipoteklerin süresinin sona ermesi hâlinde
kaldırılabilmesine yönelik bir düzenleme yapılıyor. Geç kalınmış olmakla
birlikte gayet makul ve yerinde bir teklif. Ayrıca kentsel dönüşüm süreçlerinde
yaşanabilecek mağduriyetleri önlemek amacıyla yapılan düzenlemeleri de olumlu
buluyorum. Ancak teklif edilen maddenin kapsamına, geçmişte inşaatları
tamamlanamamış ve mağdur olmuş vatandaşlarımızın da alınması gerekir. Ayrıca,
inşaat ruhsatı alımında müteahhitlerin maddi yeterlilik sorgulaması da
yapılmalıdır. 
Değerli
milletvekilleri, yurt dışında uygulanmış başarılı kent ölçekli kentsel
dönüşümler var, örneğin Beyrut veya Barcelona. Büyük ölçekli tüm şehirdeki
malik haklarının değerlemesi yapılıp bu miktar bir şirket kurularak sermaye
olarak konuluyor; yatırımcı, yatırım tutarı kadar yerel ve merkezî yönetim
planı ve imar yetkisine istinaden ortak oluyor. Burada, parselinde çözüm,
şerefiyelendirme ortadan kalktığı için herkesin kazandığı bir model üretmek çok
kolaylaşıyor. İhtiyaç bulunan noktalarda binalar yıkılıyor, rekreasyon ve
kentsel donatı alanları oluşturulup bunlara karşılık başka noktalara imar hakkı
kaydırmaları yapılıyor.
Sözlerime
son verirken tapu harçlarının da yüksek olduğunu belirtmeliyim, geçici bir süre
için satış bedelinin yüzde 4’ünden yüzde 3’üne indirildi. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
MUHAMMET
NACİ CİNİSLİ (Devamla) – Teşekkür ederim Başkanım. 
Buna
rağmen tapudaki çoğu satış, gerçek satış bedeli üzerinden değil daha düşük bir
bedelden yapılıyor. Dolayısıyla harçların aşağı çekilmesinin, ödenen harç
tutarlarında büyük bir düşüşe sebep olmayacağını ama işlemlerin doğru ve
sağlıklı olacağını belirtir Genel Kurulu saygıyla selamlarım. (İYİ PARTİ sıralarından
alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
20’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
21’inci
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin 21'inci maddesinin aşağıdaki şekilde
değiştirilmesini arz ve teklif ederiz.
 Mehmet
Akif Hamzaçebi Gökan Zeybek Mürsel Alban
 İstanbul İstanbul Muğla
 Hüseyin
Yıldız Hasan Baltacı
 Aydın Kastamonu
"MADDE
21- 3/7/2005 tarihli ve 5393 sayılı Belediye Kanununun 73 üncü maddesinin
altıncı fıkrasına birinci cümlesinden sonra gelmek üzere aşağıdaki cümle
eklenmiştir.
‘Devredilen
bu taşınmazlar için ecrimisil tahakkuk ettirilmez, tahakkuk ettirilen
ecrimisiller terkin edilir, tahsil edilenler ise iade edilir.’”
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen İstanbul Milletvekili Sayın Mehmet Akif
Hamzaçebi. 
Buyurun
Sayın Hamzaçebi. (CHP sıralarından alkışlar) 
MEHMET
AKİF HAMZAÇEBİ (İstanbul) – Teşekkür ederim. 
Sayın
Başkan, değerli milletvekilleri; madde şunu düzenliyor: Bildiğiniz gibi, 5393
sayılı Belediye Kanunu’nun 73’üncü maddesine göre, kentsel dönüşüm alanı ilan
edilen yerlerde eğitim ve sağlık alanları hariç olmak üzere kamuya ait
taşınmazların tamamı ilgili belediyelere devredilir. Güzel bir cümle ve bundan
hareketle, şu anda İstanbul’da ve Türkiye’nin muhtelif yerlerinde kentsel
dönüşüm kararları eskiden Bakanlar Kurulu kararıyla, şimdi Sayın
Cumhurbaşkanının kararıyla alınıyor ve kentsel dönüşüm uygulaması başlıyor.
Buralarda yer alan yapıların önemli bir kısmı gecekondu. Gecekondu demek orada
oturan kişinin, onun sahibinin ödeme gücünün olmaması demektir, mali gücü yok
demektir. Bu vatandaşlar ecrimisil ödemeyle karşı karşıya. İşi gücü olmayan
insanlar, işlerini kaybetmiş insanlar, kent hayatına tutunmaya çalışan
insanlar, dışlanmaya karşı mücadele eden insanlar… Böyle zorluklarla karşı
karşıya olan insanlardan ecrimisil istemek hukuken belki kanun kitaplarına,
kanun maddelerine dayandırılabilir ama vicdanen insanı rahatsız eden bir
uygulama. Bu, herhâlde bir miktar görülmüş olacak ki belediyelere devredilen bu
gayrimenkuller için “Cumhurbaşkanınca kentsel dönüşüm kararının alındığı
tarihten itibaren ecrimisil alınmaz.” hükmü getirilmiş. Tahakkuk ettirilen
ecrimisiller varsa da bunlar terkin edilecektir, kayıtlardan çıkarılacaktır
yani. 
Önergemizle
diyoruz ki: Madem bir ecrimisilden vazgeçiyoruz, o zaman Cumhurbaşkanınca ya da
Bakanlar Kurulunca -geçmişte- alınmış olan kentsel dönüşüm kararı öncesi döneme
ait olan ecrimisilleri de silelim. Bu, yine, Akif Hamzaçebi ve Cumhuriyet Halk
Partili milletvekillerinin eski dönemlerde ve bu dönemlerde vermiş olduğu kanun
tekliflerinde yer alan bir öneridir arkadaşlar. 
Herhâlde
bu mahallelerde dolaşan AK PARTİ’li milletvekillerimiz vardır, yoktur dersem
yanlış söylerim. Ama gittiğiniz mahallelerde bu şikâyetleri dinliyorsunuz. Yine
Sancaktepe’den örnek vereceğim; Fatih Mahallesi, Çalılık Mevki, Akpınar
Mahallesi, Hilal Mahallesi, Sultanbeyli, Gaziosmanpaşa, Sultangazi, Arnavutköy.
Nerede gecekondu varsa bu sorun karşınızdadır; kentsel dönüşüm olsun olmasın bu
insanlar ecrimisil ödeyemiyor. Bakın, insanların bütçesine kulak verin; işini
kaybetmiş, işsiz insandan para istiyorsunuz. “Karar aldık, bundan sonrasını
almayacağız.” Niye almıyoruz? “Senin ödeme gücün yok çünkü.” Peki, ödeme gücü
yoksa ondan önceki tarihi niye alıyoruz? Önceki tarih de çok eski değildir ve 3
bin lira, 5 bin lira, 10 bin lira gibi rakamlardır. Milletvekilleri için bu
rakamlar bir anlam ifade etmeyebilir ama o gecekondu sahibine gidin sorun, onun
için bir servet büyüklüğündedir bu rakamlar. Gelin, gerçekçi bir düzenlemeyle,
hakkaniyete uygun bir düzenlemeyle bu maddeyi düzeltelim. 
Bu
önerilerin hiçbirinde popülizm yoktur, samimiyetle hazırlanmış, vicdanla
muhakeme edilmiş, kanunlar çerçevesinde değerlendirilmiş ve önerilmiştir. 
Evet,
biliyorum, kabul etmeyeceksiniz; ben yine de görevimi yapayım, yarın o
vatandaşlarımızın karşısına gönül huzuruyla, alnımın akıyla çıkayım. Bu doğru
bir şeydir, gelin -yapmayın- bunu kabul edelim. 
Teşekkür
ederim. Saygılar. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
MAHMUT
TANAL (İstanbul) – AK PARTİ’den 10 kişi el kaldırdı Sayın Başkan. 
BAŞKAN
– 21’inci maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir. 
22’nci
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin çerçeve 22’nci maddesiyle 5403 sayılı
Kanun’a eklenen geçici 6’ncı maddenin aşağıdaki şekilde değiştirilmesini arz ve
teklif ederiz. 
 Muhammet
Emin Akbaşoğlu Mehmet Doğan Kubat Abdullah Güler
 Çankırı
 İstanbul  İstanbul
 Ramazan
Can  Ali Şahin  Hasan Baltacı 
 Kırıkkale
 Gaziantep  Kastamonu 
 Mehmet
Akif Hamzaçebi 
 İstanbul
“GEÇİCİ
MADDE 6- 19/7/2005 tarihinden önce onaylanmış 1/5000 veya 1/1000 ölçekli imar
planları veya arsa vasfı kazanmış parseller ile bu maddenin yürürlüğe girdiği
tarihten önce belirlenen onaylı köy ve/veya mezraların yerleşik alanı ve civarı
ile yerleşik alanlar izinli kabul edilir.”
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Genel
Kurulun takdirine bırakıyoruz. 
BAŞKAN
– Önerge hakkında konuşmak isteyen? Yok. 
Gerekçeyi
okutuyorum: 
Gerekçe:

5403
sayılı Kanun’un yürürlük tarihi olan 19/7/2005 tarihinden önce tarım
arazilerinin korunması ve amacına uygun kullanılması yönetmelikle
düzenlenmekteydi. 19/7/2005 tarihine kadar 3194 sayılı İmar Kanunu’nda tarım
dışı izinler alınmadan planlama yapılamayacağına dair bir hüküm bulunmaması
nedeniyle birçok belediye tarafından planlar yapılmış ve uygulamaya
konulmuştur. Bu planları yapan belediyelerden bir kısmı da kapandığından plan
yapma aşamasında tarım dışı amaçla kullanım izni alınıp alınmadığına dair
belgeye de ulaşılamamaktadır. Bu nedenle 5403 sayılı Kanun’un yürürlüğe
girmesinden önce yapılan planlar geçerli kabul edilerek vatandaşların
mağduriyetlerinin giderilmesi amaçlanmıştır.
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 22’nci maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
23’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
24’üncü
madde üzerinde bir önerge vardır, önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin 24’üncü maddesinin tekliften
çıkarılmasını arz ve teklif ederiz. 
 Hakkı
Saruhan Oluç Garo Paylan Rıdvan Turan
 İstanbul Diyarbakır Mersin
 Serpil
Kemalbay Pekgözegü Tuma Çelik Abdullah Koç
 İzmir Mardin Ağrı
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim. 
BAŞKAN
– Önerge hakkında konuşmak isteyen Mardin Milletvekili Tuma Çelik. 
Buyurun
Sayın Çelik. (HDP sıralarından alkışlar) 
TUMA
ÇELİK (Mardin) – Sayın Başkan, değerli milletvekilleri; bugün burada tartıştığımız
Tapu Kanunu’yla ilgili teklifle 8 kanunun 17 maddesinde değişiklik öngörülüyor.
Ben 24’üncü madde üzerinde konuşmak istiyorum. 
Aceleyle
getirilen ve yarım günlük Komisyon çalışmasıyla sunulan bu değişiklikler
ülkemizde Osmanlı Devleti’nden bu yana devam eden tapu sorunlarını çözebilecek
durumda değil çünkü ilgili kesimlerin, yurttaşların kanun yapım sürecine
bilfiil dâhil edilmesi gerekirken burada ne çevre mühendislerinden ne mülkiyet
konusunda ciddi sıkıntılar yaşayan kesimlerden ne de ilgili diğer kesimlerden
fikir alınmıştır. Bu tutum, AKP iktidarının “ben yaptım oldu” yaklaşımına ve bu
teklifin belli bir zümrenin kendi ihtiyaçları çerçevesinde şekillendirildiğine
bir örnektir. Doğayı talan ederek, rant kapısına dönüştürerek ne ekonomi kalkınır
ne de toplumsal bir uzlaşı sağlanabilir. Bu teklifle, zaten mevcut bir sorun
olan plansız kentleşmenin, çarpık yapılaşmanın ve mülkiyet haklarını ihlal
etmenin yolu daha da açılmaktadır. 
24’üncü
maddeyle, orman vasfını yitiren alanların satışını öngören ve ormanların idam
fermanı olan 2/B’nin süresi uzatılmaktadır. 2/B maddesinin uygulama alanının
ülkeye ekonomik getiri sağlayan turistik, kültürel ve tarihî açıdan önemli olan
alanlarında uygulandığı görülmüştür. Biliyorsunuz, Karadeniz, Marmara, Ege ve
Akdeniz ormanları, yeşil alanları gerek yatay gerekse dikey yapılaşmanın işgali
altındadır. Bunun yanında orman köylüsünü kalkındırmak amacıyla
kullanılabilecek bir yasal düzenleme, tamamen kent rantı ve doğal varlıkların
yok olmasına hizmet eden bir araca dönüştürülmektedir. İstanbul kenti bunun en
bariz örneğidir. Üçüncü havalimanı benzer yapılaşma yüzünden tam bir 2/B şehri
hâline getirildi. Kuzey Ormanlarının ranta dönük yapılaşmaya açılması bu
teklife dayandırılarak yapıldı. Sadece üçüncü havalimanı için 13 milyon ağaç
kesilmiştir. Bu teklifle 2/B alanındaki taşınmazlar ile hazineye ait tarım
arazilerinin satışında başvuru yapma ve bedel ödeme süresi uzatılmaktadır. 
Diğer
taraftan, son dönemlerde “Tur Abdin” dediğimiz Mardin, Batman, Şırnak arasında
kalan bölgede bulunan yerleşim alanlarında yapılan kadastro çalışmalarında
ciddi haksızlıklar ortaya çıkmasına rağmen, sorunu çözmeye yönelik herhangi bir
adım atılmamaktadır. Biliyorsunuz, 90’lı yılların başında başlayan faili
meçhuller, köy boşaltmaları ve diğer baskılar nedeniyle adı geçen bölgede
yaşayan Süryaniler zorunlu olarak göç ettiler. Bugün Avrupa’da 300 bin
civarında Türkiyeli Süryani yaşamaktadır ve bunların arasında kendi ülkelerine
ve topraklarına dönüş yapan ve yapmak isteyen pek çok insan var. Ancak bu
insanların binlerce yıldır sahip oldukları topraklar, tapu kadastro
çalışmalarında yapılan haksızlıklar nedeniyle ellerinden alınıp hazine arazisi
veya ormanlık arazi hâline getirildi çünkü bölgede yapılan tapu kadastro
çalışmalarının büyük bölümü Süryanilerin hazır olmadığı bir sırada keyfî bir
şekilde yapılmıştır. Dolayısıyla da içinde birçok haksızlığı barındırmaktadır.
Bunun yanında, yine keyfî bir biçimde Süryani vakıflarına ait birçok kilise,
manastır, mezarlık ve bağlı arazi ya hazineye ya da Süryani olmayan özel ve
tüzel kişilerin adına kaydedildi. Bu haksızlıklara ek olarak yabancılar
Türkiye'nin her yerinde tapuya sahip olabilirken değişik nedenlerle
vatandaşlığını kaybetmiş olan Süryaniler atalarından kalan mülklerine sahip
olamıyorlar çünkü yabancıların Mardin’de mülk satın alma hakları yok. 
Kısacası,
eğer bir düzenleme yapılacaksa dile getirdiğimiz bu sakıncaları ve yaşanan
haksızlıkları ortadan kaldıracak bir biçimde olması gerekiyor. Bu ülkenin ortak
değeri olan ormanlar ve 2/B kapsamına giren taşınmazlar ekonomik rant kapısı
veya hak gasbına yol açmamalıdır. Bu ülke hepimizin ülkesidir.
(Mikrofon
otomatik cihaz tarafından kapatıldı)
BAŞKAN
– Toparlayın.
TUMA
ÇELİK (Devamla) - Doğal ve kültürel varlıklarımıza, birbirimize ve haklarımıza
sahip çıkabilmeliyiz.
Teşekkür
ederim. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
24’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
25’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
26’ncı
madde üzerinde iki tane önerge vardır. Önergeleri aykırılık sırasına göre
işleme alacağım. 
İlk
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 91 sıra sayılı Kanun Teklifi’nin
26’ncı maddesinin tekliften çıkarılmasını arz ve teklif ederiz.
 Hakkı
Saruhan Oluç Rıdvan Turan Serpil Kemalbay Pekgözegü
 İstanbul Mersin İzmir
 Tuma
Çelik  Garo Paylan 
 Mardin
 Diyarbakır
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkanım.
BAŞKAN
– Önerge hakkında konuşmak isteyen İzmir Milletvekili Serpil Kemalbay Pekgözegü.

Buyurun.
(HDP sıralarından alkışlar) 
SERPİL
KEMALBAY PEKGÖZEGÜ (İzmir) – Değerli arkadaşlar, bir müteahhit yasasıyla ve
müteahhit kanunu maddesiyle karşı karşıyayız yine. 
Bahsi
geçen maddede, riskli alanlarda bulunan yapıların resen yıkılmasından bahsediliyor.
Bu riskli alanlar belirlenirken tarafsız ve objektif bir şekilde yapılacağına
dair herhangi bir işaret de emare de yok. Riskli bulunan yapıların bulunduğu
alanlardaki kentsel dönüşüm uygulamaları, maliklerin muvafakati aranmadan
Bakanlık tarafından yapılacak ve yapılar hazineye geçecek, hazineye geçen bu
yapılar devri yapılana kadar hazinede kalacak; teslim alınmazsa, teslim
alınmaması durumunda ise değeri ödenecekmiş. Hani insan sormak istiyor, sebep
ne, bunun sebebi ne? Yani insanları bu kadar dışarıda bırakarak, âdeta,
gerçekten yangından mal kaçırarak ne yapmaya çalışıyorsunuz? Bakın, bu riskli
alanları belirleme yönteminden bahsedilmeyen bu uygulamada, muhtarlığa asılacak
bir listenin tebligat yerine geçeceğini görüyoruz ve üç gün asılı kalıyor, üç
gün sonra da işlem yürürlüğe konuyor. Yani mülk sahibinin ya da mal sahibinin
itiraz hakkı engellenmiş oluyor. Riskli yapıları belirleme konusunda yeterli
olmayan idarelerin bu işi kimlere taşere edeceğini burada sormamız gerekiyor.
Bilimsel kriterlere ne denli uygun olacağı konusu endişe verici. Artık,
mühendis ve mimarların imzaları bile bu belgelerde yer almıyor, raporlarda yer
almıyor. Odaları ve mühendisleri, teknik insanları baypas eden bir anlayışla
karşı karşıyayız. Bu, iyi niyetli bir tutumla bağdaşmıyor. Cumhurbaşkanı
yetkisinde yapı sahiplerine itiraz şansını fiilen ortadan kaldırarak resen
uygulama yapmak çok ciddi mağduriyetlere sebep olacaktır. Bakın, Mahalleler
Birliğinin buna benzer pek çok yasal süreci, hukuki mücadelesi mevcuttur. Karar
vericilerin nesnel olmaları gerekiyor ama nesnel bir süreçten bahsedemeyiz.
Objektif kurallara göre hareket etmeleri gerekiyor, bilimsel esasları
kullanmaları gerekiyor. Meslek erbabının, meslek insanlarının yetkinliği,
alanda yetişmiş olmaları gerekiyor ve etik kurallara uymaları gerekiyor fakat
bunların hiçbirinden bahsedemiyoruz. Bilime, tekniğe, akla aykırı bir tutum söz
konusudur. Mühendisler burada devre dışı bırakılıyor. Yani bir müteahhit
anlayışıyla karşı karşıyayız, bir “yık ve yap” süreci işletiliyor. Bakın,
müteahhit anlayışıyla riskli çıkmayacak bina, bu yasalara göre, yönetmeliklere
göre yoktur. Yani onlar istediklerini riskli alan olarak belirleyebilirler.
Özellikle rantı çok olan yerlerde gözlerinize kestirdiğiniz yeri riskli alan
tayin edersiniz, size göre riskli alan olur. Müteahhit anlayışıyla kent de
yaşanmaz kılınmaktadır; daire sayısını artırarak kenti kirletirsiniz, insanları
hasta edersiniz ve o trafik altında hastanelere ihtiyacınız artar. Sosyal
problemler çıkar. Sağlıklı kentleşme ve adil paylaşım olmaz. 
Bakın,
nana muhtaç kaldık, soğana muhtaç kaldık ama yık ve yapta ısrar ediyorsunuz.
Peki, bunun hiç mi başka bir formülü yok? Yani yıkmadan, mesela az riskli bir
yapıyı iyileştiremiyor musunuz, iyileştirmek gibi bir çözümü neden hiç
düşünmüyorsunuz? 
(Mikrofon
otomatik cihaz tarafından kapatıldı)
BAŞKAN
– Toparlayın Sayın milletvekili. 
SERPİL
KEMALBAY PEKGÖZEGÜ (Devamla) – Teşekkürler. 
Mesela,
2000’li yıllarda yapılan binaları bile yıkmaya kalkıyorsunuz, yıkıyorsunuz.
Kentsel dönüşüm gerçekten yurttaşlarımızın ihtiyaç duyduğu yerde ve
yurttaşların refahı ve sağlığı için yapılsa, devlet riskli yapıları sübvanse
etse işte bu büyük kötülüklerden hepimizi kurtarır. Ama öyle mi? Öyle değil.
Kentsel dönüşüm yapacaksanız, mahallede yaşayan insanı mahallesinde tutmanız
lazım fakat Sur’da gördük, Sulukule’de gördük, böyle olmuyor. Siz lüks yerler,
lüks binalar yaparak mahalleliyi oradan kovuyorsunuz ve rant devşiriyorsunuz.
Siz, mahalleliyi, mahalleyi korumuyorsunuz; insana, mahallelilik değerlerine,
kültüre saygınız yok. Bütün bunları yok sayıyorsunuz, varsa yoksa rant, varsa
yoksa talan peşinde koşuyorsunuz. 
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 91 sıra sayılı Tapu Kanunu ve Bazı Kanunlarda Değişiklik Yapılmasına Dair
Kanun Teklifi’nin çerçeve 26’ncı maddesiyle 6306 sayılı Kanun’a eklenen 6/A maddesinin
(2) ve (7) numaralı fıkralarının aşağıdaki şekilde değiştirilmesini arz ve
teklif ederiz. 
 Gökan
Zeybek Mehmet Akif Hamzaçebi Hasan Baltacı 
 İstanbul
 İstanbul  Kastamonu 
 Hüseyin
Yıldız Mürsel Alban  Müzeyyen Şevkin
 Aydın
 Muğla  Adana
“(2)
Bu madde kapsamında; riskli yapı tespitleri, masrafları Dönüşüm Projeleri Özel
Hesabından karşılanmak suretiyle Bakanlıkça resen yapılır. Riskli yapı tespit
çalışmaları en az bir ay önceden ilgili maliklere tebliğ edilir. Riskli olarak
tespit edilen yapıların listesi bu yapıların kapısına asılır, ayrıca Bakanlığın
internet sitesinde ve ilgili muhtarlıkta bir ay süre ile ilan edilir. Riskli
yapı tespitlerine karşı maliklerce veya kanuni temsilcilerince bir aylık süre
içinde Bakanlığa itiraz edilebilir. İtirazlar bir ay içerisinde teknik heyetler
tarafından incelenerek karara bağlanır.” 
“(7)
Maliklere verilecek konut ve işyerlerinin niteliği ve büyüklüğü ile konuya
ilişkin diğer hususlar malikler ile Bakanlık arasında düzenlenecek sözleşme ile
belirlenir.”
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen, Adana Milletvekili Müzeyyen Şevkin.
Buyurun
Sayın Şevkin. (CHP sıralarından alkışlar) 
MÜZEYYEN
ŞEVKİN (Adana) – Teşekkür ederim Sayın Başkan.
91
sıra sayılı Kanun Teklifi’nin 26’ncı maddesi dolayısıyla söz almış bulunuyorum.

Getirilen
düzenlemeyle 2644 sayılı Tapu Kanunu, 3194 sayılı İmar Kanunu, 6306 sayılı Afet
Riski Altındaki Alanların Dönüştürülmesi Hakkında Kanun ve 634 sayılı Kat
Mülkiyeti Kanunu başta olmak üzere, mülkiyet hakkına ilişkin çok sayıda yasada
değişiklik getirmektedir bu kanun teklifi. 
Yapılan
düzenlemeler yurttaşların sahip oldukları yapı ve taşınmaz üzerinde Anayasa'nın
35’inci maddesi, mülkiyet hukukunu düzenleyen maddeleri ile Avrupa İnsan
Hakları Sözleşmesi’nin 1 no.lu maddesindeki hükümlerine açıkça aykırı olarak
düzenlenmiştir.
Değerli
milletvekilleri, riskli yapıların tespitleri Bakanlıkça yapılabileceği, yapılan
tespitten sonra tebliğin mülkiyetin kapısına asılacağı, yapılan bu işlemin
tebliğ yerine geçeceği, iki gün içerisinde malik sahibinin itiraz edebileceği,
üç gün içinde de yapılan itirazların değerlendirilebileceği gibi akıl almaz bir
kısa süre içerisinde ne yazık ki bu tebligatlar yapılmaktadır. Mahmut Tanal
ağabeyim buradan az önce dedi ki: “Bir aspirin bile alınsa iki gün içerisinde
bu vücuda sirayet etmez.” Gerçekten “iki gün içerisinde”yi AK PARTİ’li
milletvekillerinin insafına sunuyorum. Vatandaşı iki gün içerisinde evinden,
taşınmazından nasıl çıkaracaksınız? Vatandaşın bu konuda bilgilendirilmesi,
desteklerin daha insani bir anlayış içerisinde yapılması gereklidir. “Uygulama
yapılacak alanın sınırları uygulama bütünlüğü gözetilerek belirlenir.”
denilmekte. Buradaki riskli alan ya da büyüklük mü kastediliyor? Bu muğlak
ifadenin mutlaka açık olarak maddede yerini bulması gerekiyor diye düşünüyoruz.

Değerli
milletvekilleri, 1/1/2019 tarihinde yürürlüğe giren Türkiye Bina Deprem Yönetmeliği’ne
göre şu anda Türkiye’nin yüzde 90-95’i riskli yapı alanı içerisinde yer
almaktadır. Yani yapı stokunun yüzde 90-95’i yıkılma riskiyle karşı karşıya
olarak görülmektedir. Bu işlem tek kelimeyle deprem ve afet olgusu kullanılarak
vatandaşın malına, mülküne el konulmasının önünü açmaktadır. Buradan, Çevre ve
Şehircilik Bakanlığını asli görevini yapmaya davet ediyoruz değerli
milletvekilleri. Çevre ve Şehircilik Bakanı, bakın, haziran ve ağustos ayında
Karadeniz Bölgesi’nde meydana gelen heyelanlar ve sel afetlerine karşın
-onlarca insanımız yaşamını kaybetti- buraya ilişkin herhangi bir kentsel
dönüşüm uygulaması yapmazken AFAD’ın yapması gereken konular, AFAD’ın yetkileri
elinden alınıyor ve Çevre ve Şehircilik Bakanlığına veriliyor ne yazık ki. Buna
ilişkin sorduğumuz soruya da yanıt vermedi sayın Komisyon üyeleri. Yazılı
olarak vereceklerini… Yazılı olarak cevabı da bekliyoruz işin doğrusu.
Alanların dönüşümüyle ilgilenmesi gerektiğini düşünüyoruz, bu Karadeniz’deki
sel baskını olan alanlarla ilgili. 
Evet,
MTA tarafından, 2011 yılında, büyüklüğü 7.0 üzerinde deprem meydana gelecek
deprem bölgelerinin ve 485 fay hattı üzerinde yerleşim alanlarının olduğu
tespit edilmiştir. Ülkemizde bu alanlar bulunurken, özellikle kırsal kesimin
buralarda yerleştiği göz önünde bulundurulursa buraların kentsel dönüşüme
uğraması zorunluluğu varken neden rantı yüksek olan bölgelerin kentsel dönüşüme
uğratılmak istendiği de ayrı bir handikaptır. 
Deprem
konusunda çalışan bilim adamlarının onlarca kez uyarmalarına rağmen Doğu
Anadolu fay zonunda ve Kuzey Anadolu fay zonunda tek bir kentsel dönüşümün
yapılmamış olması bir handikaptır. Varsa yoksa İstanbul Boğazı’nın iki
yakasındaki rant bölgeleri. Ankara’da Kızılay’ın göbeğinde yer alan, hiçbir
afet riski olmayan Saraçoğlu Mahallesi’nin kentsel dönüşüme sokulması. 
Değerli
milletvekilleri, genel olarak tescilli yapılar ile arkeolojik ve kentsel sit
alanlarında bulunan alanların da yer almamış olması sakıncalıdır.
(Mikrofon
otomatik cihaz tarafından kapatıldı)
MÜZEYYEN
ŞEVKİN (Devamla) – Hemen toparlıyorum efendim. 
Fesihle
ilgili de yine Bakanlık, yapıları resen yıkmakla kalmamakta, hak sahipleri ile
müteahhit arasında imzalanmış olan gayrimenkul satış vaadi sözleşmeleri ile
arsa payı karşılığı inşaat sözleşmeleri, ilgililerin muvafakati aranmaksızın
resen fesih kararı hakkına kavuşturulmaktadır. Taraflar yıllar sürecek
anlaşmazlıklar içine itilecektir. Gerekçeler üzerinde herhangi bir açılım
bulunmadan, uygulama içinde tüm işleri genel hukuk kurallarına havale eden
Bakanlığın sözleşme iptalinde söz sahibi olması anlaşılır bir durum değildir. 
Değerli
milletvekilleri, Türkiye Cumhuriyeti Anayasası ve Avrupa İnsan Hakları
Sözleşmesi’ne açıkça aykırı olan, vatandaşlarımızın ellerinden mülklerinin afat
gerekçe gösterilerek alınmasına neden olabilecek, sağlık ve güvenlik yaşam
alanlarının inşa edilmesine hiçbir katkısı olmayacak olan bu düzenlemenin
yeniden ele alınmasını rica ediyor, hepinizi saygıyla selamlıyorum. (CHP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
26’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
27’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Birleşime
beş dakika ara veriyorum.
Kapanma Saati: 00.16
DÖRDÜNCÜ OTURUM
Açılma Saati: 00.26
BAŞKAN: Başkan Vekili Celal ADAN
KÂTİP ÜYELER: Barış KARADENİZ (Sinop) İshak GAZEL (Kütahya)
----- 0 -----
BAŞKAN
– Türkiye Büyük Millet Meclisinin 97’nci Birleşiminin Dördüncü Oturumunu
açıyorum.
91
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
28’inci
madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin çerçeve 28’inci maddesiyle 6306 sayılı
Kanun’a eklenen geçici 4’üncü maddesinin başlığıyla birlikte aşağıdaki şekilde
değiştirilmesini arz ve teklif ederiz.
 Mehmet
Akif Hamzaçebi Muhammet Emin Akbaşoğlu
 İstanbul Çankırı
 Abdullah
Güler Zeynep Gül Yılmaz  Meliha Akyol
 İstanbul Mersin Yalova
 Baki
Şimşek Mehmet Doğan Kubat
 Mersin İstanbul
“Uygulama
işlemlerine ilişkin geçiş hükümleri
GEÇİCİ
MADDE 4- (1) Bu maddenin yürürlük tarihinden önce, belirlenen riskli alanlarda,
rezerv yapı alanlarında ve riskli olarak tespit edilen yapıların bulunduğu
parsellerde;
a) Kanunun
6 ncı maddesinin on dördüncü fıkrasında belirtilen bir yıllık süre ile altı
aylık sürenin hesabında bu maddenin yürürlüğe girmesinden önce geçen süreler de
dikkate alınır.
b) Kanunun
6/A maddesinin birinci fıkrasında yer alan şartların Bakanlıkça tespiti halinde
anılan madde hükmüne göre uygulama yapılabilir.”
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz Başkanım. 
MEHMET
AKİF HAMZAÇEBİ (İstanbul) – Sayın Başkan, bir söz alabilir miyim efendim?
BAŞKAN
– Buyurun Sayın Hamzaçebi. 
IV.- AÇIKLAMALAR (Devam)
66.- İstanbul Milletvekili Mehmet Akif Hamzaçebi’nin,
görüşülmekte olan 91 sıra sayılı Kanun Teklifi’nin 28’inci maddesi üzerinde
Genel Kurulun takdirine sunulan önergenin Bakanlık bürokratları tarafından
kaleme alınan önerisiyle düzenlendiğine ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan. 
İkinci
bölüm üzerinde Cumhuriyet Halk Partisi Grubu adına görüşlerimi kürsüden
açıklarken 3194 sayılı Kanun’a ve 6306 sayılı Kanun’a bu teklifle eklenmesi
öngörülen 6’ncı maddede birtakım sürelerin öngörüldüğünden bahsetmiştim. 
Örneğin,
İstanbul’un Kadıköy ilçesinin Fikirtepe Mahallesi’nden örnekler vererek
buradaki süreler Fikirtepe için de uygulanırsa yıllardır kangren olmuş sorunu
bir yıl daha öteleyeceğiz, bu nedenle Fikirtepe için bir geçici madde lazım
önerisinde bulunmuştum. Bu önergeyle, yapmış olduğum öneri Genel Kurulun
takdirine sunuluyor. Önerim Bakanlık bürokratları tarafından dikkate alındı,
kaleme alındı. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
MEHMET
AKİF HAMZAÇEBİ (İstanbul) – Önergenin (b) bendi bu dediğim hususu düzenliyor.
Diğer hususlar teklifin ilgili maddesinin yeniden düzenlenmesine ilişkindir. 
Teşekkür
ederim. 
BAŞKAN
– Buyurun Sayın Akbaşoğlu.
67.- Çankırı Milletvekili Muhammet Emin Akbaşoğlu’nun,
İstanbul Milletvekili Mehmet Akif Hamzaçebi’nin yaptığı açıklamasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Efendim, biraz evvel Değerli Hamzaçebi’nin ifade
ettiği gibi, biz de MHP’li değerli arkadaşlarımızla beraber aynı önergeyi
CHP’yle beraber değerlendirerek oradaki vatandaşlarımızın talepleri
doğrultusunda bir yeni düzenleme önerdik ve bunu Genel Kurulun takdirine
sunuyoruz. İnşallah hayırlara vesile olsun. 
Teşekkür
ederim. 
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Önerge hakkında konuşmak isteyen? Yok. 
Gerekçeyi
okutuyorum.
Gerekçe:

Önergeyle,
fıkranın yürürlüğe girmesinden önce müteahhitten kaynaklanan sebeplerle
inşaatına başlanmamış ya da yapım işi belirli bir seviyede durdurulmuş yapım
işlerinde de bu fıkra hükümlerinin uygulanarak bir yıllık ve altı aylık süreler
beklenmeksizin sözleşmenin fesih imkânı getirilerek vatandaşların bir an önce
mağduriyetlerinin önlenmesi amaçlanmıştır.
Ayrıca,
özellikle İstanbul ili, Kartal ve Kâğıthane ilçelerinde kendiliğinden çöken
yapıların yerine yapılacak yeni uygulamalara başlanılmış olduğu gözetildiğinde,
uygulamalarına başlanılmış olan alanlarda, yani geçici maddenin yürürlük
tarihinden önce ilan edilen riskli alanlarda, Bakanlıkça uygulamada bulunulan
riskli yapıların bulunduğu parsellerde ve bu alanlar ve parsellerin dönüşümü
için belirlenmiş olan rezerv yapı alanlarında da uygulamaların bir an evvel
neticelenmesi ve vatandaşların mağduriyetinin önlenmesi bakımından, Kanun’un
6/A maddesi hükümlerine göre resen uygulama yapılabilmesi için düzenleme
yapılmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 28’inci maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
Sayın
milletvekilleri, yeni madde ihdasına dair bir önerge vardır. Önergeyi okutup
Komisyona soracağım. 
Türkiye Büyük Millet Meclisi
Başkanlığına
Görüşülmekte
olan Kanun Teklifi’ne aşağıdaki maddenin eklenmesini arz ve teklif ederiz. 
 Erkan
Akçay  Mehmet Akif Hamzaçebi Muhammet Emin Akbaşoğlu
 Manisa İstanbul Çankırı
 Hakkı
Saruhan Oluç  Ayhan Erel  Mehmet Doğan Kubat
 İstanbul
 Aksaray İstanbul
 Engin
Altay Abdullah Güler 
 İstanbul
 İstanbul
GEÇİCİ
MADDE 1- Çevre ve Şehircilik Bakanlığı Milli Emlak Genel Müdürlüğü kadrolarında
bulunan ve sınav tarihi itibarıyla en az üç yıl görev yapan, uyarma ve kınama
hariç son üç yıl içinde herhangi bir disiplin cezası almayan, Milli Emlak
Uzmanı olabilmek için yaş ve öğrenim alanı şartları hariç mevzuatında öngörülen
diğer şartları taşıyan personelden; usul ve esasları Milli Emlak Genel
Müdürlüğü tarafından belirlenerek bu maddenin yayımı tarihinden itibaren, beş
yıl içinde iki defa yapılacak sınavda başarılı olanlar, Milli Emlak Uzmanı
kadrolarına atanırlar.
BAŞKAN
– Komisyon önergeye salt çoğunlukla katılırsa önerge üzerinde yeni bir madde
olarak görüşme açacağım. Komisyonun salt çoğunlukla katılmaması hâlinde ise
önergeyi işlemden kaldıracağım. 
Sayın
Komisyon, önergeye salt çoğunlukla katılıyor musunuz? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Sayın
Başkanım, salt çoğunluğumuz var, önergeye katılıyoruz. 
BAŞKAN
– Komisyon, önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum.
Söz
isteyen? Yok. 
Yeni
maddeyi oylarınıza sunuyorum: Kabul edenler… Kabul etmeyenler… Yeni madde kabul
edilmiş ve teklife yeni bir madde eklenmiştir. 
Herhangi
bir karışıklığa mahal vermemek için bundan sonra maddeler üzerindeki önerge
işlemlerine mevcut sıra sayısı metnindeki madde numaraları üzerinden devam
edilecek, kanun yazımı esnasında madde numaraları teselsül ettirilecektir. 
29’uncu
madde üzerinde bir önerge vardır, okutuyorum. 
Türkiye Büyük Millet Meclisi Başkanlığına
Görüşülmekte
olan 91 sıra sayılı Kanun Teklifi’nin 29’uncu maddesinin birinci fıkrasının (a)
bendinin aşağıdaki şekilde değiştirilmesini arz ve teklif ederiz.
 Muhammet
Emin Akbaşoğlu Mehmet Doğan Kubat Ramazan Can
 Çankırı İstanbul Kırıkkale
 Hüseyin
Şanverdi İsmail Tamer  Radiye Sezer Katırcıoğlu Hatay Kayseri Kocaeli
“a)
1 inci maddesi, 3 üncü maddesi ile 20 nci maddesi 1/1/2020 tarihinde,”
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz efendim.
BAŞKAN
– Önerge hakkında konuşmak isteyen? Yok. 
Gerekçeyi
okutuyorum:
Gerekçe:
Önergeyle
kanun teklifinin 1’inci, 3’üncü ve 20’nci maddelerinin yürürlük tarihinin
1/1/2020 olarak belirlenmesi öngörülmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 29’uncu maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
30’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Böylelikle
ikinci bölümde yer alan maddelerin oylamaları tamamlanmıştır.
ENGİN
ALTAY (İstanbul) – Sayın Başkan…
BAŞKAN
– Engin Bey, buyurun.
IV.- AÇIKLAMALAR (Devam)
68.- İstanbul Milletvekili Engin Altay’ın, görüşülmekte
olan 91 sıra sayılı Kanun Teklifi’ne genel olarak olumlu hususlar içerdiğinden
Cumhuriyet Halk Partisi Grubu olarak “kabul” oyu vereceklerine ilişkin
açıklaması
ENGİN
ALTAY (İstanbul) – Teşekkür ederim Sayın Başkan.
Görüştüğümüz
ve Genel Kurulda biraz sonra tümü oylanacak kanun teklifiyle ilgili konuşan
hatiplerimiz teklifin olumlu, olumsuz yanlarıyla ilgili görüşlerini
serdetmişlerdir. Yapıcı bir muhalefet anlayışı sergileyerek toplumda çözüm
bekleyen kimi sorunlarla ilgili köklü çözüm olmamakla birlikte kısmi
iyileştirmelerin yapılmasına; vatandaşın, milletin menfaatine konularla ilgili
bütün olarak baktığımızda bu kanuna “evet” oyu vereceğiz. Ancak unutulmaması
gerekir ki bu kanun teklifinin yasalaşmasıyla konut mağdurlarının, 2/B
mağdurlarının, kentsel dönüşüm mağdurlarının, kırsal alanlarda yaşayan
vatandaşlarımızın tarım arazileri ve mera sorunlarının tümüyle köklü bir çözüme
kavuşmuş olması sağlanmıyor. Umarız ve dileriz ki Meclisimiz toplumun
beklentilerini gerçek anlamda karşılayacak kanunları çıkarma konusunda iş
birliğini, güç birliğini sürdürür.
(Mikrofon
otomatik cihaz tarafından kapatıldı)
ENGİN
ALTAY (İstanbul) – Her şeye rağmen kanun, eleştirilerimiz saklı kalmak
kaydıyla, genel olarak olumlu hususlar içerdiğinden, Cumhuriyet Halk Partisi Grubu
olarak bu kanunun tümüne “kabul” oyu vereceğimizi Genel Kurulun ve aziz
milletimizin bilgisine sunmayı bir görev saydım. 
Teşekkür
ederim. Hayırlı olsun şimdiden.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Başkanım.
69.- Çankırı Milletvekili Muhammet Emin Akbaşoğlu’nun,
91 sıra sayılı Kanun Teklifi’ne katkıda bulunan gruplara ve milletvekillerine
teşekkür ettiğine ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım.
Değerli
milletvekili arkadaşlarım, hakikaten, biraz sonra inşallah kanunun tümünü
elektronik olarak oylayacağız. Ben katkıda bulunan bütün milletvekillerimize,
bütün gruplara bu manada teşekkür ediyorum.
Biliyorsunuz,
en son biraz evvel bir madde ihdası yaptık ve beş parti grubunun grup başkan
vekillerinin imzasıyla, Millî Emlak Uzmanı olabilmek için beş yıl içinde 2 defa
yapılacak sınavda başarılı olan değerli arkadaşlarımızın Millî Emlak Uzmanı
kadrolarına atanabileceğine ilişkin bir düzenlemeyi hep beraber, ortak akılla teklif
ettik ve inşallah biraz sonra da Genel Kurulun takdirine sunulmuş olacak.
Ben
bu vesileyle kanunda emeği geçen bütün milletvekili arkadaşlarımı, değerli
Komisyonumuzu, değerli milletvekillerimizi ve bütün bürokrat arkadaşlarımızı
çalışmalarından dolayı tebrik ediyorum. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) - Vatandaşlarımızın hayatının kolaylaştırılmasına,
sorunlarının giderilmesine ilişkin bu yaklaşım nedeniyle bu kanunun da
hayırlara vesile olmasını Cenab-ı Hakk’tan niyaz ediyorum. 
Teşekkür
ediyorum.
ERKAN
AKÇAY (Manisa) – Sayın Başkan…
BAŞKAN
– Sayın Akçay…
70.- Manisa Milletvekili Erkan Akçay’ın, 91 sıra sayılı
Kanun Teklifi’ne olumlu oy vereceklerine, gerek komisyonlarda gerekse Genel Kurulda
görüşülen kanun tekliflerine vatandaşların hayrına olduğunu düşündükleri
katkıları sunduklarına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biz
de Milliyetçi Hareket Partisi Grubu olarak 91 sıra sayılı Kırklareli Milletvekili
Selahattin Minsolmaz ve 35 Milletvekilinin Tapu Kanunu ve Bazı Kanunlarda
Değişiklik Yapılmasına Dair Kanun Teklifi’ne olumlu oy vereceğimizi ifade
ediyorum. Biz Milliyetçi Hareket Partisi olarak da her zaman olduğu gibi
Türkiye Büyük Millet Meclisinde gerek komisyonlarda gerekse Genel Kurulda
görüşülen bütün kanun tekliflerine, parti programımız ve politikalarımız
çerçevesinde milletimizin, vatandaşlarımızın hayrına olduğunu düşündüğümüz
katkıları veriyoruz ve vermeye de devam edeceğiz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) - Bu bağlamda, münhasıran en son madde ihdasıyla teklife
eklediğimiz madde, şu an itibarıyla Çevre ve Şehircilik Bakanlığına bağlı olan
Millî Emlak Genel Müdürlüğü kadrolarında bulunan personele ilişkin kurum içi
bir uzmanlık kadrosu ihdas edilmesi, bu kadroya atanmaları ve bunun için de bir
sınav yapılmasını öngörmektedir. Hatırlayacağınız üzere, bu geçtiğimiz ay, 30
Mayıs 2019 tarihinde de 7176 sayılı Kanun’la Hazine ve Maliye Bakanlığı ile
Gelir İdaresi Başkanlığı kadrolarında bulunan personele bu imkân getirilmişti.
Millî Emlak Genel Müdürlüğü de Hazine ve Maliye Bakanlığına bağlı bir birim
idi…
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan.
BAŞKAN
– Buyurun, tamamlayın Sayın Akçay.
ERKAN
AKÇAY (Manisa) – …fakat bundan bir süre evvel Millî Emlak Genel Müdürlüğünün
Çevre ve Şehircilik Bakanlığına bağlanması nedeniyle de bu 7176 sayılı Kanun
kapsamına da dâhil edilememiş idi. Şimdi bu görüştüğümüz kanun büyük ölçüde
Çevre ve Şehircilik Bakanlığını da ilgilendirdiği için bu madde ihdası 30
Mayısta yapılan bu düzenlemenin devamı niteliğindedir. Yoksa herhangi bir
imtiyaz, ayrıcalık filan söz konusu olmayıp sadece bir hakkın teslimidir. Aksi
takdirde, bu düzenleme yapılmasaydı hakikaten Millî Emlak personeline büyük bir
haksızlık yapılmış olacaktı, şimdi bu durum giderilmiştir. 
Çok
teşekkür ediyorum bütün milletvekillerimize.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Kırklareli Milletvekili Selahattin Minsolmaz ve 35
Milletvekilinin Tapu Kanunu ve Bazı Kanunlarda Değişiklik Yapılmasına Dair
Kanun Teklifi (2/1984) ve Bayındırlık, İmar, Ulaştırma ve Turizm Komisyonu
Raporu (S. Sayısı: 91) (Devam)
BAŞKAN
– Teklifin tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyorum.
Oylama
işlemini başlatıyorum. 
(Elektronik
cihazla oylama yapıldı) 
BAŞKAN
- Açık oylama sonuç tutanağı gelmiştir, okutuyorum:
Kırklareli
Milletvekili Selahattin Minsolmaz ve 35 Milletvekilinin Tapu Kanunu ve Bazı
Kanunlarda Değişiklik Yapılmasına Dair Kanun Teklifi açık oylama sonucu:




“Kullanılan
  Oy Sayısı


:


293





Kabul

Ret


:

:


279

 13















Çekimser


:


 1(x)




 Kâtip Üye Kâtip
Üye
 Barış Karadeniz İshak
Gazel
BAŞKAN
- Teklif kabul edilmiş ve kanunlaşmıştır.
2’nci
sırada yer alan, 92 sıra sayılı Kanun Teklifi’nin görüşmelerine başlıyoruz.
2.- Rize Milletvekili Osman Aşkın Bak ve 48
Milletvekilinin Sporda Şiddet ve Düzensizliğin Önlenmesine Dair Kanunda
Değişiklik Yapılmasına Dair Kanun Teklifi (2/1974) ve Adalet Komisyonu Raporu
(S. Sayısı: 92)
BAŞKAN
- Komisyon? Yok.
Ertelenmiştir.

Gündemimizde
başka bir iş bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için 4 Temmuz 2019
Perşembe günü saat 14.00’te toplanmak üzere birleşimi kapatıyorum.
Kapanma Saati: 00.46




(x) 91 S. Sayılı Basmayazı 2/7/2019
tarihli 96’ncı Birleşim Tutanağı’na eklidir


(x) Açık
oylama kesin sonuçlarını gösteren tablo tutanağa eklidir.




