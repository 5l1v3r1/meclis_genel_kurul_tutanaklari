



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 100’üncü
Birleşim
 16
Mayıs 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- BU BİRLEŞİM TUTANAK ÖZETİ
III.- GELEN KÂĞITLAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bitlis Milletvekili Mahmut Celadet Gaydalı’nın, Bitlis ilinin
sorunlarına ilişkin gündem dışı konuşması
2.- Bursa Milletvekili Ceyhun İrgil’in, Türkiye’nin ve dünyanın gündemi
olan Amerika Birleşik Devletleri’nin desteklediği Gazze’deki İsrail terörüne
ilişkin gündem dışı konuşması
3.- İstanbul Milletvekili Halis Dalkılıç’ın, bölgesel gelişmeler
ışığında Türkiye’nin istikametine ilişkin gündem dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar Tüzün’ün, Başkanlık Divanı
olarak Bursa Milletvekili Ceyhun İrgil’e bundan sonraki özel yaşamında
başarılar dilediklerine ilişkin konuşması
2.- Oturum Başkanı TBMM Başkan Vekili Yaşar Tüzün’ün, 22, 23 ve 24’üncü
Dönem Milletvekili Ferit Mevlüt Aslanoğlu’na ölümünün 4’üncü yıl dönümünde
Allah’tan rahmet dilediğine ilişkin konuşması
3.- Oturum Başkanı TBMM Başkan Vekili Yaşar Tüzün’ün, 26’ncı Yasama
Döneminde Parlamentonun dünyada önemli olaylara şahitlik ettiğine, istikrarlı,
huzurlu, kutuplaşmadan uzak, birbirini daha iyi anlayan ve dinleyen bir Meclis
dilediğine, milletvekillerine ve Meclis çalışanlarına Başkanlık Divanı olarak
teşekkür ettiğine ilişkin konuşması

VI.- AÇIKLAMALAR
1.- Niğde Milletvekili Ömer Fethi Gürer’in, ramazan ayının hayırlara
vesile olmasını dilediğine, Filistinlilere yapılan saldırıları şiddetle
kınadığına ve İsrail’e sözde tepki vermek yerine ticari ilişkilerimizin gözden
geçirilmesi gerektiğine ilişkin açıklaması
2.- Adana Milletvekili Zülfikar İnönü Tümer’in, Adana’nın Sarıçam ilçesinde
yaklaşık beş yıldan bu yana inşaat aşamasında kalan stadyumun neden
bitirilemediğini öğrenmek istediğine ilişkin açıklaması
3.- Balıkesir Milletvekili Ahmet Akın’ın, İzmir Atatürk Lisesinin
mezuniyet töreninde öğrencilerin İzmir Marşı söylemelerinin okul müdürü
tarafından engellendiğine ilişkin açıklaması
4.- Afyonkarahisar Milletvekili Burcu Köksal’ın, Afyonkarahisar’ın
Bayramgazi köyünde taş ocağı açmak için patlatılan dinamit yüzünden su
yataklarının yön değiştirdiğine ve su sıkıntısı yaşandığına, İhsaniye ilçesi
Döğer kasabasındaki Atatürk heykelinin kaldırılmasına ilişkin açıklaması
5.- İstanbul Milletvekili Osman Boyraz’ın, işgal altında olan Kudüs için
ayağa kalkma vakti olduğuna ve ramazan ayının sağlık, huzur ve mutluluk
getirmesini Allah’tan niyaz eylediğine ilişkin açıklaması
6.- İstanbul Milletvekili Ali Şeker’in, Gazze’de yaşanan olaylara ve
Mavi Marmara Anlaşması’nın iptal edilmesi gerektiğine ilişkin açıklaması
7.- Giresun Milletvekili Bülent Yener Bektaşoğlu’nun, Müslüman âleminin
ramazanını tebrik ettiğine, Giresun ilinde engelli sayısının çok olduğuna ve
hayata katılmak için pek çok sorun yaşadıklarına, Karadeniz yaylalarındaki
obaların elektrik sorununa ilişkin açıklaması
8.- Mersin Milletvekili Hüseyin Çamak’ın, Barış Atay’ın sosyal medyadaki
bir paylaşımı nedeniyle gözaltına alınmasına ilişkin açıklaması
9.- Kayseri Milletvekili Sami Dedeoğlu’nun, katil İsrail’in masum
Filistinli Müslümanlara yaptığı vahşeti yazdığı şiirle dünyaya duyurmak
istediğine ilişkin açıklaması
10.- Bursa Milletvekili Erkan Aydın’ın, İsrail’in Filistin’e uyguladığı
şiddeti kınadığına, ülkenin ekonomik çöküşle seçime gittiğine ve bundan en
fazla sağlık sisteminin nasibini aldığına, Akdeniz Üniversitesi Tıp Fakültesi
Hastanesinin medikal şirketlere olan borcu nedeniyle kırmızı alarm verdiğine
ilişkin açıklaması
11.- Kahramanmaraş Milletvekili İmran Kılıç’ın, Filistin ve Kudüs
yasının devam ettiğine ve ramazan ayını tebrik ettiğine ilişkin açıklaması
12.- Trabzon Milletvekili Ayşe Sula Köseoğlu’nun, 26’ncı Dönem milletvekillerinin
hain darbe girişimine karşı direnerek ve Cumhurbaşkanlığı hükûmet sistemine
geçişi gerçekleştirerek isimlerini demokrasi tarihine altın harflerle
yazdırdıklarına ve ramazan ayının hayırlar getirmesini dilediğine ilişkin açıklaması
13.- İzmir Milletvekili Mustafa Ali Balbay’ın, 22, 23 ve 24’üncü Dönem
Milletvekili Ferit Mevlüt Aslanoğlu’nun ölümünün 4’üncü yıl dönümüne ilişkin
açıklaması
14.- İzmir Milletvekili Kerem Ali Sürekli’nin, İslam âleminin ramazan
ayını tebrik ettiğine, İsrail tarafından şehit edilen Filistinlilere Allah’tan
rahmet dilediğine ve Kudüs’ün bağımsız Filistin devletinin başkenti olma
gerçeğini değiştirmeye kimsenin gücünün yetmeyeceğine ilişkin açıklaması
15.- Mersin Milletvekili Baki Şimşek’in, ramazan ayını kutladığına,
Afganistan, Irak, Suriye ve Filistin’de akan kanın durmasını temenni ettiğine,
bütün İslam âlemini ve Türk dünyasını bu zulme karşı direnmeye ve tepkisini
koymaya davet ettiğine ilişkin açıklaması
16.- Balıkesir Milletvekili Mehmet Tüm’ün, ramazan ayının barış ve huzur
getirmesini dilediğine, Meclisin Türkiye tarihinde belki de en çok
işlevsizleştirildiği bir dönem yaşandığına ve seçilecek milletvekillerine
başarılar dilediğine ilişkin açıklaması
17.- Kütahya Milletvekili Mustafa Şükrü Nazlı’nın, terörist İsrail ve
hamisi ABD’yi lanetlediğine, mazlum Filistin halkına ve tüm insanlık âlemine
başsağlığı dilediğine ilişkin açıklaması
18.- Erzurum Milletvekili Mustafa Ilıcalı’nın, İsrail’in yaptığı
katliamı şiddetle kınadığına, sevginin, kardeşliğin ve paylaşmanın unutulmadığı
bereketli bir ramazan dilediğine ilişkin açıklaması
19.- Uşak Milletvekili Özkan Yalım’ın, Maliye Bakanlığında çalışan 12
bin kişinin uzmanlık sınav tarihinin açıklanmasını beklediğine ilişkin
açıklaması
20.- Kocaeli Milletvekili Fatma Kaplan Hürriyet’in, Kocaeli’nin Gebze
ilçesinde yaşanan tapu sorununa ilişkin açıklaması
21.- Manisa Milletvekili Erkan Akçay’ın, ramazan ayının hayırlı ve
bereketli geçmesini temenni ettiğine, 22, 23 ve 24’üncü Dönem Milletvekili
Ferit Mevlüt Aslanoğlu’nu vefatının 4’üncü seneidevriyesinde rahmetle andığına,
TBMM’de 3 partinin imzasıyla yayınlanan bildirinin İsrail’e ve ABD’ye yönelik
tepkinin gösterilmesi açısından önemli olduğuna, İsrail’e karşı atılan
diplomatik adımları olumlu bulduklarına, Kudüs’ün statüsünün ABD ve İsrail iş
birliğiyle çiğnenmeye çalışıldığına ilişkin açıklaması
22.- İstanbul Milletvekili Filiz Kerestecioğlu Demir’in, 20 Mayıs 2016
dokunulmazlıkların kaldırılmasının yıl dönümüne, HDP Cumhurbaşkanı adayı
Selahattin Demirtaş’ı saygıyla selamladıklarına, 24 Haziranda ifade
özgürlüğünün tüm yollarını açacaklarına, 17-31 Mayıs Uluslararası Gözaltında
Kayıplar Haftası’na, İsrail Tarım Bakanının Türkiye’den tarım ürünleri
ithalatını dondurduğunu açıkladığına ve devletin gereken yaptırımları uygulaması
gerektiğine ilişkin açıklaması
23.- Manisa Milletvekili Özgür Özel’in, ramazan ayının İslam dünyasına
huzur ve barış getirmesini dilediğine, Filistinlilerin yasını tuttuklarına,
sadece söylemde değil eylemde de mücadelenin gerekli olduğuna, kadroya geçen
taşeron işçilerin maaşlarındaki azalmanın görüşülecek torba yasada bir
düzenlemeyle çözülebileceğine, 22, 23 ve 24’üncü Dönem Milletvekili Ferit
Mevlüt Aslanoğlu’nun ölümünün 4’üncü yıl dönümüne ilişkin açıklaması
24.- Kayseri Milletvekili Mustafa Elitaş’ın, ramazan ayının hayırlara
vesile olmasını temenni ettiğine, Kudüs’teki İsrail zulmünü şiddetle ve lanetle
kınadıklarına, dinlerin insanların birbirleriyle kardeşlik içerisinde
yaşamalarını temin etmek için gönderilmiş ilahî değerler olduğuna, HDP’nin
Filistin konusunda genel görüşme açma önerisini teknik şartlar nedeniyle kabul
edemediklerine ve 22, 23 ve 24’üncü Dönem Milletvekili Ferit Mevlüt
Aslanoğlu’nun ölümünün 4’üncü yıl dönümüne ilişkin açıklaması
25.- İstanbul Milletvekili Filiz Kerestecioğlu Demir’in, niyet gerçekten
Filistin halkının yanında olmaksa nasıl bir dış politika izlenebileceğini bütün
partilerin istişare edebilmesi için teknik sorunların aşılabileceğine ilişkin
açıklaması
26.- Elâzığ Milletvekili Ejder Açıkkapı’nın, Malatya’nın Darende
ilçesinde elim bir trafik kazasında hayatını kaybeden AK PARTİ İl Gençlik
Kolları Başkan Yardımcıları Siraç Bingöl ve Emrullah Ataş için taziye dileğinde
bulunanlara teşekkür ettiğine, Filistin’de Müslümanlara karşı soykırım suçunu
işleyen terörist İsrail’i ve onu destekleyen ABD’yi kınadığına ilişkin
açıklaması
27.- Kahramanmaraş Milletvekili Fahrettin Oğuz Tor’un, 2016 yılında
Gölbaşı Belediyesine istisnai kadrodan özel kalem müdürü olarak atanan, bir gün
sonrasında da memur yapılan kişinin SGK’ye daire başkanı olarak atanmasını
kınadığına ilişkin açıklaması
28.- İzmir Milletvekili Musa Çam’ın, 22, 23 ve 24’üncü Dönem
Milletvekili Ferit Mevlüt Aslanoğlu’nu ölümünün 4’üncü yıl dönümünde rahmetle
andığına ilişkin açıklaması
29.- Ankara Milletvekili Şenal Sarıhan’ın, Türk Tabipleri Birliği Merkez
Konseyi üyeleri Selma Güngör ve Dursun Yaşar Ulutaş hakkında yapılan işlemlerin
hukuksuz olduğuna ilişkin açıklaması
30.- İstanbul Milletvekili Mahmut Tanal’ın, Filistin vatandaşlarına vize
şartı aranırken İsrail vatandaşlarının vizeden muaf olmasını şiddetle
kınadığına ve derhâl düzeltilmesini beklediğine ilişkin açıklaması
31.- Denizli Milletvekili Kazım Arslan’ın, İslam âleminin ramazanını
kutladığına, İsrail’in Filistin halkına karşı sürdürdüğü kanlı saldırıyı
şiddetle kınadığına ve bölgede barış sağlanıncaya kadar iktidarın İsrail’le
ilişkilerini dondurmasını istediğine ilişkin açıklaması
32.- İstanbul Milletvekili Filiz Kerestecioğlu Demir’in, Kayseri
Milletvekili Mustafa Elitaş’ın CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ve Mavi Marmara Anlaşması metninin imza
yerinde “Kudüs” yazmasına dikkat çektiklerine ilişkin açıklaması
33.- İstanbul Milletvekili Yakup Akkaya’nın, TOBB Başkanı Rifat
Hisarcıklıoğlu’nun TOBB’un 74’üncü Genel Kurulunda sarf ettiği bazı ifadelerine
ilişkin açıklaması
34.- İstanbul Milletvekili Barış Yarkadaş’ın, gazetecilerin yıpranma
payı süresinde 2008 yılı öncesine dönülmesini ve gerekli düzenlemelerin
yapılmasını talep ettiğine ilişkin açıklaması
35.- Manisa Milletvekili Erkan Akçay’ın, 26’ncı Dönemin sonuna
gelindiğine, TBMM çatısı altında milletten aldıkları yetki ve görevi en iyi
şekilde yapma gayreti içerisinde olduklarına, MHP’nin Cumhurbaşkanı adayının
Cumhurbaşkanı Recep Tayyip Erdoğan olduğuna ve “Cumhur İttifakı” adı altında
milletvekili genel seçimlerini gerçekleştireceklerine ilişkin açıklaması
36.- İstanbul Milletvekili Filiz Kerestecioğlu Demir’in, 26’ncı Dönem
boyunca ülke olarak çok derin acılar yaşandığına, sadece ifade özgürlüklerini
kullandıkları için 9 vekilin cezaevinde olduğuna, 65 belediye başkanının
tutuklandığına, 10 vekilin milletvekilliğinin düşürüldüğüne, 6 milyon insanın
iradesine el konulduğuna ve herkesi 24 Haziran seçimlerini en ufak şaibeye yer
vermeyecek şekilde yürütmeye davet ettiğine ilişkin açıklaması
37.- Manisa Milletvekili Özgür Özel’in, bir dönemi tamamladıklarına, 15
Temmuz gecesi hain darbe girişimine hep beraber direnmenin gururunu taşırken 20
Temmuzda sivil bir darbeye boyun eğmenin ve Meclisin yetkilerinin bir saraya
devredilmesinin ayıbını, kalitesiz yasamanın utancını taşıdıklarına ve 24
Hazirandan sonra bambaşka bir Meclis olacağını ümit ettiğine ilişkin açıklaması
38.- Kayseri Milletvekili Mustafa Elitaş’ın, 26’ncı Dönemin sonuna
gelindiğine, bu Meclisin milletvekillerinin 15 Temmuzda hain darbe girişimine
karşı kahramanca durduklarına ve birlikte 27’nci Döneme devam etmeyi arzu
ettiğine ilişkin açıklaması

VII.- ÖNERİLER
A) Siyasi Parti Grubu Önerileri
1.- HDP Grubunun, Batman Milletvekili Ayşe Acar Başaran ve arkadaşları
tarafından, 15 Temmuz darbe girişimi kapsamında görevden alınan veya tutuklanan
Adli Tıp Kurumu uzmanları, doktorları ve profesörlerinin sorumlu oldukları
raporlara dair şaibelerin açığa çıkarılması amacıyla 10/8/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin Genel Kurulun 16 Mayıs 2018 Çarşamba günkü birleşiminde
yapılmasına ilişkin önerisi


2.- CHP Grubunun, Grup Başkan Vekili Manisa
Milletvekili Özgür Özel ile Grup Başkan Vekili Sakarya Milletvekili Engin Özkoç
tarafından 15/5/2018 tarihinde TBMM Başkanlığına sunulan, Türkiye Cumhuriyeti
ile İsrail Devleti Arasında Tazminata İlişkin Usul Anlaşmasının Onaylanmasının
Uygun Bulunduğuna Dair Kanunun Yürürlükten Kaldırılması Hakkında Kanun
Teklifi’nin ivedilikle Dışişleri Komisyonunda görüşülmesine ilişkin önerisi
3.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 561 sıra sayılı Kanun Teklifi’nin kırk sekiz
saat geçmeden gündemin "Kanun Tasarı ve Teklifleri ile Komisyonlardan
Gelen Diğer İşler” kısmının 1’inci sırasına alınmasına ve bu kısımda bulunan
diğer işlerin sırasının buna göre teselsül ettirilmesine; 561 sıra sayılı Kanun
Teklifi’nin temel kanun olarak bölümler hâlinde görüşülmesine; 561 sıra sayılı
Kanun Teklifi’nin görüşmelerinin tamamlanması hâlinde Türkiye Büyük Millet
Meclisinin 24 Haziran 2018 Pazar günü yapılacak 27’nci Dönem milletvekili genel
seçimine ilişkin kesin sonuçların Yüksek Seçim Kurulunca ilanını takip eden
üçüncü gün saat 14.00’te toplanmak üzere tatile girmesine ilişkin önerisi

B) Danışma Kurulu Önerileri
1.- Danışma Kurulunun, 16 Mayıs 2018 tarihli birleşiminde birleşime saat
20.00’de ara verilmesine ilişkin önerisi

VIII.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in, Kayseri Milletvekili Mustafa
Elitaş’ın CHP grup önerisi üzerinde AK PARTİ Grubu adına yaptığı konuşmasında
Cumhuriyet Halk Partisine sataşması nedeniyle konuşması
2.- Manisa Milletvekili Özgür Özel’in, Kayseri Milletvekili Mustafa
Elitaş’ın AK PARTİ grup önerisi üzerinde AK PARTİ Grubu adına yaptığı
konuşmasında Cumhuriyet Halk Partisine sataşması nedeniyle konuşması
3.- İstanbul Milletvekili Filiz Kerestecioğlu Demir’in, Kayseri
Milletvekili Mustafa Elitaş’ın AK PARTİ grup önerisi üzerinde AK PARTİ Grubu
adına yaptığı konuşmasında HDP Grubuna sataşması nedeniyle konuşması

IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Adıyaman Milletvekili Ahmet Aydın’ın Bazı Kanunlarda
Değişiklik Yapılması Hakkında Kanun Teklifi (2/2341) ile Plan ve Bütçe
Komisyonu Raporu (S. Sayısı: 561)

X.- OYLAMALAR
1.- (S. Sayısı: 561) Adalet ve Kalkınma Partisi Grup Başkanvekili
Kayseri Milletvekili Mustafa Elitaş ve Adıyaman Milletvekili Ahmet Aydın’ın
Bazı Kanunlarda Değişiklik Yapılması Hakkında Kanun Teklifi’nin oylaması
16 Mayıs 2018 Çarşamba
BİRİNCİ OTURUM
Açılma Saati: 14.03
BAŞKAN: Başkan
Vekili Yaşar TÜZÜN
KÂTİP ÜYELER:
Sema KIRCI (Balıkesir), Mücahit DURMUŞOĞLU (Osmaniye)
----- 0 -----
BAŞKAN
– Türkiye Büyük Millet Meclisinin 100’üncü Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Bitlis’in sorunları hakkında söz isteyen Bitlis Milletvekilimiz
Sayın Mahmut Celadet Gaydalı’ya aittir. 
Buyurun
Sayın Gaydalı. (HDP sıralarından alkışlar)
Süreniz
beş dakika. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bitlis Milletvekili Mahmut Celadet Gaydalı’nın, Bitlis ilinin
sorunlarına ilişkin gündem dışı konuşması
MAHMUT
CELADET GAYDALI (Bitlis) – Teşekkür ederim Sayın Başkan. 
Sayın
Başkan, değerli milletvekilleri; Bitlis ilinin sorunlarıyla ilgili söz almış
bulunmaktayım. Sizleri ve kamuoyunu saygıyla selamlarım. 
Değerli
milletvekilleri, Bitlis ili, binlerce yıllık geçmişi olan ve birçok medeniyete
ev sahipliği yapmış bir şehirdir. Bunca medeniyete ev sahipliği yapmış Bitlis’i
bu kısa süre içerisinde anlatabilmek, sorunlarını dile getirebilmek tabii ki
mümkün değildir. Yaşamı, doğası, sahip olduğu güzellikleriyle Nemrut Dağı’nın
eteklerinde, Van Gölü’nün kıyısında bulunan, fındığıyla, balıyla ve ceviziyle
tanınmış bir şehirdir. Doğal yapısını korumaya direnen ender şehirlerdendir. 
Yüzlerce
asra rağmen Bitlis Kalesi tüm ihtişamıyla hâlâ varlığını korumaktadır. Sit
alanı olmasına rağmen kayyumun sivri zekâlı başkanı, restore amaçlı garip bir
çalışma içine girmiştir. Restorasyon tekniğine uymayan bu çalışma, sonuçta
dokuyu bozan garip bir görünüm ortaya çıkarmıştır. Tarihî dokuya aykırı,
işçilik kalitesi düşük, estetikten nasibini almamış, beşinci sınıf acayip bir
çalışma. Ne yazık ki hiçbir iktidar tarafından hatırlanmayan, hatırlansa da bir
tek Ahlat ilçesinde bulunan mezardan ibaret varsayılan bir şehirden öteye
gidememiştir. Bu şehir, unutulmuşluğa, terk edilmişliğe mahkûm edilmiş, verilen
sözler hiçbir zaman yerine getirilememiştir.
İşte,
bu sözlerden biri de Ahmet Davutoğlu tarafından verilen havalimanı sözüydü.
Bitlis halkını her zaman boş vaatlerle kandıranlar, bir çivi dahi çakmadan
koltuklarından gitmiş ama Bitlis, hak ettiğini hiçbir zaman alamamıştır. Ben
buradan yaptığım bir konuşmada da sizlere bu havalimanının takipçisi olacağımı
söylemiştim. Fakat Bitlisli olarak OHAL gördük, belediyelerin kayyumlara mahkûm
edilişini gördük, devrik başbakanlar gördük, sistemlerin değişimini gördük
fakat on altı yıldır, sözünde duracak ilkeli bir iktidar göremedik. Eğer bu
iktidar, bir hesap verecekse önce Bitlis halkına verdiği sözlerin hesabını
vermesi gerekir. 
Tabii,
Bitlis ili, sadece boş vaatlerle değil, uygulanan kötü politikalarla da yok
edilmiştir. Uygulanan yanlış politikalarla işsizlik had safhadadır. Bitlis’te
ne fabrika var ne de bir üretim tesisi, tek sanayisi olan tütün fabrikası da
kapatılmıştır. Bitlis'e has Bitlis sigarasını yok eden zihniyet, Bitlis
tütününü de yok olmaya mahkûm etmiştir. Bu yok oluş, Bitlisli ailelerin büyük
şehirlere göç etmesine sebep olmuştur. İstanbul’da, Adana’da, Mersin’de ve
diğer birçok ilde bu kadar Bitlislinin bulunmasının tek nedeni, hem tütünün yok
edilmesi hem de güvenlik gerekçesiyle sürekli yasaklanan mera ve yaylalarda
hayvancılığın yapılamamasındandır. 
Bitlis
ili, üretim konusunda dünyanın en güzel balına sahip olmasına rağmen, yeterli
desteğin ve denetimin olmaması nedeniyle bu sektör için de alarm zilleri
çalmaktadır. Bunun yanında, her yıl organik bal üretimindeki düşüşün nedeni
araştırılmalıdır. Aksi takdirde, Hizan balı da sadece simge olarak hatıralarda
kalacaktır. 
Değerli
milletvekilleri, “Bitlis’te iyi şeyler olmuyor mu?” diyeceksiniz, hemen
cevaplayayım: Maalesef, olmuyor. Ormanlarımız yakılıp, kesilip tahrip edilirken
başkentte de “Orman, insanlar için hayat, ekonomi için kaynaktır” pankartları
açtınız. Bu kadar yok oluşun, bu kadar güvenlikçi ve korumacı politikaların
uygulandığı Bitlis ilinde korunabilecek tek şey demokrasi kalmışken iktidar ona
da göz dikmiş ve demokrasiyi hedef almıştır. Bütün belediyelere kayyum atanmış,
kayyumların da başarılı olduğuna halkımız ikna edilmeye çalışılmaktadır fakat
kaçış yok. Sizler de biliyorsunuz ki kayyum mantığı hem adaletin hem
demokrasinin hem özgür iradenin üzerindeki bir gölgedir. O kayyumlar bir ilin
veya ilçenin on yıllık gelirini toplamış ve zaten ekonomik olarak zorlanan
illerde tüm taşınmaz malları da satarak âdeta hiçbir gelir bırakmamıştır.
Utanmadan, sıkılmadan kayyumlarla kasaların dolduğunu ifade edenler,
“Belediyeler devralındığında borçluydu, biz kapattık.” demektedirler. Ben
buradan açıkça sesleniyorum…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Gaydalı.
MAHMUT
CELADET GAYDALI (Devamla) – Kayyum tarafından el konulmadan önce Hizan
Belediyesinin kasasında ne kadar vardı, lütfen çıkıp açıklansın. Daha fazla
konuşmak isterdim fakat maalesef süre yeterli değil. 
24
Haziranda demokrasi adına mutlaka kazanacağımızı, Bitlis’in “Tamam!” diyeceğini
söylüyorum. Hepinizi saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Gaydalı.
Gündem
dışı ikinci söz, Türkiye’nin gündemi hakkında söz isteyen Bursa Milletvekilimiz
Sayın Ceyhun İrgil’e aittir. 
CEYHUN
İRGİL (Bursa) – Türkiye’nin gündemi değil de dünyanın gündemi oldu. 
BAŞKAN
– Buyurun Sayın İrgil. (CHP sıralarından alkışlar) 
Süreniz
beş dakika.
2.- Bursa Milletvekili Ceyhun İrgil’in, Türkiye’nin ve dünyanın gündemi
olan Amerika Birleşik Devletleri’nin desteklediği Gazze’deki İsrail terörüne
ilişkin gündem dışı konuşması
CEYHUN
İRGİL (Bursa) – Sağ olun Sayın Başkan.
Değerli
milletvekili arkadaşlarım, Türkiye’nin gündemi diye söz almıştık ama maalesef
şu anda dünyanın da gündemi oldu. Bildiğiniz gibi Amerika Birleşik
Devletleri’nin desteklediği Gazze’deki İsrail terörü sürüyor. Dün itibarıyla 61
kişi şehit olmuştu, 2700’ün üstünde insan da yaralı. 61 Filistinliden biri de
20’li yaşlarında güzel insan Fadi Salah’tı. Siyonist rejimin saldırısında
bacaklarını kaybetmişti. Dün yine aynı teröristlerin, aynı Siyonist katillerin
saldırısı sırasında canını kaybetti. Anısı, Filistin direnişi mücadelesinde
yaşayacak, Kudüs özgürleştiğinde özgürleşecek. Bu, bir insanlık suçudur. Che
Guevara’nın dediği gibi “Ezilen halkları anlamak için sosyalist, solcu, sağcı,
dindar, ateist olmak gerekmiyor; insan olmak yeterli.” 
Ben
doğduğumdan beri bu sorun vardır ve hep de “Filistin yalnız değildir.” denir.
Yaklaşık 60 İslam devleti var, hepsinin İsrail’le ilişkisi var. Bildim bileli,
Filistin’de sistematik ve rutin katliamlar yapılır, acılar yaşanır; hep Filistin
yanar, hep Filistin kanar ve acı çeker. Ve ardından, bildim bileli, cuma
eylemleri yapılır. Sonra zaman geçer, Filistin davası soğur, İsrail’le
ilişkiler ve ticaret ısınır. Bu nedenle, İslam dünyasının refleksleri, ölümler
karşısındaki heyecanlı çıkışları çok da gerçekçi değildir. Maalesef, Filistin
davasında bizlerin de dost dediklerimizin de tutumu istikrarlı ve sahici
değildir. Sahici değildir çünkü günlük siyasi çıkarlar, ticari ilişkiler, orta
ve uzun vadeli hesaplar söz konusu olunca pazarlık masalarında ilk unutulan
dava, Filistin davasıdır; ilk göz ardı edilen insanlar, Filistin’in
mazlumlarıdır. Velhasıl, Filistin her zaman yalnızdır.
Bugün
İsrail’in işgali altındaki Filistin topraklarında şehit ettiği her bir
Filistinli, İsrail’in utanç duvarına eklenen yeni bir cinayet, yeni bir
lekedir. Dünyanın, bu sistematik yok etme barbarlığı karşısındaki sessizliği de
ayrı bir utanç tablosudur. Şairin dediği gibi: 
“Bu
nasıl bir dünya, hikâyesi zor; 
Mekânı
bir satıh, zamanı vehim.
Bütün
bir kâinat muşamba dekor,
Bütün
insanlık bir yalana teslim.” 
2014
yılından beri ziyaret edemediğimiz Gazze için artık salt kınama, niyet, dua
yetmez; artık söylem ve eylem zamanıdır. Yahudi Üstün Cesaret Madalyası iade
edilmelidir. Türkiye’deki Amerikan üsleri masaya konmalıdır. Malatya Kürecik
konuşulmalıdır. Ticari ve askerî faaliyetler ciddiyetle gözden geçirilmelidir.
Kudüs, iç politika malzemesi, seçim mezesi yapılmayacak kadar ciddi, kutsal ve
değerli bir meseledir ama korkarım ki içine girilen ramazan ayı ve yaklaşan
seçimler nedeniyle, maalesef, iktidar, Kudüs’ü yine iç politika malzemesi
yapıp, sonra, on altı yıldır yaptığı gibi, pazara kadar “Kudüs”, seçime kadar
“Filistin”, seçimden sonra “Merhaba İsrail. Emret dostum Amerika.” diyecektir. 
Lafı
eğip bükmeyeceğim, Amerika’daki bu dengesiz kişiye artık prim verilmemelidir.
Salt iktidarda kalmak uğruna, emperyalist emelleri zaten ortada olanlara eğilip
bükülmeden “Hayır.” denmelidir. Hani Müslümanlar et ile tırnak gibiydi, şimdi
Kudüslü kardeşlerimizin tırnakları sökülüyor, canınız acımıyor mu? Orta
Doğu’daki muktedirleri, emperyalistlerin yandaşları, herkes Kudüs ve Gazze
edebiyatı yapıyor, oysa BOP’un parçası olanlar, bu cinayetin ortağıdır ve bu
sorunun çözümünde katkı koyamazlar. 
Arkadaşlar,
“İsrail bir terör devletidir.” ve “İsrail ve yandaşlarını lanetliyoruz.”
diyenlere, “Filistin Devleti’nin başkenti, Kudüs olarak tanınmalıdır.” sözünü
söyleyenlere sesleniyorum: Kudüs’e Filistin büyükelçiliği açılmalıdır. Kudüs’e
bir barış gücü organizasyonu yapılmalıdır. Malatya Kürecik’te bulunan, İsrail’i
koruyan füze radar sistemi derhâl kaldırılmalıdır. İsrail’e ekonomik, askerî,
siyasi yaptırımlar hemen devreye sokulmalıdır. Kudüs’te ateşi yakıp yangına
körükle giden Amerika Birleşik Devletleri’ne de televizyondan kınama, kapalı
kapılar arkasında kutlama ve yanaşma politikaları terk edilmelidir. 
Seyyid
Hasan’ın dediği gibi, bazı siyasi konularda farklı düşünebiliriz, ancak
Filistin konusu olduğu zaman aramızdaki ihtilafları bir kenara bırakmalıyız.
Filistin direnişinin zaferi, zaferimizdir; yenilgisi, yenilgimizdir. Filistin
salt bir din, kimlik ve siyasi bir sorun değildir artık; Filistin bütünüyle bir
insanlık sorunudur. Bu konu iç siyaset malzemesi yapılmadığı ve bir insanlık
sorunu olarak ele alındığı sürece Filistinli kardeşlerimiz için de sizinle
birlikte, iktidarın yanındayız. 
Ebubekir
yok diye sadakat, Ömer yok diye adalet, Osman yok diye edep, Ali yok diye ilim,
Selahaddin yok diye Kudüs yetim kalmaz.
Teşekkür
ediyorum. (CHP sıralarından alkışlar) 
MUSTAFA
ILICALI (Erzurum) – Mezara kadar Filistin.
BAŞKAN
– Sayın İrgil, teşekkür ederim.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Yaşar Tüzün’ün, Başkanlık Divanı
olarak Bursa Milletvekili Ceyhun İrgil’e bundan sonraki özel yaşamında
başarılar dilediklerine ilişkin konuşması
BAŞKAN
– Biz de Başkanlık Divanı olarak bundan sonraki özel yaşamınızda size başarılar
dileriz, tebrik ederiz. 
CEYHUN
İRGİL (Bursa) – Başkanım, çok teşekkür ederim.
Belli
olmaz Başkanım, Cumhurbaşkanlığını kazanınca belki bakan olarak geliriz. (CHP
sıralarından alkışlar) 
BAŞKAN
– Teşekkür ediyorum, sağ olun Sayın İrgil. 
Sayın
milletvekilleri, gündem dışı üçüncü söz, bölgesel gelişmeler ışığında
Türkiye'nin istikameti hakkında söz isteyen İstanbul Milletvekilimiz Sayın
Halis Dalkılıç’a aittir. 
Buyurun
Sayın Dalkılıç. (AK PARTİ sıralarından alkışlar) 
Süreniz
beş dakika. 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- İstanbul Milletvekili Halis Dalkılıç’ın, bölgesel gelişmeler
ışığında Türkiye’nin istikametine ilişkin gündem dışı konuşması
HALİS
DALKILIÇ (İstanbul) – Sayın Başkanım ve Anadolu’nun güzel gönüllü insanları,
saygıdeğer milletvekillerim; ramazanın bu ilk gününde, başı rahmet, ortası
mağfiret, sonu cehennem azabından kurtuluş olan bu mübarek ayın ilk gününde
sizleri ve aziz milletimizi ve mazlum Müslümanları en kalbî, en samimi
duygularımla selamlıyorum.
Sözlerimin
başında, önceki gün terör devleti İsrail’in, işgal devleti İsrail’in
katliamından sonra hayatını kaybeden Filistinli kardeşlerime Allah’tan rahmet
diliyorum; Allah, şehadetlerini kabul etsin. Yaralılarımıza acil şifalar
diliyorum. 
Değerli
milletvekilleri, Orta Doğu’da akan kanı durduramamak, yaşanan acıları
dindirememek eminim ki hepimizi derinden kahrediyor, derinden üzüyor. Hepimiz
bu noktada biçareyiz, biçarız, hepimiz şikâyetçiyiz ancak tarihin bu bölümünde
böyle bir sahneye şahit olmaktan dolayı insanlık adına utanıyorum. Maalesef,
emperyalist ve siyonist güçler yeniden tarihi kanla yazma hevesindeler, yeniden
tarihi kanla şekillendirme hevesindeler çünkü onların tarihlerinde,
geçmişlerinde, bugünlerinde ve hedeflerinde ezilmişlerin malı, masumların kanı,
mazlumların canı ve kirli sömürgeleri ve işgalleri var. Hamdolsun, bizim
tarihimizde ne sömürge var ne işgal var ne de kan var, gözyaşı var. Bizim
medeniyetimiz gittiği her yere merhamet götürmüş, adalet götürmüş, şefkat
götürmüş ve her daim mazlumun ve mağdurun yanında yer almış.
Onun
için değerli milletvekili arkadaşlarım, Orta Doğu’da yaşanan, bugün şahit
olmaktan utandığımız olaylar yeni değil; Batı’nın, geçmişten beri tarihinde
nerede mazlum coğrafya varsa, bakın, kanlı izlerini görürsünüz. Bir de bu kadar
katliamlar, zulümler işlenirken dünyaya demokrasi havariliği yapanların, insan
haklarını pazarlamaya çalışanların, ölüm sessizliğine büründüklerini
görürsünüz; sessizlikleri, suskunları ve tarafsızlarını görürsünüz. Üstat Cemil
Meriç onlara en güzel cevabı ve ismi koymuş: “Zulmün olduğu yerde tarafsızlık,
namussuzluktur.” demiş. 
Onları
bir kenara bırakıyoruz. Şimdi, diyorlar ki emperyalist ve küresel dinamikler:
“Dünya, 5’imizden ibarettir; dünya, 5’ten ibarettir.” diyorlar. Anadolu’nun
yiğit evladı Recep Tayyip Erdoğan, onun yol arkadaşları, 80 milyon vatan evladı
da onların mekânlarında, gözlerinin içine baka baka “Dünya, 5’ten büyüktür.
Sizin zulümlerinize sessiz kalmadık, kalmayacağız.” diye haykırmaya devam
ediyor. (AK PARTİ sıralarından alkışlar).
MAHMUT
TANAL (İstanbul) – Türkiye de 1’den büyüktür. 
HALİS
DALKILIÇ (Devamla) – Yine, bunların karşısında, dün olduğu gibi bugün de bizim
iyilik ve merhamet medeniyetimiz olmadığı için bunlar ayaktalar. Güçlü
Türkiye'nin, müreffeh Türkiye'nin, ayağa kalkmış bir Türkiye'nin ne anlama
geldiğini mazlumlara sorun, mazlum Orta Doğu halklarına sorun, ezilenlere
sorun. Biz diyoruz ki: 1923’te kuruluş, 2002’de her şeye rağmen, hamdolsun,
dirilişi gerçekleştirdik; şimdi, yeni dönemde de erdemle, iradeyle, cesaretle
2023, 2053, 2071 hedeflerine, herkese rağmen, her şeye rağmen yürümeye devam
edeceğiz. Biz sadece siyasi mücadele yapmıyoruz, biz mücadelemiz, tüm
insanlığın huzurunu, ülkemizin kardeşliğini büyütmek, tüm insanlığa barış ve
huzur getirmek içindir. Orta Doğu, biz güçlendiğimiz zaman, inşallah, kanın,
gözyaşının ve zulümlerin bittiği yer olacaktır. 
Bu
vesileyle, Kudüs’te hevesi olanlara buradan sesleniyorum: Hevesleriniz hep
kursağınızda kaldı, kalacak. Kudüs üzerinde hesap yapanlar, hesaplarınız asla
tutmayacak çünkü Kudüs bizim göz bebeğimizdir, onurumuzdur, ezelî ve ebedi
İslam mabedidir, öyle kalacaktır, bundan asla geri adım atmayacağız. Çünkü biz,
15 Temmuz hain ve alçak girişiminde, vatan evlatları, alçakça uçan alçak
F-16’ları nasıl durdurduysa, ses duvarını aşan ama bizim korku duvarlarını
aşmamıza vesile olan uçakları nasıl durdurduysa, onların arkasındaki… 
(Mikrofon
otomatik cihaz tarafından kapatıldı)
HALİS
DALKILIÇ (Devamla) – Başkanım, bir dakika…
BAŞKAN
– Buyurun Sayın Dalkılıç.
HALİS
DALKILIÇ (Devamla) – …küresel dinamiklerle nasıl hesaplaştıysak aynı şekilde
hesaplaşmaya devam edeceğiz.
Türkiye
Cumhuriyeti devleti olarak biz medeniyetimizin, tarihimizin bize yüklediği
ödevin ve sorumluluğun farkındayız, bu sorumluluğu hissediyoruz. Yaptıklarımızı
sadece siyasi değil, topluma ve yaşadığımız dünyaya ahlaki, imani, tarihî
borcumuz ve ödevimiz olarak görüyoruz ve bu düsturla çalışıyoruz. 
Bu
noktada, milletimizin önünde duran hedef, inşallah 24 Haziranda “İstikrarla
devam.” diyeceğiz. “Devam”ın ne anlama geldiğini Orta Doğu’ya soracaksınız,
“devam”ın ne anlama geldiğini dünyadaki ezilenlere soracaksınız. 
Şimdi,
inşallah, cuma günü İslam İşbirliği Teşkilatını toplayan Dönem Başkanımız Sayın
Cumhurbaşkanımızın davetiyle Yenikapı’da büyük bir miting yapacağız. İsrail’in
zulmüne ve dünyadaki tüm zulümlere hayır diyeceğiz. 
ÖZKAN
YALIM (Uşak) – “Tamam.” diyeceğiz.
HALİS
DALKILIÇ (Devamla) – Dünyadaki tüm kardeşliğe, huzura kucak açacağız. Bizim
olmadığımız, bizim egemen, bizim güçlü olmadığımız bir dünyada maalesef
zulümler, kan, gözyaşı devam edecek. (AK PARTİ sıralarından alkışlar) 
ÖZKAN
YALIM (Uşak) – “Tamam.” diyeceğiz.
HALİS
DALKILIÇ (Devamla) – 26’ncı Dönemin sonunda emek veren, gayret eden tüm
milletvekillerine hayırlı olsun diyorum. Verdiğiniz emeklerden dolayı Allah
razı olsun, Allah mahcup etmesin.
Saygılarımla.
(AK PARTİ sıralarından alkışlar) 
ÖZKAN
YALIM (Uşak) – Güle güle.
BAŞKAN
– Teşekkür ederim Sayın Dalkılıç. 
Sayın
milletvekilleri, şimdi sisteme giren milletvekillerimize yerlerinden birer
dakika süreyle söz vereceğim. Bu sözlerin ardından sayın grup başkan
vekillerimizin söz taleplerini karşılayacağım.
Sayın
Gürer, buyurun.
VI.- AÇIKLAMALAR
1.- Niğde Milletvekili Ömer Fethi Gürer’in, ramazan ayının hayırlara
vesile olmasını dilediğine, Filistinlilere yapılan saldırıları şiddetle
kınadığına ve İsrail’e sözde tepki vermek yerine ticari ilişkilerimizin gözden
geçirilmesi gerektiğine ilişkin açıklaması
ÖMER
FETHİ GÜRER (Niğde) – Teşekkür ederim Sayın Başkan.
Öncelikle
ramazan ayının hayırlara vesile olmasını diliyorum.
Gazze’de
İsrail terörü sürüyor. Masum Filistinlilere yapılan saldırıları şiddetle
kınıyorum. Adalet ve Kalkınma Partisi Hükûmeti ve sözcüleri bu bağlamda tepki
verici açıklamalarda bulunuyor ancak Ekonomi Bakanı Nihat Zeybekci, soru
önergeme verdiği yanıtta İsrail’le ticaret hacmimizin 2016 yılında 4 milyar 342
milyon dolarken 2017 yılında 4 milyar 918 milyon dolara çıktığını belirtti.
İsrail’i her kınadığımız süreçte ticaret ilişkilerimiz gelişiyor, o denli
büyüyor. Bu durum dikkate değerdir. İsrail’e sözde tepki vermek yerine gerçekte
İsrail’le ilişkilerimizi ticaret anlamında da gözden geçirmek gerekir. Al
gülüm, ver gülüm ticaret yaklaşımı kabul edilemez. İsrail terör devletiyse
neden İsrail’le ticari ilişkilerimiz gelişmektedir, büyümektedir? Bu durumda
yapılması gerekli olan bu tür ilişkilerin yeniden değerlendirilmesidir. 
Teşekkür
ediyorum Sayın Başkan.
BAŞKAN
– Teşekkür ederim Sayın Gürer.
Sayın
Tümer…
2.- Adana Milletvekili Zülfikar İnönü Tümer’in, Adana’nın Sarıçam
ilçesinde yaklaşık beş yıldan bu yana inşaat aşamasında kalan stadyumun neden
bitirilemediğini öğrenmek istediğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, yapımına 2014 yılında başlanan ve 2016
yılında hizmete açılacağı belirtilen Adana’nın Sarıçam ilçesindeki stadyum
inşaatı, 2018 yılının ortalarına gelinmesine rağmen bitirilememiştir. 33 bin
seyirci kapasiteli, 140 milyon liralık proje maliyetli stadyum inşaatının
gecikmesi maliyetleri de artırmaktadır. Türkiye'nin birçok kentinde yapımına
başlanan ve kısa sürede tamamlanarak hizmete açılan stadyumlar olmasına rağmen
Adana’nın Sarıçam ilçesinde yaklaşık beş yıldan bu yana inşaat aşamasında kalan
stadyum neden bitirilememektedir? Adanalılar ve futbolseverler her yeni yıl
açılış tarihi verilen ve âdeta yılan hikâyesine dönen 102 dönüm arazi üzerine
planlanan spor tesisiyle ilgili umudunu kesmek üzeredir. Adanaspor ve Adana
Demirspor’un mücadele ettiği 2018-2019 Birinci Lig futbol sezonu, 10 Ağustos
2018’den itibaren yapılacak maçlarla başlayacaktır. Stadyumun gelecek futbol
sezonuna yetişeceğine yönelik yeni açılış tarihi açıklamaları da…
(Mikrofon
otomatik cihaz tarafından kapatıldı)
ZÜLFİKAR
İNÖNÜ TÜMER (Adana) – Ayrıca Adanalılar tarihî 5 Ocak Stadyumu’nun da
teknolojiyle donatılıp kapasitesinin artırılarak hizmete devam etmesini
beklemektedir.
BAŞKAN
– Teşekkür ederim Sayın Tümer.
Sayın
Akın…
3.- Balıkesir Milletvekili Ahmet Akın’ın, İzmir Atatürk Lisesinin
mezuniyet töreninde öğrencilerin İzmir Marşı söylemelerinin okul müdürü
tarafından engellendiğine ilişkin açıklaması
AHMET
AKIN (Balıkesir) – Sayın Başkanım, teşekkürler. 
Mezunu
olmaktan gurur duyduğum asırlık çınarımız İzmir Atatürk Lisesi, her zaman
ismine yakışır bir şekilde Atatürk ilke ve inkılaplarına sahip çıkmış, laik ve
bilimsel eğitimi esas almıştır.
Okulumuzun
öğrencileri, mezuniyet töreninde Onuncu Yıl Marşı ve İzmir Marşı söylediği
zaman okul müdürü bu durumu engellemek için yüksek sesle müzik açmıştır.
Çocuklarımız Katar marşı söylese rahatsız olmayacaklar; laik, demokratik,
ülkemizin kurucusu, hepimizin ortak değeri Ulu Önder Atatürk ve onunla özdeşleşmiş
marşları okuyunca rahatsız oluyorlar. Atatürk’ten, İzmir Marşı’ndan, Onuncu Yıl
Marşı’ndan rahatsız olmanıza “Tamam!”, eğitim sistemini gerici, otoriter, tek
adam rejiminin kontrolü altına almanıza da “Tamam!” diyoruz. Duymaya alışın, 24
Hazirandan sonra daha çok duyacaksınız: Yaşa Mustafa Kemal Paşa! (CHP
sıralarından “Bravo” sesleri, alkışlar)
BAŞKAN
– Teşekkür ederim Sayın Akın.
Sayın
Köksal…
4.- Afyonkarahisar Milletvekili Burcu Köksal’ın, Afyonkarahisar’ın
Bayramgazi köyünde taş ocağı açmak için patlatılan dinamit yüzünden su
yataklarının yön değiştirdiğine ve su sıkıntısı yaşandığına, İhsaniye ilçesi
Döğer kasabasındaki Atatürk heykelinin kaldırılmasına ilişkin açıklaması
BURCU
KÖKSAL (Afyonkarahisar) – Sayın Başkan, seçim bölgem Afyonkarahisar iline bağlı
Bayramgazi köyünde taş ocağı açılması nedeniyle patlatılan dinamitin sarsıntısı
yüzünden su yatakları yön değiştirmiştir. Şu anda Bayramgazi köyünde yaşayan
vatandaşlar büyük oranda su sıkıntısı çekmektedir. Âdeta bir bardak içecek suyu
dahi çarşıdan, dışarıdan satın almaktadırlar. Tüm müracaatlara rağmen bu su
sıkıntısı giderilememiştir. Köy halkı bu sorunun bir an önce giderilmesini
talep etmektedir. 
Yine,
seçim bölgem İhsaniye ilçesi Döğer kasabasındaki Cumhuriyet Parkı’nda restoran
yapımı bahanesiyle Atatürk heykeli kaldırılmıştır. Her türlü yapım ve tadilat
işleri bittiği hâlde Atatürk heykeli aylardır yerine yeniden dikilmemiştir.
Burada, hile ve desiseyle Atatürk heykelini kaldırarak onu unutturmayı
başaracağını düşünen AKP’li belediye başkanına sesleniyorum: Atamızın sevgisini
bu milletin kalbinden heykellerini kaldırarak silmeye kimsenin gücü
yetmeyecektir. (CHP sıralarından alkışlar)
BAŞKAN
– Teşekkür ederim Sayın Köksal.
Sayın
Boyraz…
5.- İstanbul Milletvekili Osman Boyraz’ın, işgal altında olan Kudüs için
ayağa kalkma vakti olduğuna ve ramazan ayının sağlık, huzur ve mutluluk
getirmesini Allah’tan niyaz eylediğine ilişkin açıklaması
OSMAN
BOYRAZ (İstanbul) – Teşekkür ediyorum Sayın Başkan.
Bu
ramazan ayında sevinci ve kederi bir arada yaşamaktayız. Bir yanımız sevince
gark olurken diğer yanımız mazlum kardeşlerimizin ahvaliyle mahzun. Bir avuç
Filistinliden kurtulmak isteyenler, yer yüzündeki tüm Müslümanları Filistinli
yaparak derdi Kudüs olan milyonları karşılarına almış oldu. Herkes bilsin ki
“Ya Kudüs’te yaşarız ya da şehit oluruz.” diyen ümmetin bir parçasıyız biz.
Ayakları olmadan da şehadete koşan koca yürekleri hep birlikte gördük. 
Ey
Kudüs, ey peygamberler kokusu, ey yerin göklere en yakın avlusu; Kudüs İslam
dünyasının göz bebeği, haklı davası, meşru sancağı, gasbı ve rehni imkânsız
manevi tacıdır. Mahşere inanan tüm Müslümanlara uykularından uyanmalarını,
işgal altında olan Kudüs için Selahaddin’in rüyası, Abdülhamit’in davası için
ayağa kalkma vaktidir diyorum. 
Bu
vesileyle halkımızın ramazan ayını tebrik eder, sağlık, huzur ve mutluluklar
getirmesini Cenab-ı Allah’tan niyaz eylerim.
BAŞKAN
– Teşekkür ederim Sayın Boyraz.
Sayın
Şeker...
6.- İstanbul Milletvekili Ali Şeker’in, Gazze’de yaşanan olaylara ve
Mavi Marmara Anlaşması’nın iptal edilmesi gerektiğine ilişkin açıklaması
ALİ
ŞEKER (İstanbul) – Sayın Başkanım, daha önce Mavi Marmara’da sivillerin üzerine
ölüm yağdırdılar. Lütuf olarak 20 milyon dolara Türkiye'nin hükümranlık
haklarından vazgeçti AKP Hükûmeti ve Kudüs’ü tanıdı o anlaşmayla. 
Suriye’de
Miraç Kandili’nde katledilen insanlar için “Yeteri kadar bombalanmadı, yeteri
kadar yüreğimiz soğumadı.” diye o zaman daha fazla bomba talep etti bazıları.
Şimdi de ramazan arifesindeyiz ve Gazze’de yüreğimiz yanıyor; yüzlerce, binlerce
yaralının yanında 60’ın üzerinde ölü var maalesef. Biz diyoruz ki bu Mavi
Marmara Anlaşması’nı iptal edin. Dün HDP’nin grup önerisini reddettiniz, bugün
Cumhuriyet Halk Partisinin kanun teklifi var, bunu kabul edin ve Mavi Marmara
Anlaşması’nı iptal edin. 
Sabah
erken saatlerde Barış Atay rehin alındı. Tetikçi havuz medyasının işaret etmesi
üzerine Barış Atay’ı, adalet talep ettiği için, herkesin yargılanmasını talep
ettiği için gözaltına aldınız. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Şeker.
Sayın
Bektaşoğlu...
7.- Giresun Milletvekili Bülent Yener Bektaşoğlu’nun, Müslüman âleminin
ramazanını tebrik ettiğine, Giresun ilinde engelli sayısının çok olduğuna ve
hayata katılmak için pek çok sorun yaşadıklarına, Karadeniz yaylalarındaki
obaların elektrik sorununa ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Müslüman
âleminin ramazanını tebrik ediyorum, mübarek olsun.
Giresun,
engellilerin nüfusa oranı en yüksek olan illerdendir, buna rağmen onlarla
ilgili bakanlıkların hazırladığı veya uyguladığı tek bir özel proje yoktur.
Kamu kurum ve kuruluşlarında tam bir duyarsızlık hâkim. Dolayısıyla engelli
kardeşlerimiz, başta hayata ulaşmak ve katılmak, var olmak için pek çok sorun
yaşıyorlar. Örneğin, deniz ile kent arasından geçen Karadeniz Sahil Yolu
üzerinde 15 üst geçit var, 16’ncısı da hastane bölgesine yapılıyor. Defalarca
dile getirdim; hepsi tam bir görsel çirkinlik abidesi. Tonlarca ağırlıkta
demirlerden oluşan, abartılı bir uzunlukta, şekilsiz, biçimsiz, estetikten
yoksun bu üst geçitler, kaldırımlar üzerine ayakları vidalarla gelişigüzel
monte edilmiş, hiçbirinde asansör sistemi yok, engelliler kullanamıyor. Bu
kadar küçük bir hizmeti dahi onlara çok gören bir anlayışı şiddetle kınıyorum.
Ayıptır, yazıktır, günahtır! Bu kadar zor mu üst geçitlere asansör yapmak? 
Ayrıca,
Karadeniz’de yayla mevsimi geldi. Obalarımızın elektrik sorununa dikkat çekmek
istiyorum. 
Teşekkür
ederim. 
BAŞKAN
– Teşekkür ederim Sayın Bektaşoğlu. 
Sayın
Çamak…
8.- Mersin Milletvekili Hüseyin Çamak’ın, Barış Atay’ın sosyal medyadaki
bir paylaşımı nedeniyle gözaltına alınmasına ilişkin açıklaması
HÜSEYİN
ÇAMAK (Mersin) – Sayın Başkan, Soma katliamından sonra madenciye atılan
tekmeyle simgeleşmiş dönemin Başbakanlık Müşaviri Yusuf Yerkel’e sosyal medya
hesabından “Yargılanacaksınız.” diyen Barış Atay bu sabah evine yapılan
baskınla gözaltına alındı. Her gün sosyal medyada sayısız tehdit, küfür ve
hedef göstermeyle karşılaşıyoruz. Öte yandan, bu ülkenin ana muhalefet
partisine ve Cumhurbaşkanı adayına dahi ağza alınmayacak sözler sarf edilirken
yargının kılı kıpırdamıyor. Yine “Oluk oluk kan akıtacağız.” “Sivil öldürecek
olsak Cihangir’den başlarız.” diyenlere dokunmayan yargı, Barış’ı hedef aldı.
Oysa barış söylemine gereksinimimiz var. 
Bir
kez daha ifade etmek isterim: “Yargılanacaksınız.” demek suç değildir. Suç
işleyenler, hedef gösterenler yargı önünde hesap vermeli. 
Teşekkür
ederim. 
BAŞKAN
– Teşekkür ederim Sayın Çamak. 
Sayın
Dedeoğlu…
9.- Kayseri Milletvekili Sami Dedeoğlu’nun, katil İsrail’in masum
Filistinli Müslümanlara yaptığı vahşeti yazdığı şiirle dünyaya duyurmak
istediğine ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkan. 
Değerli
milletvekilleri, mübarek ramazan ayı başlarken katil İsrail’in masum Filistinli
Müslümanlara yaptığı vahşeti şiirle dünyaya duyurmak istiyorum. 
“Filistinli
mazlumlar vuruluyor, ümmet mahzundur.
Şu
anda gözyaşlarıyla geldi bak mübarek ramazan.
Filistin’de
akarken masum damarlardan kan,
Ey
İsrail, sen bunu yanına kalır sanma,
Artık
bize ‘insanlık’, ‘barış’ adını anma.

Oynanan
bir oyun var zalimlerin yazdığı,
Bu
esir coğrafyada ölümün kol gezdiği,
Yetti
artık ey katil, cüretinin azdığı,
Ey
İsrail, sen bunu yanına kalır sanma,
Artık
bize ‘insanlık’, ‘barış’ adını anma.

Hiçbir
kutsal kitapta yazmaz, nedir sizin dininiz?
Dünyayı
mahvediyor Müslüman kininiz,
Milyonlarca
beddua, geliyor bak sonunuz,
Ey
İsrail, sen bunu yanına kalır sanma,
Artık
bize ‘insanlık’, ‘barış’ adını anma.

Türkiye
bu zulme ‘Dur!’ diyen tek ülkedir,
Dünya
beşten büyüktür, bizlerde ilkedir.
Bebekleri
katleden zalim değil, nedir?
Ey
İsrail, sen bunu yanına kalır sanma,
Artık
bize ‘insanlık’, ‘barış’ adını anma.”
Gazi
Meclisi saygılarla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Dedeoğlu. 
Sayın
Aydın… 
10.- Bursa Milletvekili Erkan Aydın’ın, İsrail’in Filistin’e uyguladığı
şiddeti kınadığına, ülkenin ekonomik çöküşle seçime gittiğine ve bundan en
fazla sağlık sisteminin nasibini aldığına, Akdeniz Üniversitesi Tıp Fakültesi
Hastanesinin medikal şirketlere olan borcu nedeniyle kırmızı alarm verdiğine
ilişkin açıklaması
ERKAN
AYDIN (Bursa) – Teşekkür ederim Sayın Başkanım. 
Öncelikle,
İsrail’in Filistin’e uyguladığı bu şiddeti kınıyor, bir an önce de bu vahşete
son vermesini talep ediyoruz. 
Ülke,
bir ekonomik çöküşle birlikte seçime gidiyor. Bu çöküşten de en fazla nasibini
alan maalesef sağlık sistemi. Hükûmet, kamu hastanelerinin borçlarını
ödeyemediği için Resmî Gazete’de yayımladığı bir kararla alacaklılardan feragat
istedi. Özetle diyor ki: “Kamu hastaneleri boğazına kadar borca battı ve
bunları ödeyemiyoruz.” Hükûmet olarak alacaklı yüzlerce şirketi “2014’ten beri
olan borçları ya yüzde 20’lere varan oranda siler, kısa vadeli olanları uzun vadeye
çevirir, açtığınız davaları geri çeker, faizleri unutursunuz ya da tek kuruş
ödeme yapmam, olan size olur.” diye tehdit ediyor. 
Akdeniz
Üniversitesi Tıp Fakültesi Hastanesinin de medikal şirketlere olan 250
milyonluk borç nedeniyle kırmızı alarm verdiğini buradan duyuruyor, yorumu
seçim öncesi halkımıza bırakıyor, saygılar sunuyorum. 
BAŞKAN
– Teşekkür ederim Sayın Aydın. 
Sayın
Kılıç… 
11.- Kahramanmaraş Milletvekili İmran Kılıç’ın, Filistin ve Kudüs
yasının devam ettiğine ve ramazan ayını tebrik ettiğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Filistin
ve Kudüs yasımız devam ediyor. Bugün hicri 1 Ramazan 1439, ramazanın 1’inci
günü. Ramazan, neşe, sürur, oruç, Kur’an, yardımlaşma, kıyam ayıdır. Evveli
rahmet, ortası mağfiret, sonu da cehennemden azat olan bu ay, bütünüyle kendini
tezkiye ve itaat için ahdini yenileme ayıdır. Mazlum, mağdur, mahrum ve muhtaç
insanlığı hatırlama, acıma ve teselli verme ayıdır. Hepsinin üstünde, nefsin
birçok ihtiras ve arzularının bastırılmasıyla kendini idare etme ve disiplin
ayıdır. 
Sahur
ve iftar arası, bir düzen ve disiplin tekerrürüdür. Ramazan ayında İslam
âleminin yaşadığı iktisadi iklim, İslamiyet’in iktisat anlayışının mahyalaşmış
önemli yansımasıdır. Ramazan ayındaki tüm faaliyetler, ibadetler ve oruç günlük
hayatın ritmini değiştirir. Ramazan ayı, Müslümanlar için kendini hesaba çekme
ayıdır; ahlaki, ruhi değer ve sorumluluklarının birikimini temin eden tek
aydır. 
(Mikrofon
otomatik cihaz tarafından kapatıldı)
İMRAN
KILIÇ (Kahramanmaraş) – Ramazan ayı, içinde leyleyikadir ve sonunda bayramı
barındıran on bir ayın sultanı olan aydır. 
Ramazan
ayınızı tebrik ediyor, hayırlara vesile olmasını diliyorum.
BAŞKAN
– Teşekkür ederim Sayın Kılıç.
Sayın
Köseoğlu…
12.- Trabzon Milletvekili Ayşe Sula Köseoğlu’nun, 26’ncı Dönem
milletvekillerinin hain darbe girişimine karşı direnerek ve Cumhurbaşkanlığı
hükûmet sistemine geçişi gerçekleştirerek isimlerini demokrasi tarihine altın
harflerle yazdırdıklarına ve ramazan ayının hayırlar getirmesini dilediğine
ilişkin açıklaması
AYŞE
SULA KÖSEOĞLU (Trabzon) – Teşekkür ediyorum Sayın Başkan.
26’ncı
Dönemin sonuna geldiğimiz bugünlerde bu dönemi diğer dönemlerden ayıran,
demokrasi tarihimize damga vuran iki önemli özelliğini kayda geçirmek istiyorum.
26’ncı Dönem milletvekilleri, hain darbe girişimine karşı direnen ve milletin
iradesini egemen kılmak adına milletin Meclisini açık tutan, milletin
vekâletine canı pahasına sahip çıkan bir duruş sergileyerek demokrasi
tarihimize geçmişlerdir. Ve yine 26’ncı Dönem milletvekilleri, her türlü
vesayet odaklarına karşı milletin egemenliğini esas kılan, kayıtsız şartsız
egemenliği millete veren bir yönetim sistemi değişikliğini Anayasa değişikliği
yapmak suretiyle hayata geçiren milletvekilleridir, parlamenter hükûmet
sisteminden Cumhurbaşkanlığı hükûmet sistemine geçerek demokrasi tarihimize
altın harflerle isimlerini yazdırmışlardır. 
Milletin
iradesini egemen kılmak için tarihî bir rol üstlenen bu dönem milletvekillerini
ben de gururla temsil ettiğim…
(Mikrofon
otomatik cihaz tarafından kapatıldı)
AYŞE
SULA KÖSEOĞLU (Trabzon) – …bir Trabzon Milletvekili olarak tebrik ediyor,
ramazan ayının tüm İslam coğrafyasına ve milletimize hayırlar getirmesini
diliyorum. (AK PARTİ sıralarından alkışlar)
BAŞKAN
– Teşekkür ediyorum Sayın Köseoğlu.
Sayın
Balbay…
13.- İzmir Milletvekili Mustafa Ali Balbay’ın, 22, 23 ve 24’üncü Dönem
Milletvekili Ferit Mevlüt Aslanoğlu’nun ölümünün 4’üncü yıl dönümüne ilişkin
açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
Başkan, sayın milletvekilleri; bundan dört yıl önce bugün Ferit Mevlüt
Aslanoğlu’nu kaybetmiştik. Aslanoğlu, gerçekten milletvekilliğini halkın içinde
yapan, halkın sorunlarını kendi sorunu belleyen, yurtsever, Atatürkçü ve
partilerüstü bir insandı. Silivri günlerinde de bizi ilk ziyaret eden ve hiç
yalnız bırakmayan kişilerden biriydi. Cumhuriyet Halk Partisinin sıfır oy
aldığı bir dağ köyünde bir dedenin dişi ağrısa kendisini sorumlu hissederdi.
İktidar partisinin yapmadıklarını da yapılması gerekenleri de tek tek sıralar,
gerekirse bütün kapıları çalardı. Anısı önünde saygıyla eğiliyoruz. Onun
milletvekilliği yapma biçimi gerçekten bizim yol haritamızdır. Ferit Mevlüt
Aslanoğlu’nu unutmayacağız. 
BAŞKAN
– Teşekkür ederim Sayın Balbay. 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Yaşar Tüzün’ün, 22, 23 ve 24’üncü
Dönem Milletvekili Ferit Mevlüt Aslanoğlu’na ölümünün 4’üncü yıl dönümünde
Allah’tan rahmet dilediğine ilişkin konuşması
BAŞKAN
– Sayın Aslanoğlu’yla benim de iki dönem çalışma fırsatım oldu. Gerçekten,
gerek seçim bölgesi ve gerekse tüm Türkiye genelinde Malatyalıları en iyi
şekilde temsil eden, çalışkan, dürüst, başarılı bir milletvekilimizdi. Ben de
huzurunuzda bir kez daha Allah’tan rahmet diliyorum, bütün yakınlarına
başsağlığı diliyorum. 
Sayın
Sürekli, buyurun. 
VI.- AÇIKLAMALAR (Devam)
14.- İzmir Milletvekili Kerem Ali Sürekli’nin, İslam âleminin ramazan
ayını tebrik ettiğine, İsrail tarafından şehit edilen Filistinlilere Allah’tan
rahmet dilediğine ve Kudüs’ün bağımsız Filistin devletinin başkenti olma
gerçeğini değiştirmeye kimsenin gücünün yetmeyeceğine ilişkin açıklaması
KEREM
ALİ SÜREKLİ (İzmir) – Teşekkür ediyorum Sayın Başkan. 
Tüm
İslam âleminin ramazan ayını tebrik ediyorum.
Terör
devleti İsrail tarafından şehit edilen Filistinli kardeşlerimize Allah’tan
rahmet, yaralılara acil şifalar diliyorum. ABD Hükûmeti bölgedeki hassas
yaraları kaşıyarak kaostan beslenen bir politika izlemektedir. Kendilerini
dünyanın süper gücü zanneden zavallılar ordusu, Kudüs semalarındaki
“Allahuekber” nidasını susturamayacaktır. Gözlerini kan bürümüş caniler
topluluğu Yüce Allah’ın adaletini hesaba katmamış olmanın bedelini en ağır
şekilde ödeyecektir.
Kutsal
şehir Kudüs, bağımsız Filistin devletinin başkentidir. Bu gerçeği değiştirmeye
kimsenin gücü yetmeyecektir. 
Genel
Kurulu saygıyla selamlıyorum. 
BAŞKAN
– Teşekkür ederim Sayın Sürekli. 
Sayın
Şimşek… 
15.- Mersin Milletvekili Baki Şimşek’in, ramazan ayını kutladığına,
Afganistan, Irak, Suriye ve Filistin’de akan kanın durmasını temenni ettiğine,
bütün İslam âlemini ve Türk dünyasını bu zulme karşı direnmeye ve tepkisini
koymaya davet ettiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, ben de bütün İslam âleminin ramazan ayını kutluyorum. İnşallah, ramazan
ayında Afganistan’da, Irak’ta, Suriye’de ve Filistin’de akan kanın durmasını
temenni ediyorum. 
Bu
coğrafyada akan kanın hepsinin sorumlusu küresel güçler, emperyalistler,
Amerika Birleşik Devletleri ve İsrail’dir. Bugün Filistin’de de 60 insanı
katleden, 6 aylık bebekleri katleden yine Amerika Birleşik Devletleri ve
İsrail’dir. Maalesef, İslam âlemi gerekli tepkiyi koyamamış, bu konuda hep
birlikte hareket edememiştir. Ben bugün buradan tekrar bütün İslam âlemini ve
Türk dünyasını bu zulme karşı direnmeye ve tepkisini koymaya, emperyalist
güçlere karşı bir ve beraber hareket etmeye davet ediyor, saygılarımı
sunuyorum. 
BAŞKAN
– Teşekkür ederim Sayın Şimşek. 
Sayın
Tüm… 
16.- Balıkesir Milletvekili Mehmet Tüm’ün, ramazan ayının barış ve huzur
getirmesini dilediğine, Meclisin Türkiye tarihinde belki de en çok
işlevsizleştirildiği bir dönem yaşandığına ve seçilecek milletvekillerine
başarılar dilediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Ramazan
ayının ülkemize ve İslam âlemine barış ve huzur getirmesini diliyorum. 
Değerli
milletvekilleri, bir Parlamento döneminin sonuna geldik. Türkiye tarihinde
belki de Meclisin en çok işlevsizleştirildiği bir dönemi yaşadık. Bu çatı altında
yaşanan tartışmalar ve kavgalar nedeniyle birçok arkadaşımız yaralandı,
milletvekilleri bu kürsüden yaptığı konuşmalar nedeniyle yargılandı, cezalar
aldı ve tutuklandı, bazılarının milletvekilliği düşürüldü. 
Her
şeye rağmen bizler demokratik, özgür, barışçıl bir Türkiye için elimizden
geleni yapmaya çalıştık. Umuyorum ki yeni dönemde millî egemenliğin Meclise
daha fazla yansıdığı, seçilmiş milletvekillerine saygının arttığı ve ellerin
demokrasi için havaya kalktığı bir yasama dönemi yaşarız. Şimdiden yeni
seçilecek arkadaşlara bu zorlu süreçte başarılar diliyorum, hepinize saygılar
sunuyorum. 
BAŞKAN
– Teşekkür ederim Sayın Tüm.
Sayın
Nazlı…
17.- Kütahya Milletvekili Mustafa Şükrü Nazlı’nın, terörist İsrail ve
hamisi ABD’yi lanetlediğine, mazlum Filistin halkına ve tüm insanlık âlemine
başsağlığı dilediğine ilişkin açıklaması
MUSTAFA
ŞÜKRÜ NAZLI (Kütahya) – Teşekkür ediyorum Sayın Başkanım. 
Uluslararası
hukuk ve Birleşmiş Milletler kararlarının yanında tarihî ve sosyal
gerçeklikleri görmezden gelerek büyükelçiliğini Kudüs’e taşıma kararı alan ABD
bu vahim kararıyla Orta Doğu’da istikrarsızlık ve kaosa davetiye çıkararak
terör devleti İsrail’i katliama sevk etmiştir. Bu meşum kararın Nekbe yani
Felaket Günü’nün 70’inci yıl dönümüne getirilmesi olayların ne kadar büyük
tahrik ve provokasyon boyutu içerdiğini gözler önüne sermektedir. İsrail ve
onun hamisi ABD, Orta Doğu’da mazlum insanlara karşı şiddet kullanmak suretiyle
devlet terörü işlemişlerdir. Evvelki gün Filistin’de sadece büyükelçiliğin
taşınma kararını protesto etmek isteyen silahsız Filistinli insanlara karşı
zalimce kurşunlar ve bombalar yağdıran İsrail, 70’in üzerinde kişiyi şehit
ederken 2.400 kişinin de yaralanmasına yol açmıştır.
(Mikrofon
otomatik cihaz tarafından kapatıldı) 
MUSTAFA
ŞÜKRÜ NAZLI (Kütahya) – Bu vesileyle terörist İsrail ve hamisi ABD’yi
lanetliyor, mazlum Filistin halkına ve tüm insanlık âlemine başsağlığı
diliyorum. 
BAŞKAN
– Teşekkür ederim Sayın Nazlı.
Sayın
Ilıcalı…
18.- Erzurum Milletvekili Mustafa Ilıcalı’nın, İsrail’in yaptığı
katliamı şiddetle kınadığına, sevginin, kardeşliğin ve paylaşmanın unutulmadığı
bereketli bir ramazan dilediğine ilişkin açıklaması
MUSTAFA
ILICALI (Erzurum) – Teşekkür ederim Başkanım. 
On
bir ayın sultanı, manevi iklimin göz bebeği, başı rahmet, ortası mağfiret, sonu
ebedî azaptan kurtuluş olan ramazan ayına bir kez daha ulaşmanın huzuru
içerisindeyiz. Maalesef ki ramazan ayının gelişini bu yıl için de bir hüzünle
karşıladık. Tüm İslam âleminin birlik beraberlik içerisinde, huzur ve refah
ortamında bu mübarek günleri eda etmesi temennisindeyken Filistin’de Müslüman
kardeşlerimize yaşatılan zulüm bizleri derinden yaralamıştır. İsrail’in yaptığı
bu katliamı buradan bütün milletimiz adına şiddetle kınıyorum ve bütün dünyada
demokrasi ve barış mücadelesi veren herkesin de İsrail’e gereken tepkiyi
vermesi gerektiğini düşünüyorum.
Ramazanışerif
ayı huzuru, bereketi, rahmetiyle bizlere bir olma, iri olma, diri olma gücü
versin inşallah. Dünyada nerede bir acı, gözyaşı, zulüm varsa bu mübarek
günlerin hürmetine son bulsun.
(Mikrofon
otomatik cihaz tarafından kapatıldı)
MUSTAFA
ILICALI (Erzurum) – Ruhumuzun manevi doyuma ulaştığı, sevgi ve kardeşliğin,
paylaşmanın unutulmadığı bereketli bir ramazan diliyor, Rabb’im bugünleri
layıkıyla eda ederek huzur, barış, kardeşlik içinde Ramazan Bayramı’na ulaşmayı
bizlere nasip etsin diyor, saygılar sunuyorum.
BAŞKAN
– Teşekkür ederim Sayın Ilıcalı. 
Sayın
Yalım…
19.- Uşak Milletvekili Özkan Yalım’ın, Maliye Bakanlığında çalışan 12
bin kişinin uzmanlık sınav tarihinin açıklanmasını beklediğine ilişkin
açıklaması
ÖZKAN
YALIM (Uşak) – Teşekkür ederim Sayın Başkanım.
Sayın
Başkanım, benim özellikle talebim 12 bin kişi adına. Yaklaşık 50 civarında
kişiden telefon ve mail aldım. Sayın Maliye Bakanlığına sesleniyorum: Gelir İdaresi
ve defterdarlıkta çalışan -5 bin Gelir İdaresinde çalışan, 7 bin defterdarlıkta
çalışan- uzmanlık sınavı bekleyen çok sayıda memur kardeşimiz var. Bunlar
maalesef aynı diplomaya, aynı haklara sahip olmasına rağmen sadece bir sınava
giremediklerinden dolayı, özellikle, Sayın Bakanın sınav tarihinin
belirleneceği açıklamasını yapıp açıklamadığından dolayı ciddi derecede hak
kaybına uğramışlardır. Bu 12 bin kişinin sınav tarihi beklediğini özellikle
belirtmek istiyoruz, bir an önce sınav yapılması talebinde bulunuyoruz.
Teşekkür
ederim.
BAŞKAN
– Teşekkür ederim Sayın Yalım.
Ve
son söz, Sayın Hürriyet…
20.- Kocaeli Milletvekili Fatma Kaplan Hürriyet’in, Kocaeli’nin Gebze
ilçesinde yaşanan tapu sorununa ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Başkanım, seçim bölgem olan Kocaeli’nin Gebze ilçesinde tapu sorunu olan
vatandaşlarımız var ve yıllardır bu sorunları çözülmüyor ne yazık ki. Yine
seçim dönemi geldi ve bu sefer imar barışı çerçevesinde yeniden sözler verildi,
hatta “Bu sorun çözüldü.” dendi ama şu anda çözülen bir sorun yok. Bu sözlerin
de diğerleri gibi unutulmaması için mahalle halkı somut bir çözüm istiyor,
seçim malzemesi olmak ve sömürülmek istemiyor. Artık insanlara söz vermeyi
bırakmak gerekiyor ve icraata geçmek gerekiyor. Madem Hükûmet “Sorun çözüldü.”
diyor, biz de “Hani, tapular nerede?” diyoruz. Vatandaşlar da tapularını seçim
öncesinde almak istiyorlar, artık bu vaatlerle kandırılmak istemiyorlar. 
Buradan
vatandaşa da bir sözüm var: Seçimden sonra üzülmemek için seçimden önce mutlaka
tapularını ellerinde görmeyi talep etmek en doğal hakları çünkü yasal olarak
söylenen bir sürü yanlış bilgi var. Orada ciddi uygulama planları yapılmayan
yerler var, bunlar nasıl çözülecek, belli değil. Ada bazlı hisseli tapular
verileceği söyleniyor ama kanunda sıkıntılar var.
(Mikrofon
otomatik cihaz tarafından kapatıldı) 
BAŞKAN
– Teşekkür ederim sayın milletvekillerimize. 
Şimdi,
söz sırası grup başkan vekillerimizin. 
Buyurun
Sayın Akçay.
21.- Manisa Milletvekili Erkan Akçay’ın, ramazan ayının hayırlı ve
bereketli geçmesini temenni ettiğine, 22, 23 ve 24’üncü Dönem Milletvekili
Ferit Mevlüt Aslanoğlu’nu vefatının 4’üncü seneidevriyesinde rahmetle andığına,
TBMM’de 3 partinin imzasıyla yayınlanan bildirinin İsrail’e ve ABD’ye yönelik
tepkinin gösterilmesi açısından önemli olduğuna, İsrail’e karşı atılan
diplomatik adımları olumlu bulduklarına, Kudüs’ün statüsünün ABD ve İsrail iş
birliğiyle çiğnenmeye çalışıldığına ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Dün
gece, ilk teravih ve ilk sahurla rahmet ve mağfiretle müjdelenen ramazan ayını
idrak etmeye başladık. Öncelikle ramazan ayımızı tebrik ediyorum. 
Ramazan,
sevgi ve muhabbeti güçlendiren, birlik, beraberlik, kardeşlik, yardımlaşma,
dayanışma ve hoşgörü duygularını en güzel şekilde yaşadığımız ve yaşamamız
gereken günlerdir. 
Ramazan
ayının manevi ikliminde paylaşmanın, kardeşlik ve dayanışma ruhunun erdemini ve
güzelliğini en iyi şekilde yaşamayı Cenab-ı Allah’tan niyaz ediyorum. Mübarek
ramazan ayının hayırlı ve bereketli geçmesini temenni ediyorum. 
Bugün,
Cumhuriyet Halk Partisi Malatya ve İstanbul Milletvekilliği yapmış ve bizim de
iki dönem birlikte Türkiye Büyük Millet Meclisinde ve Plan ve Bütçe
Komisyonunda çalıştığımız merhum arkadaşımız Ferit Mevlüt Aslanoğlu’nun
vefatının da 4’üncü seneidevriyesi. Bu vesileyle, merhum Mevlüt Aslanoğlu'nu
bir kez daha rahmetle anıyorum. 
Sayın
Başkan, ABD’nin İsrail’deki büyükelçiliğini Kudüs’e taşımasıyla başlayan
protestolarda, İsrail terörist devlet niteliğini âdeta yeniden göstermiş ve
saldırılarda 60 Filistinli hayatını kaybetmiş ve 2.770 kişi de yaralanmıştı.
Dün Türkiye Büyük Millet Meclisinde 3 partinin imzasıyla yayınladığımız bildiri
İsrail’e yönelik tepkimiz açısından, İsrail’e ve ABD’ye yönelik tepkimiz
açısından önemliydi. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan.
BAŞKAN
– Buyurun Sayın Akçay.
ERKAN
AKÇAY (Manisa) – İsrail’e karşı atılan diplomatik adımları da olumlu bulduğumuzu
ifade etmek istiyorum.
Öte
yandan, İsrail’in Tarım Bakanı sosyal medya mesajlarıyla ülkemize yönelik
haddini aşan ifadeler kullanmıştır ve Türkiye'den tarım ithalatı
yapmayacaklarını ifade etmiştir. Bu haddini bilmez ifadelere karşı ülkemize
yönelik sarf edilen sözlerin hesabının mutlaka sorulması gerekmektedir. Bununla
birlikte, İsrail’e yönelik atılacak somut adımlarda Hükûmete destek
vereceğimizi bir kez daha vurgulamak istiyorum.
Kudüs’ün
statüsü uluslararası hukukun, anlaşmaların, Birleşmiş Milletler kararlarının,
daha da önemlisi tarihin ve manevi dünyanın teminatı altındadır. Bu teminat ABD
ve İsrail iş birliğiyle çiğnenmeye çalışılmaktadır.
(Mikrofon
otomatik cihaz tarafından kapatıldı) 
ERKAN
AKÇAY (Manisa) - Teşekkür ederim Sayın Başkan.
BAŞKAN
– Teşekkür ederim Sayın Akçay.
Sayın
Kerestecioğlu, buyurun Sayın Başkanım.
22.- İstanbul Milletvekili Filiz Kerestecioğlu Demir’in, 20 Mayıs 2016
dokunulmazlıkların kaldırılmasının yıl dönümüne, HDP Cumhurbaşkanı adayı
Selahattin Demirtaş’ı saygıyla selamladıklarına, 24 Haziranda ifade
özgürlüğünün tüm yollarını açacaklarına, 17-31 Mayıs Uluslararası Gözaltında
Kayıplar Haftası’na, İsrail Tarım Bakanının Türkiye’den tarım ürünleri
ithalatını dondurduğunu açıkladığına ve devletin gereken yaptırımları
uygulaması gerektiğine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
20
Mayıs, dokunulmazlıkların kaldırılmasının yıl dönümü. Buradan 26’ncı Dönemin bu
son gününde Cumhurbaşkanı adayımız Sayın Selahattin Demirtaş’ı sevgiyle,
saygıyla selamlıyoruz ve “Senle değişir, bizle değişir.” diyoruz. Selahattin
Demirtaş’ı serbest bırakın, Figen Yüksekdağ’ı serbest bırakın, Gültan Kışanak’ı
serbest bırakın, Celalettin Can’ı serbest bırakın, Osman Kavala’yı serbest
bırakın, Gülsüm Ağaoğlu’nu serbest bırakın, Can Memiş’i serbest bırakın ve daha
daha nice dostlarımızı serbest bırakın; Türkiye’nin neredeyse her tarafına
yaydığınız tutukluluk, tutsaklık, rehinlik hâllerine bir son verin. Siz son
vermiyorsanız biz 24 Haziranda bütün bunlara son vereceğiz, hiç merak etmeyin. 
Evet,
bunlar olurken diğer yandan bugün, Pınar Aydınlar milletvekili adayı olduğu
dönemde yaptığı konuşma nedeniyle kesinleşen cezası sonucunda cezaevine girdi.
Yine bugün ifade kıtlığı mağduru olarak, -ifade özgürlüğü diyemiyorum, ifade
kıtlığı mağduru olarak- Barış Atay hedef gösterilerek gözaltına alındı ve adını
bilemediğimiz yüzlerce insan da aynı şekilde, sosyal medya paylaşımları ya da
ifadeleri nedeniyle gözaltında tutuluyor. Evet, bütün bunları, gerçekten, 24 Haziranda
hep birlikte, bütün demokrasi güçleriyle birlikte aşacağız ve ifade
özgürlüğünün tüm yollarını açacağız.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Başkanım.
FİLİZ
KERESTECİOĞLU DEMİR (İstanbul) - Yarın Uluslararası Kayıplar Haftası başlıyor.
Ne tuhaf ve acı aslında, “Uluslararası Kayıplar Haftası” diyoruz, gerçekten
dünyada ne çok kayıp var. Ben bu haftanın başlangıcında Cumartesi Annelerini,
Barış Annelerini ve tüm kayıp yakınlarını selamlıyorum, bir daha kayıplar yaşamamalarını
diliyorum.
Sayın
Başkan, dün burada “Hamaset değil, icraat.” demiş ve bir genel görüşme talebine
bulunmuştuk; İsrail Hükûmetinin 60 Filistinli yurttaşı öldürmesi ve
binlercesini yaralaması üzerine, yaptırımlar getirilmesini, diplomatik ilişkilerin
gözden geçirilmesini, askerî, ekonomik, ticari ilişkilerin, başta Mavi Marmara
olmak üzere anlaşmaların iptalini isteyen bir genel görüşme talebinde
bulunmuştuk ve bu talebimiz iktidar partisinin oylarıyla reddedilmişti.
Sanıyorum, İsrail Tarım Bakanı bizi duymuş ve şimdi, Türkiye'den tarım ürünleri
ithalatını dondurduğunu açıkladı İsrail.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlıyorum Sayın Başkan.
BAŞKAN
– Lütfen tamamlayın Sayın Başkanım.
Buyurun.
FİLİZ
KERESTECİOĞLU DEMİR (İstanbul) – Gerçekten böyle dış politika olmaz diyoruz;
kınamayla, sadece “Yaşasın Filistin, yaşasın Kudüs.” demekle dış politika
olmaz; devletseniz, iktidarsanız bunun yaptırımlarını uygulamak sizin
elinizdedir. Dün, bu önergemiz bu Parlamentoda reddedildi, tıpkı Mavi
Marmara’nın, daha önce bizim ret oyu verdiğimiz Mavi Marmara’nın, o sözleşmenin
bu Parlamentoda kabul edilmesi ve insanların mağduriyetinin kendilerinin
istediği biçimde değil, İsrail’le bir miktar paralarla anlaşmalar yapılarak
sona erdirilmesi gibi. 
Teşekkür
ederim.
BAŞKAN
– Teşekkür ederim Sayın Kerestecioğlu. 
Sayın
Özel, Sayın Başkanım, buyurun.
23.- Manisa Milletvekili Özgür Özel’in, ramazan ayının İslam dünyasına
huzur ve barış getirmesini dilediğine, Filistinlilerin yasını tuttuklarına,
sadece söylemde değil eylemde de mücadelenin gerekli olduğuna, kadroya geçen
taşeron işçilerin maaşlarındaki azalmanın görüşülecek torba yasada bir
düzenlemeyle çözülebileceğine, 22, 23 ve 24’üncü Dönem Milletvekili Ferit Mevlüt
Aslanoğlu’nun ölümünün 4’üncü yıl dönümüne ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Bugün
İslam âlemi için son derece önemli olan ramazan ayının ilk günü. Öncelikle,
mübarek ramazan ayının ülkemize ve tüm İslam dünyasına huzur ve barış
getirmesini diliyoruz. Her zaman olduğu gibi, bugün de hakça ve adil
bölüştüğümüz, hiçbir çocuğun yatağa aç gitmediği bir Türkiye ve bir dünyayı
özlediğimizi ifade etmek istiyoruz. 
Adalet,
hem dinimizin hem tüm dinlerin, tüm inançların temelidir. Haksızlığa uğramış
insanların yanında olmayı her daim görev bildik, bunun için de çalışmaya devam
edeceğiz. Diliyoruz, bu ramazan ayı, bu anlamda ülkemiz için adalet, barış,
kardeşlik ayı olur, ülkemizin hak ettiği yarınlarına doğru hep birlikte atacağımız
adımların müjdecisi olur. 
Ramazan
ayına iki gün kala, 1948’deki büyük felaketin yıl dönümünde, tarihi özel olarak
seçilmiş bir günde, Kudüs’te Amerikan Elçiliğinin açılması sırasında bu
uluslararası provokasyona karşı direniş hakkını kullananlara orantısız bir
şekilde, öldürme kastıyla yapılan müdahaleler sonucunda hayatını kaybeden
herkese Filistin vatandaşlarıyla birlikte ağlıyoruz, onların yasını tutuyoruz.
Bu konudaki grup önerimizde konuyla ilgili bazı önerilerimizi de birazdan dile
getireceğiz. Ama bu konuda ulusal duyarlılığın tam bir mutabakatla sürmesi,
artması ve yaptırımlara dönük, sadece söylemde değil, eylemde de bir
mücadelenin gerekliliğinin altını çiziyoruz. 
Kadroya
geçen taşeron işçiler Meclisin kapanacağına yönelik haberlerden sonra bu
Meclisten çözüm bekleyen pek çok grup gibi büyük bir üzüntüyle telefona
sarıldılar, herkese başvuruyorlar. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Başkanım. 
ÖZGÜR
ÖZEL (Manisa) – Yıllar önce Cumhuriyet Halk Partisinin dile getirdiği, önce
itiraz edilen, büyük toplumsal beklentiden sonra hayata geçen taşerona
kadrodaki pek çok aksaklıklar ve kapsam dışılıklardan sonra şimdi de ilk
maaşlarını alan taşeronların maaşlarında 150 lira, 300 lira, 400 lira azalmalar
olduğuyla ilgili şikâyetler var. Bu konuda bir değişiklik yapılmayacak, bir
çalışma yapılmayacak olursa Meclis de bu şekilde çalışmalarını sonlandırdıktan
sonra sevinçleri kursağında kalan insanlar geçmiş gelirlerine göre
borçlanmışken zor günler yaşayacaklar. Buna izin vermememiz ve buna hep
birlikte bir müdahalede bulunmamız gerekiyor. Bugün görüşülecek torba yasada
bir mutabakatla yapılabilecek bir düzenlemeyi bunun için fırsat görüyoruz. 
Ayrıca,
biraz önce sayın grup başkan vekillerinin ve sizin de dile getirdiğiniz gibi,
bugün, bundan dört yıl önce, 16 Mayıs 2014 tarihinde kaybettiğimiz değerli
ağabeyimiz, büyüğümüz, siyaset arkadaşımız, ustamız Ferit Mevlüt Aslanoğlu’nun
ölüm yıl dönümü. Herkesin derdine koşan, tam bir halk insanı, usta bir
siyasetçi, örnek bir milletvekili…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Başkanım, lütfen tamamlayınız.
ÖZGÜR
ÖZEL (Manisa) – …hem Malatya için hem de Türkiye’nin dört bir yanındaki başta
Malatyalılar ama nerede bir yardım eline muhtaç birisi varsa onlar için bir
umut kaynağı ve onlar için uzatılan sıcacık bir dost elinin sahibi olan Ferit
Mevlüt Aslanoğlu’nu bir kez daha buradan rahmetle, minnetle, özlemle anıyoruz.
Hem Cumhuriyet Halk Partisi ailesi hem de Ferit Mevlüt Aslanoğlu’nun sayın aile
mensupları adına, grupların, milletvekillerimizin gösterdikleri teveccühe,
kendilerini anmalarına ve buradan bildirdikleri sıcak duygulara bir kez daha
teşekkür ediyor, saygılar sunuyorum Sayın Başkanım.
BAŞKAN
– Teşekkür ederim Sayın Özel.
Sayın
Elitaş, buyurun Sayın Başkanım.
24.- Kayseri Milletvekili Mustafa Elitaş’ın, ramazan ayının hayırlara
vesile olmasını temenni ettiğine, Kudüs’teki İsrail zulmünü şiddetle ve lanetle
kınadıklarına, dinlerin insanların birbirleriyle kardeşlik içerisinde
yaşamalarını temin etmek için gönderilmiş ilahî değerler olduğuna, HDP’nin
Filistin konusunda genel görüşme açma önerisini teknik şartlar nedeniyle kabul
edemediklerine ve 22, 23 ve 24’üncü Dönem Milletvekili Ferit Mevlüt
Aslanoğlu’nun ölümünün 4’üncü yıl dönümüne ilişkin açıklaması
MUSTAFA
ELİTAŞ (Kayseri) – Teşekkür ediyorum Sayın Başkan.
Öncelikle,
bugün idrak etmeye başladığımız mübarek ramazan ayını tebrik ediyorum, İslam
âlemine hayırlara vesile olmasını temenni ediyorum.
Dün
başlayan, Kudüs’teki, Filistin’deki İsrail zulmünü şiddetle ve lanetle
kınıyoruz. Aslında, Amerika Birleşik Devletleri’nin başka başkanlarının yıllar
önce yapmaya cesaret edemediği, tüm ülkelerin buna karşı durduğu, aylar
öncesinde verilen Amerika Birleşik Devletleri’nin büyükelçiliğinin Tel Aviv’den
Kudüs’e taşınması kararı bunun başlangıcı olmuştur, fitili ateşleyen en önemli
unsurlardan biri hâline gelmiştir. Dün itibarıyla 62 insanın hayatını
kaybettiği, 3 binden fazla kişinin yaralandığı eli kanlı İsrail terörünün
ortaklarından biri de Amerika Birleşik Devletleri Başkanı Trump’tır. Bundan
önce olduğu gibi, İslam İşbirliği Teşkilatının Dönem Başkanlığı Türkiye’de
olduğundan dolayı Türkiye’de İslam İşbirliği Teşkilatı acilen toplanmış ve
Birleşmiş Milletler toplantıya çağırılarak Doğu Kudüs’ün başkent olması ve
Amerika Birleşik Devletleri’nin aldığı bu karar karşısındaki olumsuz
tavırlarını dile getirmek üzere karar alınması noktasına gidilmiştir. Nitekim,
193 ülkeli Birleşmiş Milletlerden 128 ülke Amerika Birleşik Devletleri kararına
karşı durmuştur. 15 ülkeden -daimî temsilcisi olan ülkeden- 1’i hariç, Amerika
hariç 14 ülke Amerika Birleşik Devletleri’nin bu kararına karşı durmuştur.
Şimdi de bugünlerde bu zulüm devam ederken İsrail’in aynı şekilde aymazlıkla
insanlık dramı hâline gelen…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Elitaş. 
MUSTAFA
ELİTAŞ (Kayseri) – İnsanlığı bir tarafa bırakıp bu katliamlara devam etmesini
şiddetle ve nefretle kınıyoruz. Hiçbir din, insanları katletmeyi emretmez.
Dinler, insanları yaşatmak, insanların birbirleriyle kardeşlik içerisinde
yaşamalarını temin etmek için gelmiş, gönderilmiş önemli ilahî değerlerdir. O
anlamda, İsrail’deki vatandaşların İsrail Hükûmetinin bu zulmüne karşı dik
durmalarını, onlara engel olmaya gayret etmelerini temenni ediyoruz. 
Sayın
Kerestecioğlu bir şey ifade etti, “Dün grup önerimizde biz ‘Genel görüşme
yapalım.’ dedik.” diye söyledi. Aslında bizim niyetimiz de oydu fakat -İç
Tüzük’ün 103’üncü maddesine baktığınız takdirde- genel görüşmenin karar
verildikten sonra kırk sekiz saat geçmeden görüşülme imkânı bulunmadığından
dolayı dünkü usulü tercih etmek zorunda kaldık. Siyasi partilerle yaptığımız
görüşmelerde bunu söyledik. 103’üncü maddeye baktığınız takdirde… 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Elitaş, lütfen tamamlayınız. 
MUSTAFA
ELİTAŞ (Kayseri) – Genel görüşme açılma kararı muhtemelen saat 18.00’de veya
19.00’da verilecekti. Kırk sekiz saat de cuma gününe geleceğinden dolayı ve
bunun teknik şartlar altında imkânsızlığından dolayı bunu dile getirdik; ondan
dolayı o önergeyi kabul etmedik, sadece Hükûmetin 59/2’ye göre bilgi vermesi
usulünü seçmiş olduk. 
16
Mayıs 2014 tarihinde, bizlerin çok yakın dostu, Malatya Milletvekili, aklımıza
geldiğinde gerçekten arkasından sürekli rahmet okuduğumuz, insan iyisi, Türkiye
Büyük Millet Meclisindeki uzlaşmanın en önemli unsurlarından biri… Ki bugün de
Doğan Kubat o işi gerçekleştiriyor, onun bıraktığı eksik yeri de o dolduruyor. 
ÖZGÜR
ÖZEL (Manisa) – Allah ona uzun ömürler versin. 
MUSTAFA
ELİTAŞ (Kayseri) – Allah, Doğan Kubat’a uzun ömürler versin, Ferit Mevlüt
Aslanoğlu’nun yattığı yer de nur olsun. Bugün, mübarek ramazanın 1’inci günü.
Gerçekten çok iyi bir insandı, ailesini de tanırdım, akrabaları arkadaşımdı.
Ben, Sayın Mevlüt Aslanoğlu’nu rahmetle yâd ediyor ve ruhuna bir Fatiha okumayı
teklif ediyorum. 
Allah
rahmet eylesin. 
BAŞKAN
– Teşekkür ederim Sayın Başkan. 
Sayın
Kubat, Sayın Elitaş tarafından bir sataşma var, cevap verecek misiniz? 
MEHMET
DOĞAN KUBAT (İstanbul) – Estağfurullah.
BAŞKAN
– Yok mu? 
MEHMET
DOĞAN KUBAT (İstanbul) – Yok.
BAŞKAN
– Peki.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Buyurun Sayın Kerestecioğlu.
25.- İstanbul Milletvekili Filiz Kerestecioğlu Demir’in, niyet gerçekten
Filistin halkının yanında olmaksa nasıl bir dış politika izlenebileceğini bütün
partilerin istişare edebilmesi için teknik sorunların aşılabileceğine ilişkin
açıklaması
FİLİZ
KERESTECİOĞLU DEMİR (İstanbul) – Sayın Başkan, aslında sadece kayıtlara girmesi
için çok kısa bir söz almak istedim çünkü bu Mecliste usullerin nasıl
değiştirildiğini, torba torba yasaların nasıl getirilip saatlerce, günlerce art
arda çalıştırıldığımızı bütün Genel Kurul, Meclis, milletvekilleri gayet iyi
biliyor. O yüzden, niyet gerçekten üzüm yemekse, niyet gerçekten Filistin
halkının yanında olmaksa ve bununla ilgili neler yapılabileceğini, nasıl bir
dış politika izlenebileceğini eğer bütün partilerin konuşarak istişare
etmesiyse bu da aşılabilirdi. Hem getirirdiniz, bilgilendirmeyi yapardınız
-evet, İç Tüzük 103’ü ben de biliyorum- arkasından da biz genel görüşmeyi
yapabilirdik, buna hiçbir engel yoktu.
Teşekkür
ederim Sayın Başkan. 
BAŞKAN
– Teşekkür ederim Sayın Kerestecioğlu.
Sayın
milletvekilleri, gündeme geçiyoruz.
Başkanlığın
Genel Kurula sunuşları vardır.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım: 
VII.- ÖNERİLER
A) Siyasi Parti Grubu Önerileri
1.- HDP Grubunun, Batman Milletvekili Ayşe Acar Başaran ve arkadaşları
tarafından, 15 Temmuz darbe girişimi kapsamında görevden alınan veya tutuklanan
Adli Tıp Kurumu uzmanları, doktorları ve profesörlerinin sorumlu oldukları
raporlara dair şaibelerin açığa çıkarılması amacıyla 10/8/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin Genel Kurulun 16 Mayıs 2018 Çarşamba günkü
birleşiminde yapılmasına ilişkin önerisi
16/5/2018
Türkiye Büyük Millet Meclisi Başkanlığına
Danışma
Kurulu 16/5/2018 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul

 HDP
Grubu Başkan Vekili
Öneri:
Batman
Milletvekili Sayın Ayşe Acar Başaran ve arkadaşları tarafından, 15 Temmuz darbe
girişimi kapsamında görevden alınan veya tutuklanan Adli Tıp Kurumu uzmanları,
doktorları ve profesörlerinin sorumlu oldukları raporlara dair şaibelerin açığa
çıkarılması amacıyla, 10 Ağustos 2016 tarihinde Türkiye Büyük Millet Meclisine
verilmiş olan 2601 sıra numaralı Meclis araştırması önergesinin diğer
önergelerin önüne alınarak, görüşmelerinin 16/5/2018 Çarşamba günkü birleşimde
yapılması önerilmiştir.
BAŞKAN
– Önerinin gerekçesini açıklamak üzere, öneri sahibi, Halkların Demokratik
Partisi Grubu adına, Batman Milletvekilimiz Sayın Ayşe Acar Başaran.
Buyurun
Sayın Başaran. (HDP sıralarından alkışlar)
Süreniz
beş dakika. 
HDP
GRUBU ADINA AYŞE ACAR BAŞARAN (Batman) – Teşekkür ederim.
Sayın
Başkan, değerli milletvekilleri; ben önergemiz üzerinde konuşmadan önce… Bugün
DTK Eş Başkanı Leyla Güven’in duruşması vardı. Uzun bir süredir hukuksuz olarak
rehin tutuluyor. Bugünkü görülen duruşmasında tutukluluk hâlinin devamına karar
verildi. Leyla Güven, 25’inci Dönemde bu Meclis çatısı altında siyaset üreten
bir milletvekili arkadaşımızdı; haksız, hukuksuz bir şekilde uzun bir süredir
tutuklu olarak tutuluyor. Zaten önergemiz de bununla ilgili olduğu için eğer
bir afsa önce siyasi tutsaklara affı konuşmamız gerekiyor diye düşüyorum.
Buradan da bütün siyasi tutsaklara selamlarımı iletiyorum.
Değerli
arkadaşlar, bizler 26’ncı Dönem boyunca aslında cezaevlerinde mevcut sorunlar,
sıkıntılar üzerine çokça konuşma yaptık. Artık 26’ncı Dönem için son önergemiz
olduğu için bunları kısaca ifade etmek gerekiyor. 26’ncı Dönem içerisinde 50
tane araştırma önergesi verdik, 50’si reddedildi. 460 soru önergesi verdik, 460
soru önergesinin bir kısmına cevap verildi ama basmakalıp, ciddiyetsiz, karşı
tarafı hiçbir şekilde tatmin etmeyen; çoğunda da -tırnak içerisinde söylüyorum-
işkenceyi kaba ve yaralayıcı bir dil bularak iade edildi önergelerimiz. 14
kanun teklifi verdik. 
Değerli
arkadaşlar, ayrıca ana muhalefet partisinden de bu yönde önergelerin ve
taleplerin olduğunu biliyoruz. Bütün bu çabalarımıza rağmen elde ettiğimiz ne
oldu? Sıfır. Yani bu Meclis bu süreç içerisinde cezaevinde cezaevinin ilgili
sorunlarıyla ilgili tek bir adım atmadı. Her geçen gün cezaevlerinde hak
ihlalleri daha fazla derinleşti, daha fazla 80 dönemindeki cezaevlerine
yaklaşmış bulunuyoruz.
Şimdi,
asıl mesele aslında cezaevindeki hasta tutsaklar; hiç isimleri duyulmayan, af
talebinde bulunulmayan, hiç dillendirilmeyen ama günbegün aslında infaz
hukukumuzda olmamasına rağmen, Ceza Kanunu’muzda olmamasına rağmen fiilî olarak
ölüm cezasına çarptırılan hasta tutsaklar. Bunlardan birkaçını sayayım: Seyran
Demir, daha 30 yaşında, ilik kanseri, hepatit B, cezaevinde tutuluyor. Sise
Bingöl -çokça bunu ifade ettik- 78 yaşında, kalp, tansiyon, akciğer hastası.
Değerli arkadaşlar, belki bunu buradan söylemek kendisini kıracaktır, üzecektir
ama Sise ana idrarını tutamadığı için hastaneye sevk edilmek bile istenmiyor.
Bu, onun ayıbı değil, aslında bu Meclis sıralarından oturan herkesin ayıbıdır,
bunu bilmemiz gerekiyor. 
Yine
Barış Annelerinden Mevlüde Baştaş... Değerli arkadaşlar, Barış Annelerinin niye
bir dernek kurduğunu, kendilerine niye “Barış Anneleri” dediklerini merak
ediyorsanız biraz araştırma yapmanızı tavsiye ederim. Bir Barış Annesi, kendisi
de yürüyemeyecek durumda, çocuğu yanına gittiğinde durumunun günbegün
kötüleştiğini söylüyor ve kendisinin kaç yaşında olduğunu merak ediyorsanız,
onu da söyleyeyim, 86 yaşında. 86 yaşında yaşlı bir kadının cezaevinde günbegün
ölmesi bekleniyor. 
Mehmet
Emin Özkan… Değerli arkadaşlar, Mehmet Emin Özkan 80 yaşında. Bakın, 80
yaşında, o da guatr, bağırsak, kalp, yüksek tansiyon, KOAH hastası ve beyninde
baloncuk var ama ısrarla Adli Tıp Kurumu kendisiyle ilgili “Cezaevinde
kalamaz.” raporu vermiyor. Biz bu önergeyi verdiğimizde aslında araştırılmasını
istemiştik ama araştırılmadı. Adli Tıp içerisindeki cemaatlerle ilgili
vermiştik ama siz cemaate rahmet okuttunuz, hâlâ bütün bu tutsaklar cezaevinde.
Bakın
bir hasta tutsak, aldığı rapor nedeniyle tahliye edildi ama ev hapsi uygulandı.
Dinletemediğim için sesimi yükseltiyorum, ev hapsi, bir hasta tutsak. Bu ne
demektir? Aslında hiçbir şekilde tedavi olanaklarının oluşturulmaması demektir.
Bu, 26’ncı Dönemin ayıbı olsun. 26’ncı Dönemde çözülemeyen bir mesele olarak
bunun vebali size kalsın. Ölen her hasta tutsağın, cezaevinde hayatını kaybeden
her insanın sorumluluğunun tek tek hepimizin boynunda olduğunu bilmenizi
isterim. 
Bu
arada son olarak bir şey söyleyeyim, sadece 2016’ya kadar 300’ü ağır, 700 hasta
tutsak vardı, şu anda binleri aştı. Bence yapacağınız en iyi şey onlar için bir
af vaadinde bulunmak olabilir. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Başaran.
Şimdi
söz sırası, Cumhuriyet Halk Partisi Grubu adına İstanbul Milletvekilimiz Sayın
Gamze Akkuş İlgezdi’ye aittir. 
Buyurun
Sayın İlgezdi. (CHP sıralarından alkışlar)
Süreniz
üç dakika. 
CHP
GRUBU ADINA GAMZE AKKUŞ İLGEZDİ (İstanbul) – Sayın Başkan, HDP grup önerisi
üzerinde söz aldım. Yüce Meclisi saygıyla selamlıyorum. 
Hepimiz
biliyoruz ki cezaevleri her yönüyle Türkiye’de kanayan bir yara. Bakın,
çocuğuyla hapiste kalmak zorundaki annelerden çocuk mahpuslara, dört duvar
arasında okumaya çalışan öğrencilerden hasta mahpuslara varıncaya dek ülkemizde
cezaevi nüfusu 236 bine dayanmış vaziyette. Öte yandan, cezaevlerinde yaşanan
hak ihlallerini burada üç dakika içerisinde anlatabilecek durumda değilim ancak
cezaevinde annesiyle kalan çocuklarla birlikte en dezavantajlı grubu oluşturan
hasta mahpusların sorunlarını burada yeniden gündeme getirme zorunluluğu
duyuyorum. Bundan tam bir yıl önce bu kürsüden cezaevlerinde tahliye edilmeyi
bekleyen 841 mahpus olduğunu açıklamıştım. Ceza infaz sisteminin kanayan yarası
olan hasta mahpuslara her geçen gün yenilerinin eklendiğini belirtmiş ve
gerekli adımlar atılmadığı takdirde can kayıplarının yaşanacağı konusunda
Hükûmeti uyarmıştım. Ne yazık ki bu uyarıların dikkate alınmadığını gördük bu
süreç içinde. 
Değerli
vekiller “Ceza tehiri için, en az 3 hekim imzalı Sağlık Kurulu raporu
düzenlenen tüm devlet veya üniversite hastanelerinin raporları kabul
edilmektedir.” deniliyor. Bunu kim ifade ediyor? Adalet Bakanlığı ifade ediyor.
İyi güzel de sistem böyle işliyor mu? Adalet Bakanlığının bilgi edinme taleplerime
verdiği yanıtlar, hapishanelerde ağır hastalığı nedeniyle ölümü bekleyen 1.086
kişinin olduğunu ortaya koyuyor ancak bu mahpuslar hastalıklarına rağmen ağır
işleyen bürokrasi çarkları arasında günbegün eriyorlar. 
Bakın,
adım adım anlatacağım. Diyelim ki cezaevinde kansere yakalandınız, doktora
gideceksiniz. Ancak cezaevlerinde toplam doktor sayısı 279, bunlardan kadrolu
olan sayısı ise sadece 8 yani 845 mahkûma 1 doktor düşüyor dolayısıyla teşhis
ve tedavi şansınız yok. E, ne yapacaksınız? Mecbur cezaevi yönetiminin uygun
gördüğü bir tarihte, boş bir ring aracıyla tam teşekküllü bir hastaneye sevk
edileceksiniz. Ancak sevk edilmek yeterli mi? Hayır. Ağır hastalığınız olduğuna
dair rapor alacaksınız. Bu da yetmeyecek, Adli Tıp Kurumunun raporunun onaylanması
için birkaç ay bekleyeceksiniz. Bu arada hastalığınız ilerleyecek. Ve
nihayetinde Adli Tıptan beklediğiniz rapor gelecek ancak size hastalığınıza
rağmen ceza tehirine gerek olmadığı bildirilecek. 
Peki,
tam teşekküllü hastanelerin “hasta” dediğine sağlık raporunu verenler kim?
Bakın, hasta mahpuslara “Cezaevinde kalabilir.” raporunu veren İstanbul Adli
Tıp Kurumunda çalışan birçok doktor ve Adli Tıp uzmanının FETÖ soruşturması
kapsamında tutuklandığını biliyoruz. Dolayısıyla cezaevlerinde artan hak
ihlallerinden en çok etkilenenlerin hasta mahpuslar olduğunu söylüyoruz. Adli
Tıptan kaynaklanan bu keyfiyet mahpusların tahliye edilerek tedavi olmalarını
engelliyor ne yazık ki.
(Mikrofon
otomatik cihaz tarafından kapatıldı) 
GAMZE
AKKUŞ İLGEZDİ (Devamla) – Bir dakika rica edebilir miyim?
BAŞKAN
– Buyurun Sayın İlgezdi.
GAMZE
AKKUŞ İLGEZDİ (Devamla) – Bu nedenle, ağır hastalıkları nedeniyle 451 mahpus
tahliye edilmeden hayatını kaybettiğini biliyoruz. Bu tablodan da anlaşılacağı
üzere ceza infaz sistemindeki anlayış, bürokratik işlemlerin yavaşlığı, ağır
hasta olan mahpusların hayatlarını tehdit etmekte. Oysaki uluslararası insan
hakları hukuku çerçevesinde başta yaşam hakkı olmak üzere temel hak ve
özgürlüklerin güvence altına alınması devletin sorumluluğundadır. Bu güvence
kişi mahpus olsa bile Anayasa’yla teminat altına alınmıştır. 
Bu
nedenle, tüm ağır hasta mahpusların sağlığa erişim hakları önündeki mevcut
engellerin kaldırılması, tahliyelerinin yolu açılacak düzenlemelerin derhâl
yapılması ve hasta mahpuslara tedavi olanağı sağlanması gerektiğini bir kez
daha hatırlatıyor, saygıyla selamlıyorum Meclisi. (CHP sıralarından alkışlar)
BAŞKAN
– Teşekkür ederim Sayın İlgezdi. 
Sayın
milletvekilleri, şimdi Halkların Demokratik Partisi grup önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir. 
Sayın
Açıkkapı, söz talebinde bulunmuşsunuz. Talebinizi alabilir miyim önce,
talebiniz nedir?
EJDER
AÇIKKAPI (Elâzığ) – Başsağlığı dileklerinde bulunacağım. 
BAŞKAN
– Buyurun. 
VI.- AÇIKLAMALAR (Devam)
26.- Elâzığ Milletvekili Ejder Açıkkapı’nın, Malatya’nın Darende
ilçesinde elim bir trafik kazasında hayatını kaybeden AK PARTİ İl Gençlik
Kolları Başkan Yardımcıları Siraç Bingöl ve Emrullah Ataş için taziye dileğinde
bulunanlara teşekkür ettiğine, Filistin’de Müslümanlara karşı soykırım suçunu
işleyen terörist İsrail’i ve onu destekleyen ABD’yi kınadığına ilişkin
açıklaması
EJDER
AÇIKKAPI (Elâzığ) – Teşekkür ediyorum Sayın Başkanım.
Dün
sabah Malatya’nın Darende ilçesinde elim bir trafik kazasında Hakk’a yürüyen
Elâzığ AK PARTİ İl Gençlik Kolları Başkan Yardımcılarımız, çok kıymetli
kardeşlerim Siraç Bingöl ve Emrullah Ataş için taziye dileklerinde bulunan
Sayın Başbakanımıza, grup başkan vekillerimize, milletvekillerimize teşekkür ediyorum.
Ayrıca, iki gencimizin cenaze törenlerinde bulunan, Elâzığ ve Malatya’ya
gelerek taziyemizi paylaşan Millî Eğitim Bakanımıza, Gençlik ve Spor
Bakanımıza, Genel Başkan Yardımcımız Sayın Öznur Çalık’a, Konya Milletvekilimiz
Sayın Leyla Şahin Usta Hanımefendi’ye ve gençlik kolları genel başkanlarımıza
teşekkür ediyorum.
Ayrıca,
1948 yılından bu yana Filistin’de Müslümanlara karşı sistematik bir şekilde
soykırım suçunu işleyen terörist İsrail’i ve onu destekleyen Amerika Birleşik
Devletleri’ni kınıyor, yüce Meclisi saygıyla selamlıyorum. 
BAŞKAN
– Teşekkür ederim. 
Başınız
sağ olsun Sayın Vekilim.
Sayın
Tor, sisteme girmişsiniz, talebinizi alayım. 
FAHRETTİN
OĞUZ TOR (Kahramanmaraş) – Bir atamayla ilgili açıklama yapmak istiyorum Sayın
Başkan. 
BAŞKAN
– Buyurun.
27.- Kahramanmaraş Milletvekili Fahrettin Oğuz Tor’un, 2016 yılında
Gölbaşı Belediyesine istisnai kadrodan özel kalem müdürü olarak atanan, bir gün
sonrasında da memur yapılan kişinin SGK’ye daire başkanı olarak atanmasını
kınadığına ilişkin açıklaması
FAHRETTİN
OĞUZ TOR (Kahramanmaraş) – Çok teşekkür ediyorum. 
Bugün,
Çalışma Bakanlığı Sosyal Güvenlik Kurumunda yapılan bir atamayla ilgili olarak
çok sayıda telefon ve mesaj aldım. Bildiğiniz gibi, Sosyal Güvenlik Kurumuna
2018 yılı bütçesinden aktarılacak yardım dar anlamda 34 milyar liradır.
Piyasadan 120 milyar liradan fazla alacağı vardır, yapılandırmalar da maalesef
problemi çözememiştir. Doların, avronun her gün rekor kırdığı günümüzde
SGK’nin, Sosyal Güvenlik Kurumunun ehliyetli, çalışkan, tecrübeli kişilere
şiddetle ihtiyacı vardır. Hâl böyleyken 2016 yılında Gölbaşı Belediyesine
istisnai kadrodan özel kalem müdürü olarak atanan, bir gün sonrasında da memur
yapılan torpilli kişi geçen hafta, tecrübe ve bilgi gerektiren, teknik bilgi
gerektiren SGK’ye maalesef daire başkanı olarak atanmıştır. Bu atamayla SGK’de
çalışan binlerce kişinin hakkı yenmiştir, moraller dip yapmıştır, heyecanları
bir defa daha sıfırlanmıştır. Müslümanlığa ve insanlığa sığmayan bu atamayı,
benzer atamaları gerçekleştirenleri kınıyorum diyorum. Bu yolun bir yol
olmadığını tekraren söylüyorum. 
Teşekkür
ederim.
BAŞKAN
– Teşekkür ederim Sayın Tor.
Sayın
Çam, sisteme girmişsiniz, talebinizi alayım önce.
MUSA
ÇAM (İzmir) – Uygun bulunursa İç Tüzük 60’a göre bir dakikalık söz hakkını
kullanmak istiyorum.
BAŞKAN
– Buyurun Sayın Çam.
28.- İzmir Milletvekili Musa Çam’ın, 22, 23 ve 24’üncü Dönem
Milletvekili Ferit Mevlüt Aslanoğlu’nu ölümünün 4’üncü yıl dönümünde rahmetle
andığına ilişkin açıklaması
MUSA
ÇAM (İzmir) – Teşekkür ederim Sayın Başkan.
24’üncü
Dönemde Parlamentoda birlikte çalışmaktan büyük mutluluk ve keyif aldığım
İstanbul Milletvekilimiz Mevlüt Aslanoğlu’nun aramızdan ayrılışının dördüncü
yılı bugün. Kendisiyle ilk kez Parlamentoda ve Plan ve Bütçe Komisyonunda
birlikte çalıştık. Plan ve Bütçe Komisyonumuzun sözcüsü idi. Kendisini zamansız
ve talihsiz bir şekilde kaybettik. Acımız Büyük. Kederli ailesinin acısını
paylaşıyoruz. Parlamentoda ve Plan ve Bütçe Komisyonunda bize çok değerli
katkılar sundu. Kendisini minnetle ve rahmetle anıyorum, toprağı bol olsun.
BAŞKAN
– Teşekkür ederim Sayın Çam.
Sayın
Sarıhan, siz de sisteme girmişsiniz, talebinizi alayım önce.
ŞENAL
SARIHAN (Ankara) – Türk Tabipleri Birliğinden arkadaşlarımız bir basın
açıklaması yaptılar, o konuyla ilgili…
BAŞKAN
– Buyurun Sayın Sarıhan.
29.- Ankara Milletvekili Şenal Sarıhan’ın, Türk Tabipleri Birliği Merkez
Konseyi üyeleri Selma Güngör ve Dursun Yaşar Ulutaş hakkında yapılan işlemlerin
hukuksuz olduğuna ilişkin açıklaması
ŞENAL
SARIHAN (Ankara) – Teşekkür ederim Değerli Başkan.
Biliyorsunuz
ki Türk Tabipleri Birliği bir meslek kuruluşudur ve bu meslek kuruluşu
kendisinin de üzerinde olan Dünya Tabipler Birliği tarafından ileri sürülen
tutum belgesine de uygun davranmak zorundadır. Bu belge 1953 tarihlidir,
2017’de de gözden geçirilmiştir. Bu arkadaşlarımızın “Savaş bir halk sağlığı
sorunudur.” biçimindeki basın açıklamaları nedeniyle uğradıkları hukuksuzluklar
Parlamentomuzun anımsadığı bir gerçekliktir. 
Bugün
ise Türk Tabipleri Birliği Merkez Konseyi üyesi Selma Güngör ve Dursun Yaşar
Ulutaş’a ilişkin olarak, bu bildiri gerekçe gösterilerek görevlerine son
verilmesi konusunda bir girişim vardır. Bu girişimin, Sağlık Bakanlığının
demokrasiyi vadeden bir dönemde hemen geri alınması konusu…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Sarıhan.
Sayın
Tanal, siz de sisteme girmişsiniz, talebinizi alayım.
MAHMUT
TANAL (İstanbul) – Değerli Başkanım, İç Tüzük’ün 60’ıncı maddesine göre çok
önemli pek kısa bir söz istiyorum.
BAŞKAN
– Çok önemli...
Buyurun
Sayın Tanal.
30.- İstanbul Milletvekili Mahmut Tanal’ın, Filistin vatandaşlarına vize
şartı aranırken İsrail vatandaşlarının vizeden muaf olmasını şiddetle
kınadığına ve derhâl düzeltilmesini beklediğine ilişkin açıklaması
MAHMUT
TANAL (İstanbul) – Çok teşekkür ederim Değerli Başkanım.
Değerli
milletvekilleri, hepinizi saygıyla, hürmetle selamlıyorum.
Şu
anda bu, Türkiye Cumhuriyeti Dışişleri Bakanlığının sitesine girdiğiniz zaman,
Filistin vatandaşları Türkiye Cumhuriyeti devletine gelmek istedikleri zaman
vize şartı aranıyor yani Filistinli vatandaşlar Türkiye’ye gelmek istediğinde
vizesiz Türkiye’ye giriş yapamıyor. Aynı şekilde İsrail Konsolosluğunun
sitesine girdiğinizde, İsrail devletinin vatandaşları Türkiye’ye gelmek istedikleri
zaman vizesiz gelebiliyor yani İsrail devletinin vatandaşları vizeden muaftır,
Türkiye’ye vize şartı olmaksınız giriş yapabiliyorlar. 
Şimdi,
siyasi iktidar afra tafra yapıyor “İsrail devleti terör devletidir.” diyor,
“Haydut devlettir.” diyor. Ayinesi iştir kişinin lafa bakılmaz. Bu ne
samimiyetsizlik?
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Yani burada çifte standart var. İsrail devletinin
vatandaşlarına gösterilen bu pozitif ayrımcılık Filistin devletine gösterilemiyor.
Bu uygulamayı şiddetle kınıyorum, derhâl düzeltmelerini bekliyorum. (CHP
sıralarından alkışlar) 
BAŞKAN
– Teşekkür ederim Sayın Tanal.
Sayın
Arslan, siz de sisteme girmişsiniz, talebiniz nedir?
KAZIM
ARSLAN (Denizli) – 60’a göre söz istiyorum.
BAŞKAN
– Buyurun Sayın Arslan.
31.- Denizli Milletvekili Kazım Arslan’ın, İslam âleminin ramazanını
kutladığına, İsrail’in Filistin halkına karşı sürdürdüğü kanlı saldırıyı
şiddetle kınadığına ve bölgede barış sağlanıncaya kadar iktidarın İsrail’le
ilişkilerini dondurmasını istediğine ilişkin açıklaması
KAZIM
ARSLAN (Denizli) – Sayın Başkan, değerli milletvekilleri; bugün ramazan ayının
birinci günü. Tüm İslam âleminin ramazan ayını kutluyor, ramazan ayının barış,
huzur ve adalet getirmesini diliyorum. 
Bu
ramazan ayı arifesinde, İsrail devletinin barış isteyen mazlum Filistin halkına
karşı sürdürdüğü kanlı saldırıyı şiddetle ve nefretle kınıyorum. Bir hiç yerine
öldürülen 65’e yakın Filistinli vatandaşa Allah’tan rahmet diliyorum. Bu kanlı
saldırı sonucu yaralanan 2.600 kişiye de acil şifalar diliyorum.
Orta
Doğu’da barışın ve huzurun sağlanması için başta ABD olmak üzere tüm
emperyalist ülkelerin bölgeden ellerini çekmelerini diliyorum. Ayrıca iktidarın
İsrail devletiyle ilişkilerini hem siyasi hem ekonomik açıdan askıya almasını,
bölgede barış sağlanıncaya kadar her türlü ilişkisini dondurmasını istiyorum.
Artık iktidarın tepkilerini miting yaparak değil, icraat yaparak
gerçekleştirmesini bekliyorum.
Teşekkür
ederim.
BAŞKAN
– Teşekkür ederim Sayın Arslan.
Birleşime
on dakika ara veriyorum.
Kapanma Saati: 15.23
İKİNCİ OTURUM
Açılma Saati: 15.40
BAŞKAN: Başkan
Vekili Yaşar TÜZÜN
KÂTİP ÜYELER:
Sema KIRCI (Balıkesir), Mücahit DURMUŞOĞLU (Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 100’üncü Birleşiminin
İkinci Oturumunu açıyorum. 
Şimdi,
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım:
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekili Manisa Milletvekili Özgür Özel ile
Grup Başkan Vekili Sakarya Milletvekili Engin Özkoç tarafından 15/5/2018
tarihinde TBMM Başkanlığına sunulan, Türkiye Cumhuriyeti ile İsrail Devleti
Arasında Tazminata İlişkin Usul Anlaşmasının Onaylanmasının Uygun Bulunduğuna
Dair Kanunun Yürürlükten Kaldırılması Hakkında Kanun Teklifi’nin ivedilikle
Dışişleri Komisyonunda görüşülmesine ilişkin önerisi
16/5/2018
Türkiye
Büyük Millet Meclisi Başkanlığına
Danışma
Kurulu; 16/5/2018 Çarşamba günü (bugün) toplanamadığından, grubumuzun aşağıdaki
önerisini İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel 
 Manisa

 Grup
Başkan Vekili 
Öneri:
Cumhuriyet
Halk Partisi Grup Başkan Vekilleri Manisa Milletvekili Özgür Özel ile Sakarya
Milletvekili Engin Özkoç tarafından 15/5/2018 tarihinde TBMM Başkanlığına
sunulan Türkiye Cumhuriyeti ile İsrail Devleti Arasında Tazminata İlişkin Usul
Anlaşmasının Onaylanmasının Uygun Bulunduğuna Dair Kanunun Yürürlükten
Kaldırılması Hakkında Kanun Teklifi’nin ivedilikle Dışişleri Komisyonunda
görüşülmesi önerilmiştir. 
BAŞKAN
– İlk söz önerinin gerekçesini açıklamak üzere öneri sahibi Cumhuriyet Halk
Partisi Grubu adına Manisa Milletvekilimiz Sayın Özgür Özel'e aittir.
Buyurun
Sayın Özel. (CHP sıralarından alkışlar) 
Süreniz
beş dakika.
CHP
GRUBU ADINA ÖZGÜR ÖZEL (Manisa) - Sayın Başkan, değerli milletvekilleri; biraz
önce yerimizden söz aldığımızda da ifade etmiştik, dün Filistin Büyükelçisi Sayın
Fayed Mustafa’yı ziyaretimizde ve sonrasında da ifade ettik, Filistin’de 60
can, 60 Filistin vatandaşı hayatını kaybetti. Üçlü bir cinayete kurban
gittiler, üç cinayet birden işlendi Filistin’de. Birincisi fiilî cinayetti,
hayatlarını kaybettiler. İkincisi hukuki bir cinayetti, Amerika Birleşik
Devletleri’nin uluslararası hukuku, uluslararası örgütleri ve o örgütlerin
ürettiği hukuku hiçe saydığı bir hukuk cinayetiyle karşı karşıyayız. Üçüncüsü
de bir siyasi cinayet söz konusu Filistin’de, Amerika Birleşik Devletleri ile
İsrail, Kudüs’ün tarihini, Kudüs’ün tarihî statüsünü, Kudüs’ün tüm inançlar
için önemini ve Filistin’in uluslararası camiada tanınan egemenlik haklarını
hiçe sayan siyasi bir cinayet işlediler. Buna karşı Türkiye Cumhuriyeti’nin
ortak ve net bir tavır sergilemesi gerekiyordu. Bu konuda açıklamalarda,
kınamalarda, meydan okumalarda, ses yükseltmelerde hiçbir sorun yok. Ama bir
gerçekle karşı karşıyayız ve şimdi Meclisteki tüm siyasi partiler olarak bir
gerçekle yüzleşeceğiz. Aslında dünkü bir grup önerisiyle ilgili biraz önce
Adalet ve Kalkınma Partisi Grubu meselenin iç tüzüksel sorunundan bahsetmişti.
Şimdi elimizde bir grup önerisi var. İsrail'in Mavi Marmara katliamından sonra
kendilerine karşı ortaya koyduğumuz tavır ve 3 adet olmazsa olmazımız vardı,
kırmızı çizgimiz: Bir, abluka tamamen ortadan kalkacaktı, abluka kalkmadı,
artarak devam ediyor; ikincisi, hayatını kaybedenlere tazminat ödenecekti,
İsrail 20 milyon dolar para yolladı ama anlaşmaya bu parayı İsrail devletinin
bir lütuf olarak, yani bir tazminat değil, bir lütuf olarak yolladığını kayda
geçirdiler; üçüncü olarak da, yine İsrail devleti ile Türkiye arasındaki önemli
sorun alanlarından bir tanesinin çözülmesini bekliyorduk ama bu konuda da çok
şaşırtacak bir durumla karşılaştık. “Özür dileyeceksiniz.” demiştik, bir gün
Sayın Recep Tayyip Erdoğan çıktı ve dedi ki: “Obama'yla yan yana oturuyordum,
telefon geldi, Netanyahu ile Obama konuşurken Obama telefonu bana verdi,
Netanyahu benden özür diledi.” “Özür” dediğinizin uluslararası hukukta,
uluslararası ilişkilerde bir zaptı, bir kaydı, bir mektubu olur. Özür dileme
meselesi, çocuklar arasında bile bunu yapsanız derler ki “Meydanda işlenen
kusurun tenhada özrü olmaz.” Bütün dünyanın önünde ulusal onurumuz rencide
edilecek, sonra “Telefonu verdiler, benden özür diledi.” Bugün sorsan, İsrail
böyle bir şeyi kabul etmiyor. Bu şartlar altında bir sözleşme getirildi ve Mavi
Marmara mağdurlarının hukuki haklarını düşüren, İsrail’i 20 milyon lütuf
ödeyerek aklayan paklayan, ilişkileri sıcaklaştıran, yumuşatan bir anlaşma.
Gerçekten bugün geldiğimiz noktada… Hele hele Trump'la gidip el ele
sıkışılıyor, Trump açıklıyor: “İlişkilerde tarihî zirvesindeyiz.” Yayın
organınız yazıyor: “Hiç olmadığı kadar yakınız.” Bundan seksen bir gün sonra Amerika
Birleşik Devletleri büyükelçiliğini Kudüs’e taşıyor. Yahu, tarihte hiç
olmadığınız kadar yakınsak nasıl böyle bir adımı atabiliyorlar? Bu
samimiyetsiz, bu yalancı, bu ikiyüzlü tutumuna karşı bunlara niye haddini
bildirmiyoruz? 
İşte,
şimdi şunu söylüyoruz, grup önerimiz şu: Yüz kere başka ihlaller yaptınız ama
erken seçim kararında da Yetki Kanunu’nda da ne dediniz? “Kanun teklifi
komisyonda kırk sekiz saat geçmeden görüşülsün.” Kanun teklifi verdik
arkadaşlar, komisyonda bekliyor, diyoruz ki bir an önce görüşülsün. Nedir? Mavi
Marmara Anlaşması'nı Türkiye tek taraflı ve bütün sonuçlarını ortadan
kaldıracak şekilde feshetsin, bu Meclis bu anlaşmayı ortadan kaldırsın. (CHP
sıralarından alkışlar) Yani çıkardığınız kanunu hep beraber iptal edelim. Bu konuda
Meclise güveniyoruz. Adalet ve Kalkınma Partisinin samimiyetini birazdan
göreceğiz. Dün o olmadı, bu olmadı… Elinizi kaldırırsanız beşte Dışişleri
Komisyonu toplanır.
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Başkanım, müsaade ederseniz…
BAŞKAN
– Buyurun Sayın Başkanım. 
ÖZGÜR
ÖZEL (Devamla) – Bu önergeyi kabul ederseniz saat beşte Dışişleri Komisyonu
toplanır. Bizim kanun teklifimizin olması şart değil, birer tane de sizler
verirsiniz, Komisyon birleştirir, Mavi Marmara Anlaşması iptal edilir. Her
zaman yapıyorsunuz ya, kırk sekiz saat geçmeden Meclis gündemine alalım. Şimdi
yapalım, tam zamanı, bugün akşam gelir, Mavi Marmara’yı bu ramazanın ilk günü
akşamı, iftardan hemen sonra ellerinizi kaldırırken de büyük bir memnuniyet
duyarak, torunlarınıza anlatacağınız bir iş yaparak iptal eder geçersiniz. Ama
eğer bugün bu grup önerisine “hayır” oyu kullanırsanız o Komisyon
toplanmayacak, bu Mecliste o anlaşmayı iptal etme imkânı olmayacak ve İsrail
diyecek ki: “Tamam, 60 can aldım, yine yanıma kaldı. Türklere 20 milyon TL
lütuf verdim, seslerini kestim. CHP, tarihsel tavrıyla uyumlu, Filistin
meselesine sahip çıktı ama müttefikim beni yanıltmadı, bana sıkıntı çıkarmadı.”
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Hani, her zaman grup kararı, grup kararı; bu sefer Adalet ve
Kalkınma Partisinden bir vicdan kararı bekliyoruz. 
Bugün
belki de son gün; belki de burada 316 milletvekilinin önemli bir kısmı
olmayabilir ama bu son oylamada “Ben Mavi Marmara Anlaşması’nın iptal
edilmesine el kaldırdım.” demek önemli bir iştir. Ben torunlarıma bunu
anlatırım; muhalefet partisi milletvekillerinin bu konuda hiçbir sıkıntısı
olmadığını düşünüyorum. Adalet ve Kalkınma Partisi Grubunu bu tarihsel sınavla,
vicdanlarıyla baş başa bırakıyorum.
Teşekkür
ederim. (CHP sıralarından “Bravo” sesleri, alkışlar)
BAŞKAN
– Teşekkür ederim Sayın Özel. 
Şimdi
söz sırası, Halkların Demokratik Partisi Grubu adına İstanbul Milletvekilimiz
Sayın Filiz Kerestecioğlu’na aittir.
Buyurun
Sayın Kerestecioğlu. (HDP sıralarından alkışlar)
Süreniz
üç dakika. 
HDP
GRUBU ADINA FİLİZ KERESTECİOĞLU DEMİR (İstanbul) – Teşekkürler.
Sayın
Başkan, değerli milletvekilleri; dün İsrail Hükûmetinin, ABD iktidarının
desteğiyle, Kudüs’ü tek taraflı başkent ilan etmesi girişiminin ardından 60
Filistinli yurttaşın öldürülmesi ve binlercesinin yaralanması üzerine biz
Mecliste bir genel görüşme talep ettik. Bu genel görüşme İsrail’le ekonomik,
ticari, askerî anlaşmaların iptal edilmesi ve diplomatik ilişkilerin gözden geçirilmesi
üzerineydi; bununla ilgili yeni bir dış politika kurulması, inşa edilmesi
üzerineydi ama maalesef bu talep iktidar partisinin oylarıyla reddedildi. 
Mavi
Marmara Anlaşması, evet, bir süre önce bu Mecliste oylandı. Bu anlaşmaya en net
tutumu alan parti Halkların Demokratik Partisidir; bu, verilen oylarla da
sabittir. Bugün, bu anlaşmayla ilgili olarak net bir tutum almamış olan
partinin de bu önergeyi getirmesi aslında sevindiricidir ama o dönemde
Milliyetçi Hareket Partisinin de buna ret oyu verdiğini biliyoruz, belki bugün
aynı sevindirici gelişmeyi hep birlikte yaşarız. Biz önergeye kabul oyumuzu
vereceğiz, bununla ilgili bir çekincemiz yok çünkü gerçekten biz, vatandaşların
mağduriyetinin devlet tarafından tek taraflı olarak kaldırılmasını, İsrail’in
bir lütuf olarak, lütuf tazminatı gibi, hiç mecbur olmadığı hâlde, işte “ex
gratia” denilen şekilde 20 milyon Amerikan doları ödemesini zaten o gün de
kabul etmemiştik, bugün de kabul etmiyoruz ve aynı şekilde o zaman İsrail’in
her türlü hukuki ya da cezai talebe ilişkin sorumluluktan kurtularak muaf
tutulmasını ve bunu Türkiye Cumhuriyeti devletine yüklemesini bu anlaşmayla da
kabul etmemiştik, yine kabul etmiyoruz. Biz riyaya karşıyız arkadaşlar,
riyakârlık üzerine siyaset yapılmasına karşıyız ve diyoruz ki: Hamaset değil,
icraat. Gerçekten bugün yapılması gereken şey icraattır. 
Bakın,
bugün Amerika yeni yaptırımlarını açıklıyor, diyor ki: “İran Merkez Bankası
Başkanı terör listesine alındı.” Yarın Türkiye Merkez Bankası Başkanıyla ilgili
ne diyecekleri belli değil. Gerçekten sağlam, sağlam ayakta duran bir dış
politika gerekiyor bütün bu emperyal emellere, bütün bu herkesi savaşa
sürükleyen Orta Doğu politikasına karşı. 
Şimdi
diyorsunuz ki: “Miting yapacağız.” Eğer bir devletseniz mitingi yapmakla bir
şey olmaz. Miting midir bir devletin, bir iktidarın yapacağı şey? 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) - Sayın Başkanım, tamamlayacağım.
BAŞKAN
– Buyurun Sayın Başkanım.
FİLİZ
KERESTECİOĞLU DEMİR (Devamla) - Protesto faaliyetlerini, mitingleri bakın, Tel
Aviv’de de gençler yapıyorlar, “Yeni bir savaş istemiyoruz.” diyorlar İsrailli
gençler de. Burada ayrıca bir başka yanlışa düşmemek gerekiyor. Halklar
birbirine düşman değildir. Bütün İsrail halkını düşman olarak görmek ve bu tarz
yaklaşımlarda bulunmak da bizim ülkemizde yaşayan vatandaşlarımıza da
saygısızlıktır. Biz bunu değil evet, mitingi onlar yapsınlar diyoruz. Siz
mitingde ne yapacaksınız Amerika’yı protesto ederken? İsterseniz bir de coca
cola dökün yere o şekilde de protesto edin. Devletseniz yaptırım uygularsınız.
Yaptırım gücünüz vardır; yaptırım gücü de birtakım anlaşmaları iptal etmekten
geçer. İşte, dün de söylediğimiz gibi bugün de söylüyoruz, Mavi Marmara başta
olmak üzere bu anlaşmaların iptali gerekir ve gerçekten Ali kıran baş kesen
gibi dünyaya böyle meydan okuyan “Her yerde savaş ilan ederim.” diyen bu
devletlere karşı barışçıl ve birlikte bir tutum almak gerekir. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederim Sayın Kerestecioğlu. 
Şimdi
söz sırası, Adalet ve Kalkınma Partisi Grubu adına Kayseri Milletvekilimiz
Sayın Mustafa Elitaş’a aittir. 
Buyurun
Sayın Elitaş. (AK PARTİ sıralarından alkışlar)
Süreniz
üç dakika. 
AK
PARTİ GRUBU ADINA MUSTAFA ELİTAŞ (Kayseri) – Sayın Başkan, değerli
milletvekilleri; yüce heyetinizi saygıyla selamlıyorum.
Orta
Doğu’da yaşanan olaylar içerisinde gerçekten bugüne kadar görülmemiş kanlı bir
katliamla karşı karşıyayız. İsrail devletinin temsilcileri haklarını aramaya
çalışan, Kudüs’ün işgalini ortadan kaldırmak için direnen Filistinli
kardeşlerimizi katlederek dünya tarihinde kara bir leke alarak yerlerini
almışlardır. 
Bunun
aslı Amerika Birleşik Devletleri Başkanının Kudüs’ü İsrail’in başkenti olarak
tanıyacağını ve Tel Aviv’deki büyükelçiliğin Kudüs’e taşınmasıyla başlayan bir
süreçtir. Asıl bu, Trump’ın ağzından çıkan, Trump’ın kaleminden büyükelçiliğin
Kudüs’e taşınmasıyla ortaya çıkan kanla yazılmış bir imzadır. Bu İsrail’in
Amerika Birleşik Devletleri’nden aldığı güçle Orta Doğu’daki yeniden şekillenme
planları çerçevesinde ortaya çıkardığı ve güçsüzleştirilmiş bir Türkiye’yle
Orta Doğu coğrafyasını yeniden şekillendirmeye çalışan Amerika Birleşik
Devletleri’nin amaçları doğrultusunda ortaya çıkan bir harekettir. 
24
Haziran seçimlerine giderken amaç, Türkiye'de Cumhurbaşkanlığı sisteminde yeni
bir lider, yeni bir Cumhurbaşkanı tayini değil, Orta Doğu’da sesi çıkan,
Birleşmiş Milletlerde 128 ülkeyi aynı doğrultuda karar verdirmeye çalışan,
Müslümanların sesi olan bir ülkeyi, bir lideri Recep Tayyip Erdoğan’ı ortadan
kaldırmak için yapılan hareketlerin asıl temelleri bunlardır. 24 Haziran
seçimleri basit bir seçim değil, Türk dünyasının, İslam coğrafyasının
geleceğiyle ilgili alınacak kararların en önemli seçimlerinden biridir. Şu anda
hiç kimse Amerika Birleşik Devletleri’nin, siyonizmin Orta Doğu’daki planlarına
alet olmak lüksüyle karşı karşıya değildir. 
Bakın,
değerli milletvekilleri, bugüne kadar yapılmış 13 tane İsrail’le ilgili
sözleşme var, 1951 yılından bu tarafa yapılmış İsrail sözleşmeleri. Onlarla
ilgili yani sadece Mavi Marmara Sözleşmesi’yle değil, diğerleriyle ilgili
sözleşmeleri de dikkate alıp neler varsa onların değerlendirilmesi gerekir.
ÖZGÜR
ÖZEL (Manisa) – Yapalım.
MUSTAFA
ELİTAŞ (Devamla) - Ama bakın, değerli milletvekilleri, devletler canları
sıkıldığı takdirde “Ben şu sözleşmeyi de ortadan kaldırıyorum, şunu yapıyorum.”
deme lüksüne sahip değildir. 
ALİ
ŞEKER (İstanbul) – Siz yaptınız, daha yeni yaptınız.
MUSTAFA
ELİTAŞ (Devamla) - Türkiye Cumhuriyeti devleti kurulduğundan bu tarafa belki
binlerce –ki bu sene 400 taneden fazla- uluslararası sözleşme imzaladı. Bu,
uluslararası sözleşmelerin dünya milletleri nezdindeki Türkiye'nin itibarını
zedeleyecek bir unsurla da karşı karşıya gelmememiz gerekir.
ALİ
ŞEKER (İstanbul) – Mavi Marmara’yla mı itibar kazandık, onunla mı itibar
kazandık?
MUSTAFA
ELİTAŞ (Devamla) – Bir, Mavi Marmara’yla ilgili sözleşme konusu kalmamış bir
sözleşmedir.
(Mikrofon
otomatik cihaz tarafından kapatıldı)
AYŞE
ACAR BAŞARAN (Batman) – Başkan, bir dakika daha verin, anlatsın, çok merak
ediyorum nasıl anlatacak.
GARO
PAYLAN (İstanbul) – Süreyi siz kısalttınız, bak, üç dakika siz yaptınız.
BAŞKAN
– Buyurun Sayın Başkanım.
MUSTAFA
ELİTAŞ (Devamla) – Arkadaşlar “üç dakika” diyor Başkanım, grupların ortak
kararı…
GARO
PAYLAN (İstanbul) – Yok yok, siz karar verdiniz, üç dakikaya siz düşürdünüz.
MUSTAFA
ELİTAŞ (Devamla) – Grupların ortak kararı Sayın Başkanım.
ÖZGÜR
ÖZEL (Manisa) – Hayır, hayır, öyle bir şey yok, İç Tüzük’ten kaynaklanıyor. 
BAŞKAN
– Buyurun Sayın Başkanım. 
MUSTAFA
ELİTAŞ (Devamla) – Bakın, Mavi Marmara’yla ilgili…
ÖZGÜR
ÖZEL (Manisa) – Sen azalttın bunu, sen azalttın.
BAŞKAN
– Sayın Özel…
MUSTAFA
ELİTAŞ (Devamla) – Aslında uzatmaması gerekir Sayın Başkanın. 
BAŞKAN
– Sayın Elitaş, siz Genel Kurula hitap edin.
Buyurun.
ÖZGÜR
ÖZEL (Manisa) – On dakikaydı sen üçe indirdin, onu kabul et. Ortak karar yok,
biz karşı oy kullandık. Ondan üçe siz indirdiniz.
MUSTAFA
ELİTAŞ (Devamla) – Sayın Başkanın uzatmaması gerekir.
ÖZGÜR
ÖZEL (Manisa) – Başkanın yüce gönüllülüğü.
MUSTAFA
ELİTAŞ (Devamla) – Bakın, değerli milletvekilleri, Mavi Marmara’yla ilgili
sözleşme konusuz kalmış sözleşmedir. (CHP sıralarından “Allah Allah” sesleri)
ALİ
ŞEKER (İstanbul) – 20 milyon alındı, iş bitti.
MUSTAFA
ELİTAŞ (Devamla) - 20 milyon ödenmiştir. 
Bizim
üç meselemiz vardı:
1)
Tazminat ödenecek.
AYŞE
ACAR BAŞARAN (Batman) – Ödendi mi?
MUSTAFA
ELİTAŞ (Devamla) – 2) Özür dilenecek.
ÖZGÜR
ÖZEL (Manisa) – Diledi mi?
ALİ
ŞEKER (İstanbul) – Hayır, lütuf etti.
MUSTAFA
ELİTAŞ (Devamla) – 3) Abluka sınırlı olarak kaldırılacak.
GARO
PAYLAN (İstanbul) – Kalkmadı.
MUSTAFA
ELİTAŞ (Devamla) – Tazminat ödendi mi? Ödendi.
ALİ
ŞEKER (İstanbul) – Tazminat değil, lütuf!
ÖZGÜR
ÖZEL (Manisa) – “Lütuf” yazmış adam, lütuf!
MUSTAFA
ELİTAŞ (Devamla) – Abluka sınırlı olarak kaldırıldı mı? Kaldırıldı. 
GARO
PAYLAN (İstanbul) – Kalkmadı.
MUSTAFA
ELİTAŞ (Devamla) – Özür dilendi mi? Dilendi.
AYŞE
ACAR BAŞARAN (Batman) – Dilenmedi.
GARO
PAYLAN (İstanbul) – Dilenmedi.
ÖZGÜR
ÖZEL (Manisa) – Hayır. Hani nerede, göster?
MUSTAFA
ELİTAŞ (Devamla) – Bu üç unsur ortadan kalkmıştır. 
Şimdi,
davaların ortadan kalktığı bir süreçte açıkçası… Yani tebrik ediyorum
Cumhuriyet Halk Partisini, biz yıllarca Filistin davasını, Kudüs davasını
savunurken -hiç gayret göstermeyen- bugün Filistin bayraklarıyla yaptığı
gösteriyi tebrik ediyorum. 
(Mikrofon
otomatik cihaz tarafından kapatıldı) 
ALİ
ŞEKER (İstanbul) – Deniz Gezmiş nerede savunuyordu siz 6. Filo’ya taparken?
ÖZGÜR
ÖZEL (Manisa) – Allah’tan kork, Allah’tan!
MUSTAFA
ELİTAŞ (Devamla) – 24 Haziran nelere kadirmiş? 
ÖZGÜR
ÖZEL (Manisa) – Deniz Gezmiş’in elinde bu bayrak, Deniz Gezmiş’in.
ALİ
ŞEKER (İstanbul) – Deniz Gezmiş’ten utan!
MUSTAFA
ELİTAŞ (Devamla) – Mübarek ramazan onları da Kudüs davasını, İslam davasını savunabilir
bir hâle getirdi. 
ÖZGÜR
ÖZEL (Manisa) – Allah’tan kork!
MUSTAFA
ELİTAŞ (Devamla) – Büyük bir mutluluk duyuyorum, Rabb’ime hamdediyor,
şükrediyorum. (AK PARTİ sıralarından alkışlar) 
ALİ
ŞEKER (İstanbul) – 6’ncı Filo’ya secde edenlerden öğrenmeyeceğiz!
BAŞKAN
– Teşekkür ederim Sayın Elitaş.
ÖZGÜR
ÖZEL (Manisa) – Sayın Başkan...
BAŞKAN
– Bir saniye Sayın Özel, vereceğim.
Buyurun
dinliyorum Sayın Başkanım.
ÖZGÜR
ÖZEL (Manisa) – Sayın Başkan...
FİLİZ
KERESTECİOĞLU DEMİR (İstanbul) – Sayın Başkan, öncesinde sözüm vardı. 
ÖZGÜR
ÖZEL (Manisa) – Siz buyurun.
BAŞKAN
– Tamam, size de vereceğim Sayın Başkanım. İlk önce mi istiyorsunuz?
FİLİZ
KERESTECİOĞLU DEMİR (İstanbul) – Zaten görmüştünüz.
MUSTAFA
ELİTAŞ (Kayseri) – Efendim, bizim grup önerimizde konuşabilirler Sayın
Başkanım.
BAŞKAN
– Sayın Başkan, ben yönetiyorum Genel Kurulu, bir saniye, müdahil olmayalım.
MUSTAFA
ELİTAŞ (Kayseri) – Yönetiyorsunuz ama usulüne de uygun yönetin.
BAŞKAN
– Buyurun Sayın Kerestecioğlu. 
VI.- AÇIKLAMALAR (Devam)
32.- İstanbul Milletvekili Filiz Kerestecioğlu Demir’in, Kayseri
Milletvekili Mustafa Elitaş’ın CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ve Mavi Marmara Anlaşması metninin imza
yerinde “Kudüs” yazmasına dikkat çektiklerine ilişkin açıklaması
FİLİZ
KERESTECİOĞLU DEMİR (İstanbul) – Sayın Elitaş özür dilendiğini söyledi ama o
sanıyoruz Sayın Erdoğan’ın gizli bir görüşmesiyle olmuş olabilir çünkü
Türkiye’ye karşı böyle bir özrü ve anlaşmayı Türkiye halkları duymadı. 
MUSTAFA
ELİTAŞ (Kayseri) – İsrail’in öyle bir yazılı beyanı var.
FİLİZ
KERESTECİOĞLU DEMİR (İstanbul) – Ama bunun dışında ben eksik bıraktığım bir
şeyi tamamlamak için aslında söz almıştım. Bilmiyorum, kendileri hatırlıyorlar
mı, evet, bugün “Amerika” diyorlar, “Onun yarattığı kan” diyorlar vesaire ama
Mavi Marmara Anlaşması’nın metninde altında imza yerleri olarak “Tel Aviv”
yazmıyordu, “Kudüs” yazıyordu ve o zaman da buna dikkat çekmiştik, bunu çok çok
iyi hatırlıyordur sayın milletvekilleri.
MUSTAFA
ELİTAŞ (Kayseri) – Dışişlerinden anlayan arkadaşlarınıza sorarsanız ne olduğunu
anlatır onlar.
FİLİZ
KERESTECİOĞLU DEMİR (İstanbul) – O yüzden, Kudüs'ü zaten o zaman kabul etmişti
buna oy verenler, bunu da hatırlatmak isteriz Halkların Demokratik Partisi
olarak. 
BAŞKAN
– Teşekkür ederim Sayın Kerestecioğlu.
Sayın
Özel, buyurun Sayın Başkanım. 
ÖZGÜR
ÖZEL (Manisa) – Sayın Başkan, sayın hatip konuşmasının son kısmında “Biz
‘Filistin davası’ derken aklına gelmeyenler, bugün İsrail bayrağını eline
almış.” diyerek sataşmada bulunmuştu, ona cevap vermek istiyorum. 
MUSTAFA
ELİTAŞ (Kayseri) – Tespitte bulundum, sataşma değil. 
BAŞKAN
– Buyurun Sayın Özel. (CHP sıralarından alkışlar)
VIII.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in, Kayseri Milletvekili Mustafa
Elitaş’ın CHP grup önerisi üzerinde AK PARTİ Grubu adına yaptığı konuşmasında
Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, aslında çok net bir şeyi ortaya koydu: “Bu
anlaşma konusuz kalmıştır.” deyip, “3 tane şartı vardı.” dedi. Eğer siz bugün
İsrail’in Filistin’e ablukasının sonlandığını söylüyorsanız, ben size bir şey
söylemeyeceğim. Abluka bugüne kadarki en sert günlerini, dönemlerini yaşıyor,
bir. 
İkincisi:
“Özür dilendi.” diyorsunuz. Diyor ki Sayın Erdoğan: “Obama’yla Netanyahu
oturuyorlardı. Obama beni aradı: ‘Bak telefonu kime veriyorum’ dedi. Netanyahu
özür manasına gelecek laflar söyledi.”
Sayın
Elitaş, meydanda yapılan kusurun tenhada özrü olmaz. İki çocuk mahallede kavga
etseler, akşam gelip de evde anasının yanında özür dilese derler ki:
“Arkadaşlarının yanında özür dilesin.” Bütün dünyanın önünde o adamlar, o
katilleri yukarıdan indirdiler, 9 kişiyi şehit ettiler. Netanyahu özür dilemiş,
tek şahidi Recep Tayyip Erdoğan’la kulağındaki ahize, böyle bir şey olmaz.
Kâğıt isterler, “Hani mektup nerede?” derler, “Hani zabıt nerede?” derler.
Üçüncüsü:
“20 milyon dolar tazminat ödedim.” desinler ama demiyor. Ne yapıyor? Anlaşmaya
İngilizcesini yazarak “Lütuf olarak verdik.” diyor. Bu kadar onur kırıcı bir
anlaşma olmaz.
Şimdi,
eğer yiğitsek, eğer sözümüzün arkasındaysak, eğer bu Meclisteki herkes bu
davada ikircikli davranmayıp samimiyetle parmak kaldırıyorsa, biz diyoruz ki:
Komisyon toplansın, Mavi Marmara anlaşmasını iptal edelim. Grubunuz diyor ki
arkadaşlar, son oy kullanmalarınız, bir kere onlara bakmadan buraya bakarak,
şunu ve şunu dinleyerek oy kullanın. Eğer siz bugün Mavi Marmara anlaşmasının
görüşülmesine ve iptal edilmesine “evet” demezseniz, bundan sonra, otuz sene
sonra, belki hayatınızın son günlerinde pişman olacaksınız. Bu pişmanlığı size
yaşatmasına izin vermeyin grubunuzun, vicdanınızla karar verin. 
Saygılar
sunuyorum. (CHP sıralarından alkışlar)
BAŞKAN
– Teşekkürler Sayın Özel. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekili Manisa Milletvekili Özgür Özel ile
Grup Başkan Vekili Sakarya Milletvekili Engin Özkoç tarafından 15/5/2018
tarihinde TBMM Başkanlığına sunulan, Türkiye Cumhuriyeti ile İsrail Devleti
Arasında Tazminata İlişkin Usul Anlaşmasının Onaylanmasının Uygun Bulunduğuna
Dair Kanunun Yürürlükten Kaldırılması Hakkında Kanun Teklifi’nin ivedilikle
Dışişleri Komisyonunda görüşülmesine ilişkin önerisi (Devam)
BAŞKAN
– Sayın milletvekilleri, Cumhuriyet Halk Partisi Grubunun vermiş olduğu öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
3.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 561 sıra sayılı Kanun Teklifi’nin kırk
sekiz saat geçmeden gündemin "Kanun Tasarı ve Teklifleri ile
Komisyonlardan Gelen Diğer İşler” kısmının 1’inci sırasına alınmasına ve bu
kısımda bulunan diğer işlerin sırasının buna göre teselsül ettirilmesine; 561
sıra sayılı Kanun Teklifi’nin temel kanun olarak bölümler hâlinde
görüşülmesine; 561 sıra sayılı Kanun Teklifi’nin görüşmelerinin tamamlanması
hâlinde Türkiye Büyük Millet Meclisinin 24 Haziran 2018 Pazar günü yapılacak
27’nci Dönem milletvekili genel seçimine ilişkin kesin sonuçların Yüksek Seçim
Kurulunca ilanını takip eden üçüncü gün saat 14.00’te toplanmak üzere tatile
girmesine ilişkin önerisi
Türkiye Büyük Millet Meclisi Başkanlığına
Danışma
Kurulu 16/5/2018 Çarşamba günü (bugün) toplanamadığından İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Mustafa
Elitaş 
 Kayseri

 AK
PARTİ Grup Başkan Vekili 
Öneri:
Bastırılarak
dağıtılan 561 sıra sayılı Kanun Teklifi’nin kırk sekiz saat geçmeden gündemin
"Kanun Tasarı ve Teklifleri ile Komisyonlardan Gelen Diğer İşler"
kısmının 1’inci sırasına alınması ve bu kısımda bulunan diğer işlerin sırasının
buna göre teselsül ettirilmesi;
Genel
Kurulun;
16-17
Mayıs 2018 Çarşamba ve Perşembe günkü birleşimlerinde ramazan ayı nedeniyle
19.30-21.30 saatleri arasında iftar yemeği arası verilmesi.
16
Mayıs 2018 Çarşamba günkü birleşimde 561 sıra sayılı Kanun Teklifi’nin
görüşmelerinin tamamlanmasına kadar çalışmalara devam edilmesi, bu birleşimde
561 sıra sayılı Kanun Teklifi’nin görüşmelerinin tamamlanamaması hâlinde 17
Mayıs 2018 Perşembe günü 561 sıra sayılı Kanun Teklifi’nin görüşmelerinin
tamamlanmasına kadar çalışmalara devam edilmesi,
561
sıra sayılı Kanun Teklifinin görüşmelerinin TBMM'nin çalışma günlerinde
tamamlanamaması hâlinde haftalık çalışma günlerinin dışında 18 Mayıs 2018 Cuma
günü saat 14:00'te toplanması.
561
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetvellerdeki şekliyle olması;
561
sıra sayılı Kanun Teklifi’nin görüşmelerinin tamamlanması hâlinde Türkiye Büyük
Millet Meclisinin 24 Haziran 2018 Pazar günü yapılacak 27'nci Dönem
milletvekili genel seçimine ilişkin kesin sonuçların 2839 sayılı Milletvekili
Seçimi Kanunu'nun 37'nci ve Türkiye Büyük Millet Meclisi İçtüzüğü'nün 3'üncü
maddesine göre Yüksek Seçim Kurulunca ilanını takip eden üçüncü gün saat
14:00'te toplanmak üzere tatile girmesi,
Önerilmiştir.




561 Sıra
  Sayılı
Bazı
  Kanunlarda Değişiklik Yapılması Hakkında Kanun Teklifi
(2/2341)




Bölümler


Bölüm Maddeleri


Bölümdeki
  Madde Sayısı




1. Bölüm


1 ila 10 uncu maddeler arası


10




2. Bölüm


11 ila 23 üncü maddeler arası


13




Toplam Madde Sayısı


23




BAŞKAN
– Teşekkür ederim.
Önerinin
gerekçesini açıklamak üzere söz, öneri sahibi Adalet ve Kalkınma Partisi Grubu
adına Kayseri Milletvekilimiz Sayın Mustafa Elitaş’a aittir. 
Buyurun.
(AK PARTİ sıralarından alkışlar) 
AK
PARTİ GRUBU ADINA MUSTAFA ELİTAŞ (Kayseri) – Sayın Başkan, değerli
milletvekilleri; bir teknik konuyu bildirdikten sonra ifade etmek istiyorum.
Bakın,
İç Tüzük'ün 36’ncı maddesinde sanıyorum “Aksine karar alınmadığı sürece
komisyonlarda kırk sekiz saat geçmeden görüşülemez.” ibaresi var, onu Sayın
Kerestecioğlu’na söylemek isterim. “Biz burada neler yaptık?” diyor. “Danışma
Kurulunun tavsiyesi veya bir kanun tasarı veya teklifinin…” “…komisyonlarda
kırk sekiz saat geçmeden görüşülemez.” ifadesi var, ona istinaden biz grup
önerisi getiriyoruz 19’uncu maddeye göre. 103’üncü maddede “aksine bir karar”
diye bir şey söz konusu olmadığından dolayı sizin genel görüşme teklifinizi
reddetmek zorunda kaldık çünkü kırk sekiz saat geçmeden görüşülemediği… O
36’ncı maddede… 
FİLİZ
KERESTECİOĞLU DEMİR (İstanbul) – Görüşürüz…
MUSTAFA
ELİTAŞ (Devamla) - Yani şunu diyorsunuz: “Gelin, biz İç Tüzük'ü sürekli
delelim, İç Tüzük’e ihtiyaç yok.” Zaten öyle oldu ama biz kurallarla bu işi
götürmeye çalışıyoruz.
FİLİZ
KERESTECİOĞLU DEMİR (İstanbul) – Hayır “Bölelim.” demiyoruz “Kırk sekiz saat
sonra görüşelim.” diyoruz. 
AYŞE
ACAR BAŞARAN (Batman) – E, açık kalsaydı cuma günü, ne olacaktı?
MUSTAFA
ELİTAŞ (Devamla) – Bakın, değerli milletvekilleri, şunu iyi bilelim, aziz
mübarek gün: Bütün Filistin davasına, Filistin’deki mazlumların davasına
gönülden destek çıkanlara, o katliama “Dur.” diyen herkese teşekkürlerimizi,
şükranlarımızı sunuyoruz. Nitekim, Sayın Cumhurbaşkanımız İngiltere’de Yahudi
toplumunun temsilcileriyle, Filistin’deki katliama “Dur.” diyen, İngiltere’de
yaşayan Yahudi toplumunun temsilcileriyle bir araya gelmiş, biz onlara da
teşekkür ediyoruz. Bizim Yahudilerle, herhangi bir din mensuplarıyla ilgimiz
yok, ne Hristiyan’la ne başka bir dinle ne de ateistle; bizim meselemiz, insanları
zalimce katleden, zulmeden, katil olan devletlerin başkanlarıyla bizim
derdimiz. Biz onları anlatmaya çalışıyoruz.
Bakın,
değerli milletvekillerim, Sayın Özel bilmeyebilir ama Sayın Kerestecioğlu ifade
etti: “Biz o günkü görüşmelerde fazla direnmeyen bir siyasi partinin bugün
‘Çekelim.’ dediğini doğru bulmuyoruz.” dedi. 
ÖZGÜR
ÖZEL (Manisa) – Bize mi?
MUSTAFA
ELİTAŞ (Devamla) – Sayın Özel, ben konuşmaları ifade etmek istemiyorum. Sayın
Başbakan, Dışişleri Bakanı Mevlüt Çavuşoğlu ve ben, Sayın Kılıçdaroğlu’nu
ziyaret ettik; Sayın Öztürk Yılmaz yanındaydı; bu konuyu konuştuk,
değerlendirdik. Ben ne konuştuğumuzu ifade etmek istemiyorum. Ara Sayın
Kılıçdaroğlu’nu, ne konuştuğumuza bakarsınız, onların ne olduğunu görürsünüz.
Biz, bu İsrail’le ilgili sözleşmelerin nasıl geçtiğini de anlatırız. 
İki:
Kudüs meselesi. Bir ülkedeki sözleşmeler nerede imzalandıysa orada yazılır.
Nitekim bu konuyla ilgili bizim milletvekili arkadaşlarımız da bizi uyardılar. 
AYŞE
ACAR BAŞARAN (Batman) – Tabii, tabii!
MUSTAFA
ELİTAŞ (Devamla) – Diğer siyasi partilerden milletvekili arkadaşlarımız da bizi
uyardılar. Dediler ki: “Bakın, burada anlaşma yeri ‘Kudüs’ diye yazıyor. Bizim
kırmızı çizgimiz olan Kudüs sanki İsrail’in başkenti gibi gösterilmeye gayret
ediliyor.” Bunun üzerine biz araştırma yaptık, konuştuk Dışişleri Bakanlığıyla,
başka anlaşmalarda neler vardır diye değerlendirdik. 
Bakın,
değerli milletvekilleri, o gün anlaşma Dışişleri Bakanlığının bulunduğu yer
neresiyse orada imzalanır. İsrail, böyle anlaşmaları baypas edebilmek için -ki
bundan önceki anlaşmaları da o şekilde- kendi milletine hamasetini
uygulayabilmek için Dışişleri Bakanlığını Kudüs’te yerleştirdiğinden dolayı bu
iş yapılıyor ama biz, eğer Dışişleri Bakanlığımızı İstanbul’da konuşlandırsak,
İstanbul’da yerleştirsek anlaşmalarımız “İstanbul” diye yazılır; bu anlaşmaları
taraflardan biri Kudüs’te biri İstanbul’da imzalamış diye yazılır. Biz
anlaşmayı Kudüs’te imzalamadık. Onlar Kudüs’te Dışişleri Bakanlıklarında
imzaladılar, bize gönderdiler. Biz Ankara’da Dışişleri Bakanlığımızda
imzaladık, onlara gönderdik ve anlaşma ikili anlaşma hâline geldi, Türkiye
Büyük Millet Meclisinin onayına sunulmuş oldu. 
Değerli
milletvekilleri, bakın, hamasetle, duygusallıkla, vay efendim, biz bu Mavi
Marmara Anlaşması’nı geri çıkaralım diye AK PARTİ Grubuna hitap ederek, mübarek
günün de verdiği bir manevi hazdan faydalanarak AK PARTİ Grubuna -yani bugüne
kadar doğru olmayan, dürüstçe yaklaşım içerisinde sergilenmeyen- “Hadi gel,
benimle beraber yap.” demek… Sayın Özel, kusura bakmayın, siz AK PARTİ Grubu
milletvekillerini tanımıyorsunuz. AK PARTİ Grubu milletvekilleri, aldıkları
karar doğrultusunda sonuna kadar devam ederler, siz CHP milletvekilleriyle
karıştırıyor olabilirsiniz. (AK PARTİ sıralarından alkışlar) 
Değerli
milletvekilleri, bakın, yapılan iş tamamen tribünlere oynamaktan başka bir şey
değildir. Yapılan iş, bugünlerin ehemmiyetine… 
(Mikrofon
otomatik cihaz tarafından kapatıldı) 
MUSTAFA
ELİTAŞ (Devamla) – İzin verirseniz toparlayayım. 
BAŞKAN
– Buyurun Sayın Elitaş. 
MUSTAFA
ELİTAŞ (Devamla) – İslam İşbirliği Teşkilatı toplanırken, yine, dünya
milletleri bu konuyla ilgili meseleleri gündeme getirmeye çalışırken;
İngiltere’si, Fransa’sı, Avrupa Birliği ülkelerinin, Amerika Birleşik
Devletleri’nin Kudüs kararını ve İsrail’in -sesli olarak yapmasalar bile
içlerinden- bu katliamını, bu zalimce davranışını telin etmeleri önemli bir
gelişmedir. Biz Milletler Topluluğu çerçevesinde bir araya gelerek
değerlendirip onların taraftar bulmasıyla ortaya çıkarmamız gereken, atmamız
gereken adımlara gayret etmeye çalışıyoruz. Türk milletinin Yenikapı’da
toplanması, milyonların orada; HDP’lilerin, MHP’lilerin, CHP’lilerin, AK
PARTİ’lilerin, bütün sivil toplum örgütlerinin, 81 milyonun ruhunun -kalbi
Kudüs’teki mazlumlar için çarpan kim varsa- orada toplanması dünya milletlerine
önemli bir mesaj olacaktır. 
NURETTİN
DEMİR (Muğla) – İcraat bekliyoruz, icraat! 
MUSTAFA
ELİTAŞ (Devamla) - Bu mesajı hep beraber yerine getirmek… 
Siz
belki yöneticiler olarak gitmeyebilirsiniz ama ben, ülkeye gönül vermiş -İslam
dünyasını- zulümlere dik duran kim varsa Yenikapı’ya mitinge davet ediyorum. 
AYŞE
ACAR BAŞARAN (Batman) – Seçim mitinginize gelmezler, gelmezler!
MUSTAFA
ELİTAŞ (Devamla) - Hepinizi sevgiyle, saygıyla, muhabbetle selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Elitaş. 
AYŞE
ACAR BAŞARAN (Batman) – Filistin’i seçim malzemesi yapmayın. 
ÖZGÜR
ÖZEL (Manisa) – Sayın Başkan…
BAŞKAN
- Buyurun Sayın Özel.
ÖZGÜR
ÖZEL (Manisa) – Sayın Başkan, “samimiyetsizlik” ifadesini kullandı Cumhuriyet
Halk Partisine karşı. Ayrıca da birtakım kötü betimlemeler yapıp “Kendi
grubunuzla karıştırmayın.” dedi. Cevap hakkı kullanmak istiyorum. 
BAŞKAN
– Buyurun Sayın Özel. (CHP Sıralarından alkışlar)
Yeni
bir sataşmaya mahal vermeyelim. 
VIII.- SATAŞMALARA İLİŞKİN KONUŞMALAR (Devam)
2.- Manisa Milletvekili Özgür Özel’in, Kayseri Milletvekili Mustafa
Elitaş’ın AK PARTİ grup önerisi üzerinde AK PARTİ Grubu adına yaptığı
konuşmasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; CHP grup önerisi
görüşüldü, üzerinde Sayın Elitaş çıktı, grubu adına konuştu ama meramını
anlatamadığını düşünüyor ki beş dakikalık, kendi grup önerisinde de dönüp bu
kararı niye verdiklerini, ne sıkıntıları olduğunu, gruplarının nasıl
davrandığını izaha muhtaç… İşte siyasette bu durum, tutarsızlığın, halkın
karşısında göründüğün gibi olmadığının ya da olduğun gibi görünmediğinin ve
kendini ilave ifadeye muhtaçlığın en önemli göstergesidir. Bugün karşınıza bir
turnusol kâğıdı geldi; vatandaş batırdı, çıkardı; renginiz ortaya çıktı,
herkesin rengine baktı; bundan sonra böyle bakarlar.
Ben
milletvekillerinizin hepsinin vicdanına, kararlarına saygılıyım. Katı bir grup
disiplini, dört gün sonra teslim edilecek listeler ve ortaya koymuş olduğunuz
geçmiş -örneğin 1 Mart tezkeresine oy vermeyen 99 milletvekilinin birden
süresiz siyaset dışı bırakılması- bu grubun üzerindeki baskıyı açıklıyor. O
konuyu daha fazla kurcalamanın ne bize ne sayın milletvekillerine faydası yok.
Ama
bir gerçek var, biz bugün bir tutarlılık sorunundan bahsediyoruz. Cumhuriyet
Halk Partisi, görüşülürken karşı çıktı ama üç gün önce “Bunu iptal edelim.”
diye getirmedik, yaşanan katliamdan sonra buna en sert cevabı vermeliyiz diye
gelip bunu söylüyoruz, siz diyorsunuz ki: “Temmuz ayında biz bunu geçirirken
muhalefet ettiniz ama bu kadar etmediniz.” 60 can gitmiş, 60 evlat ölmüş, 60
Müslüman ramazana iki gün kala katledilmiş; “Bu adamlara bir hesap sorulsun,
bir had bildirilsin.” diyoruz, burada katı grup disiplini Millet Meclisinin
değerli milletvekillerinin vicdanlarına egemen olmaya çalışıyor. 
Cumhuriyet
Halk Partisi olarak çok açık ve çok net bir şey söylüyoruz…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Sayın Başkan, müsaadenizle…
BAŞKAN
– Buyurun Sayın Başkanım.
ÖZGÜR
ÖZEL (Devamla) – Hani, 2010 Mayısından beri “Kudüs’e gideceğim.” “Mayısta
gideceğim.”, olmadı “Haziranda gideceğim.” “Öbür mayısta gideceğim…”
ALİ
ŞEKER (İstanbul) – Gazze…
ÖZGÜR
ÖZEL (Devamla) – “Gazze’de olacağım.” diyen birisi hâlen daha bugün Türkiye
Cumhuriyeti Cumhurbaşkanıdır ve Gazze’ye gidememiştir. Ama ben birkaç ay içinde
bu sözün tutulacağına inanıyorum, Türkiye Cumhuriyeti’nin 13’üncü Cumhurbaşkanı
Sayın Muharrem İnce Gazze’ye gidecek, bu devlet sözünü de tutacaktır. (CHP
sıralarından alkışlar) 
Ayrıca,
bugünkü grup öneriniz Meclisi kapatmayı öneriyor. Emeklilikte yaşa takılanların
sorunlarını çözmeden; askerin, polisin, öğretmenin 3600 ek gösterge sorununu
çözmeden; öğretmenlerin atamalarını yapmadan; ziraat mühendisini, gıda
mühendisini, iktisadi ve idari bilimler fakültesi öğrencilerini, doktoru,
hemşireyi atamadan; gelir vergisinden muaf tutup asgari ücretlinin alın terini
ödemeden; engellinin elektrik, su, doğal gaz parasına indirim uygulamadan
nereye gidiyorsunuz kardeşim, nereye gidiyorsunuz? Buradayız, Meclis çalışsın,
sorunlar çözülsün diyoruz. Hiçbir yere gidemezsiniz. (CHP sıralarından
alkışlar) 
BAŞKAN
– Teşekkür ederim Sayın Özel. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Başkanım, oradan mı söz istiyorsunuz? Grup adına size söz…
FİLİZ
KERESTECİOĞLU DEMİR (İstanbul) – Oradan da olur, buradan da olur, fark etmez;
oradan olsun. 
BAŞKAN
– Peki, söz sırası, Halkların Demokratik Partisi Grubu adına İstanbul
Milletvekilimiz Sayın Filiz Kerestecioğlu’na aittir. 
GARO
PAYLAN (İstanbul) – Bu, söz için değil efendim. 
FİLİZ
KERESTECİOĞLU DEMİR (İstanbul) – Hayır hayır, bu, söz için değil efendim, ben
sataşmadan dolayı…
AYŞE
ACAR BAŞARAN (Batman) – Sataşmadan…
BAŞKAN
– Ha, sataşmadan söz istediniz.
FİLİZ
KERESTECİOĞLU DEMİR (İstanbul) – Sataşma değil, daha doğrusu bir tashih yapma
gereği doğdu. 
BAŞKAN
– Buyurun, burada ek süre verelim, ikisini birlikte yaparsınız. 
GARO
PAYLAN (İstanbul) – Ama Ertuğrul Bey konuşacak efendim.
FİLİZ
KERESTECİOĞLU DEMİR (İstanbul) – Ertuğrul Bey konuşacak.
BAŞKAN
– Buyurun Sayın Kerestecioğlu. 
3.- İstanbul Milletvekili Filiz Kerestecioğlu Demir’in, Kayseri
Milletvekili Mustafa Elitaş’ın AK PARTİ grup önerisi üzerinde AK PARTİ Grubu
adına yaptığı konuşmasında HDP Grubuna sataşması nedeniyle konuşması
FİLİZ
KERESTECİOĞLU DEMİR (İstanbul) – Ben bir düzeltme yapma gereği duydum çünkü bu
önergeyle ilgili “Cumhuriyet Halk Partisinin bu önergeyi vermesi kabul
edilemez, bunu kabul etmiyoruz.” demedim; aksine, o zaman tutum alınmadığını
ama şimdi bu önergenin verilmesini sevindirici bulduğumuzu ifade ettim.
Öncelikle bunu düzeltmek isterim. 
Onun
dışında, devletler arası teamüllere göre bir sözleşme, anlaşma imzalanırken
devletlerin başkentleri yazılır. Mavi Marmara Anlaşması’nın altında da “Kudüs”
ve “Ankara” yazmaktadır, devletlerin başkenti olarak yazmaktadır bu anlaşmanın
altında bu şehirler ve bu da açıkça aslında bilinmektedir ama üstü örtülmek
istenen şeylerden biridir.
Biz
diyoruz ki az önce de söylediğim gibi: Bakın, bir şeyler olduktan sonra
kınamak, bir şeyler olduktan sonra protesto etmek değil, öncelikle kendi
yurdunuzdaki yurttaşlarla iyi geçinin. Gerçekten, bu ülkenin içinde artık
barışı tesis edecek adımları hep birlikte atalım ve aynı şekilde, dış
politikamızı da bu tür bir iç politikayı tesis ettikten sonra barış üzerine
kuralım. O zaman İsrail de dostumuz olabilir, Filistin de dostumuz olabilir -ki
zaten elli yıldır devrimcilerin dostudur Filistin- Amerika da dostumuz olabilir
ya da dostluk etmediklerinde onlara gereken her türlü tepkiyi gösteririz ama
halkları her zaman dostumuz olabilir. Ama şu anda tıpkı içeride yaptığınız
gibi, sadece düşüncelerini ifade eden insanları -“terörle iltisaklı” dediğiniz-
bugün getireceğiniz birtakım küçük küçük yardımlarla ilgili bile “Terörle
ilgili olanlar bunun dışında kalacaktır.” diye dışında tutmadığınız,
vatandaşlarınızı ötekileştirmediğiniz, ayrımcılığa tabi tutmadığınız bir
politikayla içeride de barışı sağlayabilirsiniz, dışarıda da barışı
sağlayabilirsiniz. Ama bunu defalarca söylememize rağmen sizler bunu
yapmadınız. 24 Hazirandan sonra bizler bunu yapacağız, sizler de umarım bunu
destekleyeceksiniz. 
Saygılar
sunuyorum. (HDP sıralarından alkışlar)
BAŞKAN
– Teşekkür ederim Sayın Kerestecioğlu. 
GARO
PAYLAN (İstanbul) – Sayın Başkanım, Ertuğrul Bey’in konuşması baki yani Filiz
Hanım sataşmadan konuştu. 
BAŞKAN
– Buyurun, nedir konu, anlayamadım?
FİLİZ
KERESTECİOĞLU DEMİR (İstanbul) – Siz bana sataşmadan söz verdiniz Sayın Başkan,
ben bir şey üstüne konuşmadım. Yani çıkarken de bunu ifade ettim, o yüzden…
BAŞKAN
– Başkanım, grup adına sizin isminiz geçiyor, onun için sizin isminizi okudum.
FİLİZ
KERESTECİOĞLU DEMİR (İstanbul) – Hayır, hayır, o öncekiydi, düzelttim. 
BAŞKAN
– Burada düzeltme yapılmamış. 
FİLİZ
KERESTECİOĞLU DEMİR (İstanbul) – Hayır, değil. Yani onun için, çıkarken
özellikle “Sataşmadan istiyorum. Buradan da olabilir, oradan da olabilir.”
dedim, tutanaklarda da var efendim. O yüzden de süreyi tamamlamadım zaten yani.

BAŞKAN
– Grup adına Başkanlık Divanımıza bildirilmediği için arkadaşlar, böyle bir
usul hatası oldu çalışma arkadaşlarımız tarafından. 
Bir
önceki sözü sataşmadan Sayın Kerestecioğlu’na vermiştim.
VII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 561 sıra sayılı Kanun Teklifi’nin kırk
sekiz saat geçmeden gündemin "Kanun Tasarı ve Teklifleri ile
Komisyonlardan Gelen Diğer İşler” kısmının 1’inci sırasına alınmasına ve bu
kısımda bulunan diğer işlerin sırasının buna göre teselsül ettirilmesine; 561
sıra sayılı Kanun Teklifi’nin temel kanun olarak bölümler hâlinde
görüşülmesine; 561 sıra sayılı Kanun Teklifi’nin görüşmelerinin tamamlanması
hâlinde Türkiye Büyük Millet Meclisinin 24 Haziran 2018 Pazar günü yapılacak
27’nci Dönem milletvekili genel seçimine ilişkin kesin sonuçların Yüksek Seçim
Kurulunca ilanını takip eden üçüncü gün saat 14.00’te toplanmak üzere tatile
girmesine ilişkin önerisi (Devam)
BAŞKAN
- Adalet ve Kalkınma Partisi Grubunun önerisinin Halkların Demokratik Partisi
Grubu adına konuşmacısı İzmir Milletvekilimiz Sayın Ertuğrul Kürkcü’dür. 
Buyurun
Sayın Kürkcü. (HDP sıralarından alkışlar) 
HDP
GRUBU ADINA ERTUĞRUL KÜRKCÜ (İzmir) – Teşekkür ederim Sayın Başkan.
Sevgili
arkadaşlar, kalan, bakiye tartışmayı tamamlayalım. 
Anlaşma,
Sayın Elitaş, Dışişleri Bakanlıkları arasında değil, Hükûmetler arasında,
dolayısıyla Hükûmetlerin konuşlandığı yerler olarak görünmesi gerekirdi. İsrail
hariciyesi size bir anlaşmayı bu şekilde dayatmış ve kabul edilmiş. İkincisi,
anlaşma özür maddesini içermiyor. Bu nedenle bu tartışma hâlâ sürecek ama
şimdiki konumuz bu değil. Ben dokunup geçmiş olayım.
Şimdi,
sevgili arkadaşlar, önümüzde bir torba daha var, Mustafa Elitaş ve Ahmet
Aydın’ın bazı kanunlarda değişiklik yapma teklifi. Ben bu teklifin gerekçesini
size okumak istiyorum okumayanlarınız varsa, Komisyonda bunu konuştuk: “24
Haziran 2018 tarihinde yapılacak Cumhurbaşkanlığı seçimiyle genel seçim
sürecinde geniş toplum kesimlerini yakından ilgilendiren ve süregelen
sorunların bir an önce çözüme kavuşturulmasına ihtiyaç duyulmaktadır bu
çerçevede.” Yani özetle sevgili arkadaşlar, ilk defa Türkiye Büyük Millet
Meclisi bir kanun çıkarıyor açıkça adını “seçim rüşveti” koyarak. Herhangi bir
kanunun gerekçesi “Önümüzde seçim var, o yüzden kanun çıkarıyoruz.” olabilir
mi? Ancak ve ancak bir seçim rüşveti yasası böyle çıkabilir. Bunun açıkça
itiraf edilmesi, aslında içten geçenin dile vurulması yani psikolojide “lapsus”
dediğimiz hadise bu, demek istemez ama demekten de kendini alıkoyamaz ve
kendini ele verir. 
Şimdi,
bir seçim rüşveti yasası tartışacağız. Biz bu rüşvetin bu şekilde
yasalaştırılmasına karşıyız açıkça fakat bu meydan okumayı da kabul ediyoruz.
Getirin bakalım, şu “rüşvet” dediğiniz şeyler neymiş, hepsini hep beraber
konuşalım. Halklarımıza siz özgürlük, adalet, eşitlik, hapisteki Cumhurbaşkanı
adaylarının serbest bırakılmasını değil ama halklarımıza, birkaç kuruş
karşılığında, şu güne kadar halledilmemiş birkaç meselenin halledilmesi
karşılığında Adalet ve Kalkınma Partisine oy vermesini teklif ediyorsunuz. Ben
inanıyorum ki bunca yıldan sonra halklarımız şu ferasete artık erişmiştir:
Kendilerinin olan, zaten başka türlü, daha çok, daha geniş, daha anlamlı bir
şekilde kendilerinin olması gerekeni alacaklar, Adalet ve Kalkınma Partisine de
oylarını vermeyeceklerdir; oylarını adalet, eşitlik, özgürlük, demokrasi,
halkların eşitliği için kullanacaklardır. Bundan da herhangi bir sonuç elde edemeyeceğinizi
hepiniz hep birlikte göreceksiniz. Meydan okumanızı kabul ediyoruz, pilavdan
dönenin kaşığı kırılsın. (HDP sıralarından alkışlar)
BAŞKAN
– Teşekkür ederim Sayın Kürkcü.
Şimdi,
söz sırası Cumhuriyet Halk Partisi Grubu adına Denizli Milletvekilimiz Sayın
Kazım Arslan’a aittir.
Buyurun
Sayın Arslan. (CHP sıralarından alkışlar)
Süreniz
üç dakika.
CHP
GRUBU ADINA KAZIM ARSLAN (Denizli) - Sayın Başkan, değerli milletvekilleri;
hepinizi öncelikle sevgiyle saygıyla selamlıyorum. 
AKP’nin
grup önerisi üzerine grubum adına söz aldım.
Özellikle,
AKP’nin, birçok yasa tasarısı Başkanlıkta bekliyor olmasına rağmen, Meclisin
bugün, yarın çalışarak bu yasa tasarılarını görüşme olanağı olmasına rağmen
bugün bu Meclisi tatile sokmasını kesinlikle kabul etmiyoruz çünkü çalışmaya
ihtiyacımız var, vatandaşın beklediği birçok düzenleme var; başta, taşeron
işçilerimizin bir kısmının dışarıda kalması sebebiyle onların kadroya
alınmasıyla ilgili… Emeklilerin, özellikle yaşa takılanların düzenlemelerinin
yapılması nedeniyle çalışmaya ihtiyaç var. Ayrıca, intibak yasasına ihtiyaç
var; emekli maaşları arasında inanılmaz farklılıklar var, eşitsizlikler var,
bunların giderilmesi gerekiyor. Yine, öğretmenlerimizin, polislerimizin, 3600
ek göstergeyle ilgili bir düzenlemenin yapılmasına ihtiyaç var. Bu da mutlaka
görüşülmesi gereken yasa tasarılarının arasındadır. Yine, biliyorsunuz,
ihracatta sanayicilerin beklediği KDV iadeleri vardı, bunu geri çektiniz;
bunların görüşülüp mutlaka bunların iade edilmesiyle ilgili düzenlemeye ihtiyaç
var. Atanamayan öğretmenlerimizle ilgili kadro düzenlemesine ihtiyaç var. 
Dolayısıyla,
bunları görmezden gelerek Meclisin tatile sokulmasını kesinlikle kabul
etmiyoruz. Değerli arkadaşlarım, o sebeple bu öneriye ret oyu veriyoruz.
Değerli
milletvekilleri, biraz önce gerçekten gündemimizde Cumhuriyet Halk Partisinin
bir önerisi vardı; bu öneri, özellikle Mavi Marmara Anlaşması’nın iptal
edilmesiyle ilgili bir çalışmanın yapılması ve öne çıkarılması ve bunun
görüşülmesiyle ilgili bir yasa tasarısının görüşülmesi gerekiyordu. Maalesef
bunu reddetmiş olmanız sebebiyle İsrail ile Türkiye Cumhuriyeti arasındaki
ilişkilerin hem dondurulması hem de askıya alınması noktasındaki tavrınızın
samimi olmadığına ve burada dürüst davranmadığınızın açık bir göstergesine
burada hep birlikte şahit olduğumuzu belirtmek istiyorum. Çünkü iki devlet
arasındaki bu ilişkilerin, bu katliamdan sonra, gerçekten, Filistinli Müslüman
kardeşlerimizin katledilmesinden sonra hâlâ sürdürülmesinin bir anlamının
olmadığını, burada Türkiye Cumhuriyeti devletinin daha ciddi bir kararla bütün
ilişkileri askıya alacak bir tavrın ortaya konulmasını düşünüyoruz ve bunları
belirtmek istiyorum.
Hepinizi
tekrar sevgiyle, saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Arslan.
Sayın
milletvekilleri, Adalet ve Kalkınma Partisinin grup önerisini oylarınıza
sunuyorum: Kabul edenler... Kabul etmeyenler... Öneri kabul edilmiştir.
Sayın
Akkaya, sisteme girmişsiniz, talebiniz nedir?
YAKUP
AKKAYA (İstanbul) – Sayın Başkanım, bugün TOBB Genel Kurulunda TOBB Genel
Başkanı Rifat Hisarcıklıoğlu tarihî bir itiraf yapmıştır. O itirafta, işçi
haklarının kapalı kapılar ardında AKP Hükümetiyle nasıl pazarlık içinde
olduğunu ifade etmiştir. Onunla ilgili bir açıklama yapacağım.
BAŞKAN
– Buyurun Sayın Akkaya.
VI.- AÇIKLAMALAR (Devam)
33.- İstanbul Milletvekili Yakup Akkaya’nın, TOBB Başkanı Rifat
Hisarcıklıoğlu’nun TOBB’un 74’üncü Genel Kurulunda sarf ettiği bazı ifadelerine
ilişkin açıklaması
YAKUP
AKKAYA (İstanbul) – Teşekkür ediyorum Sayın Başkan.
Sayın
Başkan, bugün TOBB’un 74’üncü Genel Kuruluydu. TOBB Başkanı Rifat
Hisarcıklıoğlu üyelerine aynen şunu söyledi: “İş Sağlığı ve Güvenliği Mevzuatı
KOBİ’lerimize büyük yük getiriyordu. Bunları AKP Hükûmetiyle birlikte
kaldırdık.” Yani Türkiye'de on altı yılda 21 bin işçinin iş cinayetlerine
kurban gittiği bir dönemde alınması gereken tedbirler yerine, alınan
tedbirlerin Rifat Hisarcıklıoğlu’nun AKP Hükûmetiyle girmiş olduğu iş
birliğiyle kaldırıldığını gördük. 
Ayrıca
gene “Büyük sıkıntı yaşadığımız bir başka alan yargı sistemiydi.” diyor Sayın
Rifat Hisarcıklıoğlu. “Özellikle iş mahkemelerindeki davalarda işveren yüzde 99
haksız çıkıyordu. Bunu değiştirmek üzere zorunlu ara buluculuk sistemini gene
AKP’yle kapalı kapılar ardında düzelttik. İşçiler aleyhine, böyle düzenlemeleri
çıkardık.” dedi. 
(Mikrofon
otomatik cihaz tarafından kapatıldı) 
YAKUP
AKKAYA (İstanbul) – Ben buradan bir kez daha söylüyorum ki işçilerin hakkı
gasbedilerek ekonominin düzelmediğini bugün yaşadığımız tablodan görüyoruz ve
bu durumu da kınadığımı ifade etmek istiyorum.
Teşekkür
ediyorum.
BAŞKAN
– Teşekkür ederim Sayın Akkaya.
Sayın
milletvekilleri, alınan karar gereğince sözlü soru önergelerini görüşmüyor ve
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz. 
1’inci
sıraya alınan, Adalet ve Kalkınma Partisi Grup Başkanvekili Kayseri
Milletvekili Mustafa Elitaş ve Adıyaman Milletvekili Ahmet Aydın’ın Bazı
Kanunlarda Değişiklik Yapılması Hakkında Kanun Teklifi ile Plan ve Bütçe
Komisyonu Raporu’nun görüşmelerine başlayacağız. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Adıyaman Milletvekili Ahmet Aydın’ın Bazı Kanunlarda
Değişiklik Yapılması Hakkında Kanun Teklifi (2/2341) ile Plan ve Bütçe
Komisyonu Raporu (S. Sayısı: 561) (x)
BAŞKAN
– Komisyon? Yerinde. 
Hükûmet?
Yerinde. 
Sayın
milletvekilleri, Komisyon Raporu 561 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince, bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklif, tümü
üzerindeki görüşmeler tamamlanıp maddelerine geçilmesi kabul edildikten sonra bölümler
hâlinde görüşülecek ve bölümlerde yer alan maddeler ayrı ayrı oylanacaktır. 
Teklifin
tümü üzerinde söz isteyenleri okuyorum: Gruplar adına, Milliyetçi Hareket
Partisi Grubu adına Denizli Milletvekilimiz Sayın Emin Haluk Ayhan, Halkların
Demokratik Partisi Grubu adına İstanbul Milletvekilimiz Sayın Garo Paylan,
Cumhuriyet Halk Partisi Grubu adına ve aynı zamanda şahsı adına İzmir
Milletvekilimiz Sayın Zekeriya Temizel. 
Şimdi,
ilk söz, Milliyetçi Hareket Partisi Grubu adına Denizli Milletvekilimiz Sayın
Emin Haluk Ayhan’a aittir. 
Buyurun
Sayın Ayhan. (MHP sıralarından alkışlar) 
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan. 
Sayın
Başkan, sayın milletvekilleri; (2/2341) esas numaralı ve 561 sıra sayılı Bazı
Kanunlarda Değişiklik Yapılması Hakkında Kanun Teklifi’nin geneli üzerinde
Milliyetçi Hareket Partisinin görüşlerini iletmek üzere söz aldım. Bu vesileyle
Genel Kurulu saygıyla selamlıyorum. 
Sayın
Başkan, sayın milletvekilleri; uluslararası ekonomide çalkantılı bir dönemden
geçilmektedir. Amerika Birleşik Devletleri Merkez Bankası 2015 yılından bu yana
faizleri 6 kez yükseltti, piyasalarda bir sonraki faiz artışı beklentisi
haziranda. Dolar endeksi nisan ayında hızla yükselmeye başladı. ABD on yıllık
faizleri uzun bir süre sonra yüzde 3’leri aştı. 
Bu
gelişmeler neticesinde, gelişmekte olan ülke piyasalarında ve kurlarında bir
baskı oluştu. Dolayısıyla, küresel düzeyde risk iştahı değişmelere karşı daha
kırılgan olan ülkeler daha negatif ayrıştı. Ancak, özellikle Türkiye’ye yönelik
olarak bir faiz ve kur baskısının olduğu da bir vakıadır. Özellikle dün kredi
derecelendirme kuruluşları bu yangına körükle gitmeye başlamışlar, TL üzerinde
spekülasyonu artırma gayreti içine de girmişlerdir. Türkiye Cumhuriyet Merkez
Bankasını büyük montanlı bir faiz artışına zorlamaya çalıştıklarını da
görüyoruz. 
Dolar,
âdeta Kudüs’ü işgal edenler, Gazze’deki katliamı yapanlarla eş anlı olarak,
çeşitli spekülasyonların da etkisiyle 4,50 seviyelerine dayandı. Bu lobinin
uluslararası piyasalardaki taşeronları olan kuruluşlar vasıtasıyla Türkiye
hedefe kondu. Türkiye ekonomisini zayıflatmaya, potansiyelini gölgelemeye,
sorunların derinleşmesine, kırılganlaşmasının artmasına yönelik dış kaynaklı
operasyonlarına da hız verdiler. Döviz kuru ve faizler üzerinden Türkiye
ekonomisini vurma oyununu yeniden devreye sokma gayreti içindeler. 
Sayın
Başkan, sayın milletvekilleri; ancak, Türkiye ekonomisi ve Türk milleti bu
kuşatmayı kıracak güçtedir. Buna mukabil, Türkiye ekonomisinin
kırılganlıklarının da farkında olmalıyız. Ağustos ayında 37 milyar dolar olan
cari açık, on iki ayda 55 milyar dolara yükseldi, yurt içi hasılanın yüzde
6,5’ine ulaştı. Mart ayı itibarıyla, geçen yıla göre, dört aylık cari açığa
baktığımızda artış yüzde 100’e yaklaşmış durumda. 
Bütçe
açığı ilk dört ayda yüzde 30 civarında yükseldi, ocak-nisan döneminde 23,2
milyar TL oldu. Geçen sene bu rakam 17,9 milyar Türk lirası olmuştu. Özellikle
kısa vadeli dış finansman ihtiyacı, reel kesim ve hane halkının yüksek
borçluluk seviyesi, yükselen cari açık ve dış ticaret açığı, yükselen
enflasyon, yüksek kur ve faizler, dolarizasyon; bu sorunlar ekonomi yönetiminin
kararlı bir duruş sergilemesini, 24 Haziran seçimlerinden bağımsız olarak,
ihtiyaç duyulan düzenlemelerin bir an önce yapılmasını zorunlu kılıyor. Diğer
taraftan, firmalarımızın yabancı para açık pozisyonları yüksek. Firmalarımızın
borçluluğu hızlı bir şekilde artıyor. Firmalarımızın borçları öz kaynaklarının
2 katından daha fazla. Toplam kredilerin toplam mevduata oranı yüzde 125’i,
Türk lirası kredilerin Türk lirası mevduata oranı ise yüzde 150’yi aşmış
vaziyette. Firmalarımızın finansal borçlarının yarıdan fazlası yabancı para
cinsinden. Görüşeceğimiz bu tasarı bu şartlar altında Genel Kurul gündemine
gelmiştir. 
Sayın
Başkan, sayın milletvekilleri; burada, geneli itibarıyla baktığımızda,
getirilen düzenlemelerin mevcut mevzuata ilişkin kurallarda değişim ve
güncellemeler olduğunu, içerdiğini görüyoruz; meri mevzuattaki eksikliklerin
giderilmesine yönelik düzenlemeler ile yürürlükteki bazı sorunların çözümüne
yönelik tedbirler olduğu ifade ediliyor.
Sayın
Başkan, sayın milletvekilleri; kanun teklifinin 1 ila 3’üncü maddelerinde
özellikle 1567 sayılı Türk Parasının Kıymetini Koruma Kanunu’nun bazı
maddelerinde yapılan değişiklikler önem arz ediyor. Ancak bu maddeler hakkında
yanlış ve eksik bilgilenmeden kaynaklanan, kamuoyunda, kambiyo rejiminde
sıkılaştırıcı bir değişikliğe gidildiği yönünde algı oluşturulduğu gözleniyor.
Bu çerçevede, yapılmak istenen düzenlemelerin özünde, serbest piyasa
kurallarına aykırı olmayacak şekilde meri mevzuattaki eksikliklerin
giderilmesinin sağlanmasını hedeflediği yetkililerce ifade edildi.
Düzenlemelerle meri mevzuatta netlik sağlandığı, mevzuata uygun olmayan
uygulamalar açısından eski kanunda güncelliğini ve yaptırım gücünü yitirmiş
bazı para cezalarının günün koşullarına göre güncellendiği yetkililerin
açıklamalarından anlaşılıyor ancak ithalat ve ihracat ve diğer kambiyo
işlemlerinde döviz veya Türk parası kaçırmak kastıyla muvazaalı işlemlerde bulunanların
yurda getirmekle yükümlü oldukları veya kaçırdıkları kıymetlerin rayiç
bedellerinin yüzde 40’ı oranında idari para cezasıyla cezalandırılması
öngörülüyor.
Burada,
devam etmek mümkün ancak süre açısından bakmak gerekirse, kanun teklifinin 4,
5, 6’ncı maddeleri kapsamında yer alan, çiftçilerimizin sulama için
kullandıkları elektrik borçlarının destek ödemelerinin kaynağında kesilmesi,
ANKAPARK’ın kurulması için Atatürk Orman Çiftliği arazisinin yirmi dokuz
yıllığına Ankara Belediyesine ücretsiz devri ve şirket bilançolarındaki
taşınmazların yeniden değerlendirilmesine ilişkin düzenlemelerin gözden
geçirilmesinde fayda görülmektedir. 
Kanun
teklifinin 4’üncü maddesinde, ANKAPARK’ın bulunduğu Atatürk Orman Çiftliği
arazisinin Ankara Büyükşehir Belediyesine yirmi dokuz yıllığına bedelsiz olarak
devredilmesi öngörülmektedir. Bu husus geçmiş torba tasarılarda yer almaktayken
tam 4 kez komisyon aşamasında geri çekilmiştir. Atatürk Orman Çiftliği
arazisinin amaçları dışında kullanımı ve yapılaşma, trafik ve çarpık kentsel
gelişim gibi sorunlar doğuracak bir proje için üçüncü şahıslara kiralanmak
üzere bedelsiz olarak belediyeye devrinin düzenlenmesinin bir kez daha tekrar
değerlendirilmesi için teklif metninden çıkarılmasının gerektiğini düşünüyoruz.

Kanun
teklifinin 5’inci maddesinde Devlet Su İşlerinin teşkilat kanununda değişiklik
yapılarak çiftçimizin sulamada kullandığı elektrik borçlarının kaynağında yani
tarımsal destekleme ödemesinden kesilmesi düzenlenmektedir. Bu düzenleme,
esasen çiftçilerimizin yararına görünmekle beraber, kamuoyunda, düzenlemenin
asıl amacının elektrik dağıtım şirketlerinin kayıp kaçak miktarını azaltmak ve
tahsilatlarını artırmak olduğu yönünde bir düşünceye yol açabilecektir. Esasen
bu düzenlemenin çiftçimizin tarımsal desteklemelerinin bir kısmının elektrik
dağıtım şirketlerine transfer edilmesi sonucunu doğuracağı, çiftçilerimizin
cari destek gelir giderlerini azaltıcı mahiyette etki doğurabileceği de
görülmektedir. Dolayısıyla bu düzenleme, kamuoyunda, çiftçimizin gelirlerinden
ziyade dağıtım şirketlerinin gelirlerini koruma amacıyla yapıldığı şeklinde
yorumlanabilecektir. 
Elektrik
dağıtım sektörünün kayıp kaçak maliyetinin vatandaşın ödediği faturalara
yansıtılması konusunda Milliyetçi Hareket Partisinin yaklaşımı defaatle ortaya
konulmuştur. Ayrıca, geçmiş torba yasalarla inşaat sektörü başta olmak üzere
geniş kesimlere sağlanan desteklerin çiftçimizden esirgenmemesi gerektiği de
Milliyetçi Hareket Partisi tarafından düşünülmektedir. Bu anlamda, çiftçimizin
üretim için kullandığı elektriğin gecikme cezalarının tümüyle kaldırılarak
borçların taksitle yapılandırılması imkânı sağlanması ya da sulamada kullanılan
elektrik borçlarının bir defalığına sulama desteğine ilave bir destek unsuru
olarak çiftçiye ödenmesinin daha uygun olacağı düşünülmektedir.
(Mikrofon
otomatik cihaz tarafından kapatıldı) 
EMİN
HALUK AYHAN (Devamla) – Aksi takdirde çiftçimizin üretimi için hâlihazırda
yetersiz bulunan tarımsal desteklerin bir kısmının elektrik dağıtım
şirketlerine transfer edilmesi söz konusu olacaktır.
Bütün
bunları ifade ederken şunu özellikle belirtmek istiyorum: Belirttiğimiz önemli
hususların dikkate alınması şartıyla Bazı Kanunlarda Değişiklik Yapılmasına
Dair Kanun Teklifi’ni desteklemekle birlikte yukarıda izah ettiğim hususlarda
düzenlemenin yapılması hâlinde daha etkin bir düzenleme olacağını kamuoyuna
duyurmak istiyoruz.
Teşekkür
ediyor, saygılar sunuyorum Sayın Başkan. (MHP sıralarından alkışlar) 
BAŞKAN
– Teşekkür ederim Sayın Ayhan.
Zamanı
da iyi kullandığınız için ayrıca teşekkür ederim.
EMİN
HALUK AYHAN (Denizli) – On dakika verdiniz Sayın Başkanım, onun için.
BAŞKAN
– Şimdi söz sırası Halkların Demokratik Partisi Grubu adına İstanbul
Milletvekilimiz Sayın Garo Paylan’a aittir.
Buyurun
Sayın Paylan. (HDP sıralarından alkışlar)
HDP
GRUBU ADINA GARO PAYLAN (İstanbul) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
Arkadaşlar,
karanlık bir dönem geçirdik. 26’ncı Dönem milletvekilleri olarak bu ülkeye ne
huzur getirebildik ne refah getirebildik ve biz muhalefet olarak iktidar
çoğunluğuna defalarca çağrı yapmamıza rağmen, maalesef Meclisi tarumar ettik
arkadaşlar, yargıyı bağımlı hâle getirdik, basını susturduk, üniversitelere
maalesef büyük kötülükler yaptık ve arkadaşlar, kurumsal çöküşün sonuçlarını
bugünlerde görüyoruz. Bunun siyasi sonuçlarını ülkemizin bütün dünyada
yalnızlaşmasıyla ve ülkemizin bırakın birinci ligde olmasını üçüncü ligde
olmasıyla görüyoruz; ekonomik sonuçlarını da doların 4,5 olmasında, faizlerin
17’ye yükselmesinde, hazinenin uluslararası alanda yüzde 7 dolar faiziyle
borçlanmasında, genç işsizliğin yüzde 20’de kalmasında görüyoruz arkadaşlar.
Rakamlar belli, rakamlar yalan söylemez; sonuçlar belli. 
Peki,
AKP bir yanda çok rahatken seçim konusunda, anketlerde, bir baktı, baş aşağı
gidiyor. “Ya, arkadaş, hani bizim oylarımız yüzde 50’deydi, ne oldu? Anketler
öyle göstermiyor. Ne yapmamız lazım? Ya, Sayın Cumhurbaşkanı, biz pek çok
toplum kesimini küstürdük, işçiyi küstürdük, çiftçiyi küstürdük, emekliyi
küstürdük. E, nasıl barışacağız? Hemen bir torba hazırlayalım, acil, bir torba
hazırlayalım.”
Değerli
arkadaşlar, biz Plan ve Bütçe Komisyonunda vedalaştık, on beş gün önce, tak bir
torba geldi. “Ne yapacağız? Emekliye hemen biner lira vereceğiz.” Niye? “Çünkü
emekli bize küstü, geçinemiyor, ay sonunu getiremiyor, biner lira vermemiz
lazım.” Tamam, çok güzel, destekledik. Ne oldu arkadaşlar sonucu? 2 bin lira
değil mi yılda verdiğiniz? Yani emeklinin maaşına göre yüzde 7 zam yapmış
olduk, değil mi? Bakın, iki hafta önce. Ne oldu bu on gün içinde? Dolar yüzde
10 arttı arkadaşlar. Yani iki hafta önce emekliye, geçen hafta biz yüzde 7 zam
verdik -yıllığa baktığımızda- ikramiyeyle. Bir haftada piyasa, dolar, enflasyon
bunu geri almış oldu yani biz emekliye kaşıkla verdik kepçeyle geri aldık. Ne
oldu? Emekliyle barıştık mı? Hayır. Niye böyle oluyor peki? Çünkü iktidara biz
şunu söyledik arkadaşlar üç yıldır: “Gelin, gelir vergisi reformunu yapalım.
Ya, siz yüzde 1’i zenginleştirdiniz, yandaşları zenginleştirdiniz; gelin, gelir
vergisi reformunu yapalım, maliye alanında bir kaynak yaratalım, bu kaynakla
yoksullara kaynak transfer edelim.” “Yok, yapamayız.” dediler. “Niye?” “Çünkü
bizim yandaşlar bunlar, nasıl yapalım, nasıl onlardan vergi alalım?” dediler. 
Dedik
ki: “Kentlerde rant oluşuyor. Bakın, imar artışları yapıyorsunuz, kentlerde
milyarlarca dolarlık rantlar oluşturuyorsunuz, yalnızca AKP döneminde
oluşturulan rantların birkaç yüz milyar dolar olduğu söyleniyor. Gelin, bunları
vergilendirelim arkadaş. Tamam, rant oluştu, eyvallah, gelin bunları artan
oranlı olarak vergilendirelim.” “Yok.” Ne dedi Sayın Cumhurbaşkanı? “Ben rant
vergisini çıkarırsam AKP’ye ilçe başkanı bulamam.” dedi. Bu yüzden, rant
vergisi de çıkmadı. 
Dedik
ki: “Servet bir elde toplandı, bu serveti artan oranlı vergilendirelim. Bakın,
millet yoksulluk içinde, borç içinde kıvranıyor. Gelin bu adımları atalım.”
“Yok.” dediler. 
Ne
oldu arkadaşlar? Seçime bir ay kala emekliye biner lira verdiler, bak, o biner
lira gitti, daha da yoksullaştı emekli. Emeklinin maaşı geçen sene 400 dolardı,
bu sene düştü 300 dolara. Ne anladık biz bu zamdan arkadaşlar? 
Değerli
arkadaşlar, bakın, bu işler nasıl olur? Güven vererek olur. Üç sebepten dolayı
bu iktidarın attığı adımlar hep ayağına dolanıyor. Bir, artık kimse güvenmiyor.
Türkiye’deki vatandaşlarımızın bir bölümü medya algısı altında belki hâlâ
oylarını verecek ama büyük oranda bir güven kaybı var. “Ne oluyor arkadaş?
Dolar niye yükseliyor? Faiz niye yükseliyor? Niye ben esnaf olarak siftah
yapamıyorum.” diye düşünüyor.
Peki,
Türkiye'ye yatırım yapanlar, borç verenler ne diyor? “Yok arkadaş, baksana,
artık bu ülkenin çivisi çıktı, hukuk devleti değil, paramın güvencesi yok,
kurumlar işlemiyor, ben bu ülkeye niye borç vereyim?” diyor. Veya borç veren,
bak, dolar bazında yüzde 2’yle değil artık yüzde 7’yle borç veriyor. Ve yüzde
7’yle borçlanan bir ülke, arkadaşlar, eğer ki kaynakları yoksa, eğer ki
ekonomisi sağlıklı bir şekilde büyümüyorsa o borç veren, yüzde 7’yle değil, yüzde
30’la bile borç vermez. Bak, Venezuela’ya borç veren var mı? Yunanistan iki yıl
önce yüzde 30’la bile borç bulamıyordu arkadaşlar. Biz, o duruma gelmek
üzereyiz aklımızı başımıza toplamazsak.
Diğer
bir konu, maliye politikasında alan açılmadı, vergiler etkin bir şekilde
alınmadı, kaynak yaratılmadan attığımız her adım, bakın, enflasyon, faiz ve kur
artışı olarak ayağımıza dolaşır arkadaşlar ve maalesef bugünlerde dolaşıyor.
Diğer
bir konu neydi yapabileceğiniz? İsrafı durdurmaktı. Ama ne dedi Sayın Cumhurbaşkanı:
“İtibarda tasarruf olmaz.” Saraylar inşa etti, Mercedes’lerle gezdi. Konvoyları
görüyorsunuz değil mi? 500 araçlık konvoyla geziyor Sayın Cumhurbaşkanı. Ne
oluyor arkadaşlar, sonucu ne oldu? İsrafı durdurmadık, sarayları durdurmadık,
şatafata tam gaz verdik, bak, ne oldu, sonuçta deniz bitti arkadaşlar. Hem
israfı durduracaktık hem adil bir vergi sistemi kuracaktık, elde ettiğimiz
kaynaklarla yoksullara gelir transfer edecektik, bunların hiçbirini yapmadık
arkadaşlar.
Şimdi,
bu torba ne işe yarıyor, niye geldi bu torba? Çünkü anketler yine baş aşağı
gidiyor. Sayın Cumhurbaşkanı ekonomi kurmaylarını topladı, “Ya, arkadaş, bu
dolar niye yükseliyor ya?” dedi. “Ee, dolar yükseliyor, benim oylarım düşüyor,
ne yapacağız?” “Bir torba daha götürelim efendim.” diye birisi dedi herhâlde,
“Bir torba daha götürelim.” “Ne yapalım?” “Ya, bu tütün emekçilerini
küstürmüştük, onların şimdilik cezalarını erteleyelim.” Veya “Urfa’da,
Mardin’de, diğer yerlerde çiftçileri elektrik borçları yüzünden küstürmüştük,
onların da borçlarını, nasıl olsa bir para veriyoruz, küçük bir para destek
olarak onlardan mahsup edelim.” dediler. 
Değerli
arkadaşlar, eyvallah, bu aklı götürenler çok iyi akıl götürdüklerini
düşünüyorlar ama bakın, doları görüyorsunuz, faizleri görüyorsunuz. 
Değerli
arkadaşlar, sorun teknik bir sorun değil, palyatif tedbirlerle çözülemez; sorun
siyasi bir sorun. OHAL altında yaşayan bir ülkeye kimse güvenmiyor, yargısı
bağımsız olmayan bir ülkeye kimse güvenmiyor. Siyasi adımları atmadan da böyle
adımlar atmışsın, çiftçiye bir parmak bal çalmışsın, bir şey ifade etmez. Bak,
onlara da vereceğimiz her kuruş daha fazlasıyla geri dönüyor. Bak, buğdayda
yüzde 12 artış yaptınız arkadaşlar, ee, mazot yüzde 26 zamlandı, gübre yüzde 28
zamlandı; çiftçi nasıl satsın ürününü? Bak, buğday fiyatı 2007’de 380 dolardı,
bugün 230 dolar; bu çiftçi buğdayını nasıl eksin arkadaşlar? Nasıl ekecek
buğdayını, bütün girdiler zamlanıyor, fiyatlar dolar bazında düşüyor?
Değerli
arkadaşlar, bakın, bu torbada çok önemli bir madde var, sürem kısıtlı, biraz
ona vurgu yapayım. Sayın Cumhurbaşkanı demişti ki: “Para kaçıranlardan hesabını
soracağım. Bunlara müsaade etmeyin.” Niye? Çünkü ülkeden para kaçıyor,
güvenmiyor. “Ne yapacağız?” “Yasaklayacağız, ceza getireceğiz.” Ya, değerli
arkadaşlar, üçüncü dünya ülkeleri, dördüncü dünya ülkeleri bunu yapıyorlar.
Bak, İran bunu yaptı, yasakladı para çıkışını; ne oldu? İran’la ticaret
yapanlar Laleli’ye geliyorlar, orada birine veriyorlar, burada teslim alıyorlar
parayı. Para cıva gibidir, istediğiniz kadar yasaklayın, o para bir yolunu
bulur, kaçar eğer ülkede güven yoksa. İnsanlar da kaçarlar. Bakın, beyinlerimiz
kaçıyor, gençlerimiz kaçıyor ülkeden. Yapmamız gereken, ülkemizi güvenli bir
hukuk devleti yapmak. Bunu yaptığımız zaman hem insanlarımız kalır hem para
kalır hem üretim olur hem de bereket olur. Ama bütün bunları yapmadan “Para
çıkışını ben yasaklayacağım, yüzde 40 da vergi getireceğim.” deseniz de o para
bir yolunu bulur, kaçar arkadaşlar. Hatta bu tip tedbirler o para kaçışını
hızlandırır. Bakın, bir söylenti çıksın, “Ya, bankalara bir tedbir alacağız,
para çıkışını…” diye; bakın, bankalardaki paralar nasıl çekiliyor. Hükûmet tam
bir panik içinde arkadaşlar, tam bir panik içinde; panik içinde panik adımlar
atıyor ama attığı her adım da ayaklarına dolaşıyor arkadaşlar. 
Değerli
arkadaşlar, Sayın Cumhurbaşkanı haftada bir ekonomi kurmaylarını topluyor ve
“Arkadaşlar, veriler iyi gitmiyor, niye işinizi iyi yapmıyorsunuz?” diyor. O
ekonomi kurmayları, sayın bakanlar herhâlde ağızlarını açıp hiçbir şey
diyemiyorlar, karşısında böyle susuyorlar. Şunu diyemiyorlar: “Sayın
Cumhurbaşkanı, sizin yüzünüzden bu dolar yükseliyor, sizin tek adam rejiminiz
yüzünden yükseliyor dolar.”
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (İzmir) – Danışmanları ondan daha beter ya!
GARO
PAYLAN (Devamla) – Sayın Başkan, bir dakika alabilir miyim?
BAŞKAN
– Buyurun Sayın Paylan.
GARO
PAYLAN (Devamla) – Ama arka kapılar ardında konuşuyorlar, bunları duyuyoruz
kulislerde “Ya, biz diyemiyoruz, bunu siz deseniz acaba daha mı etkili olur
efendim.” diye birbirlerine pas atıyorlar. 
Niye?
Bir korku iklimi var. Siz bu ülkede bakan bile olsanız, Cumhurbaşkanına bir
uyarı dahi, bir eleştiri dahi yapamıyorsunuz. 
ÖZKAN
YALIM (Uşak) – Başbakan bile!
GARO
PAYLAN (Devamla) – Değerli arkadaşlar, bakın, bu tip toplantıları Sayın
Cumhurbaşkanı yapıyor, toplantı çıkışında güzel bir yazılı açıklama oluyor
“Merkez Bankamız gereken tedbirleri alacaktır, bağımsızdır.” deniliyor. Ee,
güzel. Sayın Cumhurbaşkanı Londra’ya gidiyor “Merkez Bankası benden habersiz
adım atamaz.” diyor, “Merkez Bankası benden işaret almadan adım atamaz.” diyor
Sayın Cumhurbaşkanı; dolar 4,30’dan 4,50’ye yükseliyor arkadaşlar. İşte,
kurumsal çöküş böyle bir şeydir. 
Daron
Acemoğlu’nun “Ulusların Düşüşü” kitabını okuyun arkadaşlar. Kurumlar çöktüğünde
ülkeler çöker. Tek adama bağımlı olduğunuz bir yerde o ülke ayakta kalamaz.
Önemli olan kurumlarımızı tekrar ihya etmektir arkadaşlar, bu yönde Meclisin
ivedi adımlar atması gerekir.
(Mikrofon
otomatik cihaz tarafından kapatıldı) 
GARO
PAYLAN (Devamla) – Sayın Başkan, çok özür dileyerek bir dakika daha almak
istiyorum.
BAŞKAN
– Buyurun Sayın Paylan.
GARO
PAYLAN (Devamla) – Değerli arkadaşlar, Sayın Cumhurbaşkanına tavsiye ediyorum,
öncelikle, tabii ki Meclisimize tavsiye ediyorum. Dolar 4,46, değil mi? Panik
toplantılar yapıyor ekonomi kurmayları, palyatif tedbirler, bu torba da öyle.
Değerli arkadaşlar, bakın, sizinle bahse giriyorum, bir ekonomist olarak
sizinle bahse giriyorum. Gelin, bu Meclisi hemen toplayalım, olağanüstü hâli
kaldıralım. Bugün dolar 4,46, değil mi? Biz “Olağanüstü hâli kaldıracağız.”
dediğimiz anda o dolar 4’e düşer arkadaşlar. Bahse giriyorum sizinle. Hadi
gelin, kaldıralım olağanüstü hâli, bakın dolar nasıl 4’e düşüyor. 
Bir
adım daha söyleyeceğim size: Hani doları 4’e düşürdük ya olağanüstü hâlle,
gelin, Selahattin Demirtaş’ı ve bütün yoldaşlarımızı serbest bırakın, bakın
dolar nasıl 3,70’e düşüyor arkadaşlar. 
ERTUĞRUL
KÜRKCÜ (İzmir) – O zaman HDP seçimi kazanır.
GARO
PAYLAN (Devamla) – Gelin, el birliğiyle bu adımları atalım. Bırakın palyatif
tedbirleri, siyasi tedbirler alalım arkadaşlar. Dolar ancak o şekilde düşer. Bu
doların başka düşüşü müşüşü yok. Yarın, alimallah 5’i de görürüz arkadaşlar. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Paylan.
Şimdi
söz sırası Cumhuriyet Halk Partisi Grubu adına İzmir Milletvekilimiz Sayın
Zekeriya Temizel’e aittir. 
Buyurun
Sayın Temizel. (CHP sıralarından alkışlar)
Sizin
şahsınız adına da talebiniz var, birleştiriyorum Sayın Bakanım. 
CHP
GRUBU ADINA ZEKERİYA TEMİZEL (İzmir) – Teşekkür ederim Sayın Başkan.
Sayın
Başkan, değerli milletvekilleri; “Bu son konuşma.” demiyorum çünkü son konuşma
olduğu zaman bir konuşma daha geliyor. O nedenle bu çalışmanın 26’ncı Dönemin
en verimli çalışması olmasını dileyerek sözlerime başlamak istiyorum. 
Değerli
arkadaşlar, burada kırgınlıklar da olsa, bazı sert tartışmalar da olsa verimli
çalışma saatleri geçirdiğimiz gerçeğini asla inkâr etmemeliyiz. Verimli çalışma
saatleri geçirdik ama daha sonra, yaptığımız bu çalışma saatlerinden sonra çok
fazla “keşke” kelimesini kullandık yani “keşke”li yasalar yaptığımızın farkına
vardık. “Keşke bunu yapmasaydık, keşke bunun zamanlaması böyle olmasaydı, keşke
şununla şunu birleştirseydik.” diye çok ciddi anlamda tartıştık, konuştuk. 
“Keşke”li
yasalar yapmamanın bir yolu, kaliteli yasa yapmaktan, dolayısıyla bunun
üzerinde ciddi olarak çalışmaktan geçiyor elbette ki ama bu zaman baskısı bize
sürekli “keşke, keşke” dedirtti. “Keşke”li yasalarımızın en sonunu Yetki Kanunu
Tasarısı’yla yaptık. Değerli arkadaşlar, Yetki Kanunu Tasarısı, gelecekte çok
fazla “keşke” diyeceğimiz bir olgu idi. 
Şimdi,
bir Anayasa değişikliği yaptık, sistem değişikliğine gittik. Sonuç olarak
“Cumhurbaşkanlığı hükûmet sistemine geçiş” olarak adlandırdığımız bir Anayasa
değişikliğiyle mevcut idari yapımızda çok büyük değişiklikler yapma gereğini
ortaya koyduk; buraya kadar tamam. Yine, Anayasa’nın geçici 21’inci maddesinde
getirdiğimiz hükümle de dedik ki: “Bu düzenlemelerin hepsini Türkiye Büyük
Millet Meclisi altı ay içerisinde yapar.” Dediğimiz tarih ne zaman? 27 Nisan
2017. Yasayı çıkardığımız tarih ne zaman? 28 Nisan veya geçtiğimiz hafta, 2018.
Yani altı ay, Türkiye Büyük Millet Meclisinin bu yasaları yapması için
Anayasa’nın geçici maddesinin kendisine verdiği emredici hükümdür, özel
hükümdür. Bu tür hükümlere “özel yetki” de denilir, münhasırlık içeren bir
yetkidir. Yani Anayasa çok açık bir şekilde diyor ki: “Bu görevi yerine
getirmek Türkiye Büyük Millet Meclisine münhasırdır, bunu devredemezsiniz.” Biz
bu özel yetkiyi Anayasa’nın 91’inci maddesindeki genel hükümlerin içerisine
koyarak Bakanlar Kuruluna devrettik, özel yetkinin genel yetkinin önünde
olacağı, dolayısıyla bu düzenlemenin mutlaka özel yetkiyle yapılması gerektiği
gerçeğini göz ardı ettik. Çok fazla “keşke” diyeceğiz, çok fazla, az buz değil.
Anayasa’yı yaparken burada söylenen lafların hepsini hatırlayın, çok net olarak
diyorduk ki: “Yani bütün bu uygulama yasalarının hepsinde değişiklik yapılacak.
Bu yasaları da Meclis yapacak. Dolayısıyla bu geçiş döneminden sonra elinizde
sağlıklı bir yasa sistemi kuracaksınız, göreceksiniz.” Yapmadık; Bakanlar
Kuruluna verdik, çıktık gittik.
Değerli
arkadaşlar, münhasır yetkiyi, özel yetkiyi Bakanlar Kuruluna veremezsiniz. Özel
yetki, genel yetkinin önündedir. Yarın Bakanlar Kurulu bunları çıkarttı.
Anayasa’mıza göre, 91’inci maddeye göre ne yapmamız gerekiyor idi? Yetki
kanununu verdik, hemen kanun hükmünde kararnameler hazırlanacaktı Bakanlar
Kurulunca ve aynı gün Meclise gelecekti. Aynı gün Meclise geldikten sonra da
bunların görüşmeleri yapılacaktı Meclis tarafından. Peki, şu konumda bu Anayasa
değişikliği ve erken seçim kararından sonra Meclisin bunu yapma olanağı var mı?
Yani bu Bakanlar Kurulu kararlarının, Bakanlar Kurulu kararıyla yapılan
değişikliklerin Meclise gelerek değerlendirilme olanağı kaldı mı? Hayır,
kalmadı çünkü 24 Hazirandan sonra Bakanlar Kurulu diye bir şey yok, Bakanlar
Kurulu kararı diye de bir şey yok. O zaman ne oldu? Şu sırada, hem de büyük bir
hızla Bakanlar Kurulu tarafından yapılmış olan değişiklikler -bir nevi,
bürokratlarımızın yapmış olduğu değişikliklerin hepsi- kalıcı yasa olarak
geldi, Meclisin yasama yapma yetkisini elinden aldı ve onların yerine geçti.
Keşke yapmasaydık, keşke yapmasaydık. 
Değerli
arkadaşlar, keşke yapmasaydık dediğimiz ikinci konumuz, bu görüşmekte olduğumuz
yasa tasarısının 1 ve 5’inci maddeleri. Meclisimizin yaş ortalaması çok düştü,
dolayısıyla içinizde 1567 sayılı Kanun’u hatırlayan insan pek fazla yok,
kontrollü kambiyo sistemini de hatırlayan pek fazla kimse yok. Rahmetli Özal
döneminde kontrollü kambiyo sisteminin kaldırılarak liberal sisteme
geçilmesinin üzerinden tam otuz beş yıl geçti. Türkiye farklı bir ekonomik
sistemle belirli günlerini geçirdi, belirli günlere geldi. Şimdi birdenbire
1567 sayılı Kanun gündeme geldi. Hem de ne zaman geldi? Seçimlere bir ay kala
geldi. 1567 sayılı Kanun ve kontrollü kambiyo rejimini birdenbire topluma
hatırlatmanın ne manası vardı? Millet, bazı söylemler ile getirilen düzenlemeyi
yan yana getirdi, herkes yalan yanlış şeyler söylemeye başladı. Ama
durduramıyorsunuz, körlerin fili tarif etmesi gibi, neresini tutuyorsa orasını
tarif ediyor; herkes “Bununla bu geliyor, bununla bundan sonra sermaye
transferleri yasaklanıyor, kâr transferleri yasaklanıyor, yabancı sermaye
yasaklanıyor, döviz girişi çıkışı yasaklanıyor…” Bunlar, zaten ekonominin ciddi
anlamda kırılganlık gösterdiği bir dönemde düşüncesiz bir şekilde getirilecek
maddeler değil. 
Maddeleri
inceledik, baktık maddelere ya ne yapıldı burada Allah aşkına diye. Sizi temin
ederim, yapılan bir değişiklik yok. Tek şey var, bilgi istemeyle ilgili
Hazineye verilen yetki, bu işlemlerle ilgili olarak Hazine bilgi alsın. Ya,
bunu bugün de yaparsınız, 24 Hazirandan sonra da yaparsınız, aceleniz ne,
derdiniz ne? Şu anda döviz kurlarındaki oynaklık nedeniyle -sabahtan beri
görüyorsunuz, iniyor çıkıyor, iniyor çıkıyor, iniyor çıkıyor- birilerinin
milyarlarca lira haksız kazanç elde etmesinin altında ne var? Bu kanunun hiç mi
etkisi yok, hiç mi etkisi yok? Keşke yapmasaydık, keşke. Keşke getirilmeseydi.
Komisyonda çekilen 2 maddeden sonra kalan 3 maddenin de bu Genel Kurulda
çekileceğini varsayıyoruz. Bu, yeniden, toplumda “Zamanlaması yanlış olmuş.”
veya “Düzenlenmesi gereken bir uygulama.” diyerek unutulur gider ve etkisi de
nötr hâle gelir. Keşke yapmasaydık.
Değerli
arkadaşlar “Keşke yapmasaydık.” dediğimiz bir maddemiz daha var. “Keşke
yapmasaydık.” dediğimiz bu madde -daha önceden bu Parlamentoya 4 defa gelip, 4
defa da “Aman ha, bunu yapmayalım.” deyip “İyi ki yapmadık.” dediğimiz bir
düzenleme- Atatürk Orman Çiftliği talanına meşruiyet kazandırmaya yönelik bir
madde. 
Değerli
arkadaşlar, bu teklifin 4’üncü maddesi Atatürk Orman Çiftliği’nin “hayvanat
bahçesi” olarak tanınan, bilinen yerdeki… Şimdi ne kadar alan tahsis edildiğini
de açık söylemek gerekirse net olarak bilmiyoruz. Arkaya bir sürü numara,
numara yazmışlar -parsel numaralı- o paftalarla beraber ne kadar dönüm arazinin
gittiği de bilinmiyor. Oraların Büyükşehir Belediye Başkanlığına yirmi dokuz
yıllık irtifak hakkı devriyle ilgili bir düzenleme. 
Şimdi,
değerli milletvekilleri, aslında bu “Keşke gelmeseydi.” dediğimiz olay
Atatürk’ün mirasına bir ihanetin belgesi. Atatürk Orman Çiftliği, hepiniz biliyorsunuz,
1925 yılında, 52 bin dekarlık bir arazi üzerine Mustafa Kemal Atatürk
tarafından bizzat kurulmuş ve Atatürk’ün özel mülkü olan yer, özel mülkü.
Sonra, Atatürk, bu mülkü milletine bırakıyor yani hazineye bırakıyor, hazineye
bırakırken de bıraktığı 2 tane senette veya mektupta - adına ne derseniz deyin-
bunun hangi koşullarda kullanılması gerektiğini açık açık yazıyor. “Veraset
hukuku” dediğiniz olay eğer şarta bağlıysa o şartlar yerine getirilmediği
takdirde aslına rücu eden bir olaydır, şartlı bağıştır bu olay. “Bunun dışında
kullanmayın.” deniliyor. Bizim hukukumuzun söylediği olay, eğer şartlı bir
işlem yapıyorsanız o şartın dışında bunu kullanamazsınız demektir. Atatürk
Orman Çiftliği’nde başlangıçta sadece hayvanat bahçesi alanı çağdaş bir kente
yakışır hayvanat bahçesi düzenlenmek üzere -on yıllık intifa hakkı düzenlenmesi
şeklinde- Atatürk Orman Çiftliği Kanunu’na eklenen bir maddeyle
gerçekleştiriliyor. Deniyor ki: “Buraları ıslah etsin, çağdaş bir yapıya
kavuşsun, bu arada da orada on yıl boyunca kişilerin gereksinmelerini
karşılayacak küçük iş yerlerinin de kiralamasını yapsın.” Peki, bu yapıldı,
geçti. Şimdiki ne oluyor? İşte, değerli arkadaşlar, bu şekilde, bu şartla
kiralanmış olan hayvanat bahçesinden şu anda Ankara’da eser yok, tek bir kuş
bile yok orada, artık kuş da uçmuyor. Hayvanat bahçesi yerine bozkırdan
kazanılmış olan o yemyeşil arazi, o cennet gibi yer birdenbire dev hangarlarla
doldurulmuş, binalarla doldurulmuş, içerisinde ne olduğunu da kimse bilmiyor;
böyle bir yapıya kavuşmuş. Nerede kaldı hayvanat bahçesi? Sizin daha önceden
yapmış olduğunuz 2006 tarihli kanunda, geçici madde 1’de siz bunu hayvanat
bahçesi ıslahı için vermişsiniz ama birisi kalkmış kanuna aykırı olarak işlem
yapmış. Kanuna aykırı işlem yapmanın sonucu hele bir de kamudan ciddi anlamda
kaynak kullanmayı gerektirmiş ise -ki 2 milyara yakın harcama yapıldığı
söyleniyor burası için- bunu yapanların bir bedel ödemesi ve hukuki olarak
hangi yaptırımlar gerekiyorsa bunun da uygulanması gerekir.
Değerli
arkadaşlar, Atatürk Orman Çiftliği Kanunu çıkartılırken 9 ve 10’uncu maddelere
çok özel 2 tane hüküm konuyor: “Atatürk Orman Çiftliği’nden yapılacak bütün bu
tür tahsislerin veya devirlerin kanunla yapılması şarttır.” deniyor, “Kanunla
yapılacaktır.” deniyor. Bu kanunun Mecliste savunulması sırasında kullanılan
cümleler ve yazılan gerekçe çok ibret verici bir olay. Deniyor ki: “Buradan
yapılacak her şey kanunla yapılsın ki Atatürk’ün mirasını milletvekillerinden
daha güçlü olarak koruyacak başka bir gücün olmadığını herkes görsün.” Yani
Atatürk’ün çiftliğiyle ilgili yasanın korunmasıyla ilgili olarak hüküm
milletvekillerine emanet edilmiş, kanun bu, 10’uncu madde. Emanet edilmiş, size
emanet edilmiş. 
Şimdi
kalkıp da “Burası yapıldı, yazıktır, günahtır, zayi olmasın…” Neyi zayi olacak
sayın milletvekilleri, neyi zayi olacak? Bu büyüklükteki salonlar, içlerine
garip garip makineler falan konmuş olan bir yer. Daha önceden de dinozorlar,
şunlar bunlar yığılıydı her tarafta, onlar kaldırıldı, onlara yazık oldu mu?
Atatürk Orman Çiftliği milletin malıdır, Atatürk’ün emanetidir, güvencesi de
milletvekilleridir. Türkiye Büyük Millet Meclisini güvence olarak koymuşuz
oraya. 
Şimdi,
ne yapıyorsunuz? Birileri suç işlemiş, yapılmaması gereken kanuna aykırı
işlemleri yapmış, garip binalar yapmış, şimdi ne yapalım? Onu affedelim, yirmi
dokuz yıla çıkartalım, bir de kiraya vermesini sağlayalım. Bu, keşke
diyeceğimiz kanunların en büyüğüdür. Keşke bunu yapmasak, keşke bunu
tartışmasak, bu, keşkelerin en büyüğüdür değerli arkadaşlar; bu yapılmaz, bu
edilmez, bu gerçekten günahtır. 
Değerli
milletvekilleri, suçu yasallaştırmak da aslında suçtur. Burada bir suç var.
Burada yasaya aykırı bir şekilde, orada hayvanat bahçesini tamamen yok ederek
inşaatlar yapmak, binlerce ton beton dökmek suretiyle orada bozkırdan
kazanılmış tarım arazisini yok etmek suçtur. Ankara halkının, Ankara kentinin
akciğerlerinden biri olacak olan bir yer olarak tasarlanmış bir yere bunları
yapmak suçtur. Oraya binlerce insanı doldurup bağıra çağıra oralarda bir şeyler
yapmak, döndürmek, dönme dolap yapmak suçtur. Ankara’nın etrafında dünya kadar
yer var, götürün oralarda yapın; engelleyen yok, bir şey yapan yok. 
Şimdi,
değerli milletvekilleri, çağdaş toplumlarda toplum yararını, gelecek kuşakların
varlık ve mutluluğunu güvence altına alabilmek için hukuk kurallarının sadece
kâğıt üstünde kalmaması gerekiyor, bizim hukukumuzun sadece kâğıt üstünde
kalmaması gerekiyor, bunu kâğıt üstünde bırakamayız. Hepiniz bilirsiniz ki
hukuk toplumu olmadan hukuk devleti olmak da mümkün değildir. Yasal olan ile
meşru olan ya da yasal olan ile gayrimeşru olan arasındaki çizgi çok ince bir
çizgidir, çok ince… Dolayısıyla burada…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Temizel. 
ZEKERİYA
TEMİZEL (Devamla) – Teşekkür ederim Sayın Başkan. 
Söz
talebinde bulunmuyorum ama son iki cümlem, o nedenle teşekkür ederim. 
Hukuk
toplumu olmadan hukuk devleti olamayız değerli arkadaşlar. Yasal olan ile meşru
olan, gayrimeşru olan arasındaki fark çok incedir ve çok keskindir. Bunu kavrayacak
ve gereğini yapacak durumda değilsek gelecek nesillerin yüzüne bakamayız, keşke
demek de bizi kurtarmaz. 
26’ncı
Dönemde Türkiye Büyük Millet Meclisinin son yasasını yapıyoruz. Yasal ancak
meşru olmayan bir yasa yapmamalıyız değerli arkadaşlar. 
Atatürk
Orman Çiftliği maddesi kesinlikle meşru değildir, kanunların kâğıt üstünde
kalmasıdır. Yüce Meclisin son görevini Atatürk’ün mirasına sahip çıkarak yerine
getireceğinden benim kuşkum yok. Bu niyetle hepinize saygılar sunuyorum. (CHP
sıralarından alkışlar)
BAŞKAN
– Teşekkür ederim Sayın Temizel.
Şahıslar
adına Kayseri Milletvekilimiz Sayın Mustafa Elitaş. 
Buyurun
Sayın Elitaş.
MUSTAFA
ELİTAŞ (Kayseri) – Sayın Başkan, değerli milletvekilleri; Sayın Bakanımızı
ilgiyle dinledik, gerçekten önemli tespitleri var. Bazı konularda
katılmadığımız meseleler de olsa konuya ciddi bir şekilde çalıştığının en
önemli işaretlerinden, emarelerinden biri. 
Birincisi,
bu 1567 sayılı Kanun’la ilgili olarak yapılan, Komisyona verdiğimiz teklifte 5
maddede önerge vardı. Daha sonra arkadaşlarımızla ve Hazine Müsteşarlığıyla
yaptığımız görüşmeler çerçevesinde kanunun 2 maddesini, teklifteki 2 maddeyi
çektik. Şimdi, tekrar, kamuoyunda yanlış algılamalardan dolayı ortaya çıkan
sorunlar ve zihinlerdeki bulanıklığı ortadan kaldırmak için teklifin 2’nci
maddesini -1567 sayılı Kanun’un 4’üncü maddesindeki değişikliği- madde
metninden çıkarıyoruz. 
İkinci
mesele, teklifin 1’inci maddesi, 1567 sayılı Kanun’un 3’üncü maddesini komple
değiştiren düzenlemeyi… Önergeyi dağıtmadılar Sayın Bakanım ama ben önergeyi
konuşmama başlamadan önce verdim çünkü tek imzalı önerge. Biliyorsunuz, 87’ye
göre, konuşmalar başladıktan sonra 5 imza gerekir, görüşmeye başlamadan önce
tek imza gerekir. Bu, 1567 sayılı Kanun’un 3’üncü maddesini komple değiştiren
1’inci maddedeki değişiklik maddeyi aynen bırakırken sadece 1567 sayılı
Kanun’un 3’üncü maddesine bir ilave yaparak döviz bürolarıyla ilgili meseleyi
ortadan kaldıran bir düzenleme yapıyoruz. 
Biliyorsunuz,
döviz büroları konularında, bunların gelen efektifleri kontrolsüz bir şekilde
alabilmelerinden, paranın kaynağının nereden olduğu belli olmadığından dolayı,
bunların müeyyidesi olmaması münasebetiyle ortaya çıkacak istifhamları
uluslararası piyasalardaki, Türkiye’den giden döviz, efektif döviz transferleriyle
ilgili sorunları ortadan kaldırmak üzere yapılan bir düzenlemeydi.
Kamuoyundaki, zihinlerdeki bulanıklığı ortadan kaldırabilecek… Ki konuyu en iyi
bilenlerden birisi olan Sayın Bakanım bunun doğru olmadığını bilmesine rağmen
ama haksız bir eleştiriyle Türkiye’de spekülasyonların yapıldığı, seçim
ortamına giderken döviz fiyatlarında ve farklı durumlarda, ekonomik kriterlerde
olumsuzluklar getirdiğini söyledi, gerçekten önemli bir şeydi, kendisine de
teşekkür ediyorum. 
Sayın
Bakanım, 26’ncı Döneme kadar Anayasa’nın 91’inci maddesine göre 268 tane KHK
çıkarılmış, 31 tane KHK bu dönemde çıkarılmış, bu 268’in 16’sı OHAL KHK’si,
bizden önce. AK PARTİ döneminde 31 tane OHAL KHK’si çıkarılmış, bunların tamamı
yasalaşmış, Parlamentoda siyasi parti gruplarıyla bir araya geldiğimizden
dolayı yasalaşmış. Bakın, kanun hükmünde kararnamelerin 268’inin hiçbiri
görüşülmemiş. Mesela, gelen kanun tekliflerinde diyor ki “Katma Değer Vergisi
Kanunu ile Bazı Kanun Hükmünde Kararnamelerde Değişiklik Yapan Kanun Tasarısı”
veya “Gelir Vergisi Kanunu ile Bazı Kanun Hükmünde Kararnamelerde Değişiklik
Yapan Kanun Teklifi.” Böyle teklifler geliyor. Şimdi, yaptığımız araştırmada,
Uyum Komisyonundaki yaptığımız araştırmada toplam 300 civarındaki kanun
hükmünde kararnamenin 80’inin yürürlükten kaldırıldığı, 220’sinin hükmünü
bitirdiği anlaşılıyor. Çeşitli kanun hükmünde kararnamelerle ve çeşitli
kanunlarla yapılan değişikliklerle uygulama imkânı kalmamış yaklaşık 220 tane
kanun hükmünde kararname var. Ama bu kanun hükmünde kararnameleri Anayasa’nın
91’inci maddesine göre -İç Tüzük maddesini hatırlamıyorum, o da herhâlde
90’ıncı, 91’inci maddeleri civarında olabilir- yine, İç Tüzük’e göre tıpkı
kanun görüşmelerinde olduğu gibi… Ve bunların her biri 50’şer, 100’er maddelik;
300 tane kanun hükmünde kararnameyi 100 madde diye üst üste koyun, 30 bin kanun
hükmünde kararname maddesinin burada görüşülmesi uzlaşma sağlanamadığı müddetçe
ancak üç yılda veya dört yılda biter. 
Şimdi,
uygulama kabiliyeti ortadan kalkmış kanun hükmünde kararnameler ile yine sadece
Anayasa’nın geçici hükümlerine göre uyum yetkisi veren Anayasa’nın 106’ncı
maddesinde bir hüküm var. Aslında, zihinlerdeki farklılıktan dolayı bunu ifade
etmeye çalıştık. 113’üncü madde mülga. 113’üncü madde ne diyor? “Bakanlıklar
kanunla kurulur, kanunla kapatılır.” Biz onu kaldırdık, Cumhurbaşkanlığı
Kararnamesiyle bakanlıklar kurulabilme imkânını, yetkisini Cumhurbaşkanına
vermiş olduk. Anayasa’nın 106’ncı maddesi Cumhurbaşkanının görevlerini sayarken
“Cumhurbaşkanı, görevleriyle ilgili ve bakanlıklarla ilgili konuları
Cumhurbaşkanlığı kararnamesiyle düzenler, Cumhurbaşkanlığı kararnamesiyle yapar
ancak Anayasa’nın 1’inci, 2’nci ve belirli kısımlardaki düzenlemeler, kişi
haklarıyla ilgili kısımlar Cumhurbaşkanlığı kararnamesine konu edilemez.” diye
sınırlama koymuş fakat orada bir cümle var, diyor ki: “Kanunla açıkça
düzenlenmiş bir konu ancak kanunla düzenlenebilir, Cumhurbaşkanlığı
kararnamesiyle düzenlenemez.”
(Mikrofon
otomatik cihaz tarafından kapatıldı)
MUSTAFA
ELİTAŞ (Devamla) – Başkanım, bir dakikada bitireyim izin verirseniz. 
BAŞKAN
– Buyurun Sayın Elitaş. 
MUSTAFA
ELİTAŞ (Devamla) – Hep teknik konuşuyoruz farkındaysanız. Teşekkür ediyorum
Sayın Bakanıma da.
Bu
kanun hükmündeki kararnamelerle, Cumhurbaşkanlığı kararnamesiyle, Anayasa
106’daki o bir cümlelik “Kanunla düzenlenmiş konular Cumhurbaşkanlığı
kararnamesiyle düzenlenemez.” hükmü münasebetiyle bir endişe oluştu. Yani
Bakanlar Kurulunun kurulmasıyla, bakanlıkların kurulmasıyla ilgili yetki
tamamen Cumhurbaşkanında, üst düzey bürokratların atanmasıyla ilgili yetki
tamamen Cumhurbaşkanında ama Cumhurbaşkanının bununla ilgili kararname
düzenlemesini önünden alabilecek, sorun ortaya çıkabilecek, çeşitli tartışmalar
olabilecek düşüncesiyle, sadece –dikkat ettiyseniz ki Komisyonda da bir buçuk
saatte geçti bu- Cumhurbaşkanlığı kararnamesinin yapılabilmesi, kanunlardaki
özlük hakları hariç olmak üzere –ki özlük haklarını Cumhurbaşkanlığı
kararnamesiyle düzenleyemezsiniz- sadece Cumhurbaşkanının yapması gereken
yetkiler neyse onunla ilgili kanun hükmünde kararname çıkarma yetkisi verdik ve
bunu hükûmet onayladığı andan itibaren Türkiye Büyük Millet Meclisine
gönderecektir.
(Mikrofon
otomatik cihaz tarafından kapatıldı)
MUSTAFA
ELİTAŞ (Devamla) – Anayasa’da zaten 21’inci dönemden itibaren de 92’nci madde
mülga olduğu için bundan sonra KHK çıkarma yetkisi de tamamen kalkmıştır.
Hepinizi
sevgiyle, saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Elitaş.
Sayın
milletvekilleri, teklifin tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Maddelerine
geçilmesi kabul edilmiştir.
Birleşime
on beş dakika ara veriyorum.
Kapanma Saati: 17.19
ÜÇÜNCÜ OTURUM
Açılma Saati: 17.43
BAŞKAN: Başkan
Vekili Yaşar TÜZÜN
KÂTİP ÜYELER:
Sema KIRCI (Balıkesir), Mücahit DURMUŞOĞLU (Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 100’üncü Birleşiminin
Üçüncü Oturumunu açıyorum. 
561
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon
ve Hükûmet yerinde.
Şimdi
birinci bölümün görüşmelerine başlıyoruz. 
Birinci
bölüm 1 ila 10’uncu maddeleri kapsamaktadır. 
Birinci
bölüm üzerinde söz isteyenleri okuyorum: Gruplar adına; Milliyetçi Hareket
Partisi Grubu adına Adana Milletvekilimiz Sayın Mevlüt Karakaya, Halkların
Demokratik Partisi Grubu adına Van Milletvekilimiz Sayın Bedia Özgökçe Ertan,
Cumhuriyet Halk Partisi Grubu adına İstanbul Milletvekilimiz Sayın Mehmet Akif
Hamzaçebi; şahıslar adına Batman Milletvekilimiz Sayın Mehmet Ali Aslan.
İlk
söz Milliyetçi Hareket Partisi Grubu adına Adana Milletvekilimiz Sayın Mevlüt
Karakaya’ya aittir.
Buyurun
Sayın Karakaya. (MHP sıralarından alkışlar) 
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
görüşülmekte olan kanun teklifiyle ilgili olarak Milliyetçi Hareket Partisi
Grubu adına söz almış bulunuyorum. Yüce heyetinizi saygıyla selamlıyorum.
Değerli
milletvekilleri, hayat dinamik; kurallar, mevzuat ise çoğu zaman statik bir
durumda. Dolayısıyla değişen ekonomik, sosyal yaşam karşısında kuralların,
mevzuatın da zaman zaman değiştirilmesi tabii ki gereklidir hatta çoğu zaman
şarttır. 
Değerli
milletvekilleri, bugün burada görüşülmekte olan kanun teklifinin -geneli itibarıyla
baktığımızda- önemli bir kısmının toplumsal yaşamın ihtiyaçları olarak
karşımıza çıktığı bir gerçektir. Ancak içerik itibarıyla bakıldığında
Milliyetçi Hareket Partisi olarak bazı konularda çekincelerimizi Komisyonda
dile getirdik, burada da önemli bulduklarımızı ben tekrar etmek istiyorum. 
Teklifte
Milliyetçi Hareket Partisi olarak düzeltilmesi ya da yeniden gözden geçirilmesi
istek ve talebinde bulunduğumuz önemli bir husus: Çiftçilerin sulama için
kullandıkları elektrik borçlarının desteklemeden karşılanması ya da destekleme
ödemeleri sırasında kaynaktan kesilmesi biçimindeki bir uygulamanın zaten zor
durumda olan çiftçilerimiz için başka bir sıkıntı yaratacağını ifade etmek
istiyoruz. Bunun yerine zorda olan çiftçilerimizin bu borçlarının karşılanması
için sulama yardımlarına, elektrik yardımlarına, o destek hanesine ilave bir
destek konularak bu sorunun çözülmesi yerinde olacak diye düşünüyoruz.
Değerli
milletvekilleri, tabii ki çiftçilerimizin üretimle ilgili diğer sorunları:
Girdi maliyetlerinin yüksek olması, ürün fiyatlarının düşük olması ve tarım
ürünleri fiyatlarında istikrarın sağlanamamış olması da diğer önemli
hususlardır. 
Kanun
teklifi kapsamında önemli gördüğümüz bir başka husus ise işletmelerin
bilançolarındaki taşınmazların yeniden değerlenmesiyle ilgili yapılan
düzenlemedir. Aslında bu düzenlemenin bir enflasyon muhasebesi uygulaması
olduğunu baştan ifade etmeliyim ama her zaman olduğu gibi, bizim vergi
mevzuatımızda, vergi mevzuatıyla ilgili değişikliklerde genellikle kavramlara,
terminolojiye çok fazla dikkat edilmemekte. Burada da konu yeniden değerleme
olarak getirilmektedir. Bu, aslında, bir yeniden değerlemeden ziyade enflasyon
düzeltmesi kapsamında dikkate alınmalıdır.
EMİN
HALUK AYHAN (Denizli) – Mevlütcüğüm, kaç kere anlattın bunu, bir daha anlat! 
BAŞKAN
– Sayın milletvekilleri… 
MEVLÜT
KARAKAYA (Devamla) - Değerli milletvekilleri, biliyorsunuz, 2004 yılında
enflasyon muhasebesi uygulaması ilk defa Türkiye’de uygulandı ve bu uygulamadan
sonra enflasyon muhasebesi uygulama şartları oluşmadığından dolayı 2018 yılına
yani bugüne kadar bu uygulama bir daha gerçekleşmedi. Ama bu şu anlama
gelmiyor: O şartların gerçekleşmemesi enflasyonun işletmeler üzerinde olumsuz
etkiyi yaratmadığı anlamına gelmiyor. 2004 yılının Ocak ayından 2018 yılının
Nisan ayına kadarki yurt içi üretici fiyatları endekslerine eğer bakacak
olursak bu katsayının 2,95’lere çıktığını, şöyle yüzde 200’e yakın…
BAŞKAN
- Sayın Karakaya, bir saniye lütfen.
Sayın
milletvekilleri, biliyorsunuz sayın milletvekilimiz kanunun özü itibarıyla çok
detaylı bilgi veriyor. İçerideki gürültüden, uğultudan gerçekten anlaşılması
zor durumda kalıyoruz. Biliyorum, bugün orucun ilk günü, belki sabrınız dolmuş
olabilir ama en azından bir saat daha sabretmenizi, bu konuda sessiz olmanızı
sizlerden rica ediyorum, sükûnetli davranmaya davet ediyorum.
Buyurun
Sayın Karakaya.
MEVLÜT
KARAKAYA (Devamla) - Çok teşekkür ediyorum Sayın Başkan. 
Enflasyon
muhasebesi 2004 yılında ilk defa uygulamaya geldiğinde özellikle enflasyonun
işletmeler üzerindeki olumsuz etkilerinin giderilmesi, enflasyonun neden olduğu
fiktif kârlar üzerinden vergi alınmasını önlemesi açısından önemli görünüyordu
ancak enflasyon muhasebesinin uygulanmasıyla birlikte vergi mevzuatımızda olan
maliyet artışı, yeniden değerleme ve stokların maliyetlerinin hesaplanmasında
kullanılan LIFO yöntemleri de uygulamadan kaldırıldı. Bunlar önemliydi. Neden
önemliydi? Çünkü enflasyon karşısında bir nebze de olsa işletmeleri koruyan
uygulamalardı. Bu müesseseler ortadan kaldırıldı enflasyon muhasebesi geldi
diye ama sonrasında da “şartlar oluşmadı” gerekçesiyle enflasyon muhasebesi
uygulaması söz konusu olmadı. O günden bugüne, yani 2004 yılının Ocak ayından
2018 yılının Nisan ayına kadarki geçen sürede yurt içi üretici fiyatları
endeksi yaklaşık yüzde 200 arttı. Bu, endeks düzeltme katsayısı itibarıyla
2,95’lere çıktı. Yani, on dört yıl önce aktife girmiş olan taşınmaz ya da maddi
duran varlıklar o günkü tarihteki paranın satın alma gücüyle kayıtlara girdi
ama paranın satın alma gücündeki değişime baktığımızda yüzde 200 düzeyinde
değişti. Bu neden önemli, bu detayı neden verdim? Bu şunun için önemli:
İşletmeden aktiflerin çıkması hâlinde enflasyonun etkisi mali tablolara fiktif,
yani zahiri, yani görüntü kâr olarak yansımakta ve görüntü kâr üzerinden de
vergi alınmakta.
Değerli
milletvekilleri, yani enflasyon muhasebesi uygulamasını kaldırdık, onunla
birlikte yeniden değerleme uygulamasını kaldırmıştık ve bu uygulamaların
enflasyonun etkisini giderme anlamında işletmelere bir katkısı olmadı, o enflasyon
etkisi işletmeler üzerinde kaldı. Bu düzenlemeyle birlikte, taşınmazlarda,
evet, bir enflasyon düzeltmesi yapılıyor ama enflasyon düzeltmesiyle birlikte
oluşan pasif artışları, yani kaynakta meydana gelen artışlar üzerinden de vergi
alınıyor. Bu ilk defa uygulanıyor. Yani Türkiye uzunca yıllar yeniden değerleme
uygulaması yaptı ama ilk defa yeniden değerlemeden dolayı ortaya çıkan -bir
değer artışı olmayan aslında- enflasyon düzeltmesinin bilanço tekniği açısından
pasif karşılığı tutar üzerinden vergi alınmaya çalışılıyor. Tabii ki bu vergiyi
bazıları rant vergisiyle de ilişkilendirebilir. Bunun rant vergisiyle alakası
yok. Bunun “rantın vergilendirilmesi” biçimindeki bir ifadeyle geçiştirilmesi
de doğru değildir. Rantın vergilendirilmesinin tamamen ayrı bir şekilde bir
bütün olarak ele alınarak bir düzenlemenin yapılması şarttır. Bu nedenle
buradaki düzenlemede biz sadece taşınmazlara ilişkin enflasyon düzeltmesinin
yeterli olmadığını, maddi duran varlıkların tamamının bunun kapsamına alınması
gerektiğini ifade ediyoruz. Yani her ne kadar enflasyon muhasebesi uygulama
şartları oluşmamış olsa da şu andaki mevcut enflasyonun da işletmeler üzerinde
olumsuz etkilerinin olduğunu bilmemiz ve bunun için de gerekli tedbirleri
almamız gerektiğini Milliyetçi Hareket Partisi adına ben buradan ifade
ediyorum. 
Yüce
heyetinizi saygılarımla tekrar selamlıyorum. (MHP sıralarından alkışlar)
BAŞKAN
– Teşekkür ediyorum Sayın Karakaya. 
Şimdi
söz sırası Halkların Demokratik Partisi Grubu adına Van Milletvekilimiz Sayın
Bedia Özgökçe Ertan’a aittir.
Buyurun
Sayın Ertan. (HDP sıralarından alkışlar)
HDP
GRUBU ADINA BEDİA ÖZGÖKÇE ERTAN (Van) – Teşekkür ediyorum Sayın Başkan. 
Sayın
milletvekilleri, sözlerime başlamadan önce ben de ramazan ayının bütün İslam
âlemine ve halkımıza, bütün mazlumlara ve ezilenlere özgürlük ve hayır
getirmesini diliyorum. 
Evet,
torba kanun teklifi üzerine, bölüm üzerine ben de söz aldım. Bildiğiniz gibi,
panik seçim atmosferindeyiz ve panik seçim dolayısıyla Meclisin de
hızlandırılmış yasama faaliyeti yapması gerçekten takdire şayan. Özellikle
torba yasalarla Hükûmetin kendisi açısından pürüz olarak gördüğü her ne varsa
son dakikada halletme çabasını görmezden gelmemiz mümkün değil. Oysa,
bildiğiniz gibi, defalarca kez Hükûmet sözcüleri, Hükûmet üyeleri “Bir daha
torba yasa gelmeyecek.” demişti; özellikle eski Başbakan Sayın Davutoğlu
bahsetmişti bundan, “Bir daha Meclise torba kanun getirmeyeceğiz.” demişti ve
Maliye Bakanı Sayın Naci Ağbal da hem bu ifadeyi desteklemiş hem de tam dokuz
ay önce “Bundan sonra kimse yeniden yapılandırma kanunu beklemesin.” demişti
ama dokuz ay içerisinde yapılandırma ve vergi affı içeren torba kanunların art
arda geldiğini gördük. Bu torba kanunlar vesilesiyle devletin vazgeçtiği vergi…

(Mikrofon
otomatik cihaz tarafından kapatıldı)
BEDİA
ÖZGÖKÇE ERTAN (Devamla) – Sayın Başkan…
BAŞKAN
– Sistemde bir sorun oldu. 
Buyurun.
BEDİA
ÖZGÖKÇE ERTAN (Devamla) – Sayın milletvekilleri, gerçekten dokuz ay içerisinde
yapılandırma ve vergi affı içeren torba kanunlar sebebiyle devletin vazgeçtiği
vergi borçlarının haddi var, hesabı yok. Özellikle son Plan ve Bütçe
Komisyonunda görüşülen torba yasaların içeriğine bakıldığında, karşılıklı bir
etkileşim olduğunu görüyoruz. Yani, erken seçim hazırlıkları olduğu için torba
yasalarla kapsamlı af ve yapılandırmalar getirilmiştir ya da kapsamlı af ve
yapılandırmalarla erken seçim hazırlıklarına başlanmıştır diyebiliriz. Bir
yandan seçim rüşvetlerinin ön hazırlıkları yapılırken, öte yandan dikiş
tutmayan bütçeye yeni kaynaklar oluşturulmaya çalışılıyor. 
Örneğin
7061 sayılı Kanun olarak bildiğimiz bir torba yasayla Maliye Bakanı Meclisin
bütçe yapma hakkını gasbetti ve 37 milyarlık borçlanma yetkisi aldı. Yetmedi,
telekomünikasyon şirketlerinin 5 milyarlık vergi borcu tek kalemde silindi.
Yani, bu yasalarla öyle söylendiği gibi milyonları ilgilendiren aflar falan
çıkmıyor; milyonlara ancak yeni vergiler getiriliyor. 7061 sayılı Yasa mesela
motorlu taşıtlar vergisine yeni vergi getirmişti, gazlı içeceklere özel tüketim
vergisi getirmişti. Gazlı içeceği özel tüketim vergisi olarak gören Hükûmet, ne
hikmetse mücevheratı zorunluluk olarak görüp yüzde sıfır ÖTV uyguluyor.
Sayın
milletvekilleri, mızrak artık çuvala sığmıyor. Şöyle ki: 28 Kasım 2017’de kabul
edilerek yasalaşan 7061 sayılı Kanun’un en karakteristik özelliği, AKP
hükûmetlerinin 2002 yılından beri izlediği ekonomi politikalarında
hükûmetlerinizin en sıklıkla sözünü ettiği husus olan sıkı politikalarla mali
disiplinin sağlanması, cari açığa rağmen bütçe disiplinin korunması ilkelerinin
doğrudan reddi olmasıdır. Öyle ki seçim atmosferinin hızlandığını hissettiğimiz
son dönemde yani seçim ilanından önceki dönemde ekonominin içinde bulunduğu
açmazı ve güvenlik politikaları izlemenin sonuçlarını orta vadeli programın
sunuşunda Mehmet Şimşek’in savunma giderlerini borçlanarak değil, yeni vergi
salarak karşılayacaklarını söylemesiyle biz bu duruma şahit olduk. 
Sayın
milletvekilleri, “Bir daha torba yasa olmayacak, yapılandırma da olmayacak.”
sözlerinin üzerine Şubat 2018’de bir başka yapılandırma yasasıyla devlet bu kez
tam 20 milyarlık vergi alacağından vazgeçmiştir. Erdoğan’ın seçim tarihini 24
Haziran olarak açıklamasının ardından Binali Yıldırım tarafından açıklanan ve
11 Mayıs 2018’de kabul edilen 28 maddelik kapsamlı vergi affı ve ikramiye gibi
hazineye getirilen yeni yüklerle kapsamı 50 milyar liraya ulaşan bir yasa da
geçtiğimiz günlerde kabul edildi. 
Sayın
milletvekilleri, torba yasa ve vergi affı yağmurunda son turu işte bugün
görüşüyoruz. Bu torba yasa teklifi “Vergi affının uğramadığı kimse kalmasın.”
demiş ve otoyollardan kaçak geçiş sebebiyle devletin alacaklarının yeniden
yapılandırılmasını düzenleyerek 1,5 milyarlık bir alacaktan vazgeçmiştir. “Bir
daha vergi affı olmayacak.” sözünü duyduğumuz zamandan bu yana çıkarılan
aflarla hem yandaş sermaye gruplarının borçları sıfırlanmış hem popülist vergi
afları getirilmiş hem de yeni vergiler yaratılmıştır çünkü bu Hükûmetin
istikrarlı bir vergi toplama programının olmadığı, vergide adalet gibi bir
düşüncesinin bulunmadığı artık anlaşılmış hâldedir.
Sayın
milletvekilleri, yine bu torba yasaya dönecek olursak, Plan ve Bütçe Komisyonu
üyeleri bu torba yasanın varlığını 10 Mayıs günü Komisyon görüşmeleri sürerken
tesadüfen öğrenmişti ve yasa teklifi 11 Mayıs Cuma günü mesai bitiminden sonra
bizlerin bilgisine sunuldu. 21 maddeden oluşan kanun teklifinin tam 18 ayrı
maddede değişiklik yaptığını gördük. Değişiklik yapılması öngörülen yasalara
bakıldığında ise vergiler ve vergilendirmeyle ilgili düzenlemeler dışında
tasarıdaki düzenlemelerin neredeyse tamamının, Plan ve Bütçe Komisyonunun görev
ve uzmanlık alanına girmeyen alanlarda olduğunu söyleyebiliriz. Verdiği sözü
tutmayan Hükûmet yine birbirinden alakasız konuları torba yasayla tek
komisyonda görüşme yaklaşımından vazgeçmedi. 26’ncı Yasama Dönemi sona ererken
her bir maddenin ihtiyatla ele alınmasının gerektiği bu torba teklif, âdeta
hızlandırılmış bir yasa yapma tekniğine maruz bırakıldı ve bir anlamda seçim
döneminin sıkışıklığından faydalanılarak bir oldubittiye getirilmek isteniyor.
Sayın
Başkan, değerli milletvekilleri; 26’ncı Dönem boyunca izlenen politika da
göstermiştir ki son göstergelere baktığımızda açıkça gördüğümüz manzara şudur:
AKP ülke ekonomisini batırmıştır. AKP ülke ekonomisini batırmıştır. AKP ülke
ekonomisini batırmıştır ve devleti olduğu gibi artık ekonomiyi de
yönetememektedir. Buna karşılık, HDP olarak bizler emek ve doğa dostu, çevreyi
talan etmeyen, kriz üretmeyen, verimli ve adaletli bir ekonomi programıyla
ekonominin yönetilebileceğini tekrar ediyoruz. Topluma, rantın, sömürünün,
patronun safında olmayan, emek ve istihdam dostu bir büyüme ve kalkınma modeli
sunuyoruz. Sadece rantı büyüterek “Ekonomi büyüdü.” diyen AKP'ye karşı esnafın,
çiftçinin, memurun, işçinin sofrasını büyütebileceğimizi söylüyoruz. AKP
iktidarı 16 yıl boyunca rantçı sermaye kesimi dışında kimsenin fayda görmediği
bir politika izlemiş ve bu, yurttaşlara zam, işsizlik, yoksulluk ve gelir
dağılımında adaletsizlik şeklinde yansımıştır. Doğrusu şu ki on altı yıl
boyunca ne adalet ne de kalkınma sağlanamamıştır.
Sayın
milletvekilleri, Türkiye ekonomisi yaklaşık yedi yüz gündür yani iki yıldır
devam eden OHAL istibdadı ve on altı yıldır devam eden, AKP’nin bahsettiği AKP
istikrarıyla yönetiliyor. Toplumu baskıyla, korkuyla ve güvenlikçi
politikalarla dizayn etmeye çalışan AKP, ekonomide güven bırakmamıştır. Her
seferinde, kaşıkla verdiğini kepçeyle geri almıştır. Özellikle popülizm uğruna
alınan kararlar nedeniyle son birkaç aydır AKP ekonomisinde güven endekslerinin
tümü düşmekte, toplumun tüm kesimleri nefessiz bırakılmaktadır. Gelinen aşamada
yurttaşlara değil, yandaşlara refah sağlayan AKP ekonomi politikası açık bir
şekilde çökmüştür.
Sayın
milletvekilleri, on altı yıl boyunca toplumun güvenini istismar eden AKP
hükûmetleri, 2002 yılından bu yana tam 6 trilyonluk bütçe harcamış ve ülkenin
net dış borcunu 860 milyar lira artırmıştır. Bunun yanı sıra ülkenin
kaynaklarını -tıpkı şeker fabrikalarındaki gibi- haraç mezat satarak 360 milyar
lira özelleştirme geliri harcamıştır. AKP bu ülkenin kaynaklarını kurutmuş,
toplumu borca mahkûm etmiştir.
Bugün
açıklanan bir veriyi de sizlerle paylaşayım son olarak. Bankalar tarafından
kullandırılan nakit krediler mart sonu itibarıyla 2,3 trilyon liraya yükseldi.
Bireysel kredisi olan kişi sayısı son bir yılda 1,8 milyon artarak 30,3 milyon
kişi olurken ortalama kredi bakiyesi 18 bin lira düzeyinde gerçekleşmiştir.
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – Cümlemi tamamlayayım Sayın Başkan. 
BAŞKAN
– Buyurun Sayın Ertan.
BEDİA
ÖZGÖKÇE ERTAN (Devamla) – Yani bu ülkenin halkı borçlanmadan yaşayamaz,
hayatını idame ettiremez hâle gelmiştir; bu sizin eserinizdir. Neyse ki 24
Haziran geliyor, halkımız sandıkta size gereken cevabı verecek.
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Özgökçe Ertan.
Sayın
milletvekilleri, şimdi söz sırası Cumhuriyet Halk Partisi Grubu adına İstanbul
Milletvekilimiz Sayın Mehmet Akif Hamzaçebi’ye aittir.
Buyurun
Sayın Hamzaçebi. (CHP sıralarından alkışlar) 
Süreniz
on dakika.
CHP
GRUBU ADINA MEHMET AKİF HAMZAÇEBİ (İstanbul) – Teşekkür ederim Sayın Başkan.
Değerli
milletvekilleri, sözlerime başlarken hepinizi saygıyla selamlıyorum. 
Bir
anımı anlatarak konuşmama başlayacağım. İstanbul Defterdar Yardımcısıyım,
Defterdar izindeydi, Defterdarlığa vekâlet ediyorum. Maliye Bakanı o zaman
Sayın Ekrem Pakdemirli’ydi, Allah rahmet eylesin, iyi bir Bakanımızdı.
İstanbul’a geldi, havaalanında kendisini karşıladım, yanında danışmanları
vardı, arabaya bindik, gidiyoruz. Nereye gittiğimizi bilmiyorum, Galatasaray
istikametine doğru saptık, gerçekten ben de merak ediyorum nereye gidiyoruz
diye. Gide gide bir binanın önünde durduk, baktım, Anavatan Partisi İl
Başkanlığı. İndik arabadan, parti binasına doğru yürüdük, merdivenlerden çıktık
“Sayın Bakanım, izninizle ben buradan ayrılmak istiyorum.” dedim. “Niye?” dedi.
“Sayın Bakanım, biz parti binasına giremeyiz, biz bürokratız.” dedim. (CHP
sıralarından alkışlar) Bak, Sayın Pakdemirli çok sevdiğim, değerli bir Bakandı,
onu tekrar ifade edeyim. “Allah Allah.” dedi. Yanında bir siyasi danışmanı
vardı “Sayın Bakanım, onlar girmez, siz ısrar etseniz de girmez.” dedi o ve ben
izin aldım, ayrıldım. 
Bugün
Merkez Bankası Başkanı Sayın Cumhurbaşkanı tarafından AK PARTİ Genel Merkezine
çağrılmış ve Merkez Bankası Başkanı oraya gitmiş.
ALİ
ŞEKER (İstanbul) – Devletin çivisi çıktı. Faizin de çivisi çıktı.
MUSA
ÇAM (İzmir) – Bağımsız, sözde bağımsız. 
MEHMET
AKİF HAMZAÇEBİ (Devamla) – 1) Bürokratlar parti binalarına çağrılmaz. 
2)
Bürokratlar parti binalarına çağrılsa da oraya gitmez. (CHP sıralarından
alkışlar) Hele bu bağımsız Merkez Bankası Başkanıysa asla gitmez. 
3)
İster parti binasında ister sarayda, nerede yaparsanız yapın toplantılarla
dolar inmez, faiz inmez. (CHP sıralarından alkışlar) 
Sevgili
arkadaşlar, ateş düştüğü yeri, dolar yükseldiği yeri yakar; vatandaşın cebi
yanıyor. Birkaç rakam vermek istiyorum size. 31 Aralık 2017 itibarıyla
Türkiye'nin dış borç stoku 453 milyar dolardır. O tarihte dolar kuru 3 lira 82
kuruştur. Bugün öğleden önce basın toplantısı yaptım, o saatlerde dolar 4 lira
45 kuruş seviyesinde dolaşıyordu, sonra biraz daha aşağı indi belki. O rakamlar
üzerinden basın toplantısında paylaştığım rakamı size vermek istiyorum. O
tarihten, 31 Aralıktan bugüne kadar 1 dolardaki Türk lirasının değer kaybı 63
kuruştur. Bunun 453 milyar dolarlık dış borç stokundaki etkisi 285 milyar Türk
lirasıdır. Dolar karşısında Türk lirası yüzde 16 değer kaybetmiştir, bunun dış
borç stokumuza etkisi 285 milyar Türk lirası olmuştur. Özel sektörün, reel
sektörün döviz cinsinden net borcu 222 milyar dolardır. Dolardaki her 1
kuruşluk artışın bu reel sektörün döviz borcuna etkisi 2,2 milyar Türk
lirasıdır. 31 Aralıktan bugüne kadar reel sektörün döviz cinsinden Türk lirası
karşılığı borcu da 140 milyar Türk lirası artmıştır. Toplam 425 milyar Türk
lirası. Bu neyin faturasıdır, biliyor musunuz değerli milletvekilleri? “Faiz
enflasyonun nedenidir.” gibi bir batıl inancın faturasıdır arkadaşlar. Faiz
enflasyonun sonucudur. 
Hükûmet
cuma günü… Daha doğrusu, Hükûmet değil, AK PARTİ grup başkan vekili ve AK PARTİ
Meclis başkan vekili imzalarını taşıyan bir teklif cuma günü Türkiye Büyük
Millet Meclisi Başkanlığına verildi, şimdi onu görüşüyoruz. O gece, sosyal
medyadan görüşlerimi kamuoyuyla paylaştım. “Sıkı bir kambiyo rejiminin
altyapısı hazırlanıyor.” dedim. Sıkı bir kambiyo rejimi yani 1989 yılında
Turgut Özal’ın Başbakanlığı dönemindeki 32 sayılı Karar’la libere edilen döviz
ve sermaye hareketlerine sıkı bir kontrol, âdeta vatandaşın cebinde 1 dolar
olursa “Bu doları nereden buldun?” sorusunun sorulacağı bir dönem.
Liberalizasyon vesaire, bunlar ayrıca tartışılabilir, bu başka bir tartışmanın
konusu, oraya girmiyorum. Teklif o şekilde vahim, cezalar artırılıyor, bütün
döviz cinsinden hatta döviz değil, Türk lirası krediler de dâhil olmak üzere
bütün kredilerle ilgili Bakanlar Kurulu kısıtlayıcı önlemler almaya yetkili
kılınıyor. Bunları eleştirdim sosyal medyada. Sonra, pazartesi günü Plan ve
Bütçe Komisyonunda birtakım düzeltmeler yapılmış. Şimdi öğrendim ki bir
önergeyle başka düzeltmeler yapılarak tekrar, sadece döviz bürolarıyla sınırlı
bir düzenlemeye dönüşüyor bu. Peki, neden döviz? Daha genişti, daha daraltıldı.
1567 sayılı Türk Parasının Kıymetini Koruma Hakkında Kanun’da yapılan
değişikliktir bu. 
1567
sayılı Türk Parasının Kıymetini Koruma Hakkında Kanun, 1929 dünya ekonomik
krizinden, o büyük buhrandan sonra 1930 yılında çıkarılmış olan bir kanundur.
1989’a kadar Bakanlar Kurulu kararlarıyla kısıtlayıcı bir kambiyo rejimi
uygulanırken 1989’da bugün uygulanan rejim benimsenmiştir. Bakanlar Kurulu
isterse şu anda bu kanundaki yetkisini kullanarak da sıkı bir kambiyo rejimini
uygulayabilir, buna hiçbir engel yok. 
Peki,
neden burada değişikliğe ihtiyaç duyuldu? Krediler, özellikle döviz kredileri
hedef konusu. Dolar, döviz, vatandaşın cebindeki döviz, alım satım konusu olan
döviz hedef konusu yapıldı. Neden şu: Faiz baskı altında, Merkez Bankası
Başkanı faizi artıramıyor. Faiz artışından ülkeyi yönetenler hoşlanmıyor. O da
zaten dolambaçlı yollara başvuruyor, hep “geç likidite penceresi” diye bir yola
başvurmak suretiyle faizi örtülü bir şekilde artırıyor. Piyasa faiz artışını
istiyorsa denge ona göre kurulur, Merkez Bankası istediği kadar “Artırmıyorum.”
desin, hiçbir şey ifade etmez. O zaman döviz yükselir, dövizi kontrol
edemezsiniz. Neden şu, dövizin hedef tahtasına konulmasının nedeni şu: Vatandaş
Türk lirasına güvenmiyor. Şöyle bir tablo göstereceğim size, 2005 yılından 2018
yılının Mayıs ayına kadar olan dönemi gösteren bir grafik: Vatandaşın, şirketlerin
banka sistemindeki döviz mevduatının yine piyasadaki ve bankalardaki toplam
paraya, mevduata oranı. 2005’te bu rakam yüzde 33-35’lerdeyken şimdi bu rakam
yüzde 39’a çıkmış durumda. 2010-2011 yıllarında yüzde 30’un altına inmiş.
Güvenli yıllarda vatandaş dövizden çıkmış, Türk lirasına yönelmiş; ne zaman
güven kaybolmuş, vatandaş dövize yönelmiş. Bu en büyük orandır. Kimse Türkiye
ekonomisinin geleceğine inanmıyor, güvenmiyor, parasını dolarda tutuyor,
dövizde tutuyor, avroda tutuyor, başka bir parada tutuyor. Türkiye’ye yabancı
sermaye gelmiyor, gelen gidiyor. Amaç bunu frenlemek ama bunu Türk Parasının
Kıymetini Koruma Hakkında Kanun’da değişiklik yapmak, cezaları artırmak
suretiyle frenleyemezsiniz. Çözüm nedir biliyor musunuz? Çözüm OHAL’i kaldırmaktır;
çözüm Merkez Bankasının bağımsızlığına saygı duymaktır; çözüm hukuktur,
demokrasidir; insanımızın, yatırımcıların geleceğe güvenle bakmasıdır. Bunlar
olmadığı sürece istediğiniz kadar ceza artırın, düzeltilmiş hâliyle dahi
teklifteki cezalar inanın yeterli olmayacaktır. Daha ocak ayında döviz
bürolarıyla ilgili 32 sayılı Karar’da değişiklik yapılmak suretiyle düzenleme
yapıldı, yeni bir sistem getirildi ocak ayında, 2018 yılının Ocak ayında. O
tarihten bugüne ne değişti de dönüp 1567 sayılı Kanun’daki cezaları artırmayı
düşünüyorsunuz? Sevgili arkadaşlar, bunların hiçbiri çıkar yol değil. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Başkanım.
MEHMET
AKİF HAMZAÇEBİ (Devamla) – Teşekkür ederim Sayın Başkan.
Sayın
Cumhurbaşkanı bir şey söylüyor: “Bütün kötülüklerin anası faizdir. Faizin
yüksek olması iyi bir şey değil.” İyi de bu yüksek faizin bir babası var
arkadaşlar. Faiz yüksek olursa yatırımlar düşer, doğru ama bakın, 2003-2008
dönemi büyüme olarak, ekonomik büyüme olarak AK PARTİ’nin en başarılı olduğu
dönem; reel faiz oranı yüzde 10’lardadır, sabit sermaye yatırımlarının bir
önceki yıla göre artış oranı yüzde 15’lerdedir. 2017 yılı sonu reel faiz yüzde
4-5’lerdedir, yatırımların artış oranı da yüzde 7,3’tür; tam 2003-2008 döneminin
yarısı kadar, faiz o zaman bugünkünün 2 katı -reel faiz- ama yatırımlar çok
daha hızlı artmış. Neden? Geleceğe güven var, mesele budur. Geleceğe güven
yoksa ekonomi iyi olmaz. Gelin… Gelin derken artık 24 Haziran geliyor, tabii
inşallah, 24 Hazirandan sonra Türkiye’de hukuku veya demokrasiyi sağlayacak,
gerçekleştirecek yeni bir cumhurbaşkanı olacaktır ve ekonomik dengeler yerine
oturacaktır. 
Hepinize
saygılar sunuyorum. (CHP sıralarından alkışlar)
ALİ
ŞEKER (İstanbul) – “Tamam.” inşallah.
KADİM
DURMAZ (Tokat) – “Tamam.” diyeceğiz.
BAŞKAN
– Teşekkür ederim Sayın Hamzaçebi.
Sayın
milletvekilleri, gruplar adına konuşmalar tamamlanmıştır. 
Şimdi,
şahıslar adına ilk söz, Batman Milletvekilimiz Sayın Mehmet Ali Aslan’a aittir.
(HDP sıralarından alkışlar)
Buyurun
Sayın Aslan, süreniz beş dakika.
MEHMET
ALİ ASLAN (Batman) – Sayın Başkan ve sayın Genel Kurulu saygıyla selamlıyorum.
Bu
ramazan ayının da bu bereketli ve rahmet dolu ramazan ayının da oruç ayının da
bütün İslam âlemine bereket, huzur, kardeşlik getirmesini diliyorum ama
maalesef öyle olmuyor. Her ramazan ayı, her bayramımızda maalesef yas içinde
geçmektedir. 
Şimdi,
ona da değineceğim ama değinmeden önce öğrenci affıyla ilgili bir olayı
anlatmak istemiştim ama unutmuştum, onu burada dile getireyim: Öğrenciler
aslında af değil adalet istiyor, bütün öğrenciler; tutuklular da öyle, af değil
adalet istiyor. Şu anda, düşünceden dolayı binlerce insan içeride affı değil
adaleti beklemektedir, bunu nazarlarınıza sunmak istedim. 
“Nevroz”da
Milas’taydım arkadaşlar. Belki inanmayacaksınız ama üzerinde tefekkür etmeniz
gerekiyor. Özellikle iktidarın, özellikle Hükûmetin buradaki mesajı iyi
algılaması gerekiyor. 3’üncü, 4’üncü, 5’inci sınıf öğrencileri vardı, önlükler
vardı üstlerinde. Milas’ta “Nevroz”a gitmiştim. Vekil olduğumu öğrenince gelip
benimle fotoğraf çektirdiler ama dediler ki: “Amca, sakın fotoğraflarımızı
yayınlama.” “Neden çocuklar?” dedim. “Gelip bizi okuldan alıp hapse koyacaklar,
babamızı da işten atacaklar.” dediler. 
Arkadaşlar,
artık çocuklar dahi bu korku iklimine, psikolojisine kapılmış durumda. Artık
cinlerden, karabasanlardan değil, mevcut yaratılmış olan atmosferden
korkuyorlar, irkiliyorlar. Bu başka bir ülkede olsa psikologlar, sosyologlar
oraya akın eder, “Çocuklar neden öyle düşünüyorsunuz, neden öyle korkmuşsunuz,
neden korkutulmuşsunuz?” diye bir araştırma yaparlardı. Gelinen nokta budur
arkadaşlar. İktidarın kendini bu anlamda, ciddi anlamda gözden geçirmesi
gerekiyor.
Fadi
Abu Salah, 2014’te ayakları, bacakları şehit olmuştu, üç gün önce de kendisi.
Kendisini buradan öpüyoruz ve bütün Filistin halkı için sembolleşen bu insana
da Allah'tan rahmet diliyoruz. Hangi gün öyle olmuş arkadaşlar? Filistinlilerin
“El Nekebe” dedikleri yani “Büyük Felaket, Büyük Yıkım” dedikleri… Yetmiş yıldır
toprakları işgal edilmiş, evleri ellerinden zorla alınmış, o yüzden Filistin’in
tapusu, Filistin’in sembolü hâline gelmiş yani “Evlerimize bir daha döneriz.”
umuduyla anahtarlarını da yanlarına alıp göç etmişler. 6 milyon Filistinli
dünyanın farklı ülkelerinde mülteci olarak yaşıyor, 5 milyon Filistinli ise
maalesef, ana yurdunda, toprağında âdeta açık cezaevinde hapis hayatı
sürmektedir. Ama İsraillilerin gücü işte 14 yaşındaki Fevzi El-Junidi’ye
yetiyor. Yazıklar olsun! İsraillilerin anlayacağı bir dilde söylüyorum yine:
“…”(x) Sizin gücünüz,
işte böyle 14 yaşındaki çocuklara yetiyor. 50 silahlı güvenlik görevlisi, bir
de gözleri bağlanmış sanki onlara zarar verecekmiş gibi, sizin gücünüz bu
kadar. 
Bir
İsrailli milletvekili de utanmadan şunu söyleyebiliyor: “Bütün Filistinlilere
yetecek kadar kurşunumuz var.” diyor. Tabii, onun bu pervasızlığı aslında İslam
âleminin ihtilaflarından kaynaklanıyor. İslam âlemi dokuz yüz yıldır ikinci bir
Selahaddin Eyyubi’yi maalesef bağrından çıkaramamıştır ve Selahaddin Eyyubi’nin
torunları da, başta Selahattin Demirtaş olmak üzere, maalesef şu anda
hapislerde. Onları özgürleştirip onlarla bütün Orta Doğu’da güzel bir görünüm,
güzel bir huzur yakalamak için ittifak ve ittihat edileceğine maalesef
düşmanlaştırılmışlar. 
Şu
da dikkatimi çekti arkadaşlar: Yani ümmete mensup bir birey olarak bunu
söylüyorum; Barzani’nin referandumu esnasında ve Afrin’e girildiği sıralarda
işte askerlik şubelerinin önünde kuyruk oluşturanlar, sözüm ona sözde cihada
gidecek olanlar, 70 Filistinli kardeşimiz katledilmiş, her ne hikmetse bu
anlamda kendilerine bir vazife çıkarmıyorlar. Yani illa İsrail’in Kürtçe
konuşması mı gerekiyor o kuyruklarda sıra oluşturulması için? Maalesef, gelinen
nokta bu.
(Mikrofon
otomatik cihaz tarafından kapatıldı)
HÜSNÜYE
ERDOĞAN (Konya) – Ya, nasıl geldiniz bu noktaya? Hayret ya! Gene geldiniz,
ırkçılığa dayandınız yani. 
MEHMET
ALİ ASLAN (Devamla) – Sayın Başkan, bir dakika, iki dakika ek süre istiyorum. 
BAŞKAN
– Buyurun Sayın Aslan. 
HÜSNÜYE
ERDOĞAN (Konya) – Geldiniz, ırkçılığa dayandınız. 
MEHMET
ALİ ASLAN (Devamla) – Ben hem Filistin Parlamentolar Arası Dostluk Grubu
üyesiyim hem de İslam Parlamentosu üyesiyim. Dolayısıyla buradan da Arapların
anlayacağı bir dilden ben Arapça bir mesaj okumak istiyorum, Arap ülkelerinin
parlamentolarının bu anlamda bunu dikkate almasını istiyorum: “…”(x) Yani kısaca
Türkçesini de söyleyeyim: Eğer Müslümanlar böyle uyumaya devam ederse Mekke ve
Medine de elimizden çıkar, İsrail’in o beklediği “arz-ı mevut” yani…
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – Bitiriyorum Sayın Başkan. 
…Dicle
ve Fırat arasındaki topraklar da aslında elimizden alınır çünkü çorap söküğü
gibi gelir ve geliyor, maalesef bunu da görmekteyiz. Ben yine buradan, yaşasın
Filistin halklarının bağımsızlığı diyorum, yaşasın bağımsız Kudüs! “…” (x)
Teşekkürler,
sağ olun beni dinlediğiniz için. 
Bu
arada, eğer halkımızın mağduriyetlerini gereği kadar dillendirememişsek,
gereğini yerine getirememişsek halkımızın da hakkını helal etmesini istiyorum.
Yetersiz kaldığımız durumlar oldu, eksik kaldığımız durumlar oldu. Bundan
dolayı da ben bütün, 80 milyonluk halkımızdan özür diliyorum, haklarını helal
etmesini diliyorum. İnşallah, hep beraber güzel günler, aydınlık günler
göreceğiz. 
Teşekkürler.
(HDP sıralarından alkışlar) 
BAŞKAN
– Teşekkür ediyorum Sayın Aslan. 
Sayın
milletvekilleri, birinci bölüm üzerindeki görüşmeler tamamlanmıştır. 
Şimdi,
birinci bölümde yer alan maddeler ve varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım. 
1’inci
madde üzerinde iki adet önerge vardır, önergeleri aykırılık sırasına göre
işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 561 sıra sayılı Kanun Teklifi’nin 1’inci maddesinin birinci fıkrasında yer
alan “Kanuna dayanılarak” ibaresinin “kanun çerçevesinde” şeklinde
değiştirilmesini arz ve teklif ederiz.
 Filiz
Kerestecioğlu Demir Mehmet Ali Aslan Altan
Tan
 İstanbul Batman Diyarbakır
 Mizgin
Irgat  Mahmut
Celadet Gaydalı
 Bitlis  Bitlis
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz.
BAŞKAN
– Önerge hakkında konuşmak isteyen Bitlis Milletvekilimiz Sayın Mizgin Irgat. 
Buyurun
Sayın Irgat. (HDP sıralarından alkışlar)
Süreniz
beş dakika.
MİZGİN
IRGAT (Bitlis) – Sayın Başkan, değerli milletvekilleri, bizleri izleyen sevgili
vatandaşlar; hepinizi saygıyla selamlıyorum.
Panik
seçime giderken panik yasalarla, torba kanunlarla, yılların ürünü, yılların
sorunları gerçekten on altı yıllık AKP iktidarında çözülememiş, bir türlü
sosyal reformunu ve siyasal reformunu tamamlayamamış, işin esasında “mış” gibi
yapmış olduğu bütün süreçlerden sonra, seçim arifesinde böylesi bir yeniliğin,
böylesi bir değişikliğin Meclise getirilmesi bu Meclisin en büyük
çelişkilerinden bir tanesidir. 
Partimizin
Cumhurbaşkanı adayı Sayın Selahattin Demirtaş çalışmalarını maalesef şu an
cezaevi koşullarında yapmaktadır ve daha önce söylemiştik, bu Meclisin ayıbı
olan tutuklu milletvekilleri şu an hâlâ cezaevlerinde bulunmaktadır ve diğer
taraftan, gazeteciler, öğrenciler, kayyum atanan belediye başkanları… 26’ncı
Dönem sonlanırken maalesef, bu Meclis onlara bir özgürlük getirmemiştir,
özgürlüklerini sağlayamamıştır ve yeni bir seçim dönemine girerken dört yılda
bir 5’inci kez çıkarılan böylesi vergi afları, varlık barışları vesaire adı
altında birtakım yeniliklerle, gerçekten, seçim rüşvetini bizlere sunmaktadır.
Ama bizler de çok iyi biliyoruz ki halkımız da çok iyi biliyor ki şu an “bin
lira” adı altında söylediğiniz, emekliye vermeye çalıştığınız o bin lira çoktan
eridi gitti. Döviz kurları o kadar hızlı gidiyor ki o bin liranın o döviz
kurlarının karşısında hiçbir kıymeti kalmamıştır. 
Değerli
milletvekilleri, reform yerine geçici tedbirler, geçici rahatlamalar taşısa da
on altı yıllık AKP iktidarına baktığımızda, bu ülkeye sadece ve sadece
borçlanma yükünü taşıdığını ve büyük bir borç batağına sürüklediğini
söyleyebiliriz. İçte ve dış politikada gerçek anlamıyla iç ve dış barışını
sağlayamamış Türkiye ekonomisine baktığımızda, kendi elindekini, kendi
kazanımını, kendi zenginliğini dışarıya satan ve bu anlamda değersizleştiren,
itibarsızlaştıran, demokrasinin kriterlerini aşağıya çeken ve elitist bir grup
sermayedara peşkeş çeken bir AKP reform paketinden bahsedebiliriz. Oldukça
pragmatist, oldukça siyasal düşünceden ve siyasal seçim noktasından ve seçim
çalışmalarından esinlenerek çıkarılmış bu tür “reform” adı altındaki
düzenlemelerin bu ülkenin şu anda içine girmiş olduğu sorunlara karşılık
olmayacağı açıktır. 
Dün
15 Mayıstı değerli milletvekilleri. Hawar dergisi 1932’de, Şam’da yani bu
topraklardan çok uzakta bir grup aydın Kürt’ün, edebiyatçının çıkarmış olduğu
bir dergi. 2006’dan itibaren Kürt Dili Bayramı olarak kutlanmaktadır ve bu
anlamda bugüne baktığımızda, Kürt dili üzerinde, Kürt tarihi üzerinde, Kürt
edebiyatı ve gazeteciliği üzerinde şu anda baskıların hâlâ daha devam ettiğini
söyleyebiliriz. Bu ülkede militarist bakış açısı, milliyetçi bakış açısı bu
ülkenin hem ekonomik anlamda kaybına hem de siyasal anlamda kaybına neden
olmuştur. 24 Haziran, işte tam da bütün bunlardan kurtuluşun günüdür,
özgürlüğün günüdür; dilimiz üzerinde, ekonomimiz üzerinde ve coğrafyamız
üzerinde, ekolojik sistem üzerinde ve siyasi irademiz üzerinde şu anda
yürütülen bütün baskılardan kurtulmanın günüdür diyorum.
Buradan
şu anda cezaevlerinde bizi izlemekte olan hasta siyasi tutsaklara da
selamlarımızı gönderiyoruz ve onların da bir an evvel özgürlüklerine kavuşması
gerektiğinin çağrısını bu kürsüden bir kez daha yineliyoruz. 
Kendi
ilim Bitlis için de bugüne kadar pişirip pişirip bize sunmuş olduğunuz ve
tutmadığınız hiçbir vaadi 24 Haziranda da gelip Bitlis sokaklarında lütfen
anlatmayın, Türkiye'yi artık kandıramazsınız. Türkiye halkları bütün
halklarıyla, inançlarıyla bu politikalarınızı artık biliyor, ne yapmak
istediğinizi biliyor, bu gemi su alıyor; bu gerçeği herkes biliyor. Ben de bu
temelde, bu kürsüden bir kez daha önümüzdeki seçimde her alanda kazanmış,
özgürlüğünü elde etmiş…
(Mikrofon
otomatik cihaz tarafından kapatıldı) 
MİZGİN
IRGAT (Devamla) – …gerçek iradeli bir Türkiye'nin geleceğini diliyorum.
Saygıyla
selamlıyorum. (HDP sıralarından alkışlar) 
BAŞKAN
– Teşekkür ederim Sayın Irgat.
Sayın
milletvekilleri, Sayın Irgat ve arkadaşlarının vermiş olduğu önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
1’inci
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 561 sıra sayılı Kanun Teklifi’nin 1’inci maddesinin aşağıdaki şekilde
değiştirilmesini arz ve teklif ederiz.
 Mustafa
Elitaş
 Kayseri
"MADDE
1- 20/2/1930 tarihli ve 1567 sayılı Türk Parasının Kıymetini Koruma Hakkında
Kanunun 3 üncü maddesine aşağıdaki beşinci fıkra eklenmiş ve diğer fıkralar
buna göre teselsül ettirilmiştir.
‘Bu
Kanuna dayanılarak çıkarılan karar, yönetmelik ve tebliğler ile diğer genel ve
düzenleyici işlemler uyarınca faaliyet izni veya yetki belgesi alınması zorunlu
olan konularda, gerekli izin veya belgeyi almaksızın ticari faaliyette
bulunanlar, elli bin Türk lirasından iki yüz elli bin Türk lirasına kadar idarî
para cezası ile cezalandırılır ve yetkisiz faaliyetin gerçekleştirildiği iş
yerindeki tüm faaliyetler bir aydan altı aya kadar, tekrarı halinde ise sürekli
olarak durdurulur. Ancak, yetkisiz olarak faaliyette bulunanların ilan ve
reklamlarından veya yaptıkları işin mahiyetinden söz konusu iş yerini, sadece
faaliyet izni veya yetki verilmesi gereken faaliyet konularında iştigal etmek
maksadıyla açtıkları veya işlettikleri anlaşılıyorsa söz konusu iş yerindeki
faaliyet sürekli olarak durdurulur. Durdurma işlemleri Hazine Müsteşarlığının
talebi üzerine valiliklerce yerine getirilir.’”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Takdire bırakıyoruz Sayın
Başkanım.
BAŞKAN
– Hükûmet önergeye katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz Başkanım.
MEHMET
NACİ BOSTANCI (Amasya) – Gerekçe…
BAŞKAN
– Gerekçeyi okutuyorum:
Gerekçe:
Önergeyle
yetki belgesi olmadan işlem yapanlar için yetkisiz faaliyetlere yönelik
caydırıcılığın artırılması ve böylece yetkisi ve izni bulunmadığı hâlde
faaliyette bulunanların ekonomiye menfi etkilerinin önüne geçilmesi
amaçlanmıştır. Bu fiillere yönelik yüksek idari para cezaları ile idari bir
tedbir olarak faaliyetlerinin durdurulması öngörülmüştür.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 1’inci maddeyi oylarınıza sunuyorum: Kabul edenler…
Kabul etmeyenler… 1’inci madde kabul edilmiştir.
2’nci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
561
sıra sayılı Kanun Teklifi’nin 2’nci maddesinin Teklif metninden çıkarılmasını
arz ve teklif ederim.
 Mustafa
Elitaş
 Kayseri
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Takdire bırakıyoruz Sayın
Başkanım.
BAŞKAN
– Hükûmet önergeye katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz Başkanım.
MEHMET
NACİ BOSTANCI (Amasya) – Gerekçe…
BAŞKAN
– Gerekçeyi okutuyorum:
Gerekçe:
2’nci
maddenin teklif metninden çıkarılması amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Sayın
milletvekilleri, kabul edilen önergeyle teklifin 2’nci maddesi metinden
çıkartılmıştır. 
Herhangi
bir karışıklığa mahal vermemek için bundan sonra maddeler üzerindeki önerge
işlemlerine mevcut sıra sayısı metnindeki madde numaraları üzerinden devam
edilecek, kanun yazımı esnasında madde numaraları teselsül ettirilecektir.
3’üncü
maddeyi oylarınıza sunuyorum: Kabul edenler… Kabul etmeyenler… Madde 3 kabul
edilmiştir.
Sayın
milletvekilleri, 4’üncü madde üzerinde ikisi aynı mahiyette olmak üzere üç adet
önerge vardır; ilk okutacağım iki önerge aynı mahiyettedir, önergeleri okutup
birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 561 sıra sayılı Kanun Teklifi’nin 4’üncü maddesinin teklif metninden
çıkarılmasını arz ve teklif ederiz. 
 Filiz
Kerestecioğlu Demir Mehmet Ali Aslan Mizgin
Irgat
 İstanbul Batman Bitlis
 Mahmut
Celadet Gaydalı Altan Tan Ertuğrul
Kürkcü
 Bitlis Diyarbakır İzmir
Aynı
mahiyetteki diğer önergenin imza sahipleri: 
 Musa
Çam Zekeriya Temizel İbrahim
Özdiş
 İzmir İzmir Adana
 Zülfikar
İnönü Tümer Orhan Sarıbal Kadim
Durmaz
 Adana
 Bursa Tokat
 Ömer
Fethi Gürel
 Niğde
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım. 
BAŞKAN
– Hükûmet aynı mahiyetteki önergelere katılıyor mu? 
ORMAN
VE SU İŞLERİ BAKANI VEYSEL EROĞLU (Ayfonkarahisar) – Katılmıyoruz Başkanım. 
BAŞKAN
– Önergeler üzerinde ilk söz, İzmir Milletvekilimiz Sayın Ertuğrul Kürkcü’ye
aittir. 
Buyurun
Sayın Kürkcü. (HDP sıralarından alkışlar) 
Süreniz
beş dakika. 
ERTUĞRUL
KÜRKCÜ (İzmir) - Sayın Başkan, sevgili arkadaşlar; biz bu maddenin tamamen bu
tekliften çıkarılmasını istiyoruz. Sebebi son derece açık. Aslında,
kurulduğunda 55 bin dekar olan ama şimdi 33 bin dekara kadar düşmüş ve
neredeyse topraklarının yarısı kâr amacı ya da prestij için yağmalanmış ve amacı
dışında kullanılmış olan bu alanın Ankara için sadece bir tabiat mirası değil
aynı zamanda bir kültür mirası olarak da korunması gerektiği konusunda en ufak
bir şüpheye yer olmadığını düşünüyoruz. 
Bugünkü
hâliyle, üzerinde bir önceki Belediye Başkanı Melih Gökçek’in fantezilerinin de
bir parçası olan ama aslında şımarıklık, kibir, değer bilmezlik, aklına eseni
yapmak, başına buyrukluk, hepsinin, bir ahlakın ve bir kültürün, bir sonradan
görmeliğin eseri olarak ortaya çıkmış olan bu felaketin, şimdi, bir şekilde
baştan defedilmesi için buranın birkaç ticari şirkete devredilerek bu yükten
kurtulunabileceği düşünülüyor. Bence, Türkiye Büyük Millet Meclisi bu işe el
koymalı ve bu doğa ve kültür mirasını yeniden sahiplenmek için aslında ne kadar
masraf yapılabiliyorsa hepsini yapmalı, bütün bu yapıları yıkmalı, orayı
yeniden bir doğa hazinesi olarak Ankara’nın ortasında bütün halkın… Ankara’nın
nüfusu 1 milyon bile değilken son derece ferah, fersah bir yer olan bu alanı,
şimdi artık 4-5 milyonluk bir şehrin orta yerinde muazzam bir rekreasyon alanı
olması ve halkın kültürel mirası gözlemesi için, bütün bunların içerisinde
kendini yeniden üretmesi için bir imkân olarak Ankara’ya geri kazandırmalıdır,
hediye etmelidir. Zararın neresinden dönülse kârdır.
Burası,
hepiniz biliyorsunuz, cumhuriyetin ilk yıllarındaki kamu kaynaklarını
kullanarak kalkınma ve modernleşme hamlelerinin nişanelerinden biriydi. Doğrusu
ben bir çocuk iken, ilkokul öğrencisiyken Ankara’da benim gibi çocukların her
hafta sonu gitmeyi özlemle bekledikleri yer burasıydı, Ankara’nın biricik
rekreasyon alanıydı ve onlarca kuşak buradan geçerek büyüdü ve kendisini
doğayla ve aynı zamanda yeni bir yaşam alanıyla, yeni bir yaşam perspektifiyle
tanıştıran buradan geçti. Bunlar çok eskide kalmış olabilir ama daha iyi ya
“miras” dediğiniz zaten böyle bir şeydir. Bu zihniyeti, bu hamleyi, Türkiye'nin
geçtiği bu dönemi hatırlamak, görmek, değerlendirmek için bundan daha büyük bir
zenginlik olabilir mi? O nedenle, bence bu masrafa katlanılsın, buradan çıkılsın
ve bütün bu iğrençlikler yıkılarak yeniden eski sadeliğiyle bu alan Ankara’ya
geri döndürülsün; bizim diyeceğimiz budur.
O
nedenle, bu torba yasanın içerisinde belki eski döneme yönelik bir öz eleştiri
olarak da okuyabiliriz bu tedbiri ama işte piyasacılığın öz eleştirisi yine
piyasacılık şeklinde oluyor. “Burayı, bu kamu alanını berbat ettik, bundan geri
dönüyoruz.” demek yerine “Mademki bu kamu alanı berbat edildi, bari sermaye
bundan kâr etsin, yükü bize kalmasın.” denilerek bu yasa teklifi önümüze getirilmiş
oluyor. O nedenle sevgili arkadaşlar, ben tabii ki adım gibi biliyorum bu
söylediklerim ne kadar “Ya, aslında o kadar da yanlış bir şey değil.” diye
düşünülse de gereği öyle yapılmayacak ve bu yıkıntı, bu yıkım, sizin kendi
tabirinizle kente olan bu ihanet bir şekilde devam edecek. 
Sevgili
arkadaşlar, bütün bunların bir bedeli olacak. Aslında belki de Ankara’nın
ortasına dikilmiş bulunan bu ucube, Cumhurbaşkanının “ucube” diye yıktırdığı
heykellerin yanında hakikaten bir ucubeler rekoru kırarak Ankara’ya sizin
tarafınızdan hediye edilmiş bir şeydi. Şimdi bunu Ankara’da muhafaza ederek
bunun lanetinden kurtulabileceğinizi sanmanız bence büyük bir hayal ve büyük
bir yanılgı. O yapılar, o ucube Ankara’nın ortasında…
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (Devamla) – Başkanım, iki kelime daha söyleyeceğim.
BAŞKAN
– Buyurun Sayın Kürkcü.
ERTUĞRUL
KÜRKCÜ (Devamla) – Belki de şöyle olacak: Benim beklediğim ve benim istediğim
bir tür doğa ve kültür müzesi olarak, böyle bir miras alanı olarak bu alan
kendini koruyamayacak ama belki de en büyük kötülüğü bunu muhafaza ederek
kendinize siz yapmış olacaksınız. Belki de gelecek kuşaklar, Adalet ve Kalkınma
Partisinin on altı yılı mirası olarak bu ucubeyi seyrederek tarihe sizin
bıraktığınız izleri burayı bir tür zaman içinde yolculuk alanı olarak görecek,
değerlendirecek ve “Meğer Ankara, meğer Türkiye, meğer bu ülkenin tarihi,
kültürü, doğası neler çekmiş ve bunlardan nasıl kurtulmayı başarabilmişler?”
diye hayretle ve dehşetle bu müzede gezecekler. Bu müze hepimize hayırlı ve
uğurlu olsun(!) (HDP sıralarından alkışlar) 
BAŞKAN
– Teşekkür ederim Sayın Kürkcü.
Aynı
mahiyetteki diğer önerge üzerinde söz isteyen, Bursa Milletvekilimiz Sayın
Orhan Sarıbal. 
Buyurun
Sayın Sarıbal. (CHP sıralarından alkışlar) 
Süreniz
beş dakika.
ORHAN
SARIBAL (Bursa) – Teşekkür ederim Sayın Başkan.
Değerli
milletvekilleri, Atatürk Orman Çiftliği, evet, 1925 yılında Mustafa Kemal
Atatürk’ün talimatlarıyla, modern bir tarım işletmesi olarak tarımdaki
yenilikleri, sebze bahçelerini, meyve bahçelerini, tarımsal mekanizasyonu
hayata geçirebilmek için birkaç çiftliğin birleştirilerek orada büyük bir alan
yaratılması ve bataklığın kurutulmasıyla elde edilen yaklaşık 55 bin dekarlık
bir alan. Atatürk’ün, kardeşinin olası bir hak talep etmesi durumunda onun
hakkını bile 1933 yılında çıkan bir kanunla iptal ederek herhangi bir talepte
bulunmamasını sağladığı; 1950 yılında “Atatürk Orman Çiftliği” adı altında
kendisine ait bir kanunla resmîleşen, 1937 yılında Atatürk tarafından hazineye
bağışlanan bir alan. Yani cumhuriyetin, yani belleğin, yani tarihin, yani
tarımın, yani mekanizasyonunun en önemli alanlarından bir tanesi. 
Burası,
2015 yılında, Sayıştayın açıklamış olduğu rapor doğrultusunda 55 bin dekardan
33 bin dekara kadar indirilmiş; AKP iktidarı tarafından da 2006 yılında Tarım
ve Köyişleri Bakanlığının rızasıyla, Atatürk Orman Çiftliği yönetimi ile Ankara
Büyükşehir Belediyesi arasında yapılan bir protokolle, on yıllığına hayvanat
bahçesinin işletmesi ve planlaması Ankara Büyükşehir Belediyesine verilmiş.
Aradan on yıl geçtikten sonra, 2016 yılında, bakıyoruz, ortada ne hayvan kalmış
ne hayvanat bahçesi. Yerinde ne var? Robotlar, oyuncaklar ve beton yığınları.
Buna seyirci kalan bir Atatürk Orman Çiftliği yönetimi var çünkü kanun açık,
5659 sayılı Atatürk Orman Çiftliği Müdürlüğü Kuruluş Kanunu açık: Ticaret,
konut, sanayi yapılamaz; amacı dışında herhangi bir şey yapıldığı andan
itibaren Atatürk Orman Çiftliği yönetimi devreye girecek ve tekrar geri alacak.
Yani 2016 yılı itibarıyla Büyükşehir Belediyesi buradan elini eteğini çekip
defolup gitmeli, onun yerine Atatürk Orman Çiftliği’ne yönetim bırakılmalı. O
tarihten sonra, 2 defa planlama yargıdan dönüyor, 2 defa. Hayvanat bahçesinin
yenileme projesi yine yargıdan dönüyor yani yargı iptal ediyor ama bu arada,
biraz önce söylendiği gibi, Büyükşehir Belediye Başkanı Gökçek kendi
fantezilerini gidermek amacıyla orada robot ve lunapark inşaatına giriyor
tamamen hukuk dışı, tamamen yasal olmayan bir şekilde. 
Şimdi,
geldiğimiz noktada yapılmak istenen şu: Fiilen yapılıp hukuken yasaklı olan bu
bina, aynen kaçak saray gibi, Türkiye Büyük Millet Meclisi eliyle... Ki yine
söylendi buradan, Atatürk Orman Çiftliği üzerinde herhangi bir değişiklik
yapıldığında Türkiye Büyük Millet Meclisinin özel kanun çıkarması zorunluluğu
varken yine Büyük Millet Meclisi aracılığıyla bu fiilî yolsuzluk, kaçak inşaat
yasallaştırılmak isteniyor. Gerekçe: Turizme açılacak. Ne için yapılıyor bu?
Tamamen, birilerine satılıp rant elde edilmek için yapılıyor. Bu, cumhuriyete
bir saldırıdır; bu, tarihe bir saldırıdır; bu, belleğimize bir saldırıdır; bu,
kültürümüze bir saldırıdır. 
300
dönüm kaçak saraya ayrılan yerden sonra 1.200 dekar, 1 milyon 200 bin metrekare
alan, ne yazık ki şu anda sizin çıkaracağınız, bu Meclisin çıkaracağı kanunla
peşkeş çekilecek. Kime? Bilmiyoruz adını ama orada hukuksuz ve usulsüz yapılmış
bir işletmeyi faaliyete geçirmek için yasalar çiğneniyor, hukuk çiğneniyor,
cumhuriyetin değerleri mekânsal olarak değiştiriliyor, bir dönemi bitirme
çabası sürekli sürüyor. Ve bu neyle yapılıyor? Meclis eliyle yapılıyor
maalesef. 
Arkadaşlar,
bunu yıkmamız gerekiyor. O hayvanat bahçesinin yerine, yok edilen, nereye
gittiğini bilmediğimiz o hayvanların yerine yapılan bu yapay robotların, yapay
mekânların bir an önce kaldırılması ve yıkılması gerekiyor. Bu Meclisin…
(Mikrofon
otomatik cihaz tarafından kapatıldı)
ORHAN
SARIBAL (Devamla) – Sayın Başkanım…
BAŞKAN
– Buyurun Sayın Sarıbal.
ORHAN
SARIBAL (Devamla) – Bu Meclisin bu hukuksuz, adaletsiz yapıya müsaade etmemesi
gerekiyor. Bir büyükşehir belediye başkanı gitti, yerine öbür büyükşehir
belediye başkanı geldi. Biri yaptığı hukuksuzluk nedeniyle Cumhurbaşkanı
tarafından çekildi, kenara kondu; onun yerine başka biri geldi, aynı
hukuksuzluk şimdi ona işletiliyor. Buna müsaade etmeyin.
Atatürk
Orman Çiftliği, Ankara için bir eğlence merkezi değildir. Elbette bir park
alanıydı ama bir belleği var buranın, tarihsel bir geçmişi var, yasası var; bu
yasa çiğneniyor. Bütün planlar iptal edildi yargı tarafından; ısrarla buna direniliyor,
fiilen hukuksuz bir işletme yapılıyor, şimdi de bu yasallaştırılmaya
çalışılıyor ve ne yazık ki Tarım Bakanlığı da buna seyirci kalıyor, Atatürk
Orman Çiftliği’nin yönetimi de buna seyirci kalıyor.
Biline;
gün gelir, devran döner, bunun hesabı elbette sorulur. Kaçak sarayı
resmîleştirebilirsiniz…
(Mikrofon
otomatik cihaz tarafından kapatıldı)
ORHAN
SARIBAL (Devamla) – …o bir grup zengine vereceğiniz yeri resmîleştirebilirsiniz
ama biliniz ki bu doğa, bu coğrafya, bu insanlık Adalet ve Kalkınma Partisinden
hesap soracaktır. 
Bu
maddenin tekliften mutlaka çıkarılmasını talep ediyorum.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Sarıbal.
Sayın
milletvekilleri, Sayın Sarıbal ve Sayın Kürkcü’nün aynı mahiyetteki
önergelerini oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
4’üncü
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 561 sıra sayılı Bazı Kanunlarda Değişiklik Yapılması Hakkında Kanun
Teklifi’nin 4’üncü maddesiyle değiştirilmesi öngörülen 5659 sayılı Kanun’un ek
1’inci maddesinin üçüncü fıkrasına aşağıdaki cümlenin eklenmesini arz ve teklif
ederiz.
 Mustafa
Elitaş
 Kayseri
“Kiraya
veya işletmeye verilen bu alanlar, bu maddenin beşinci fıkrasındaki
kısıtlamalara tabi değildir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Takdire bırakıyoruz Sayın
Başkanım. 
BAŞKAN
– Hükûmet önergeye katılıyor mu? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz.
BAŞKAN
– Gerekçeyi okutuyorum: 
Gerekçe:

Önergeyle,
tahsis edilen alanların kiraya veya işletmeye verilmesinin bu maddenin beşinci
fıkrasındaki kısıtlamalara tabi olmayacağı hususu açıklığa kavuşturulmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 4’üncü maddeyi oylarınıza sunuyorum: Kabul edenler…
Kabul etmeyenler… 4’üncü madde kabul edilmiştir. 
Sayın
milletvekilleri, 5’inci madde üzerinde iki adet önerge vardır, önergeleri
aykırılık sırasına göre işleme alacağım. 
Okutuyorum:

Türkiye Büyük Millet Meclisi Başkanlığına
Görüşülmekte
olan 561 sıra sayılı Kanun Teklifi’nin 5’inci maddesinin teklif metninden
çıkarılmasını arz ve teklif ederiz. 
 Filiz
Kerestecioğlu Demir Mehmet Ali Aslan Mahmut
Celadet Gaydalı
 İstanbul Batman Bitlis
 Mizgin
Irgat  Altan
Tan
 Bitlis Diyarbakır
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım. 
BAŞKAN
– Hükûmet önergeye katılıyor mu? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkan. 
FİLİZ
KERESTECİOĞLU DEMİR (İstanbul) – Gerekçe… 
BAŞKAN
– Gerekçeyi okutuyorum:
Gerekçe:

Yapılan
düzenlemeyle, 6200 sayılı Devlet Su İşleri Genel Müdürlüğünün Teşkilat ve
Görevleri Hakkında Kanun’da değişiklik yapılmaktadır. Elektrik borçlarının
yapılandırılmasıyla ilgili bu madde olumlu gibi görünse de çiftçilerin borcu
açısından ilgili komisyonda görüşülmesine ihtiyaç vardır çünkü esasen Hükûmet
çiftçiye zaten borçludur. Tarım Kanunu'na göre, gayrisafi yurt içi hasılanın
yüzde 1'inin çiftçiye doğrudan destek olarak verilmesi gerekirken Hükûmet yüzde
0,5'ini vermektedir. Çiftçilerle ilgili daha fazla olumlu düzenleme yapmak ve
onlara daha çok destek verilmesi gerekirken bu madde gibi düzenlemeler lütuf
gibi sunulmaktadır, kendilerinden habersiz yapılmaktadır ve kesinlikle
yetersizdir. Çiftçiye gerekli destek verildiği takdirde bu borçlar zaten
ortadan kalkacaktır. Biz, HDP olarak bu elektrik borçlarının silinmesinden
yanayız. Çiftçilerin borcu affedilirken var olan bu borcu kamunun üstlenmesini
öneriyoruz. Bu hâliyle yapılan düzenlemenin tekliften çıkarılmasını öneriyoruz.
Sorunlara kökten bir çözüm getirebilmek ve çiftçilerin daha fazla borçlu duruma
düşmemeleri için çiftçiye mazot, gübre, ilaç ve tohum desteği artırılmalı ve
çiftçiye ürün alım garantisi verilmelidir. AKP'nin uygulamadığı, millî gelirin
en az yüzde 1'i oranında (36 milyar lira) çiftçiye destek kanunu da derhâl
uygulanmalıdır. 
BAŞKAN
– Gerekçesini dinlediğiniz önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
5’inci
madde üzerindeki diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 561 sıra sayılı Bazı Kanunlarda Değişiklik Yapılması Hakkında Kanun
Teklifi’nin 5'inci maddesinin aşağıdaki şekilde değiştirilmesini arz ve teklif
ederiz.
Saygılarımızla.
 Okan
Gaytancıoğlu Musa Çam Zekeriya
Temizel
 Edirne İzmir İzmir
 Ömer
Fethi Gürer Kadim Durmaz Zülfikar
İnönü Tümer
 Niğde Tokat Adana
 İbrahim
Özdiş
 Adana
MADDE
5- 18/12/1953 tarihli ve 6200 sayılı Devlet Su İşleri Genel Müdürlüğünün
Teşkilat ve Görevleri Hakkında Kanunun ek 11 inci maddesinde bulunan ikinci
fıkrası aşağıdaki şekilde değiştirilmiştir.
"Devlet
tarafından yapılacak destekleme ödemesi almaya hak kazanan çiftçilerin vadesi
geldiği halde ödenmeyen sulama işletme ve bakım ücreti veya su kullanım hizmet
bedeli borcu veya münferiden tarımsal sulamada kullanılan elektrik enerji borcu
bulunması halinde; DSİ veya işletme ve bakım sorumluluğu devredilen gerçek veya
tüzel kişi veya elektrik dağıtım şirketi ve/veya elektrik perakende satış
şirketi tarafından tarımsal destekleme ödemesi yapacak bankaya borç miktarı
bildirilir. Bu bildirim üzerine; çiftçilerin destekleme ödemelerinden borç
tutarı mahsup edilerek DSİ veya işletme ve bakım sorumluluğu devredilen gerçek
veya tüzel kişiye veya elektrik dağıtım şirketine ve/veya elektrik perakende
satış şirketine ödenir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Teşekkür ederim.
Önerge
hakkında konuşmak isteyen Edirne Milletvekilimiz Sayın Okan Gaytancıoğlu.
Buyurun
Sayın Gaytancıoğlu. (CHP sıralarından alkışlar)
Süreniz
beş dakika. 
OKAN
GAYTANCIOĞLU (Edirne) – Teşekkür ederim Sayın Başkan.
Önce
bir soru sorarak başlamak istiyorum: Bulmaca çözüyor musunuz? Eminim herkes
bulmaca çözmüştür. Bulmacalarda şöyle bir şey vardır: “Karşılıksız yapılan
yardım.” Hemen ben cevabı vereyim, adı “iyilik”tir. Yani birisine yardım
ediyorsunuz, iyilik yaptığınızı düşünüyorsanız bunun karşılıksız olması lazım.
Ama çıkar amaçlı yardım ediyorsanız, ettiğiniz yardım karşılığı bir şey
istiyorsanız onun adı “iyilik” olmaz. 
Şimdi,
ben daha önce akademisyendim, derslerde anlatırdım, tarım politikasında; çiftçiye
karşılıksız yapılan yardımın adı nedir? “Destekleme”dir. Neden destek
verirsiniz çiftçiye? Üretim yapsın diye, zor durumda kalmasın diye. Doğa
koşullarına bağlıdır tarım, bir açık hava fabrikasıdır; dolu yağabilir, yağmur
yağabilir. Yağmurun yağmasını istersiniz ama çok yağdığı zaman “Eyvah, çok
yağdı, sel olabilir.” dersiniz. “Sıcak olsun.” istersiniz, çok sıcak olduğu
zaman “Kuraklık oldu.” dersiniz; o zaman da destek şarttır. Niye çiftçinin
cebine para koyuyorsunuz? İşte, piyasa koşullarına terk ettiğiniz çiftçiyi
destekleyerek piyasa koşullarından etkilenmesini önlemek istiyorsunuz.
Şimdi,
siz bulmacaları tersine çevirdiniz. Ne yapıyorsunuz? Kötülük yapıyorsunuz.
Bulmacalarda bile çıkan karşılıksız yardımı yapmıyorsunuz ama yardım yaptığınız
birileri var. Kim? Elektrik dağıtım şirketleri. Siz, elektrik şirketlerinin
neredeyse tamamını özelleştirdiniz. Uyguladığınız tarım politikalarından dolayı
çiftçiler borçlarını ödeyemediği için, elektrik şirketleriniz size diyorlar ki:
“Ya, bu çiftçiden biz para alamıyoruz.” Size şunu diyemiyorlar: “Yıllardır
çiftçiyi borçlandırdınız, girdi fiyatlarına sürekli zam yapıyorsunuz ama biraz
da buğday fiyatını artırın, biraz da süt fiyatını artırın.” Yani siz tarımı hiç
iyi yönetemiyorsunuz. Ne yapıyorsunuz? İşin kolayına kaçıyorsunuz. İşte, 5’inci
maddede işin kolaylığı var. Çiftçiye yapacağınız iyiliği yapmıyorsunuz,
yapacağınız destekten kesiyorsunuz. Kime veriyorsunuz? Elektrik dağıtım
şirketlerine veriyorsunuz. Bu yanlış. Ne için yapıyorsunuz? Birkaç avuç dolar
için. Her yere saldırıyorsunuz ya, doların ateşini düşüremiyorsunuz. Şimdi,
geldi sıra buradaki bu mantıksızlığa. Lütfen, bunu yapmayın.
Peki,
çiftçi tarımda neden elektrik kullanıyor? Verim olsun diye. Sulu tarım yapıyor,
sulamayla verim artıyor, dolayısıyla bunun için suya ihtiyacı var. Ama siz
yıllardır gübre fiyatlarını artırıyorsunuz, mazot fiyatlarını artırıyorsunuz.
Bakın, bugün çiftçinin kullandığı 1 litre mazot 5 lira 75 kuruş oldu. Siz
iktidara geldiğinizi de söylemiyorum, bundan on yıl önce 1,5 liraydı, şimdi 5
lira 75 kuruş. Buğday fiyatı on sene önce kaç paraydı? Kilo başına 50 kuruştu,
şu an -işte, iki gün önce açıklandı- ton başına 1.050 lira. Ama siz ne
yapıyorsunuz? Yine, bayramın 3’üncü gününde olduğu gibi, gümrük vergilerini
sıfırlıyorsunuz ve ucuz buğdayla Türk çiftçisinin rekabet etmesini
istiyorsunuz; bunlar yanlış.
Siz,
çiftçinin üretmemesi için inanın elinizden geleni yapıyorsunuz. Destek
vermiyorsunuz, çiftçiyi borçlandırıyorsunuz, girdileri arttırıyorsunuz. Az önce
söyledim, gübrenin tonu 1.500 lira olmuş. Tarımı yönetemiyorsunuz, şimdi de
tarımı yönetemediğinizi artık itiraf ediyorsunuz, çiftçinin desteklerine göz
diktiniz. Elektrik parasını alamıyorsunuz çiftçiden. Niye? E, çiftçide para
kalmıyor ki. On yıldan beri aynı fiyatlarla ürün satan insanlar, on yıl önce
mazota, gübreye ödediklerinden daha fazla, daha yüksek bedeller ödüyorlarsa,
sürekli borçlanıyorlarsa nasıl çevirecekler çarklarını? Siz başka bir şey
yapmak istiyorsunuz; çiftçiyi devre dışı bırakmak istiyorsunuz, onun topraklarını
başkalarının almasını, böylelikle büyük çiftliklerin olmasını istiyorsunuz;
bunu yapıyorsunuz. 
Bakın,
az önce Sayın Hamzaçebi söyledi, üç aydan beri dolardaki artışın dış borç
stokuna etkisi 288 milyar lira. Yani bunun tamamını çiftçiye verseydiniz tam 20
kat fazla para vermiş olacaktınız çiftçiye ki Türkiye ne et ithal ederdi ne
buğday ithal ederdi, hiçbir şey ithal etmezdi; Türkiye’de istihdam olurdu,
insanlar işsiz kalmazdı, yüzde 10’ları aşan işsizlik oranı düşerdi. Ama siz
bunları yapmadığınız gibi, sürekli çiftçinin ensesine biniyorsunuz, ona iyilik
yapmıyorsunuz, kötülük yapıyorsunuz. 
(Mikrofon
otomatik cihaz tarafından kapatıldı) 
OKAN
GAYTANCIOĞLU (Devamla) – Sayın Başkanım son bir toparlayayım. 
BAŞKAN
– Buyurun Sayın Gaytancıoğlu. 
OKAN
GAYTANCIOĞLU (Devamla) – Son sözüm de Bakanadır, Bakanın bugünkü açıklamasını
doğru buluyorum ama eleştireceğim tabii ki. İsrail’den tarımsal ürünlerin
ihracatını durdurmuşuz yani İsrail’e mal satmıyoruz. İyi, güzel ama samimi
değilsiniz. Sıkıysa, yapabiliyorsanız ithalat yapmayın. Hadi bakalım! Tohum
ithalatı yapmayın, alet makine ithalatı yapmayın, sulama malzemelerinin
ithalatını yapmayın. (CHP sıralarından alkışlar) Öyle, üç kuruşluk ihracatı
durdurmakla adam olunmaz. Sıkıysa tohum ithalatını durdurun, ithalat yapmayın,
o zaman ben de sizin adam olduğunuzu öğreneyim.
GÖKCEN
ÖZDOĞAN ENÇ (Antalya) – Tohum ithal etmiyoruz, nereden çıkarıyorsunuz?
OKAN
GAYTANCIOĞLU (Devamla) - Oradan da laf atmayın, daha fazlasını söylerim.
Evet,
son olarak şunu söylüyorum: Çiftçinin cebinden artık şu elinizi çekin, çiftçiyi
borçlandırmayı bırakın; cebine nasıl para koyabilirim diye düşünün, biz de size
destek verelim, size iyilik yapalım. (CHP sıralarından alkışlar)
BAŞKAN
– Teşekkür ederim Sayın Gaytancıoğlu.
Sayın
milletvekilleri, Sayın Gaytancıoğlu ve arkadaşlarının vermiş olduğu önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir.
6’ncı
madde üzerinde önerge yoktur. 
6’ncı
maddeyi oylarınıza sunuyorum: Kabul edenler… Kabul etmeyenler… 6’ncı madde
kabul edilmiştir.
7’nci
madde üzerinde önerge yoktur. 
7’nci
maddeyi oylarınıza sunuyorum: Kabul edenler… Kabul etmeyenler… Madde 7 kabul edilmiştir.
8’inci
madde üzerinde önerge yoktur. 
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir.
9’uncu
madde üzerinde önerge yoktur. 
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir.
10’uncu
madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 561 sıra sayılı Kanun Teklifi’nin 10’uncu maddesinin teklif metninden
çıkarılmasını arz ve teklif ederiz.
 Filiz
Kerestecioğlu Demir Mehmet Ali Aslan Altan
Tan
 İstanbul Batman Diyarbakır
 Mizgin
Irgat Mahmut Celadet Gaydalı Ayşe
Acar Başaran
 Bitlis Bitlis Batman
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet önergeye katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge hakkında konuşmak isteyen Batman Milletvekilimiz Sayın Ayşe Acar
Başaran.
Buyurun
Sayın Acar Başaran.
Süreniz
beş dakika. 
AYŞE
ACAR BAŞARAN (Batman) – Sayın Başkan, değerli milletvekilleri; şimdi bu kanun
teklifinin 10’uncu maddesinde, daha önceki bir yasa tasarısına ek bir kelime
ekleniyor ama o ek bir kelime aslında bir şehrin tamamını etkiliyor, aslında
Türkiye'nin tamamını etkiliyor, aslında dünyanın tamamını etkiliyor. Nasıl
oluyor bu? Rize’nin ekolojisi Türkiye'nin ekolojik sistemini perişan ediyor.
Türkiye'nin ekolojik sistemi dünyanın ekolojik sistemini perişan ediyor. Yani
“bir kelime” deyip geçmeyelim. Çünkü daha önce Trabzon’a, bir de Rize’ye sosyal
tesis yapılmasına izin verdik. 
Şimdi,
değerli arkadaşlar, öncelikle bu iktidarın ormanlarla, kıyılarla ne derdi var,
açıkçası anlam veremiyoruz. Bir sosyal tesisi -sağlık tesisi de olabilir-
Rize’de ya da herhangi bir yerde, başka bir yer yok mu ki kıyılarda yapıyoruz.
Ama biz bu meseleleri iyi biliyoruz. Önce sağlık tesisi diye başlayan kanunlar
daha sonra dönüp bazı sermayedarlara peşkeş çekiliyor. Bunun çokça örneklerini
gördük. 
Şimdi,
Rize’de AKP iktidarı kaç oy almış, hatırlatayım. Yüzde 75,9 almış. Peki, bu
insanlar, Rizeliler gidip şunu mu söylesinler? “Elimiz kırılsaydı da AKP’ye oy
vermeseydik. Bize verdiği talan. Kıyılarımızı talan ediyor.” Bunu mu desinler?
Bence desinler. Bence Rize halkı hatta tüm Karadeniz halkı hatta Türkiye
halkları sandıklarına gittiklerinde bir baksınlar, bu iktidar ekolojik sistemi
nasıl perişan etmiş. 
Kışı
görmedik, kışı. Hiç düşünüyor musunuz, niye bu sene kışı görmedik? Biraz
düşünün. Sizin için yol, su, çiçek, böcek meseleleri gibi böyle basit, sıradan
meseleler gibi konuşuyorsunuz ama şu anda Türkiye'nin ekolojik sistemini
perişan ediyorsunuz, kıyıları talan ediyorsunuz, ormanları talan ediyorsunuz,
kültürel mirası talan ediyorsunuz. 
Dün
burada bir arkadaş Hasankeyf’ten söz etti. Bu arada Hasankeyf de kısmen yüksek
oy oranı aldığınız yerlerden biri, belediyesi sizde ama demek ki bu insanların
size oy vermemesi gerekiyor. Siz hizmet diye talanı bütün alanlara
sürüyorsunuz. Hasankeyf’ten dün söz ettiniz ve orada çok müthiş işler
başardığınızdan söz ettiniz. Bakın, ben bir ara yine bu kürsüden söylemiştim,
Hasankeyf bir açık hava müzesiydi, perişan ettiniz, gelin hep beraber bir
görelim. Hiç mi vicdanınız sızlamıyor? Biraz vicdan ya! Oradaki hayvanları,
doğayı talan ettiniz, tarihi yok ettiniz; hiç mi vicdanınız sızlamıyor?
Yüzyıllardır, bin yıllardır bugüne kadar gelmiş tarihten, doğadan sizin
sayenizde elimizde bir şey kalmayacak. Ama dediğim gibi, bunların hepsi 24
Haziranda size gelmeyecek oy olarak geri dönecek. Bu halk bunu görüyor,
yaptığınız HES’lerle, yaptığınız bu talanlarla aslında asıl amacınızın halk
olmadığını görüyor. Eğer biraz Karadeniz halkını düşünseydiniz oradaki işsizlik
durumunu değerlendirirdiniz, orada gençlerin niye kalmadığını
değerlendirirdiniz ve bunlara yönelik çözüm önerileri geliştirirdiniz, çözüm
olanakları bulurdunuz. Ama siz bunu düşünmüyorsunuz ki. Düşündüğünüz tek şey
-ben yine burada bir ara söylemiştim- nereden, nasıl para gelir, bazı
sermayedarlar nasıl zenginleşir. Sabahtan beri konuşuyorsunuz, bugün çok önemli
bir gün, ramazanın başlangıcı, hayırlı bir iş yapın; vazgeçin Trabzon’dan,
Karadeniz’den, doğadan; vazgeçin, doğa kendi hâlinde özgür olarak yaşasın. 
Bunun
yanında ne yapıyorsunuz? Bakın, daha önce de yine bu kürsüden söylemiştim,
TOKİ’leri koydunuz, Ayder Yaylası’na TOKİ’ler inşa ettiniz. Sizin ekolojik
bakış açınız TOKİ’den öteye geçmiyor zaten. Sürekli o çok övündüğünüz üçüncü
havalimanı, üçüncü köprü iki işe yaradı sizin açınızdan. Bir: İşçiler orada hayatını
kaybetti. İkincisi: Binlerce dönümlük ağaçlar yok edildi. Ha, üçüncü bir iyi
tarafı da sizin açınızdan, yoldan her geçenden para alacak bazı sermayedarlar,
bunun sayesinde zengin olacak. 
Ama
dediğim gibi, bu halk bunu görüyor, sizi de yakından izliyor. Siz bazen
duymuyorlar zannediyorsunuz ya da siz duymayınca kimse duymuyor
zannediyorsunuz. Mesela, hasta tutsaklardan söz ettim, hiçbiriniz dinlemediniz
ama Menemen’den bir aile aradı beni, çocukları bir aydır açlık grevinde ve tek
bir istedikleri var; sağlık erişimine ulaşmak. Bu mübarek günde yapacağınız
eğer hayırlı bir iş varsa, bir hayır işlemek istiyorsanız -sözden ibaret- bu
insanların sağlık erişimine ulaşmasına izin verirsiniz diyorum.
Teşekkür
ederim. (HDP sıralarından alkışlar)
BAŞKAN
– Teşekkür ederim Sayın Başaran.
Sayın
Başaran ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
Sayın
milletvekilleri, birinci bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz.
İkinci
bölüm 11 ila 23’üncü maddeleri kapsamaktadır.
İkinci
bölüm üzerinde söz isteyenleri okuyorum: Grupları adına, Halkların Demokratik
Partisi Grubu adına İzmir Milletvekilimiz Sayın Ertuğrul Kürkcü, Cumhuriyet
Halk Partisi Grubu adına Eskişehir Milletvekilimiz Sayın Utku Çakırözer,
Milliyetçi Hareket Partisi Grubu adına Mersin Milletvekilimiz Sayın Baki Şimşek.
Şimdi
ilk söz, Halkların Demokratik Partisi Grubu adına İzmir Milletvekilimiz Sayın
Ertuğrul Kürkcü’ye aittir. 
Buyurun
Sayın Kürkcü. (HDP sıralarından alkışlar)
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar; tabii
ki bu kanunun birinci bölümü hakkında ne diyorsak ikinci bölümü hakkında da onu
diyoruz çünkü bu iki bölüm birbirinden ayrılamayacak kadar birbirine benziyor
yani içinde herhangi bir tutarlılık, ihtiyaçlar ile yasalar arasında bir
ilişki, bağlam ilişkisi, ihtisas süreçleri ile yasalar arasında ilişki, hiçbir
şey yok. Adı üzerinde, bir torba var elimizde, torbacılar tarafından içi
doldurulmuş ve bir seçim rüşveti olarak ortaya konmuş. Dolayısıyla bu maddeler
bugün tartışılsa ve karara bağlansa ya da hiç tartışılmadan karara bağlansa
aslında pratikte aynı sonuç doğacaktı. O nedenle, yeni bir sözü gerektirmiyor.
Bu
çerçevede şunu söyleyebiliriz önümüze bakarak: Ümit ediyoruz ki, Halkların
Demokratik Partisi öyle bekliyor ki Türkiye halkları önümüzdeki dönemde sadece
bu kanun yapma tekniğini değil, aynı zamanda bu teknikle kanun yapanları bir
şekilde sınavdan geçirecek, bunların önlerine on altı yıllık bir fatura
çıkaracak ve “Bir daha bizi böyle yönetmeyin çünkü biz böyle yönetilmeye layık
değiliz.” diyecek. 
Herhangi
bir biçimde halkın örgütlü kesimleriyle müzakere etmeden, ihtiyaç sahipleriyle
tartışmadan, paydaşlarla görüşmeden, onların rızasını almadan gündeme getirilen
ve her seferinde her uygulamadan sonra orası burası yeniden değiştirilerek,
aslında kanunu uygulayıcıların çoğu kez içinden çıkamadığı kanunlar yaratarak
bu halka kanun dayatmak -daha önce de söyledik- bu kanunun, kanunların
kaynağındaki Roma hukukunda esasen bir suçtur. Her konuda bir kanun ilkesini
kaçıncı keredir ihlal ettiğinizi bilmiyoruz ancak bunların içerisinde bazıları
ister istemez halkın dolaysız çıkarını olumlu olarak etkilediği için bunları
tartışmak zorunda kalıyoruz. Yoksa aslında yapılması gereken, böyle bir kanun
yapma tekniği karşısında Meclisin geri kalanının bunları boykot etmesi, sizi bu
kanun yapma usullerinizle baş başa bırakması olabilirdi ama kaçınılmaz olarak
Meclis halkı ilgilendirdiğinden, halk “Bu Mecliste hayrımıza bir şey olabilir.”
diye ümitle buraya baktığından o zaman ister istemez biz de bunun içerisinde
halkın şöyle ya da böyle göreli olarak yararına olan konuları sonuca bağlamakta
katkıda bulunmaya çalışıyoruz. Yoksa ne böyle devlet yönetilebilir ne böyle
toplum yönetilebilir. Zaten öyle görülüyor ki böyle yönetilmeyeceği apaçık
ortaya çıkacak. 
Bugün
bir İsviçre gazetesi Neue Zürcher Zeitun’da çıkan bir makalede Cumhurbaşkanı
Tayyip Erdoğan’ın Türkiye’nin her bir tarafının düşmanlarla dolu olduğu,
ülkemizin uluslararası alanda düşmanlarla kuşatılmış olduğu ve bunlarla etkin
bir mücadele vermek konusundaki sözlerini ele alarak demiş ki: “Aslında Tayyip
Erdoğan bu Türkiye’nin başındayken başka bir düşmana ihtiyacı yok.” Şimdi bunu
bir kinaye olarak görebilirsiniz ama elinizi vicdanınıza koyun, siz söyleyin:
Bu yasa yapma usulleriyle bir devlet, bu yasa yapma usulleriyle bir parlamento
çalıştırılabilir miydi? Elde ettiğiniz şeyin kocaman bir hiç, bir bıkkınlık,
bir kurtulsak da bir an önce bitse duygusu olması sizi hiç üzmüyor mu? 3’üncü
yılını daha tamamlamadan bu Meclis sona geldi ve sonunu hep beraber getirdik.
Sevgili
arkadaşlar, bu son torba yasanız. Umarım sonuncu yasanız da olacak. Bundan
böyle Türkiye, layık olduğu gibi yönetileceği insanları iktidara getirmek için
yeniden sandık başına gidecek. Sizi uyarmak isterim. Oyun bozanlık ve
mızıkçılık işaretleri geliyor, 24 Haziranda sandıklardan ne çıkıyorsa odur.
Bunun gereğini yerine getirmeyenler Türkiye’nin geleceğini büyük bir tehlikeye
atacaklardır. Sizi, verdiğiniz söze sadık kalmaya davet ediyorum. Hoşçakalın.
(HDP sıralarından alkışlar) 
BAŞKAN
– Teşekkür ederim Sayın Kürkcü.
Şimdi
söz sırası Cumhuriyet Halk Partisi Grubu adına Eskişehir Milletvekilimiz Sayın
Utku Çakırözer’e aittir. 
Buyurun
Sayın Çakırözer, süreniz beş dakika. (CHP sıralarından alkışlar) 
CHP
GRUBU ADINA UTKU ÇAKIRÖZER (Eskişehir) – Teşekkür ederim Sayın Başkan.
Sayın
Başkan, değerli milletvekilleri; yüce Meclisimizi saygıyla selamlıyorum.
Öncelikle girmiş olduğumuz mübarek ramazan ayının ülkemize, milletimize ve
insanlığa kardeşlik, esenlik ve huzur getirmesini dilerim. Bu mübarek günde
Filistinli kardeşlerimize yönelik katliamları şiddetle lanetliyorum. Yine bu
ramazan gününe sevdiklerinden mahrum girmek zorunda bırakılan, bir yıldır
tutuklu İstanbul Milletvekilimiz Enis Berberoğlu’na ve diğer tutuklu
milletvekillerine özgürlük diliyorum. 
Değerli
arkadaşlarım, bu kanun teklifinin gerekçesinde ve Maliye Bakanının Komisyona
yaptığı açıklamada, bu paketin toplumun büyük çoğunluğunun ihtiyacını
karşılayacağı ve bu yönde beklenti olduğu ifade edilmekteydi. Şimdi, ben merak
ediyorum, çiftçinin üç kuruşluk desteğine, elindeki paraya el koyulmasını hangi
geniş toplum kesimleri arzu etmektedir? Çünkü bu torba yasada böyle bir madde
var. Çiftçi zaten borç içinde, alın terinin karşılığını bile alamıyor. Hâl
böyleyken siz önümüze getirdiğiniz bu düzenlemeyle çiftçinin su ve elektrik
borçlarına karşılık onun devletten alacağı destekten kesinti yapılması
düzenlemesini getiriyorsunuz. Yani çiftçiye destek olması gereken bu devlet, bu
düzenlemeyle elektrik dağıtım şirketlerinin tahsildarı yapılmaktadır. Devleti
düşürdüğünüz konuma bakın, yazıktır, ayıptır. Bu düzenlemeden vazgeçilmelidir.
Değerli
arkadaşlarım, yine bu kanunla, Atatürk’ün bizlere yani Meclise emanet ettiği
mirasına ihanet etme durumuyla karşı karşıyayız. Atatürk Orman Çiftliği,
Atatürk’ün bu ülkeye armağanıdır, mirasıdır; Çiftliğin bağışlanma amacına uygun
olarak kullanılmasının güvencesi ise Türkiye Büyük Millet Meclisidir. Atatürk
Orman Çiftliği, Türkiye Büyük Millet Meclisine, milletvekillerine emanet
edilmiş bir mirastır. Bu nedenle, Atatürk’ün mirası olan ve devlet malı
niteliğinde bulunan AOÇ arazisi üzerindeki yasal olmayan tasarruflara kaynak
teşkil eden bu tür düzenlemelere izin verilmemesi gerekir. Bugün bu yasaya
kalkan eller tarihî bir vebal üstlenecektir, Mustafa Kemal Atatürk’ün mirasına ihanet
için kalkacaktır.
Değerli
arkadaşlarım, 2002 tarihinde yayımlanarak yürürlüğe giren Kamu İhale Kanunu’nun
maddeleri AKP döneminde toplam 185 kez değiştirilmiştir. Şimdi, bugün bir kez
daha bu kanunun 12’nci maddesiyle Kamu İhale Kanunu’nun “Pazarlık Usulü”
başlıklı 21’inci maddesinin (b) bendinde çok tehlikeli bir değişiklik yapılmak
istenmektedir. Bu 21/b maddesi, AKP döneminde ve özellikle son birkaç yıldır
tüm kamu ihalelerinin veriliş şeklini belirlemiştir. Nedir bu 21/b maddesi?
Doğal afetler, salgın, hastalıklar, can veya mal kaybı tehlikesi gibi ani ve
beklenmeyen veya idare tarafından önceden öngörülemeyen olayların ortaya
çıkması üzerine ihalelerin sadece seçilen şirketler davet edilerek pazarlık
usulüyle yapılması. Komisyonda bize verilen bilgilere göre 2015 yılında tüm
ihalelerin yüzde 9’u bu şekilde acil pazarlık usulüyle verilirken 2017’de bu
rakam yüzde 22’lere ulaşmış durumda. Sadece 2017’de 45 milyar liralık ihale bu
şekilde, pazarlık usulü verilmiş durumda. Son üç yılda 90 milyar liralık ihale
bilinen birkaç şirkete pazarlık usulü verilmiş durumda. Parasal büyüklüklere
baktığınızda, neredeyse tüm altyapı ihaleleri, afet, deprem, salgın gibi
gerekçelerin arkasına sığınılarak, davet usulü, Hükûmete yakın birkaç şirket
arasında paylaştırılmıştır. Bugün bu gerekçeler arasına “yapım tekniği
açısından özellik arz eden” ibaresi eklenmektedir. Yani yapım tekniği açısından
özellik gösteren işler de pazarlık usulü kapsamına alınarak kamuda ancak
istisnai hâllerde kullanılabilen pazarlık yöntemi genişletilmektedir. Kamu
ihalelerinde saydamlığın, rekabetin, kamuoyu denetiminin ve kaynakların verimli
kullanılmasının sağlanması açısından bu düzenlemeyi kesinlikle uygun
bulmuyoruz. 
Değerli
arkadaşlarım, gerçekten, geniş halk kesimlerinin ihtiyaçlarını düşüneceksek
asıl şunları yapmamız gerekir: OHAL’i kaldırmalıyız; sadece düşünceleri ve
ifadeleri nedeniyle zindanlarda tutulan gazetecileri, milletvekillerini
çıkarmalıyız; basın özgürlüğünü lafta değil, özde sağlamalıyız; Barış Atay’ın
görüşlerine katılmayabilirsiniz ama onu özgürlüğünden mahrum bırakmamalısınız;
ülkede herkes için hukuk güvenliğini sağlamalıyız; gerçekten bağımsız bir yargı
oluşturmalıyız. İşte bunları yaparsak yatırımcıya güven gelir, üretim artar,
refahımız artar.
Bu
düşüncelerle, bir ay sonra gerçekleşecek 24 Haziran seçimlerinin ülkemizde
özgürlükleri, ülkemizde demokrasiyi, ülkemizde hukuk devletini huzur içinde,
refah içinde, kardeşçe yaşayabileceğimiz bir ortamı getireceğine inanıyorum.
Halkımız, güçler ayrılığının, hukuk devletinin, demokrasinin ayaklar altına
alındığı bu tek adam düzenini iradesiyle, sağduyusuyla bitirecek ve “Tamam,
artık söz milletin.” diyecektir. 
Değerli
arkadaşlarım, bu yasama döneminin son oturumundayız. Tüm milletvekili
arkadaşlarımı, öncelikle 15 Temmuz darbe girişimi gecesi bombalar altındaki
Gazi Meclise sahip çıktıkları için kutluyorum. 
(Mikrofon
otomatik cihaz tarafından kapatıldı) 
UTKU
ÇAKIRÖZER (Devamla) – Son, bitiriyorum. 
BAŞKAN
– Buyurun Sayın Çakırözer. 
UTKU
ÇAKIRÖZER (Devamla) – Bu yüce Meclis çatısı altında bazen birbirimizi
eleştirdik, bazen katkıda bulunduk. Biz muhalefet olarak milletimizin
faydasına, hayrına olan çalışmalarda hep katkı sağladık, yanlış gördüğümüz
hususları, muhalefet sorumluluğunda sizlerle ve milletimizle paylaştık. Siz değerli
milletvekili arkadaşlarıma bundan sonraki yaşamlarınızda başarılar dilerim. 
Son
olarak, temsil etmekten büyük onur duyduğum Eskişehir’imize, Eskişehirli
hemşehrilerimize ve tüm yurttaşlarımıza teşekkürlerimi, saygılarımı iletmek
isterim. Kurtuluş Savaşı’mızı yöneten bu Gazi Mecliste görev almış olmak, benim
bundan sonra aileme, evlatlarıma bırakacağım en büyük şeref madalyasıdır. 
Hepinizi
saygıyla selamlıyorum. (CHP ve AK PARTİ sıralarından alkışlar)
BAŞKAN
– Teşekkür ederim Sayın Çakırözer. 
Sayın
milletvekilleri, şimdi söz sırası Milliyetçi Hareket Partisi Grubu adına Mersin
Milletvekilimiz Sayın Baki Şimşek’e aittir. 
Buyurun
Sayın Şimşek. (MHP sıralarından alkışlar)
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri; ben
de sözlerime başlamadan önce bütün İslam âleminin Ramazan Bayramı’nı,
ramazanını kutluyorum. Tabii, ramazanın başlangıcında Gazze’de yaşanan insanlık
dışı dramı da lanetliyorum. İsrail, ABD’nin açtığı karanlık ve kanlı güzergâhta
gözü dönmüşçesine ilerleyerek Gazze’de son yılların en ağır katliamına imza
atmıştır. İsrail katil, haydut ve terörist bir devlet olduğunu tüm delilleriyle
ispatlamıştır. İsrail’i ve ABD’yi, 60 Filistinliyi katlettiğinden ve 2.500’ü
aşkın Filistinliyi de yaraladığından dolayı kınıyor ve lanetliyorum. 
Değerli
milletvekilleri, tabii, artık Meclisin son günlerinde, 26’ncı Dönemin son
günlerinde torba yasayla ilgili bir görüşme yapıyoruz. Tabii, 25 ve 26’ncı
dönem Türkiye Büyük Millet Meclisi milletvekili olarak hep komisyonlarda bunu
defalarca dile getirdik, keşke komisyonlarda bu yasalar daha detaylı bir
şekilde görüşülse, komisyonlar çalıştırılsaydı ve bu yasalar böyle son
dakikayla geçirilmeseydi. Ama torba yasada, sulama birliklerinin elektrik
paralarının çiftçilere ödenen destekleme priminden karşılanması, maalesef,
Tarım Bakanı karşı olmasına rağmen torba yasa içerisine konuldu. Benzer
şekilde, daha önce de çiftçilerin sulama suyuyla ilgili paralarının da, yine
torba yasa içerisinde çiftçilerin tarımsal desteklerinden kesilmesi kabul
edildi. Zaten çiftçiye verilen para üç kuruş para. Çiftçi bununla ekim zamanı
ancak tohumunu alacak, gübresini alacak. Biz yasanın bu bölümünü uygun
bulmadığımızı belirtiyoruz. 
Atatürk
Orman Çiftliği’yle ilgili de yine… Keşke Atatürk Orman Çiftliği bir bütün
olarak korunabilseydi, nüfusu 4 milyonu, 5 milyonu bulan bir Ankara’da elimizde
kalan son yeşil parçayı kaybetmeseydik. Ama maaselef ANKAPARK Ankaralının
tabiriyle “beton park” olarak gerçekleşmiştir ve buna bütün siyasi partiler de
düşünce olarak karşıdır. Keşke yasal mevzuatı önceden hazırlansaydı. Yani bir
şeyi yapıyoruz, yaptıktan sonra bunu yasaya uydurmaya çalışıyoruz. ANKAPARK’la
da ilgili, yine, Milliyetçi Hareket Partisi olarak eleştirilerimizi
getirmekteyiz. İnşallah bundan sonra her zaman yapanın yaptığı yanına kâr
kalmaz; öncelikle planlamalar yapılır, projeler çizilir, izinler alınır ve
yatırımlar bundan sonra yapılır. Bu konudaki eleştirilerimiz, tabii, saklıdır. 
Artık
Meclisin son gününde ben bütün milletvekili arkadaşlarıma teşekkür ediyorum.
Zaman zaman belki burada gergin, tartışmalı ortamlar yaşandı Türkiye Büyük
Millet Meclisi çatısı altında ama bana göre Türkiye’nin en şerefli mesleğidir
milletvekilliği her ne kadar belli odaklar bu milletvekilliğinin itibarını
zedelemeye çalışsalar da. Bu çalışmaların artık son günlerine geliyoruz. 
Burada
bölgemizle ilgili, ülkemizle ilgili birçok sorunu Türkiye Büyük Millet Meclisi
kürsüsünden dile getirdik. Bununla ilgili belki kısmen bazılarına çözüm
bulabildik, belki bazılarına bulamadık ama inşallah 24 Hazirandan sonra Cumhur
İttifakı’yla, yeni yönetim sistemi, Cumhurbaşkanlığı yönetim sistemiyle
inşallah Meclis daha sağlıklı çalışacak. 
Genel
Başkanımızın “Önce ülkem, sonra partim, sonra ben.” anlayışıyla ortaya koyduğu
ve her zaman bu ülkenin menfaatlerini göz önünde bulundurarak, kendisine
uzatılan Başbakanlık teklifini bile elinin tersiyle iten bir lider olarak Türk
tarihine geçen ortaya koyduğu bu modelle 26 Hazirandan sonra yine, Milliyetçi
Hareket Partililer olarak… 
Türk
milleti her zaman umudun peşinde koşmuştur, her zaman Türk milleti ileriye
bakmıştır. Türk milleti yine “Devam.” diyecektir diyorum, 24 Hazirandan sonra
da yine yoluna devam edecektir diyorum.
Tabii,
sözlerimin son kısmında, Zeytin Dalı Operasyonu’na giderken kendisine uzatılan
mikrofona, “Nereye gidiyorsun?” diyene “Kızıl elmaya.” diyen, “Memleketine
selamın var mı?” diyenlere “Beni beklemesinler.” diyen Mehmet Kuzu’nun
ailesine; şehit olurken yazdığı vasiyetnameyle “Bana vereceğiniz tazminatla
Telafer’deki Türkmenlere okul yaptırın.” diyen Musa Özalkan’ın ailesine, yine,
idam sehpasına yürürken “Mustafalar ölür ama Allah davası bitmez.” diyen
Mustafa Pehlivanoğlu’nun ailesine, “‘Osmanlı’nın artığısınız.’ dediklerinde
kahroluyorum.” diyen Kerküklü nineye, “Bizi kimlere bırakıp gidiyorsunuz.” diye
haykıran Şamlı dedeye, “Türkiye için dua etmeden seccademi kaldırmam.” diyen
Bosnalı teyzeye, “2 patik ördüm, köyüme ilk gelen Türk askerine vereceğim.”
diyen Ahıskalı geline, ordumuza katılmak için ceketini satan Pakistanlı gence,
şehadet parmağını İsrailli askerlere uzatarak “Bir gün gelecekler.” diye
ağlayan Gazzeli çocuğa, Baykal’a, Hazar’a, Tuna’ya, Fırat’a ve Nil’e, Türkmen
Dağı’na, Apşeron’a…
(Mikrofon
otomatik cihaz tarafından kapatıldı)
BAŞKAN
– Buyurun Sayın Şimşek.
BAKİ
ŞİMŞEK (Devamla) – …Elbruz’a ve Erciyes’e, Ahlat’a, Urumçi’ye, Fergana’ya ve
Tebriz’e, velhasılıkelam yürek bohçasında bize dair ağıt ve umut taşıyan her
yere, her sese, herkese hayırlı ramazanlar diliyor, saygılarımı sevgilerimi
sunuyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Şimşek.
Sayın
milletvekilleri, ikinci bölüm üzerindeki görüşmeler tamamlanmıştır.
Birleşime
üç dakika ara veriyorum.
Kapanma Saati: 19.26
DÖRDÜNCÜ OTURUM
Açılma Saati: 19.29
BAŞKAN: Başkan
Vekili Yaşar TÜZÜN
KÂTİP ÜYELER:
Sema KIRCI (Balıkesir), Mücahit DURMUŞOĞLU (Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 100’üncü Birleşiminin
Dördüncü Oturumunu açıyorum. 
Danışma
Kurulunun bir önerisi vardır, okutup oylarınıza sunacağım.
VII.- ÖNERİLER (Devam)
B) Danışma Kurulu Önerileri
1.- Danışma Kurulunun, 16 Mayıs 2018 tarihli birleşiminde birleşime saat
20.00’de ara verilmesine ilişkin önerisi
Danışma Kurulu Önerisi
Danışma
Kurulunun 16 Mayıs 2018 Çarşamba günü yaptığı toplantıda 16 Mayıs 2018 tarihli
birleşiminde birleşime saat 20.00’de ara verilmesi önerisinin Genel Kurulun
onayına sunulması uygun görülmüştür.
 İsmail
Kahraman
 Türkiye
Büyük Millet Meclisi 
 Başkanı
 Mehmet Naci Bostancı  Özgür
Özel
 Adalet ve Kalkınma Partisi Grubu  Cumhuriyet
Halk Partisi Grubu
 Başkan Vekili Başkan
Vekili 
 Erkan Akçay Filiz
Kerestecioğlu Demir
 Milliyetçi Hareket Partisi Grubu  Halkların
Demokratik Partisi Grubu
 Başkan Vekili Başkan
Vekili
BAŞKAN
– Danışma Kurulu Önerisini oylarınıza sunuyorum: Kabul edenler... Kabul
etmeyenler... Kabul edilmiştir.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Adıyaman Milletvekili Ahmet Aydın’ın Bazı Kanunlarda
Değişiklik Yapılması Hakkında Kanun Teklifi (2/2341) ile Plan ve Bütçe
Komisyonu Raporu (S. Sayısı: 561) (Devam)
BAŞKAN
– 561 sıra sayılı Kanun Teklifi’nin görüşmelerine kaldığımız yerden devam
ediyoruz.
Komisyon
ve Hükûmet yerinde.
Sayın
milletvekilleri, ikinci bölüm üzerindeki görüşmeler tamamlanmıştı.
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
11’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 561 sıra sayılı Kanun Teklifi’nin 11’inci maddesinin aşağıdaki şekilde
değiştirilmesini arz ve teklif ederiz.
 Filiz
Kerestecioğlu Demir Mehmet Ali Aslan Mahmut
Celadet Gaydalı
 İstanbul Batman Bitlis
 Mizgin
Irgat  Altan
Tan
 Bitlis  Diyarbakır
MADDE
11- 3/1/2002 tarihli ve 4733 sayılı Tütün, Tütün Mamulleri ve Alkol Piyasasının
Düzenlenmesine Dair Kanunun 6 ncı maddesinin üçüncü fıkrası madde metninden
çıkarılmış, ikinci fıkrasına aşağıdaki cümle eklenmiştir.
"Ancak
tek başına kıyılıp içilebilme vasfına sahip tütün çeşitlerinin üretildiği Gıda,
Tarım ve Hayvancılık Bakanlığınca belirlenen merkezlerdeki tütün üreticilerinin
bir araya gelerek kurduğu kooperatiflerce kurulacak sarmalık kıyılmış tütün
mamulü üretim tesislerinde, tam ve yeni teknoloji ile tesisler kurmaları şartı
aranmaz.” 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz efendim.
BAŞKAN
– Hükûmet önergeye katılıyor mu?
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkan.
BAŞKAN
– Önerge hakkında konuşmak isteyen Bitlis Milletvekilimiz Sayın Mahmut Celadet
Gaydalı. 
Buyurun
Sayın Gaydalı. (HDP sıralarından alkışlar) 
Süreniz
beş dakika. 
MAHMUT
CELADET GAYDALI (Bitlis) – Sayın Başkan, değerli milletvekilleri; 561 sıra
sayılı Bazı Kanunlarda Değişiklik Yapılması Hakkında Kanun Teklifi’nin 11’inci
-ben 21’inci maddeyi de buna ilave ettim- maddesi üzerine söz almış
bulunuyorum. Hepinizi saygıyla selamlarım. 
Türkiye’nin
birçok ilinin önemli gelir kaynaklarından olan tütün, Bitlis ilimizin de
neredeyse tek geçim kaynaklarından biridir. 2009 yılı ve öncesi TEKEL’in devlet
adına tütün alımı yaptığı dönemlerde, sarmalık kıyılmış tütün üretimi ve
ticareti yapan tütün üreticileri ve tüccarlar TEKEL’in vermiş olduğu nakliye
belgeleri sayesinde sarmalık tütünlerin bu kapsamda kısmen de olsa sorunsuz bir
şekilde taşıma işini yapabiliyorlardı. TEKEL fabrikalarında öncelikle tütün
kotası düşürüldü, sonra TEKEL fabrikaları tamamen kapatıldı. TEKEL’in
kapatılmasıyla göç arttı, işsizlik arttı. 
Mevcut
Hükûmetin “Tütünün önünü açacağız, yasal hâle getireceğiz.” söylemlerinden
sonra Meclise sunulan ve kabul edilen torba yasa tasarılarından tütüne yasak
çıktı ancak getirilen yasanın tam anlamıyla neler getirdiğini kendileri de
anlamış değil, hâlâ konuşmalarında “Yok, yasak getirmedik, yasal hâle
getiriyoruz.” söylemleriyle resmen vatandaşla dalga geçiliyor. Madem öyle,
geçtiğimiz aylarda neden 81 ilimizde tütün satışı yapan küçük esnafımıza
baskılar yapıldı? Yine aynı şekilde, tütün taşımacılığı yapan kargolara ve
vatandaşa baskılar yapılarak, idari para cezaları kesilerek birçok üreticinin
tütünlerine neden el kondu? Peki, bu yasayı geçirirken hangi tütün
üreticisinin, STK’nin görüşlerini aldınız? Bu yasayı getirirken, başta tütün
üreticisi olmak üzere bu tütünü satan küçük esnafa, çiftçiye alternatif iş
imkânı olarak ne sundunuz? Hiçbir şey; ırgatlık, işsizlik ve göç etmekten başka
bir şey sunmadınız. 
İktidar
1 Temmuz 2018’de yürürlüğe girmesi beklenen ve çeşitli ağır cezalar getiren bu
yasayı bir yıl ertelemek için teklif sunmuş. “Kooperatif maliyetini
düşürüyoruz, bürokrasiyi yüzde 90 azaltıyoruz. Daha önceki düzenlemelerde
üretim tesisi kurmak için çok maliyetli olan tam ve yeni teknoloji şartı vardı,
o kalkıyor.” Türkiye Büyük Millet Meclisi Başkan Vekili ve AKP Adıyaman
Milletvekili Ahmet Aydın ile Kayseri Milletvekili Mustafa Elitaş tarafından
verilen teklifte, 1 Temmuz 2018 tarihinde yürürlüğe girmesi beklenen Tütün
Yasası’nın 1 Temmuz 2019 tarihine ertelenmesi istendi. 
Biraz
önce de dile getirdiğim gibi, bu, resmen vatandaşla dalga geçmek, bunun başka
bir açıklaması yok. Biz bu getirilen yasanın tütünü tamamen bitireceğini,
üreticiyi, esnafı, tüketiciyi, çiftçiyi mağdur edeceğini bu kürsüden defalarca
dile getirdiğimiz zaman “Erteleyip iyice bir düşünelim, araştıralım, ilgili
kurum ve kuruluşlarla ortaklaşalım, getirisi, götürüsü nedir?” muhasebesi
içerisine girmediniz ve hâlâ da anlamış değilsiniz. 
Türkiye
ekonomisine büyük katkısı olan, başta Bitlis ilimiz olmak üzere birçok ilimizin
önemli geçim kaynaklarından olan tütünün çözümü Tütün Yasası’nı bir yıl
ertelemek değil, çözüm, bu yasayı tamamen ortadan kaldırmak ve üreticinin
serbest ekmesini, esnafın serbest satmasını sağlamak, kısacası yasal bir
güvence altına almaktır. 
Sizin
bu teklifi şimdi sunmanızın bir tek gerekçesi var, o da seçim yatırımıdır. Bu
teklifin tütün üreticisine ve yurttaşa özeti şudur: 24 Haziranda yapılacak
seçimlerde oylarınızı aldıktan sonra tekrar yasaklayacağız. Yani, halkı aptal
yerine koyuyorsunuz. Diğer bir şekliyle, idam mahkûmuna “Son isteğin ne?” diye
soruyorsunuz, adam “Ya, ben suçsuzum, ben yaşamak istiyorum.” deyince “Yok, bir
sene daha seni yaşatacağız, bir yıl sonra seni asacağız.” diyorsunuz ve her
seçim böylesi birçok durumda yaptığınız gibi bunu da bir şantaj olarak
kullanıyorsunuz, “Oylarınızı verin yoksa tütünü yasaklarız.” diyorsunuz. Ama
yıllarca kandırdığınız, oylarını aldığınız halkın artık sizin bu seçim öncesi
verdiğiniz vaatleri seçim sonrası yerine getirmeme durumunuza tahammülü
kalmamıştır. Bundan dolayı başta Bitlis olmak üzere Türkiye halkları 24 Haziran
günü tütüne sahip çıkmak için barış, özgürlük ve demokratik bir Türkiye için
size “Tamam.” diyecektir.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Gaydalı.
Sayın
milletvekilleri, Sayın Gaydalı ve arkadaşlarının vermiş olduğu önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir.
Sayın
milletvekilleri, 12’nci madde üzerinde iki adet önerge vardır, önergeleri aykırılık
sırasına göre işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 561 sıra sayılı Bazı Kanunlarda Değişiklik Yapılması Hakkında Kanun
Teklifi’nin 12’nci maddesinin teklif metninden çıkarılmasını arz ve teklif ederiz.
Saygılarımızla.
 Musa
Çam Ömer Fethi Gürer Hüseyin
Çamak
 İzmir Niğde Mersin
 Kadim
Durmaz İbrahim Özdiş Zekeriya
Temizel
 Tokat Adana İzmir
 Zülfikar
İnönü Tümer
 Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet önergeye katılıyor mu?
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılmıyoruz
Sayın Başkan.
BAŞKAN
– Önerge üzerinde Mersin Milletvekilimiz Sayın Hüseyin Çamak konuşacaktır.
Buyurun
Sayın Çamak. (CHP sıralarından alkışlar)
HÜSEYİN
ÇAMAK (Mersin) – Sayın Başkan, değerli milletvekili arkadaşlarım; torba yasa
anlayışı AKP iktidarının olağan hâle getirdiği bir süreçtir. İstisnai olarak
uygulanması gerekirken ne yazık ki artık torba anlayışı hâkim anlayış hâline
gelmiştir. Kuşkusuz, bu anlayışın temelinde halktan bir şeyleri gizleme
niyetinin de yattığı yadsınamaz. Torbalarda herkesçe kabul gören maddeler öne
çıkarılırken halkın geleceğini olumsuz etkileyecek birçok maddenin de aralara
sıkıştırıldığına defalarca tanık olduk.
Torba
anlayışında olduğu gibi, AK PARTİ yıllarında istisna olmaktan çıkarak yaygın
hâle getirilen bir yöntemin de ihale süreçlerinde yaşandığına tanık oluyoruz.
Ezici çoğunluğu Karayolları Genel Müdürlüğü olmak üzere, 2013 yılında tek
haneli rakamlarla başlayan, 2014’te iki haneye çıkan davet yöntemli ihaleler,
2016 yılında büyük artış gösteren 21/b ihaleleri 2017 yılında doruğa çıktı.
Sadece 2017 yılında 150’nin üzerinde davet yöntemli ihale yapıldı ve bunların
toplam büyüklüğü neredeyse 37 milyar Türk lirasına ulaştı.
OHAL
uygulamalarının açtığı hukuk dışı zeminde Adalet Bakanlığı da yoğun biçimde bu
ihale yöntemini kullandı. Adalet Bakanlığının geçen yıl firmaları davet ederek
pazarlıkla yaptığı ve sayıları 40’ın üzerine çıkan ceza ve infaz kurumu
ihalelerinin toplam büyüklüğü 3,3 milyar Türk lirasına ulaştı. Fabrikalarımız
bir bir satılırken Hükûmetin onlarca cezaevi açması ülkenin içinde bulunduğu
hukuksuz, haksız ve suç üreten mekanizmaların nasıl yaygınlaştırıldığının da
çarpıcı bir göstergesidir. (CHP sıralarından alkışlar)
Sayın
milletvekilleri, Kamu İhale Yasası’na göre devletin bir kamu ihalesinde doğal
afetler, salgın hastalıklar, can veya mal kaybı tehlikesi gibi ani durum
çıkarsa idare açık ilan etmeden şirketleri davet edebiliyor ancak 2017 yılında
bu zorunluluklardan hiçbiri gerçekleşmemesine rağmen, bunca ihalenin bu yasaya
dayanarak gerçekleştirilmesi, davet usulü ihaleyle yapılması kamu kaynaklarının
peşkeş çekilmesi anlamına gelmez mi? Peki, bu ihaleler kime veriliyor, çağrılan
firmalar neye göre çağrılıyor? Bunların hiçbiri şeffaf bir şekilde ortaya
konmuyor. İhaleleri alan firmalara baktığımızda iktidar nezdinde makbul şirket
adlarına sıklıkla rastlamamız aslında bu yollarla nelerin amaçlandığını,
yandaşlarının nasıl zenginleştirildiğini ve kamu kaynaklarının hoyratça nasıl
talan edildiğini rahatlıkla anlayabiliriz. Zaten gerçek anlamda devlet ve
millet menfaatini düşünen bir anlayış olsa bu yollara asla tevessül etmezdi.
Dolayısıyla, bugüne dek bu istisnai yolla gerçekleştirilmiş ihalelerin hiçbiri
hukuka uygun değildir. (CHP sıralarından alkışlar) Kanunun öngördüğü deprem,
sel vesaire gibi doğal afet şartıyla ihaleye sunulan alan var mı doğrusu merak
ediyoruz. Eğer varsa Sayın Bakan çıksın açıklasın, bizler de, vatandaşlarımız
da öğrensin.
Şimdi,
yıllardır iktidar eliyle gerçekleşen bu hukuksuzluğa seçimlerin de
yaklaşmasıyla yani belli kaygılarla olsa gerek bir yasal kılıf uydurulmaya
çalışılmaktadır. Bu teklifin ilgili maddesinde “yapım tekniği açısından özellik
arz eden” diye bir ibare ekleniyor. Yapılacak bu değişiklikle uygulama tamamen
keyfiyete açık hâle geliyor. Bu gerekçeye sığınılarak her tür ihale yapılır.
Yapılır yapılmasına da bugün olmasa da bu ihalenin altına imza atanlar asla
sorumluluktan kurtulamaz. Devleti zarara uğratmanın zaman aşımı olamaz.
Dolayısıyla, sorumluluk makamında oturanları bir kez daha uyarıyoruz:
Hukuksuzluklara alet olmayın. Bakınız, 2018 yılının sadece ilk üç ayında 7,4
milyar Türk lirası tutarında ihale yapılmış. Bu ihaleler hangi kurallara göre
yapıldı, kimlere verildi? Hükûmet bunları kamuoyuna açıklamak zorundadır, aksi
hâlde bu süreçte bulunan tüm bürokratlar, bu hukuksuzluklara göz yumanlar zan
altında kalacak ve eninde sonunda hukuk önünde hesap vermek zorunda
kalacaklardır.
Ramazan
ayının bütün İslam âlemine hayırlı olmasını diler, yüce Meclisi saygıyla
selamlarım. (CHP sıralarından alkışlar) 
BAŞKAN
– Teşekkür ederim Sayın Çamak. 
Sayın
Çamak, 25’inci ve 26’ncı Dönemde Parlamentoda sizlerle birlikte görev yapmaktan
biz de büyük onur duyduk. Bundan sonraki yaşamınızda size de üstün başarılar
diliyoruz. 
Sayın
Çamak ve arkadaşlarının vermiş olduğu önergeyi oylarınıza sunuyorum: Kabul
edenler… Kabul etmeyenler... Önerge kabul edilmemiştir.
12’nci
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 561 sıra sayılı Bazı Kanunlarda Değişiklik Yapılması Hakkında Kanun
Teklifi’nin 12’nci maddesinin aşağıdaki şekilde değiştirilmesini arz ve teklif
ederiz.
 Mustafa
Elitaş Mehmet Doğan Kubat İsmail
Emrah Karayel
 Kayseri İstanbul Kayseri
 Gökcen
Özdoğan Enç Hüsnüye Erdoğan Hacı
Bayram Türkoğlu
 Antalya Konya Hatay
"MADDE
12- 4/1/2002 tarihli ve 4734 sayılı Kamu İhale Kanununun 21 inci maddesinin
birinci fıkrasının (b) bendinde yer alan "beklenmeyen veya"
ibaresinden sonra gelmek üzere "yapım tekniği açısından özellik arz eden
veya yapı veya can ve mal güvenliğinin sağlanması açısından ivedilikle
yapılması gerekliliği idarece belirlenen hallerde veyahut" ibaresi
eklenmiştir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan.
BAŞKAN
– Hükûmet önergeye katılıyor mu?
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Katılıyoruz
Sayın Başkan.
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum:
Gerekçe:
Önergeyle
ani ve beklenmeyen veya idare tarafından önceden öngörülemeyen olayların ortaya
çıkması hâlinde uygulanan madde hükmünde, yapı veya can ve mal güvenliği
açısından tehlike olduğunun tespit edilmesi hâlinde zarar meydana gelmeden
müdahale edilerek kamu menfaatinin sağlanmasına yönelik değişiklik yapılması
amaçlanmıştır.
BAŞKAN
– Gerekçesini dinlediğiniz önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir.
Kabul
edilen önerge doğrultusunda 12’nci maddeyi oylarınıza sunuyorum: Kabul edenler…
Kabul etmeyenler… 12’nci madde kabul edilmiştir.
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir.
Sayın
milletvekilleri, yeni madde ihdasına dair bir önerge vardır, önergeyi okutup
Komisyona soracağım. Komisyon önergeye salt çoğunlukla yani 21 üyesiyle
katılırsa önerge üzerinde yeni bir madde olarak görüşme açacağım. Komisyonun
salt çoğunlukla katılmaması hâlinde ise önergeyi işlemden kaldıracağım. 
Şimdi önergeyi
okutuyorum:
Türkiye Büyük Millet Meclisi Başkanlığına
561
sıra sayılı Kanun Teklifi’ne aşağıdaki maddenin eklenmesini ve diğer maddelerin
buna göre teselsül ettirilmesini arz ve teklif ederiz. 
"MADDE
14- 18/5/2004 tarihli ve 5174 sayılı Türkiye Odalar ve Borsalar Birliği Kanunu
ile Odalar ve Borsalar Kanununun 65 inci maddesinin birinci fıkrasında yer alan
"onbeş” ibaresi "yirmibir” olarak; üçüncü fıkrasında yer alan
"ondört” ibaresi "yirmi” olarak değiştirilmiş ve aynı Kanuna
aşağıdaki geçici madde eklenmiştir.
"GEÇİCİ
MADDE 19- Bu maddeyi ihdas eden Kanunla bu Kanunun 65 inci maddesinde yapılan
değişiklikler mevcut Birlik yönetim kurulu için de uygulanır. Yeni ihdas edilen
yönetim kurulu üyeliklerinin doldurulması için en fazla oy alan yedek yönetim
kurulu üyeleri, Birlik Başkanı tarafından bir ay içinde göreve çağrılır.””
 Mustafa
Elitaş Mehmet Naci Bostancı Ramazan
Can
 Kayseri Amasya Kırıkkale
 Şahin
Tin Hacı Bayram Türkoğlu Serap
Yaşar
 Denizli Hatay İstanbul
BAŞKAN
– Sayın Komisyon, önergeye salt çoğunlukla katılıyor musunuz? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, salt
çoğunluğumuz vardır, katılıyoruz. 
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen var mı? Yok. 
Yeni
maddeyi oylarınıza sunuyorum: Kabul edenler… Kabul etmeyenler… Yeni madde kabul
edilmiş ve teklife yeni bir madde eklenmiştir. 
Herhangi
bir karışıklığa mahal vermemek için bundan sonra maddeler üzerindeki önerge
işlemlerine mevcut sıra sayısı metnindeki madde numaraları üzerinden devam
edilecek, kanun yazımı esnasında madde numaraları teselsül ettirilecektir. 
Madde
14’ü oylarınıza sunuyorum: Kabul edenler... Kabul etmeyenler... 14’üncü madde
kabul edilmiştir.
Madde
15’i oylarınıza sunuyorum: Kabul edenler... Kabul etmeyenler... Madde 15 kabul
edilmiştir.
Madde
16’yı oylarınıza sunuyorum: Kabul edenler... Kabul etmeyenler... Madde 16 kabul
edilmiştir.
Sayın
milletvekilleri, yeni madde ihdasına dair bir önerge vardır. Önergeyi okutup
Komisyona soracağım. Komisyon önergeye salt çoğunlukla yani 21 üyesiyle
katılırsa önerge üzerinde yeni bir madde olarak görüşme açacağım. Komisyonun
salt çoğunlukla katılmaması hâlinde ise önergeyi işlemden kaldıracağım.
Şimdi
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan (2/2341) esas numaralı Kanun Teklifi’ne 16’ncı maddesinden sonra gelmek
üzere aşağıdaki maddenin eklenmesini arz ve teklif ederiz.
 Barış
Yarkadaş Utku Çakırözer Şenal
Sarıhan
 İstanbul Eskişehir Ankara
 Kadim
Durmaz Nurettin Demir Musa
Çam
 Tokat Muğla İzmir
 Sibel
Özdemir  Tur
Yıldız Biçer
 İstanbul  Manisa
YENİ
MADDE – “-31/5/2016 tarihli ve 5510 sayılı Sosyal Sigortalar ve Genel Sağlık
Sigortası Kanununun 40 ıncı maddesinin üçüncü fıkrasında yer alan “bulunanlar”
ibaresinden gelmek üzere “ile beş yılı geçmemek üzere (16) ve (17) numaralı
sırasında bulunanlar” ibaresi eklenmiştir.
ÖZGÜR
ÖZEL (Manisa) – Sayın Başkan, konu hakkında söz istemiyoruz hızla bitsin diye
ama Barış Yarkadaş’ın bir dakika yerinden söz talebi var, daha önce iletmiştik,
60’a göre.
BAŞKAN
– Buyurun Sayın Yarkadaş.
VI.- AÇIKLAMALAR (Devam)
34.- İstanbul Milletvekili Barış Yarkadaş’ın, gazetecilerin yıpranma
payı süresinde 2008 yılı öncesine dönülmesini ve gerekli düzenlemelerin
yapılmasını talep ettiğine ilişkin açıklaması
BARIŞ
YARKADAŞ (İstanbul) – Değerli Genel Kurul, gazetecilerin yıpranma payı
süresinde 2008 yılı öncesine dönülmesini ve beş yılı geçmemek üzere her üç yüz
altmış gün için doksan gün yıpranma payı verilmesini talep ediyoruz. Bu durumun
emeklilikteki yaş haddinden de düşürülmesini talep ediyoruz.
Saygılarımla.
BAŞKAN
– Teşekkür ederim Sayın Yarkadaş.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Adıyaman Milletvekili Ahmet Aydın’ın Bazı Kanunlarda Değişiklik
Yapılması Hakkında Kanun Teklifi (2/2341) ile Plan ve Bütçe Komisyonu Raporu
(S. Sayısı: 561) (Devam)
BAŞKAN
– Sayın Komisyon, önergeye salt çoğunlukla katılıyor musunuz?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Salt çoğunluğumuz
yoktur, katılamıyoruz.
BAŞKAN
– Komisyon önergeye salt çoğunlukla katılamamış olduğundan önergeyi işlemden
kaldırıyorum.
Sayın
milletvekilleri, 17’nci maddeyi oylarınıza sunuyorum: Kabul edenler... Kabul
etmeyenler... 17’nci madde kabul edilmiştir. 
18’inci
maddeyi oylarınıza sunuyorum: Kabul edenler... Kabul etmeyenler... 18’inci
madde kabul edilmiştir.
19’uncu
maddeyi oylarınıza sunuyorum: Kabul edenler... Kabul etmeyenler... 19’uncu
madde kabul edilmiştir.
20’nci
maddeyi oylarınıza sunuyorum: Kabul edenler... Kabul etmeyenler... 20’nci madde
kabul edilmiştir.
21’inci
maddeyi oylarınıza sunuyorum: Kabul edenler... Kabul etmeyenler... 21’inci
madde kabul edilmiştir.
22’nci
maddeyi oylarınıza sunuyorum: Kabul edenler... Kabul etmeyenler... 22’nci madde
kabul edilmiştir.
23’üncü
maddeyi oylarınıza sunuyorum: Kabul edenler... Kabul etmeyenler... 23’üncü
madde kabul edilmiştir.
Sayın
milletvekilleri, ikinci bölümde yer alan maddelerin oylamaları tamamlanmıştır.
Sayın
milletvekilleri, teklifin tümünün oylamasına geçmeden önce 26’ncı Dönemde
birlikte görev yaptığımız sevgili grup başkan vekillerimizin ister yerlerinden
ister kürsüden kısa bir açıklaması olacaktır.
İlk
söz, Milliyetçi Hareket Partisi Grubu adına Grup Başkan Vekilimiz Sayın Akçay’a
aittir.
Buyurun
Sayın Akçay. (MHP sıralarından alkışlar) 
VI.- AÇIKLAMALAR (Devam)
35.- Manisa Milletvekili Erkan Akçay’ın, 26’ncı Dönemin sonuna
gelindiğine, TBMM çatısı altında milletten aldıkları yetki ve görevi en iyi
şekilde yapma gayreti içerisinde olduklarına, MHP’nin Cumhurbaşkanı adayının
Cumhurbaşkanı Recep Tayyip Erdoğan olduğuna ve “Cumhur İttifakı” adı altında
milletvekili genel seçimlerini gerçekleştireceklerine ilişkin açıklaması
ERKAN
AKÇAY (Manisa) – Sayın Başkan, değerli milletvekilleri; bugün itibarıyla 26’ncı
Dönemin sonuna gelmiş bulunuyoruz. 17 Kasım 2015 tarihinde bu kürsülerde yemin
ederek başladığımız görevin, 26’ncı Dönemin sonuna geldik. 348 birleşim yapmış
bulunuyoruz ve bu çatı altında milletimizden aldığımız yetki ve görevi
elimizden geldiğince en iyi şekilde yapma gayreti içerisinde olduk. 
26’ncı
Dönemde çok tarihî günler yaşadık, çok üzüldüğümüz günler de oldu fakat
milletimizin tarihine geçen çok önemli hadiselere de tanıklık ettik. Yasama
faaliyeti olarak da milletimizin istikbalini, bekasını, çocuklarımızın
geleceğini, ülkemizin yararını ilgilendiren çok önemli Anayasa
değişikliklerini, yasa değişikliklerini ve İç Tüzük değişikliklerini de hep
birlikte gerçekleştirdik. Özellikle 26’ncı Dönemde, 16 Nisan 2017 tarihinde
gerçekleştirdiğimiz Anayasa değişikliğiyle, Cumhurbaşkanlığı hükûmet sistemine
geçmiş olacağız; 24 Haziranda yapılacak genel seçimlerle birlikte, hem
Cumhurbaşkanını seçeceğiz hem de Türkiye Büyük Millet Meclisini seçmiş
olacağız. 
Bizim,
Milliyetçi Hareket Partisi olarak, ta 8 Ocak tarihinde de ilan ettiğimiz gibi,
Milliyetçi Hareket Partisinin Cumhurbaşkanı adayı, şimdiki Cumhurbaşkanımız
Sayın Recep Tayyip Erdoğan’dır. (MHP ve AK PARTİ sıralarından alkışlar) Ve
“Cumhur İttifakı” adı altında, bu ittifakta milletvekili genel seçimlerini de
hep birlikte gerçekleştirmiş olacağız ve bu Cumhurbaşkanlığı hükûmet sistemi…
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Cümlemi tamamlayayım Sayın Başkan.
BAŞKAN
– Buyurun Sayın Akçay.
Buyurun
Sayın Başkanım.
ERKAN
AKÇAY (Devamla) – Aziz milletimize huzurlarınızda şunu ifade etmek isterim ki
Cumhurbaşkanlığı hükûmet sistemine, bu yeni düzene geçişi sürekli kötülemekle
günü geçiren ekipler değil, bunu savunan kadrolar geçişi sağlayacaktır,
milletimiz de bunu bu şekilde takdir edecektir ve 24 Haziran da büyük bir
zaferle taçlanacaktır ümidiyle hepinize saygılar sunuyorum. (MHP ve AK PARTİ
sıralarından alkışlar)
BAŞKAN
– Teşekkür ederim Sayın Akçay. 
Sayın
milletvekilleri, çalışma süremizin sonuna gelmiş bulunmaktayız. İç Tüzük’ün
55’inci maddesinin ikinci fıkrası uyarınca, görüşülmekte olan 561 sıra sayılı
Kanun Teklifi’nin oylamasının tamamlanmasına kadar çalışma süremizin, Genel
Kurulun çalışmasının uzatılmasını oylarınıza sunuyorum: Kabul edenler... Kabul
etmeyenler... Kabul edilmiştir. 
Şimdi
söz sırası Halkların Demokratik Partisi Grubu Başkan Vekili ve İstanbul
Milletvekilimiz Sayın Filiz Kerestecioğlu’na aittir. 
Buyurun
Sayın Kerestecioğlu. (HDP sıralarından alkışlar) 
36.- İstanbul Milletvekili Filiz Kerestecioğlu Demir’in, 26’ncı Dönem
boyunca ülke olarak çok derin acılar yaşandığına, sadece ifade özgürlüklerini
kullandıkları için 9 vekilin cezaevinde olduğuna, 65 belediye başkanının
tutuklandığına, 10 vekilin milletvekilliğinin düşürüldüğüne, 6 milyon insanın
iradesine el konulduğuna ve herkesi 24 Haziran seçimlerini en ufak şaibeye yer
vermeyecek şekilde yürütmeye davet ettiğine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, 26’ncı Dönem boyunca tüm ülke olarak aslında çok derin acılar
yaşadık. Maalesef böyle yaşadık, böyle yaşatıldı ve parti olarak, aslında, bu
acıları biz ayrıca yaşadık ve sadece ifade özgürlüklerini kullandıkları için 9
vekilimiz cezaevinde, 65 belediye başkanımız tutuklandı, 10 vekilimizin
vekilliği düşürüldü, 6 milyon insanın oyuna, iradesine el konuldu. 
Şimdi,
Sevgili İdris Baluken’i hatırlarsınız, biz İdris Baluken’i, Çağlar Demirel’i
özlerken yine sol yanımızdaki Ahmet Yıldırım’ı bu sefer kaybettik, onun grup
başkan vekilliğini düşürdünüz, milletvekilliğini düşürdünüz. Evet, biz bütün
arkadaşlarımızı geri alacağız ve o cefakâr halkımızın oylarını aynı şekilde
kazanacağız ve onların iradesine tekrar sahip çıkacağız. 
Bugün,
biliyoruz, maalesef hiçbir şekilde eşit, adil koşullarda yarışmayacağız ama ben
bütün milletvekillerini ve bütün halkımızı en ufak bir şaibeye yer vermeyecek
şekilde bu seçimleri yürütmeye davet ediyorum; sandığa girenle sandıktan
çıkanın aynı olmasına, bunu kollamaya davet ediyorum. Evet, atanmayan, işsiz
bırakılan, KHK’lerle işten çıkarılan tüm yurttaşlarımızı, gençlerimizi… (AK
PARTİ sıralarından gürültüler)
Sayın
Başkan…
BAŞKAN
– Evet arkadaşlar, rica ediyorum. Son iki dakika…
FİLİZ
KERESTECİOĞLU DEMİR (Devamla) – Emeği çalınan tüm işçilerin, şiddete maruz
kalan, özgürlükleri için…
(Mikrofon
otomatik cihaz tarafından kapatıldı)
BAŞKAN
– Buyurun Sayın Başkanım.
FİLİZ
KERESTECİOĞLU DEMİR (Devamla) – Atanmayan, işsiz bırakılan, KHK’lerle işten
atılan tüm yurttaşları, emeği çalınan tüm işçileri, aynı şekilde, kadın
cinayetlerine maruz bırakılanların yakınlarını, şiddete uğrayan kadınları ve
özgürlükleri için mücadele eden kadınları, hepsini sevgiyle, saygıyla
selamlıyorum.
24
Hazirandan sonra biz buraya daha çok genç, daha çok kadın ve daha çok özgür
düşünceyle, özgürlükle geleceğiz.
Hepinize
yeni hayatlarınızda başarılar dilerim, saygılar sunarım. Görüşmek dileğiyle,
hoşça kalın. (HDP ve CHP sıralarından alkışlar)
BAŞKAN
– Teşekkür ederim Sayın Kerestecioğlu…
Şimdi
söz sırası, Cumhuriyet Halk Partisi Grubu adına Grup Başkan Vekilimiz, Manisa
Milletvekilimiz Sayın Özgür Özel’e aittir. (CHP sıralarından alkışlar)
37.- Manisa Milletvekili Özgür Özel’in, bir dönemi tamamladıklarına, 15
Temmuz gecesi hain darbe girişimine hep beraber direnmenin gururunu taşırken 20
Temmuzda sivil bir darbeye boyun eğmenin ve Meclisin yetkilerinin bir saraya
devredilmesinin ayıbını, kalitesiz yasamanın utancını taşıdıklarına ve 24
Hazirandan sonra bambaşka bir Meclis olacağını ümit ettiğine ilişkin açıklaması
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
Hem
son konuşma olması açısından hem de saat açısından son derece zor bir konuşma.
Çok uzatmadan, grubumuz adına bir iki duygumuzu, düşüncemizi paylaşmamıza izin
verin.
Bir
dönemi tamamlıyoruz. Önemli gururlar taşıyarak da gidiyoruz, önemli ayıpları
yüklenerek de gidiyoruz. 15 Temmuz gecesi bir hain darbe girişimine hep beraber
direnmenin gururunu taşıyoruz ama ardından 20 Temmuzda bir sivil darbeye boyun
eğmenin ve Meclisin yetkilerinin bir saraya devredilmesinin ayıbını da
taşıyoruz. (CHP sıralarından alkışlar) Kaliteli yasama yapamamanın utancını
taşıyoruz. Hemen hemen her yasayı torba yasa yapmanın, hemen hemen her yasayı
temel kanun olarak geçirmenin, kalitesiz yasamanın utancını taşıyarak
gidiyoruz. Tutuklu milletvekilleri ayıbını yaşayarak, yaşatarak ve çözemeden
ayrılıyoruz. Emeklilerde yaşa takılanlara verilen sözleri; öğretmenlerin,
polislerin 3600 ek gösterge taleplerini; atanamayan öğretmenleri, atanamayan
üniversite mezunlarının tamamının umutlarını; bazı ibadethanelerin devlet için
makbul, bazılarının elektriğinin, suyunun dahi karşılanmadığı bir ayrımcılığı;
devletin kendilerine karşı eşit davranmadığı etnisitelerin, mezheplerin
isyanlarını ve bunlara karşı bir çözüm üretememenin ayıbını taşıyarak
gidiyoruz. Dezavantajlı gruplara, kadınlara, engellilere, doğaya, çevreye
yeterince sahip çıkamamanın eksikliklerini taşıyarak gidiyoruz. 
24
Haziran tarihinden sonra burada bambaşka bir Meclis olacak. Ümidimiz odur ki
yetkileri elinden alınan, 23 Nisan 1920’de bir saraydan… 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Müsaadenizle toparlayayım. 
BAŞKAN
– Buyurun Sayın Başkanım. 
ÖZGÜR
ÖZEL (Devamla) – …halka, halk için de millî iradenin tecelligâhı bu yüce çatıya
verilen yetkilerin yapılan bir Anayasa değişikliğiyle Meclisin elinden alındığı
bir sürecin 24 Haziranda geriye dönmesinin mümkün olduğu bir seçime gidiyoruz.
(CHP sıralarından alkışlar) O seçimi başarıp da buraya geldiğimizde şunu
söyleyelim: Muhalefete sormadan İç Tüzük yaptınız, size sormadan İç Tüzük
yapmayacağız. Muhalefetin bileğini bükerek Anayasa değiştirdiniz, asla böyle
bir şey yapmayacağız. (CHP sıralarından alkışlar, AK PARTİ sıralarından
gürültüler) Uyum kanunlarını Anayasa’ya uyumsuz yetkilerle devrettiniz, asla
böyle bir şey yapmayacağız. Siz bu Mecliste, maalesef, Erdoğan’a Anayasa
yaptınız, biz geldiğimizde her doğana Anayasa yapacağız. (CHP sıralarından
alkışlar, AK PARTİ sıralarından gürültüler) 
Saygılar
sunuyorum. 
BAŞKAN
– Teşekkürler Sayın Özel. 
Arkadaşlar,
rica ediyorum, son iki dakika artık, lütfen yerlerinize oturun. 
Şimdi,
Adalet ve Kalkınma Partisi Grubu adına Grup Başkan Vekili, Kayseri
Milletvekilimiz Sayın Mustafa Elitaş… 
38.- Kayseri Milletvekili Mustafa Elitaş’ın, 26’ncı Dönemin sonuna
gelindiğine, bu Meclisin milletvekillerinin 15 Temmuzda hain darbe girişimine
karşı kahramanca durduklarına ve birlikte 27’nci Döneme devam etmeyi arzu
ettiğine ilişkin açıklaması
MUSTAFA
ELİTAŞ (Kayseri) – Sayın Başkan, değerli milletvekilleri; 26’ncı Dönemin sonuna
geldik. Aslında, bugün saat 19.30’da ara verip, kapatıp 21.30’da da tekrar
devam etme niyetimiz vardı. Fakat siyasi parti gruplarına, grup başkan
vekillerine teşekkür ediyorum. 19.30’da bitirelim diye planladık çünkü çıkardığımız
bu kanunda da halkımıza dokunan önemli maddeler vardı. Değerli grup başkan
vekillerimizin katkılarıyla, değerli milletvekillerimizin katkılarıyla bu kanun
hızlı bir şekilde geçti. Şu anda da iftar vakti geldi diye tahmin ediyorum,
Ankara için ezan vakti. Orucu açsak olur, burada su var. 
Değerli
milletvekilleri, 26’ncı Dönemde iyi günlerimiz, kötü günlerimiz oldu. Birlikte,
beraber kanun tasarılarına imza attık. Olumsuz şeyler yaşadık, güldüğümüz,
birlikte duygulandığımız anlar oldu. Hele hele hiç unutmadığımız bir an, 15
Temmuz hain darbe girişimine kahraman milletvekillerimiz Türkiye Büyük Millet
Meclisinde karşı durarak, burada bombalar atılırken Adalet Bakanı burada
kürsüde bombacıların tehditlerine karşı boyun eğmez göğsünü siper etmişken,
değerli milletvekillerimizin hem sıralarda hem kürsüde kahramanca durduklarına
şahit olduk, gözlemledik. Nasıl ki 1920’de bu Gazi Meclis Türkiye
Cumhuriyeti’ni kurduysa, 2016 yılında da bu Meclis kahraman milletvekillerinin
vasıtasıyla darbecileri önledi, Türkiye'nin işgal edilmesine bütün milletin
verdiği yetkiyle “Dur.” deme imkânını bulmuş oldu. Kahraman Meclisin, Gazi
Meclisin, 26’ncı Dönem Millet Meclisinin değerli milletvekillerine, siz
kahramanlara, hepinize milletim adına şükranlarımı, teşekkürlerimi sunuyorum.
(AK PARTİ sıralarından alkışlar) 
Bu
destan her zaman her parlamentoya nasip olmaz. Belki dünya parlamentolarında
görülmeyen, milletlerin darbelere, darbecilere karşı, tanklara karşı,
dipçiklere karşı…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Başkanım.
MUSTAFA
ELİTAŞ (Devamla) – 27 Mayısı görmüş, 28 Şubatı yaşamış, 12 Eylülü yaşamış, 12
Martı yaşamış, 27 Nisan e-muhtırasını yaşamış, o e-muhtıra verildiği zaman
“Altına imza atıyorum, askerle beraber bulunuyorum.” diyen siyaset figürlerini
de görmüş bir Parlamento. Ama 26’ncı Dönem Parlamentosu her tarafı bitaraf
etmiş, şapkasını alıp gitmek yerine Parlamentoda nöbetini tutarak lideri Recep
Tayyip Erdoğan’la birlikte darbecilere “Dur.” deyip bundan sonra inşallah darbe
yapmaya hevesli olanların önündeki heveslerini almış götürmüştür. (AK PARTİ
sıralarından alkışlar) 
İyi
günde, kötü günde, ağzımızın tadıyla inşallah bu Parlamentoyu bitiriyoruz.
27’nci Dönemde kimler olur, bilmiyoruz. Ümit ediyoruz, AK PARTİ Grubu adına,
sabahlara kadar zor şartlar altında, bazen sabrederek, bazen sabrımız taşmasına
rağmen büyük bir metanetle bekleyerek bütün milletvekili arkadaşlarımızın
burada olmasını, birlikte 27’nci Döneme devam etmeyi gönül arzu ediyor, kısmet
neyse olur. 
Hepinizi
sevgiyle, saygıyla, muhabbette selamlıyorum. (AK PARTİ sıralarından alkışlar)
BAŞKAN
– Biz teşekkür ederiz Sayın Elitaş.
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Yaşar Tüzün’ün, 26’ncı Yasama
Döneminde Parlamentonun dünyada önemli olaylara şahitlik ettiğine, istikrarlı,
huzurlu, kutuplaşmadan uzak, birbirini daha iyi anlayan ve dinleyen bir Meclis
dilediğine, milletvekillerine ve Meclis çalışanlarına Başkanlık Divanı olarak
teşekkür ettiğine ilişkin konuşması
BAŞKAN
– Değerli arkadaşlarım; 26’ncı Yasama Döneminin son birleşiminin sonuna gelmiş
bulunuyoruz. Bu dönem Parlamentosu, cumhuriyet tarihinin en çalkantılı
dönemlerinden birisini yaşadı. İç ve dış politikada ve dünyada önemli olaylara
şahitlik ettik. Ama en önemlisi, Kurtuluş Savaşı’nı yöneten bu Gazi Meclis 15
Temmuz akşamı dünya tarihinde nadir görülecek, doğrudan bir saldırıya maruz
kaldı ve 26’ncı Dönemin milletvekilleri geçmişte olduğu gibi büyük bir direnç
ve azimle demokrasiye ve cumhuriyete sahip çıktılar, bedenleriyle Meclise
kalkan oldular. Şunu net olarak ifade ediyorum ki: 2’nci kez gazi olan
Meclisimizin 26’ncı Döneminin bu tarihî oturumunun son konuşmasında bu dönem
boyunca Parlamentoda çalışan ve emek harcayan tüm değerli milletvekili
arkadaşlarıma, Meclis çalışanlarına teşekkürü bir borç bilirim.
26’ncı
Dönem, birçok yönüyle geçmişteki hiçbir dönemde olmadığı kadar çalkantılı
olaylara, önemli tarihsel kararlara, sistem değişikliklerine ve toplumsal
olaylara tanıklık etti. Dolayısıyla bir dolu tartışmanın, fikirsel çatışmanın
merkezi oldu. 
Ben
gelecek dönemde istikrarlı, huzurlu, kutuplaşmadan uzak, birbirini daha iyi
anlayan ve dinleyen, toplumun tüm kesimlerini ve renklerini çatısı altında
başta barış, kardeşlik ile uzlaşı ikliminde çalışacak bir 27’nci Dönem, bir
Meclis diliyorum. Başkanlık Divanı olarak hepinize teşekkür ediyorum.
(Alkışlar)
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve Adıyaman Milletvekili Ahmet Aydın’ın Bazı Kanunlarda
Değişiklik Yapılması Hakkında Kanun Teklifi (2/2341) ile Plan ve Bütçe
Komisyonu Raporu (S. Sayısı: 561) (Devam)
BAŞKAN
- Sayın milletvekilleri, teklifin görüşmeleri tamamlanmıştır. 
Teklifin
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir. 
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyorum. 
Ayrıca,
vekâleten oy kullanacak sayın bakanlar varsa hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını yine oylama için verilen süre içerisinde Başkanlığa
ulaştırmalarını rica ediyorum. 
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, 561 sıra sayılı Kanun Teklifi’nin açık oylama sonucu:
“Kullanılan oy sayısı  : 234
Kabul : 225
Ret :  7
Çekimser : 2 (x)
 Kâtip Üye Kâtip Üye
 Sema Kırcı Mücahit Durmuşoğlu
 Balıkesir  Osmaniye”
Bu
sonuca göre, teklif kabul edilmiş ve kanunlaşmıştır. 
Sayın
milletvekilleri, alınan karar gereğince, 24 Haziran 2018 Pazar günü yapılacak
olan Türkiye Büyük Millet Meclisinin 27’nci Dönem milletvekili genel seçimine
ilişkin kesin sonuçların Yüksek Seçim Kurulunca ilanını takip eden üçüncü gün
saat 14.00’te toplanmak üzere birleşimi kapatıyorum. 
Hayırlı
ve uğurlu olsun. 
27’nci
Dönemde sizlerle buluşmak umuduyla.
Kapanma Saati. 20.17




(x) 561 S. Sayılı Basmayazı tutanağa
eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümlerde hatip tarafından Türkçe
olmayan kelimeler ifade edildi.





(x) Açık oylama kesin sonuçlarını
gösteren tablo tutanağa eklidir.




