



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 38’inci
Birleşim
 15
Aralık 2017 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- BAŞKANLIĞIN GENEL KURULA SUNUŞLARI
A) Gensoru Önergeleri
1.- CHP Grubu adına, Grup Başkan Vekilleri İstanbul
Milletvekili Engin Altay, Manisa Milletvekili Özgür Özel ve Sakarya
Milletvekili Engin Özkoç'un, CHP Genel Başkanı Kemal Kılıçdaroğlu hakkındaki
sözleri sebebiyle ve görevini hukuk içinde tarafsız bir şekilde yerine
getirmediği iddiasıyla İçişleri Bakanı Süleyman Soylu hakkında gensoru
açılmasına ilişkin önergesi (11/18) 
B) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı İsmail Kahraman ve beraberindeki Parlamento
heyetinin, İslamabad’da düzenlenecek Parlamento Başkanları Konferansı’na
katılmak üzere Pakistan’a ziyarette bulunmalarına ilişkin tezkeresi (3/1377)

IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504)
A) ÇEVRE VE ŞEHİRCİLİK BAKANLIĞI 
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ 
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ 
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı

V.- SATAŞMALARA İLİŞKİN KONUŞMALAR
1.- İstanbul Milletvekili Gülay Yedekci’nin, Çanakkale Milletvekili
Bülent Turan’ın yerinden sarf ettiği bazı ifadeleri sırasında şahsına sataşması
nedeniyle konuşması
2.- Adana Milletvekili Meral Danış Beştaş’ın, Zonguldak Milletvekili
Hüseyin Özbakır’ın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın dördüncü tur görüşmelerinde AK
PARTİ Grubu adına yaptığı konuşmasındaki bazı ifadeleri sırasında Halkların
Demokratik Partisine sataşması nedeniyle konuşması
3.- Amasya Milletvekili Mehmet Naci Bostancı’nın, Adana Milletvekili
Meral Danış Beştaş’ın sataşma nedeniyle yaptığı konuşması sırasında Adalet ve
Kalkınma Partisine sataşması nedeniyle konuşması
4.- Adana Milletvekili Meral Danış Beştaş’ın, Amasya Milletvekili Mehmet
Naci Bostancı’nın sataşma nedeniyle yaptığı konuşması sırasında Halkların
Demokratik Partisine sataşması nedeniyle konuşması
5.- İstanbul Milletvekili Filiz Kerestecioğlu Demir’in, Amasya
Milletvekili Mehmet Naci Bostancı’nın yerinden sarf ettiği bazı ifadeleri
sırasında Halkların Demokratik Partisine sataşması nedeniyle konuşması
6.- Sakarya Milletvekili Engin Özkoç’un, Adalet Bakanı Adbulhamit Gül’ün
503 sıra sayılı 2018 Yılı Bütçe Kanunu Tasarısı ile 504 sıra sayılı 2016 Yılı
Kesin Hesap Kanunu Tasarısı’nın dördüncü tur görüşmelerinde Hükûmet adına
yaptığı konuşmasındaki bazı ifadeleri sırasında Cumhuriyet Halk Partisine
sataşması nedeniyle konuşması

VI.- AÇIKLAMALAR
1.- Erzurum Milletvekili Mustafa Ilıcalı’nın, İstanbul Milletvekili
Gülay Yedekci’nin 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın dördüncü tur görüşmelerinde
CHP Grubu adına yaptığı konuşmasındaki bazı ifadelerine ilişkin açıklaması
2.- İstanbul Milletvekili Gülay Yedekci’nin, Erzurum Milletvekili
Mustafa Ilıcalı’nın yaptığı açıklamasındaki bazı ifadelerine ilişkin açıklaması
3.- İzmir Milletvekili Mustafa Ali Balbay’ın, Yunanistan’ın, işgal
ettiği adalardan bazılarına belediye başkanı atadığına ilişkin açıklaması
4.- Tekirdağ Milletvekili Emre Köprülü’nün, Ege’de anlaşmalarla
egemenliği Yunanistan’a bırakılmamış adalar ve kayalıkların durumuyla ilgili
bilgi almak istediğine ilişkin açıklaması
5.- Çanakkale Milletvekili Bülent Turan’ın, görüşmeleri yapılan bakanlık
bütçeleri dışında başka konuları dile getirmenin iyi niyetli bir yaklaşım
olmadığına ve 1996 yılından bugüne kadar hiçbir adanın hukuki veya fiilî
durumunda değişiklik olmadığına ilişkin açıklaması
6.- Batman Milletvekili Mehmet Ali Aslan’ın, Türkiye'de yüz binlerce
insanın ilk tapu kadastro işlemlerinden dolayı mağdur olduğuna ve bu
mağduriyetlerin giderilmesi gerektiğine ilişkin açıklaması
7.- İstanbul Milletvekili Filiz Kerestecioğlu Demir’in,
Ezidilerin Ezi Bayramı’nı kutladığına, Meclisteki bir danışman hakkında Ankara
13. İdare Mahkemesinin verdiği karara ve Diyarbakır Valiliğinin İnsan Hakları
Film Festivali’ni yasaklamasına ilişkin açıklaması
8.- İstanbul Milletvekili Filiz Kerestecioğlu Demir’in, İzmir
Milletvekili Mahmut Atilla Kaya’nın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın dördüncü
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
9.- Amasya Milletvekili Mehmet Naci Bostancı’nın, İstanbul Milletvekili
Filiz Kerestecioğlu Demir’in yaptığı açıklamasındaki bazı ifadelerine ilişkin
açıklaması
10.- Diyarbakır Milletvekili Ziya Pir’in, İzmir Milletvekili Mahmut
Atilla Kaya’nın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın dördüncü tur görüşmelerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
11.- Amasya Milletvekili Mehmet Naci Bostancı’nın, İstanbul Milletvekili
Filiz Kerestecioğlu Demir’in sataşma nedeniyle yaptığı konuşmasındaki bazı
ifadelerine ilişkin açıklaması
12.- İstanbul Milletvekili Filiz Kerestecioğlu Demir’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
13.- Amasya Milletvekili Mehmet Naci Bostancı’nın, Zonguldak
Milletvekili Hüseyin Özbakır’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın dördüncü tur
görüşmelerinde AK PARTİ Grubu adına yaptığı konuşmasındaki ifadelerinin
Halkların Demokratik Partisine bir suçlama şeklinde değerlendirilmemesi
gerektiğine ilişkin açıklaması
14.- Diyarbakır Milletvekili Sibel Yiğitalp’in, Çevre ve Şehircilik
Bakanı Mehmet Özhaseki’nin 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dördüncü tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
15.- Çevre ve Şehircilik Bakanı Mehmet Özhaseki’nin, Diyarbakır
Milletvekili Sibel Yiğitalp’in yaptığı açıklamasındaki bazı ifadelerine ilişkin
açıklaması
16.- Sakarya Milletvekili Engin Özkoç’un, Çevre ve Şehircilik Bakanı
Mehmet Özhaseki’nin 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın dördüncü tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
17.- Zonguldak Milletvekili Hüseyin Özbakır’ın, 503 sıra sayılı 2018
Yılı Bütçe Kanunu Tasarısı ile 504 sıra sayılı 2016 Yılı Kesin Hesap Kanunu
Tasarısı’nın dördüncü tur görüşmelerinde AK PARTİ Grubu adına yaptığı
konuşmasındaki ifadelerinde HDP’nin tüzel kişiliğiyle ilgili bir suçlaması
olmadığına ilişkin açıklaması
18.- Tokat Milletvekili Kadim Durmaz’ın, Tokat’ın Niksar ilçesinin
Büyükyurt köyünde ahşap bir evde çıkan yangında hayatını kaybeden çocuklara
Cenab-ı Hak’tan rahmet dilediğine ilişkin açıklaması
19.- İstanbul Milletvekili Filiz Kerestecioğlu Demir’in, Adalet Bakanı
Abdulhamit Gül’den, konuşmalar sırasında sordukları konular hakkında açıklama
yapmasını beklediklerine ilişkin açıklaması

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın, Ezidi toplumunun
Ezi Bayramı’nı kutladığına ilişkin konuşması 
2.- Oturum Başkanı TBMM Başkan Vekili Pervin Buldan’ın, Tokat’ın Niksar
ilçesinin Büyükyurt köyünde yangında hayatını kaybeden çocuklara Allah’tan
rahmet dilediğine ilişkin konuşması

VIII.- YAZILI SORULAR VE CEVAPLARI
1.- Adana Milletvekili Elif Doğan Türkmen'in, 2011-2017
yılları arasında göreve başlayan veya çeşitli sebeplerle görevi sona eren
Bakanlık personeline ilişkin sorusu ve Ekonomi
Bakanı Nihat Zeybekci’nin cevabı (7/18886)
15 Aralık 2017 Cuma
BİRİNCİ OTURUM
Açılma Saati: 11.02
BAŞKAN: Başkan Vekili Pervin BULDAN
KÂTİP ÜYELER: Vecdi GÜNDOĞDU (Kırklareli), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 38’inci Birleşimini açıyorum.
Toplantı yeter
sayısı vardır, gündeme geçiyoruz. 
Başkanlığın
Genel Kurula sunuşları vardır.
Bir gensoru
önergesi vardır, önerge bastırılıp sayın üyelere bugün dağıtılmıştır. 
Şimdi önergeyi
okutuyorum:
III.- BAŞKANLIĞIN GENEL KURULA SUNUŞLARI
A) Gensoru Önergeleri
1.- CHP Grubu adına, Grup Başkan Vekilleri
İstanbul Milletvekili Engin Altay, Manisa Milletvekili Özgür Özel ve Sakarya
Milletvekili Engin Özkoç'un, CHP Genel Başkanı Kemal Kılıçdaroğlu hakkındaki
sözleri sebebiyle ve görevini hukuk içinde tarafsız bir şekilde yerine
getirmediği iddiasıyla İçişleri Bakanı Süleyman Soylu hakkında gensoru
açılmasına ilişkin önergesi (11/18) 
Türkiye Büyük Millet Meclisi Başkanlığına
İçişleri
Bakanı Süleyman Soylu, partisinin Trabzon'daki bir ilçe kongresinde yaptığı
açıklamada "Kılıçdaroğlu, sana açık açık söylüyorum, sen bittin.” diyerek
Sayın Kılıçdaroğlu'nu açıkça tehdit etmiş, konuşmasının diğer bölümlerinde
iftiralar içeren, siyasi ahlaka sığmayan seviyesiz sözlerle sindirmeye
çalışmıştır. Aynı tehditlerine sosyal medya üzerinden de devam etmiştir.
Siyasetçiler
arasında eleştiri ve şiddetli tartışmalar demokrasinin işleyişi açısından son
derece doğaldır. Doğal olmayan, silahlı güçleri emri altında bulunduran bir
kişinin hakaret ve tehdide başvurmasıdır. Bu bakımdan İçişleri Bakanı Süleyman
Soylu Bakanlığının gerektirdiği sorumluluğu yerine getirmemiş, mafyavari
yöntemlere başvurmuştur.
İçişleri
Bakanının sözleri kin ve nefretin olduğu kadar CHP'ye oynanan komplonun da
itirafı niteliğindedir. Bu ifadeleri kullanan sıradan bir kişi değil, Türkiye
Cumhuriyeti’nin İçişleri Bakanıdır. Bu açıdan İçişleri Bakanının sözleri basit
bir tehdit değil, kolluk kuvvetlerine talimat amacını taşıyan yasa dışı bir
girişimdir. Bu sözlerle Sayın Kılıçdaroğlu açıkça hedef hâline getirilmiştir. Siyasetin
antidemokratik bir şekilde kolluğun bağlı olduğu bakanlık eliyle dizayn
edilmeye çalışılması, demokrasinin tasfiyesi anlamına gelmektedir.
Yukarıda
açıklanan nedenlerle, bulunduğu makam itibarıyla tarafsızlık, hukuk içinde
hareket etme ve İçişleri Bakanlığını yasalara uygun olarak yönetme sorumluluğu
konusunda güveni tamamen yitiren İçişleri Bakanı Sayın Süleyman Soylu hakkında
Anayasa’nın 98 ve 99’uncu, TBMM İçtüzüğü’nün 106’ncı maddeleri uyarınca gensoru
açılmasını arz ve teklif ederiz.
 Engin Altay Özgür
Özel 
 İstanbul Manisa
 CHP Grup Başkan Vekili CHP
Grup Başkan Vekili
 Engin
Özkoç
 Sakarya
 CHP
Grup Başkan Vekili 
BAŞKAN –
Bilgilerinize sunulmuştur.
Gensorunun
gündeme alınıp alınmayacağı hususundaki görüşmenin gününü kapsayan Danışma Kurulu
veya grup önerisi daha sonra onayınıza sunulacaktır. 
Şimdi, Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım. 
B) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisi Başkanı İsmail Kahraman ve
beraberindeki Parlamento heyetinin, İslamabad’da düzenlenecek Parlamento
Başkanları Konferansı’na katılmak üzere Pakistan’a ziyarette bulunmalarına
ilişkin tezkeresi (3/1377)
Türkiye Büyük Millet Meclisi Genel Kuruluna
Türkiye Büyük Millet
Meclisi Başkanı Sayın İsmail Kahraman ve beraberindeki Parlamento heyetinin
İslamabad’da düzenlenecek Parlamento Başkanları Konferansı’na katılmak üzere
Pakistan’a ziyarette bulunmaları hususu 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun’un 9’uncu maddesi
uyarınca Genel Kurulun tasviplerine sunulur. 
 İsmail
Kahraman
 Türkiye
Büyük Millet Meclisi 
 Başkanı
BAŞKAN – Kabul
edenler… Kabul etmeyenler… Kabul edilmiştir. 
Sayın
milletvekilleri, gündemimize göre 2018 Yılı Merkezi Yönetim Bütçe Kanunu
Tasarısı ile 2016 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün dördüncü tur görüşmelerini yapacağız.
Dördüncü turda
Çevre ve Şehircilik Bakanlığı, Tapu ve Kadastro Genel Müdürlüğü, Kalkınma
Bakanlığı, Türkiye İstatistik Kurumu, Güneydoğu Anadolu Projesi Bölge Kalkınma
İdaresi Başkanlığı, Doğu Anadolu Projesi Bölge Kalkınma İdaresi Başkanlığı,
Konya Ovası Projesi Bölge Kalkınma İdaresi Başkanlığı, Doğu Karadeniz Projesi
Bölge Kalkınma İdaresi Başkanlığı, Adalet Bakanlığı, Ceza ve İnfaz Kurumları
ile Tutukevleri İş Yurtları Kurumu, Türkiye Adalet Akademisi, Hâkimler ve
Savcılar Kurulunun bütçe ve kesin hesapları yer almaktadır.
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu
Raporu (S.Sayısı: 503) (x)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (x)
A) ÇEVRE VE ŞEHİRCİLİK BAKANLIĞI 
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ 
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ 
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN
– Komisyon? Yerinde.
Hükûmet?
Yerinde. 
MAHMUT
TANAL (İstanbul) – Ama milletvekilleri yerinde yok Sayın Başkanım, 20 kişiyle
bütçe döndürülüyor. 
BAŞKAN
– Sayın milletvekilleri, bilindiği üzere, turda yer alan bütçelerle ilgili soru sormak isteyen milletvekillerinin
sisteme girmeleri gerekmektedir. 
Dördüncü turda
grupları ve şahısları adına söz alan sayın üyelerin isimlerini okuyorum: 
Milliyetçi
Hareket Partisi Grubu adına; Mersin Milletvekili Sayın Baki Şimşek, Samsun
Milletvekili Sayın Erhan Usta, Konya Milletvekili Sayın Mustafa Kalaycı ve
Afyonkarahisar Milletvekili Sayın Mehmet Parsak.
Cumhuriyet Halk
Partisi Grubu adına; İstanbul Milletvekili Sayın Gülay Yedekci, Ordu
Milletvekili Sayın Seyit Torun, Bursa Milletvekili Sayın Lale Karabıyık,
Gaziantep Milletvekili Sayın Akif Ekici, Sivas Milletvekili Sayın Ali Akyıldız,
Konya Milletvekili Sayın Mustafa Hüsnü Bozkurt, Tokat Milletvekili Sayın Kadim
Durmaz, Muğla Milletvekili Sayın Ömer Süha Aldan, Ankara Milletvekili Sayın Ali
Haydar Hakverdi, Çanakkale Milletvekili Sayın Muharrem Erkek ve İstanbul
Milletvekili Sayın İlhan Cihaner.
Halkların Demokratik
Partisi Grubu adına; İstanbul Milletvekili Sayın Erdal Ataş, İzmir Milletvekili
Sayın Müslüm Doğan, Diyarbakır Milletvekili Sayın Altan Tan, İstanbul
Milletvekili Sayın Celal Doğan, Batman Milletvekili Sayın Ayşe Acar Başaran,
Adana Milletvekili Sayın Meral Danış Beştaş ve Mardin Milletvekili Sayın Mithat
Sancar.
Adalet ve
Kalkınma Partisi Grubu adına; Gümüşhane Milletvekili Sayın Hacı Osman Akgül,
Kocaeli Milletvekili Sayın Sami Çakır, İstanbul Milletvekili Sayın Osman
Boyraz, Aydın Milletvekili Sayın Mustafa Savaş, Erzurum Milletvekili Sayın
Zehra Taşkesenlioğlu, Kocaeli Milletvekili Sayın Cemil Yaman, Diyarbakır
Milletvekili Sayın Mehmet Galip Ensarioğlu, Muş Milletvekili Sayın Mehmet Emin
Şimşek, Nevşehir Milletvekili Sayın Ebubekir Gizligider, Konya Milletvekili
Sayın Muhammet Uğur Kaleli, Giresun Milletvekili Sayın Sabri Öztürk, Bursa
Milletvekili Sayın Zekeriya Birkan, İzmir Milletvekili Sayın Mahmut Atilla
Kaya, Zonguldak Milletvekili Sayın Hüseyin Özbakır, İstanbul Milletvekili Sayın
Fatma Benli ve Denizli Milletvekili Sayın Cahit Özkan.
Şahıslar adına,
lehte, Kayseri Milletvekili Sayın Hülya Nergis; aleyhte, Niğde Milletvekili
Sayın Ömer Fethi Gürer.
Ayrıca,
Hükûmet adına da konuşmalar yapılacaktır. 
Sayın
milletvekilleri, şimdi, Milliyetçi Hareket Partisi Grubu adına ilk konuşmacı
Sayın Baki Şimşek, Mersin Milletvekilli. (MHP sıralarından alkışlar)
Sayın
Şimşek, süreniz yirmi dakikadır.
Buyurunuz.

MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri; Çevre
ve Şehircilik Bakanlığı bütçesi üzerinde Milliyetçi Hareket Partisi Grubu adına
söz almış bulunmaktayım. Bu vesileyle, yüce Meclisi saygıyla selamlıyorum.
Değerli
milletvekilleri, kırk sekiz yıldır Hakk’ın yolundayız, milletin yanındayız. Her
zaman insanımızın refah ve mutluluğunu amaçladık ve amaçlamaya devam ediyoruz.
Dik baş, tok karın, mutlu yarın içi çalışıyor, çabalıyor, adımlarımızı buna
göre atıyoruz. Siyasetimizin öznesi insandır. O hâlde, insanımıza mazeretsiz
hizmet üretmek boynumuzun borcudur, aynı zamanda manevi ödevimiz, siyasi
görevimizdir. Merhum Peyami Safa diyor ki: “Siyaset hayatın ta kendisidir.”
Değerli
milletvekilleri, tabii, Çevre ve Şehircilik Bakanlığı üzerinde sözlerime
başlamadan önce Bakanlığı ilgilendiren Büyükşehir Belediyesi Yasası’yla ilgili
bir giriş yapmak istiyorum. Büyükşehir Belediyesi Yasası’ndan şu anda
büyükşehirde yaşayan insanların tamamı rahatsızdır; Büyükşehir belediye
başkanları rahatsızdır, ilçe belediye başkanları rahatsızdır; köylerde,
beldelerde yaşayan, tüzel kişiliklerini kaybetmiş olan vatandaşlarımız
rahatsızdır. Bütçeden sonra bütün siyasi partilerin el birliğiyle Büyükşehir
Belediyesi Yasası’nı yeniden gündeme alarak bu yasada gerekli düzenlemeleri
yapması ve buradaki insanlarımızın mağduriyetini gidermesi gerekmektedir. Çevre
ve Şehircilik Bakanımızın belediyecilikten gelen bir Bakan olmasını ve buradaki
sıkıntıları çok iyi bilmesini bir avantaj olarak görüyoruz. Bununla ilgili,
Hükûmetin gerekli desteği vererek Büyükşehir Belediyesi Yasası’nı yeniden
düzenleyip…
Şimdi,
düşünün bir büyükşehir belediyesini, kente 350-400 kilometre uzaklıkta bir
köydeki cenazenin defin işleminden sorumlu olacak. Bazı günler, yaşıyoruz,
köyden bir vatandaş arıyor, diyor ki: “Mezar kazacağız, belediyenin kepçesi
yok.” Belediyeyi arıyoruz; tabii, 350-400 kilometredeki bir büyükşehir
belediyesi köydeki mezarlıktan sorumlu. Bu tip yetkilerin ilçe belediyesine
devredilmesi… İlçe belediyeleri, maalesef, yeni çıkan yasayla bir müdürlük
düzeyine düşmüştür. Büyükşehir belediye başkanlığının bir tek fen işlerinin ya
da yol asfalt daire başkanlığının bütçesi birçok ilçe belediyesinin bütçesinden
daha fazladır. İlçe belediyeleri, çöp toplamak, emlak vergisi toplamak dışında
hizmet üretememektedir çünkü bütçe yoktur, bu hizmetleri yapabilecek bütçe yoktur.
Onun için, Büyükşehir Belediyesi Yasası’nın mutlaka bütçeden sonra gündeme
alınmasını… 
Yine,
belediyelerimizi ilgilendiren en önemli konulardan bir tanesi de taşeron
yasası. Taşeron yasasıyla birlikte, kamuda çalışan işçilerin birçoğu kadroya
alınacak, 400 binin üzerinde işçi kadroya alınacak. Belediyeler, KİT’ler ve
özel idarelerde çalışanlar bu kapsamın dışında tutuldu. Bunların belediye
şirketlerine alınması… Bu da belediye çalışanlarını son derece üzdü. Taşeron
yasası önümüzdeki hafta Meclise gelecek. Gelin, hep birlikte bu olayı kökünden
çözelim. Şimdi, yasayı çıkardık, yasa çıktıktan bir hafta on gün sonra -mevcut
hâliyle çıkarsa- belediyede çalışan işçilerden 50’si, 100’ü emekli oldu, yeni
işçi alacağız, belediye ne yapacak? Size soruyorum. Bu işe giren işçi neye göre
alınacak? Bu, hangi haklardan faydalanacak? Burada konulacak olan tarih şu anda
5 Aralık olarak düşünülüyor. 5 Aralıktan sonra işe girecek olan işçilerin
konumu ne olacak? Onun için, bu yasayı çıkarırken günübirlik bir çözüm aramayalım.
Büyükşehir Belediyesi Yasası’nda olduğu gibi, sürekli uzatarak, tarih
değiştirerek “Emlak vergisini öteleyelim, çöp vergisini öteleyelim, bunları
öteleyelim.” bu şekilde yapmayalım, doğru düzgün bir yasa çıkaralım ve kamuda
işe giren herkes girdikten belli bir süre sonra tıpkı devlet memurlarında,
657’de olduğu gibi bir deneme süresi, idarenin bunun asaletini onaylama süresi
olsun, daha sonra da hepsi tek bir kalemde devletin kadrolu işçisi olsun,
bunları ayrıştırıp her bir kuruma farklı bir gözle bakmayalım.
Bir de
büyükşehir belediyeleriyle ilgili, belediye başkanlarıyla ilgili, bunların… Bir
belediye başkanı düşünün, kendi belediyesinde çalışan 30-40 tane personelin
yurt dışına çıkışına izin verebiliyor ama belediye başkanının kendisi yurt
dışına çıkmak için bakanlıktan izin alması gerekiyor. Biz burada bir tezat
görüyoruz. Yani belediye başkanının, bir büyükşehri idare eden bir başkanın
imzasıyla veya bir ilçe belediye başkanının imzasıyla 30-40 tane adam yurt
dışına çıkabiliyor ama belediye başkanının kendisi İçişleri Bakanlığından izin
almadan yurt dışına çıkamıyor. Burada bir adaletsizlik görüyoruz. 
Yine belediye
başkanlarının özlük haklarıyla ilgili… Birçok üst düzey bürokrat yeşil
pasaporttan, VIP hizmetinden ve emeklilik haklarından çok farklı şekilde
istifade ediyorlar ama maalesef 300-400 bin nüfuslu kentleri yönetenler,
milyonluk kentleri yöneten belediye başkanları bu hizmetlerin birçoğundan
faydalanamıyorlar. Bunlarla ilgili de, yine belediye başkanlığından gelen bir
Çevre Şehircilik Bakanı olarak belediye başkanlarımızın hakkını hukukunu
savunmanızı bekliyoruz.
Tabii, bugün
asıl gündem maddemiz Tapu Kadastro. Tapu Kadastro Genel Müdürlüğü bünyesinde
yaklaşık 18 bine yakın çalışan bulunmaktadır. Ve Tapu da gerçekten ülkede en
önemli, insanlarımız açısından en önemli kurumlardan bir tanesidir. Ama
maalesef Tapu Kadastro Genel Müdürlüğünün başta Genel Müdürü olmak üzere birçok
bölge müdürü, birçok Tapu Kadastro il ve ilçe müdürleri görevlerinde vekâleten
bulunmaktadır. Türkiye'nin birçok kurumunda olduğu gibi Tapu Kadastroda da bu
görevler vekâleten yürütülmektedir. Bunların asaleten mutlaka atanması ve
kendilerine güvenerek bürokrasinin tıkanmadan işlerin daha hızlı…
Tapu Kadastroda
gerçekten çok faydalı hizmetler yapıldı. Yani bugün talep almadan, vatandaşın
memurla karşı karşıya gelmesi engellenerek gerçekten yolsuzlukla, rüşvetle
ilgili çok ciddi tedbirler alındı. Tapu Kadastro çalışanlarının zaten çoğunluğu
gerçekten mesai mefhumu gözetmeden işlerini yapan insanlar. Yalnız bunların
özlük haklarıyla ilgili de düzenlemelerin yapılması lazım. Tapu Kadastroda
çalışmayan, Tapu Kadastroyla ilgisi alakası olmayan birçok bürokrat başka
kurumlardan Tapu Kadastroya geçirilerek bunlara mevki, makam verilmiştir ve
Tapu Kadastrodaki bürokratların, şu anda çalışan memurlarıın birçoğu kurum
değiştirmenin mücadelesini yapmaktadır, başka kurumlara geçmenin mücadelesini
yapmaktadır. 
Onun için,
özellikle yaptığı işlem sayısına göre, performansa göre Tapu Kadastro
çalışanlarına mutlaka döner sermayeden pay verilmesi, tapu kadastronun cazip
hâle getirilmesi ve Tapu Kadastroda çalışan insanlara, aynı noterlerde olduğu
gibi bir tapu sigortası getirilmesi gerekmektedir. Art niyet olmadıktan sonra
yapılan maddi hatalarda sigortalama yapılarak Tapu Kadastro çalışanlarının
haklarının korunması gerekmektedir. 
Tabii,
Türkiye'de terör ve işsizlikten sonra en önemli sorun planlamadır. Türkiye,
maalesef, zamanında iyi planlanamamış, gerçekten son kırk, elli yılı çok kötü
derecede kullanmış, çarpık yapılaşmanın, betonlaşmanın yaşandığı bir ülke
hâline gelmiştir. Çevre ve Şehircilik Bakanlığının planlamaya ciddi bir bütçe
ayırması gerekmektedir. Bu şekildeki yaklaşımlarla Türkiye'nin planlaması daha
on yıllar alacaktır. Türkiye'nin tamamının, tarım alanlarının, turizm alanlarının,
konut alanlarının ivedilikle planlanması gerekmektedir. Buna ne kadar para
gidiyorsa yani TOKİ gerekirse 3-5 tane projeden, milyon dolarlık konut
yapmaktan vazgeçsin. Bu bütçeyi, gelin, hep birlikte planlamaya aktaralım ve
Türkiye'nin tamamını planlayalım. Türkiye'de plansız bir bölge kalmasın ve
doğru düzgün planlamalar yapalım, yasaları değiştirelim, İmar Kanunu’nu
değiştirelim. 
Modern
şehircilikte Düzenleme Ortaklık Payı’nı yüzde 35’ten yüzde 40’a çıkardınız; bu,
doğru ve yerinde bir karardır ama yüzde 40 bile şu anda kentlerde yoğunluğun
fazla olduğu bölgelerde talebi karşılayamamaktadır. Yoğunluk artışları göz
önünde bulundurularak, özellikle kent merkezlerinde bu oranların daha da
artırılarak… Çünkü insanlarımızın birçoğunda, her evde neredeyse bir tane araba
var, birçok evde ikinci, üçüncü araba var. Trafik çilesi kentlerin şu anda en
büyük sorunu, otopark çilesi kentlerin en büyük sorunu ama maalesef, o kadar
çok yönetmelik değişikliği yapıyoruz, “haziran yönetmeliği” diyoruz,
çıkarıyoruz, bütün mimarlar, mühendisler proje yetiştirmeye çalışıyorlar. “Ekim
yönetmeliği” diyoruz, “aralık yönetmeliği” diyoruz, sürekli yönetmelik
değişikliği yapıyoruz. Gelin, İmar Kanunu’nu bütçeden sonra masaya yatıralım,
hep birlikte, doğru düzgün, herkesin anlayabileceği bir imar kanunu çıkaralım.
İmar Kanunu’nu açan her vatandaş ne yaptıracaksa yaptıracak olduğu işle ilgili,
kendisiyle ilgili bölüme baksın, net bir şekilde ne olduğunu anlasın. 
Ben, bölgemde
iki tane hastanenin yapılışı esnasında bunların proje çalışmalarına ortak
oldum. Hastane inşaatı başlayıp bitinceye kadar üç dört defa yönetmelik
değişikliği oldu. Hem Çevre ve Şehircilik Bakanlığı İmar Kanunu’nda yaptığı
değişikliklerle hem Sağlık Bakanlığı kendi yönetmeliklerinde yaptığı
değişikliklerle… Düşünün, bir hastanenin temeli atılıyor, inşaat devam ediyor,
“Efendim, oda büyüklükleri bu kadar olsun, asansör yönetmeliği değişti, şöyle
olsun, otopark yönetmeliği değişti böyle olsun…” Yani 2017 yılında Türkiye'nin
bu tip işlerle uğraşmaması lazım, yasanın kökten değiştirilmesi lazım ve
değiştirildikten sonra da herkesin bu yasanın arkasında durması lazım. Yani
sürekli yönetmelik değişiklikleriyle bu sorunları çözebilmemiz mümkün değil. 
Tabii, çevreyle
ilgili de gerçekten dünyada son otuz beş yılda sanayileşme ve şehirleşmeyle
beraber çok büyük çevre sorunları ortaya çıkmıştır. Türkiye’de de çevre
kirliliği, maalesef, neredeyse seksen bir ilin tamamında mevcuttur. 2017
yılında Hükûmetin sosyal yardımlaşmadan kömür dağıtmasını, kent merkezlerinde
kömür dağıtmasını ben yadırgıyorum. 2017 yılında artık kent merkezlerinde
insanlarımızın gerekirse doğal gaz faturalarına destek verelim, elektrik
faturalarına destek verelim. 1990’lı yıllarda yaşadığımız hava kirliliği
neredeyse yeniden aynı seviyelere gelmek üzere. Yani bu kalitesiz kömür
dağıtımından Hükûmetin vazgeçmesini ve özellikle kent merkezlerinde -köylerde
ve beldelerde belki bu uygulamaya devam edilebilir ama- kömür dağıtımının ivedi
olarak yasaklanması lazım. 
Sosyal
yardımlarla ilgili de büyük sıkıntılar yaşamaktayız. Şimdi, düşünün, bir
belediye; doğru düzgün yolu yok, vatandaşına doğru düzgün bir içme suyu
getirememiş, sosyal donatı alanlarını düzenleyememiş, kentin birçok sorununu
çözememiş; erzak yardımı yapıyor, kömür yardımı yapıyor; gidiyor, vatandaşın,
fakir fukaranın sorununu çözeceğim diye uğraşıyor. Herkes işini yapması lazım.
Belediyenin görevi kentin altyapı problemini çözmek, içme suyu problemini
çözmek, doğru düzgün bir kentleşme olması için çalışmaktır. Sosyal yardım
yapılacaksa bunları Aile ve Sosyal Politikalar Bakanlığı tek bir elden yapmalı
ve tek bir elden bunun kontrolü sağlanmalıdır.
Şimdi, düşünün,
2017 yılında Türkiye’de 10 milyon aile sosyal yardım alıyor, 10 milyon aile.
Her bir ailede de 2 ya da 3 kişinin olduğunu düşünürseniz Türkiye’de 20-30
milyon insan sosyal yardım alıyor; ülkenin hâlini düşünün. Bu, övünülebilecek
bir durum değildir. Hükûmet, önümüzdeki yıllarda, sosyal yardım alan insanların
sayısının azaltılmasını ve kişi başı yapılan yardımların artırılmasını
sağlamalıdır, bu konuda çalışmalar yapmalıdır. 
Tabii, TOKİ
Türkiye'nin birçok yerinde konut projeleri yapıyor. Bunlarla ilgili yapılan
gerçekten güzel işler de var. Yani bugün, gerçekten, bazı bölgelerde son
yıllarda yapılan, kentlerin kimliğiyle, dokusuyla uyumlu olan güzel projeler de
var, ben bu projeler için teşekkür ediyorum. Yani bugün, Nevşehir Avanos’ta
yapılan proje, Urfa’nın bazı bölgelerinde yapılan projeler gerçekten doğru
projelerdir; bölgenin kimliğiyle, dokusuyla uygun projelerdir. Ama TOKİ’nin
geçmiş yıllarda Bursa’da yapmış olduğu bir toplu konut projesi var, Adana’da
yapmış olduğu bir toplu konut projesi var; yani düşünün, yazın 40-50 derece
sıcaklık olan bir bölgede balkonsuz, üç cephesi duvarla kaplı projeler
yapılmıştır. TOKİ bu projelerden vazgeçmeli, önceliği kentsel dönüşüme
ayırmalıdır, TOKİ’nin öncelikli görevi budur. Boş hazine arazilerini -kime
verirseniz- herhangi bir müteahhide verip, oraya milyon dolarlık konut
yaptırılabilinir. Bunun için özel bir kabiliyet, özel bir maharet gerekmiyor. TOKİ
bütün mesaisini, bütün zamanını kentsel dönüşüme ayırmalıdır. Maalesef kentsel
dönüşümle ilgili henüz istenilen seviyeye gelemedik. Hep konuşuyoruz, işte,
depreme dayanıklı şu kadar konut yapmamız lazım, deprem olursa İstanbul’da bu
kadar milyona yakın konutun yıkılıp yeniden yapılması lazım diye ama maalesef
sorunların çözümünde yavaş kalıyoruz. Yani son otuz, kırk yılda Türkiye'nin
birçok yerini, gerçekten tabiat harikası olan yerlerini betonlaşmaya çevirdik.
Yani Muğla Güvercinlik; koyun önceki hâline bakın, şu anki hâline bakın.
Ayder’in on beş yirmi yıl önceki hâline bakın, şu anki hâline bakın. Uzungöl’ün
on beş yirmi yıl önceki hâline bakın, şu anki hâline bakın. Yani betonlaşmanın,
çarpık yapılaşmanın önüne geçmemiz lazım. Doğa hepimizin, kentler hepimizin.
Burada siyasi bir yaklaşımla yaklaşmayalım. Burada bütün siyasilerin,
Türkiye’de yaşayan bütün insanların vebali var, sadece Hükûmetin vebali yok. Bu
kentleri korumak hepimizin öncelikli görevi, buna dönük çalışmalar yapmamız
lazım. 
Çevreyle
ilgili ben bölgemde yaşadığım bazı sorunlardan da bahsetmek istiyorum. Tabii,
Mersin’de Akkuyu’yla ilgili, nükleer santralle ilgili çalışmalar devam ediyor.
Biz Milliyetçi Hareket Partisi olarak nükleer santral yapımına karşı değiliz.
Yalnız, denizin, doğanın, turizmin bu kadar canlı olduğu bir bölgede Akkuyu
Nükleer Santrali’nin yapılması gerçekten çevre adına, turizm adına maalesef hoş
olmamıştır. Yine, Mersin Silifke Yeşilovacık’ta yapılan, denizin içerisine
yapılan çimento fabrikası turizm açısından hoş olmamıştır. Şu anda yine Mersin
sahillerinde kurulacak olan termik santrallerle ilgili önerge de verdik ama
buna henüz bir cevap alamadık. Bununla ilgili de bölgede büyük rahatsızlık
vardır. Mersin sahillerine… Yani bugün Mersin Silifke Dana Adası, Boğsak; bu
sahillerde denizin 8-10 metre dibini görebilmekteyiz, gerçekten bir yeryüzü
cenneti. Ama burada kurulacak olan balık çiftlikleriyle ilgili de bölgemizde
rahatsızlıklar vardır. Keşke bu tip yatırımlar yapılmadan önce bir anket
yapılsa, bir araştırma yapılsa, insanlar bunu istiyorlar mı, karşılar mı... Biz
memleketimize yapılacak olan her türlü yatırımdan, çivi çakan herkesten Allah
razı olsun deriz. İnsanlarımızın geçimlerini temin edebilmesi, üretebilmesi
için… Üretmemiz lazım. Ama 350 kilometrelik sahil şeridi olan, turizme bu kadar
uygun olan bir bölgede de bu balık çiftliklerinin yapılması ne kadar doğru,
bununla ilgili de sorumluluk sahibi herkesin sesini yükseltmesini bekliyoruz. 
Sayın
Bakanım, bir de tabii İller Bankasıyla alakalı… İller Bankasından, bütün
belediyelerin, kredi imkânlarından eşit oranda faydalanabilmesi lazım,
hibelerden faydalanabilmesi lazım. Yani sadece iktidar partisi belediyelerinin
değil, Türkiye'deki bütün belediyelerin bu imkânlardan eşit olarak
faydalanabilmesi lazım.
Şimdi,
TOKİ, Mersin’de bir çalışma yapacak. TOKİ buradan heyet gönderiyor. Heyet, AK
PARTİ ilçe başkanını veya teşkilat başkanlarını alıyor, gidiyor, sahil geziyor.
Şimdi, Allah aşkına, o belediyeler MHP’li değil de AK PARTİ’li olsaydı ne
yapardı? TOKİ, ilk başta giderdi o belediyeyi ziyaret ederdi, belediyeden imar
planlarına bakardı; doğru olan budur. “Biz burada bir çalışma yapacağız, doğru
yatırım neresidir, nereyi önerirsiniz, ne yapmamız lazım?” derdi. Ama maalesef
TOKİ’den gönderilen heyetler belediyelere uğramıyor bile. Belediyelere
uğramadan, işte, birçoğunda da yanlış yer seçimleri yapılıyor, yanlış tercihler
yapılıyor. 
Şimdi,
buradan arayıp Tarsus’ta yaşayan herhangi bir vatandaşa sorabilirsiniz: Devlet
hastanesinin yapılacağı yer doğru mu, yanlış mı? 100 kişiyi arayın eğer 10’u
derse ki “Devlet hastanesinin yapılacağı yer doğru.” ben bu kürsüden sizlerden
özür dileyeceğim. Hep tepeden inme talimatla yapılan işler maalesef yanlış
oluyor ve -bölge insanını- hem ulaşım olarak hem de kent merkezlerinde trafiği
yoğunlaştıracak şekilde bir yatırıma giriyor. Yani bu tip yatırımlarda -bu
belediyeler Türkiye Cumhuriyeti’nin belediyeleri- siyasi partisi ayrı da olsa
bütün belediyelere, bütün kurumlara eşit yaklaşmamız lazım, o anlayışla
yaklaşım göstermemiz lazım; doğru olan budur. 
Bölgemizde,
yine Anamur’da devlet hastanesi yapılıyor ama 2 müteahhit işi bırakmış gitmiş,
şu anda 3’üncü müteahhit devrede. Artık bu projelerin de ötelenmeden bir an
önce bitirilmesi ve bölge insanının hizmetine sunulması gerekmektedir. 
Ben
Bakanımızın iyi niyetine güveniyorum, Komisyonda yapmış olduğu açıklamalar
gerçekten bizleri tatmin etti ama bürokrasiden gerçekten bütün Türk milleti
yılmış durumda. Yani bir proje yapılmak isteniyor ama aylarca, yıllarca bu
projenin hazırlanmasıyla ilgili maalesef bakanlarımız, direkt Sayın Kalkınma
Bakanımız da emek verip uğraşmasına rağmen çok zaman kaybediyoruz. Bir
milletvekilinin görev süresi dört yıl; iki yıl geçti, söz verilen projelerin
birçoğunda maalesef kazma vuracak hâle gelemedik. Bürokrasinin biraz daha
hızlanması lazım. Yani gerekirse özellikle büyük şehirlerde, yatırımlarla
ilgili, büyük şehir bazında, il bazında, valinin başkanlığında komisyonlar
kurulabilir, yapılacak yatırımlarla ilgili daha ivedi kararların alınması
sağlanabilir. Yoksa “Efendim, Orman Bakanlığından izin alacağız.” “Hazineye
müracaat ettik, oradan evrak gelecek.” “Başbakanlığa gidecek, takip ediyoruz,
karar çıkacak.” Daha sonra, bu işlerin kredisi var, finansmanı var, ihalesi
var, ilanı var, bir ihale süreci var…
(Mikrofon
otomatik cihaz tarafından kapatıldı) 
BAKİ ŞİMŞEK
(Devamla) – Sayın Başkanım, bir dakika rica ediyorum. 
BAŞKAN – Lütfen
tamamlayın. 
BAKİ ŞİMŞEK
(Devamla) – Ve aylar, yıllar, zaman kaybediyoruz -bunlarla ilgili mutlaka
düzenlemelerin yapılması- ülkenin kaybedecek zamanı yok. Gerçekten bütün iç ve
dış odaklar, yedi düvel birleşmiş, ülkemiz üzerinde oyun oynuyorlar, İslam
dünyası üzerinde oyun oynuyorlar. 
Ben, buradan,
başta Filistin halkı olmak üzere, Kudüs’te yaşanan drama da artık bir son verilmesini,
dünyanın jandarması olup dünyaya kan kusturan Amerika Birleşik Devletleri’nin
ve İsrail’in bu bölgedeki projelerinden vazgeçmesini… Filistin’in kendisine
dünyada sahip çıkacak Türkiye Cumhuriyeti’nden başka bir ülke yok. Ülkemiz de
bu noktada gereken adımları -Sayın Cumhurbaşkanının ve Sayın Genel Başkanımızın
girişimleri sonucunda- atmıştır ve Filistin’le ilgili gerekli kararlar İslam
İşbirliği Konferansı’nda alınmıştır. Ben burada emeği geçen herkese teşekkür
ediyorum. Filistin davası bizim davamızdır; bütün Türk halkının, İslam âleminin
davasıdır. Maalesef Filistin’e birçok Arap ülkesi gerekli desteği vermemiştir.
(Mikrofon
otomatik cihaz tarafından kapatıldı) 
BAKİ ŞİMŞEK
(Devamla) - Ben bu duygu ve düşüncelerle yüce heyetinizi saygıyla selamlıyorum.
Bütçemizin vatana, millete hayırlı uğurlu olmasını temenni ediyor, saygılarımı
sunuyorum. (MHP, AK PARTİ ve CHP sıralarından alkışlar) 
BAŞKAN –
Teşekkür ederiz Sayın Şimşek.
İkinci konuşmacı
Samsun Milletvekili Sayın Erhan Usta. 
Sayın Usta,
buyurun. (MHP sıralarından alkışlar)
Süreniz yirmi
dakika.
MHP GRUBU ADINA
ERHAN USTA (Samsun) – Teşekkür ederim.
Sayın Başkan,
değerli milletvekilleri; öncelikle hepinizi saygıyla selamlarım. Bugün Kalkınma
Bakanlığı ve Türkiye İstatistik Kurumu bütçelerini görüşüyoruz. Ben de
Milliyetçi Hareket Partisi adına söz aldım. Bu iki güzide kurumumuzun bütçeleri
üzerine ve onların faaliyetleri üzerine görüşlerimi ifade etmeye çalışacağım. 
Tabii, kendim de
–biz Kalkınma Bakanlığına pek alışamadık- Devlet Planlama Teşkilatının eski bir
çalışanıyım, Devlet Planlama Teşkilatı uzmanıyım; yirmi altı buçuk yıl emeğim
olan bir kurum. Yani kurumun tarihinin yaklaşık yarısında varım, on beş yıl da
yöneticiliğim var. 
Tabii, Kalkınma
Bakanlığı bütçesinde Türkiye'nin bütün meseleleri konuşulabilir ancak bunu
konuşacak vaktimiz yok. Bir de tabii, bütçenin tümü üzerindeki görüşmelerde bir
kısım hususları dile getirmiştim, onlarla tekrara düşmemeye çalışacağım. O
yüzden, mesela, bizi tanıyan, ilk konuşmamızı bilmeyen birisi “Şu konulardan
Erhan Usta niye bahsetmedi?” derse diye, özellikle ilk günde bahsettiğim için
bugün üzerinde durmayacağım konuları da şöyle sıralamak istiyorum: Güven tesisi
ekonominin en önemli meselesiydi, onun üzerine uzun uzadıya durmuştuk; hukukun
üstünlüğü meselesi, kurumların itibarının artırılması, itibarının korunması
meselesi, Türkiye’de verimlilik, ekonomik güvenlik konusu, kaynak tahsisindeki
çarpıklık, orta gelir tuzağı ve bu tuzaktan kurtulmak için eğitim, AR-GE ve
teknoloji üzerinde yoğunlaşmamız gereği, enflasyon –uzun uzadıya konuştuk- iş
gücü piyasası reformları ve kamu maliyesine ilişkin analizleri ilk günde
yaptığım için bugün bunların üzerinde çok fazla durmak istemiyorum. 
Şimdi, tabii, en
güncel ve sıcak konu üçüncü çeyrek büyüme meselesi. Üçüncü çeyrekte,
biliyorsunuz, geçen yılın aynı dönemine göre yüzde 11,1’lik bir büyüme artışı
oldu, reel olarak bir artış oldu. Burada baz etkisinin önemli olduğunu hepimiz
biliyoruz zaten. Baz etkisi olmakla birlikte, tabii, güçlü bir büyüme. Ancak
mevsimsel düzeltilmiş olarak bir önceki çeyreğe göre baktığımızda, büyüme 1,2.
Aslında, ikinci çeyrek büyümenin 2,2 olduğuna dikkat edersek, onu dikkate
alırsak, bu anlamda, büyümenin üçüncü çeyrekte yavaşladığını ifade etmemiz
lazım. 
Tabii, bundan da
daha ötesi büyümede kalite sorunları var, yüzde 6,9’u tüketimden geliyor, net
ihracatın büyümeye katkısı düşüyor çeyrekler itibarıyla. Önümüzdeki çeyrekte,
büyük ihtimalle yeniden bir dengelenme sorunuyla karşı karşıya kalacağız, bir
dengesizliğe doğru ekonomi hızlıca gidiyor. 
İnşaat
yatırımları hiç arzu etmediğimiz şekilde aslında. Kaynak tahsisinde çarpıklık
konusu -daha doğrusu bu benim açımdan- yani Hükûmet bunu arzu ediyor anlaşılan
ki inşaat üzerinden bu şekilde gidiyor, inşaat üzerinden büyüme modeli hâlâ
devam ediyor. Buradaki hızlı artış da aslında, Türkiye ekonomisi açısından
ekonomiyi tıkayan net bir durumdur. 
Şimdi, tabii,
üçüncü çeyrek büyümeye ilişkin ve son büyüme rakamlarına ilişkin ben, Sayın
Bakanla kapsamlı bir notu paylaştım, şöyle bir yaklaşık 30 sayfalık not ve
grafiklerin olduğu, kendi tahminlerimizin, kendi değerlendirmemizin olduğu bir
şeyi kendisiyle salı günü paylaşmıştım, bugün de az önce kendisinden 10
sayfalık buna ilişkin bir değerlendirme aldım. Tabii, o değerlendirmeye çok
fazla bakma imkânımız olmadı ancak kısaca, değerlendirmeye bir baktığımda,
hemen şunu söyleyebilirim: Sayın Bakan, aslında, not bizi teyit ediyor, onu
söyleyeyim. Yani birçok şeyde, işte “Böyle olmakla birlikte, sizin yaptığınız
şey önemli bir gösterge olmakla birlikte belirtilen hususlara dikkat edilmesi…”
Öyle tabii, zaten, bire bir yapacak hâlimiz yok; olsa ben TÜİK olurum. Yani 1
kişiyle, 2 kişiyle TÜİK’in yaptığı bütün fonksiyonları yapamayız ancak dışsal
olarak, dış verilerle, kamuya açık verilerle TÜİK’in yaptığı bu büyüme verisini
değerlendirmeye çalışıyoruz. Bu işi birçok kurum da yapıyor, akademisyenler
yapıyor fakat burada yaptığımızda, aslında, ciddi sorunların olduğunu ifade
etmem lazım. Özellikle birkaç konuyu…
Bir defa, bu,
hane halkı tüketimi… Biliyorsunuz, büyümenin yüzde 7’si hane halkı tüketiminden
geliyor. Bir defa, açıklanan veriler bu büyümeyi hiçbir şekilde teyit etmiyor
Sayın Bakan -isterseniz uzun uzadıya işte bunun grafiklerini filan, burada,
göstermeye çok fırsat yok ancak- bunu teyit etmiyor. Bunu modellediğinizde, ben
bu hane halkı tüketiminin yüzde 6,9 büyümeye katkı verecek şekilde yüzde
23,9’luk bir büyüme artışını bulabilecek birisini pek fazla tahmin etmiyorum. 
İnşaat
yatırımlarındaki artış konut kredileri tarafından desteklenmiyor. Elbette tek
gösterge değil ancak önemli bir gösterge. Geriye doğru baktığımızda yani konut
kredileri ile inşaat yatırımları arasındaki o ilişkinin son dönemde koptuğunu
görüyoruz. O anlamda, baktığımızda, böyle bir sıkıntının olduğunu ifade etmek
isterim. 
Diğer bir husus:
Zaten -yani normal vatandaşa- hayatın içerisine girdiğiniz zaman, yüzde 11’lik
bir büyüme hayatın içerisinde de çok fazla hissedilmiyor. “Türkiye Cumhuriyet
Merkez Bankası bu büyümeye ne kadar inandı?” diye düşünecek olursak bu büyümeye
çok inandığını düşünmüyorum yoksa faiz artışının 0,50 değil, çok daha yüksek
düzeyde olması lazımdı. Tabii, burada ben, ilk günkü konuşmamda “Türkiye
ekonomisi yönetiliyor mu?” diye bir soru yöneltmiştim, aslında bu sorunun ben
önemli olduğunu düşünüyorum. Şöyle bir şey var değerli milletvekilleri: Şimdi,
hain bir darbe girişimi oldu ülkede -büyüme zaten önceki çeyrekte biraz
yavaşlamıştı- büyüme yavaşladı. Hükûmet haklı olarak büyümeyi artıracak bir
kısım tedbirler aldı; işte, Kredi Garanti Fonu, vergi indirimleri, bir kısım,
kamu maliyesine yük getirecek ve kredi genişlemesi sağlayacak tedbirler aldı.
Fakat bu tedbirler öyle bir alındı ki ondan sonra bunun sonucunda ne oldu? Kamu
açıklarımız yaklaşık 2 puan bozuldu. Enflasyonumuz son on dört yılın en yüksek
seviyelerine geldi bu tedbirlerin önemli etkisiyle. Ondan sonra, “Ya eyvah,
kantarın topuzu -“Yüzde 11 çok yüksek, çılgın büyüme.” diyenler için
söylüyorum- fazla kaçmış, gelin bunları sınırlandırmak için şimdi bir faiz
artışı yapalım. Cumhurbaşkanı oradan feryat ediyor “Bu ülkede faizi
artırırsanız enflasyonu düşüremezsiniz." diye. Bu çelişkiyi şimdi kim
giderecek? Türkiye’de yüzde 11,1’lik bir büyüme yok arkadaşlar. Yani bu
büyümeyi savunmak, diğer taraftan, faizin artırılmasını da savunmak anlamına
gelir, bunu lütfen görelim. Burada bunu uzun uzadıya konuşabiliriz. Bütün
akademisyenlere, merak edenlere Sayın Bakana gönderdiğim tabloların hepsini
gönderebilirim. Bizim burada maksadımız… Bunu zaten burada konuşmadan önce
Sayın Bakana ifade ettim, ancak bunu bugün burada konuşmayacaktım fakat bize
gönderilen not bunları gidermeye yönelik olmadığı için, o zaman bunları bir
kısım… Yoksa devletin verisine karşı bir güvensizlik oluşturmak gibi bir
amacımız asla olamaz, yine nihayetinde bu verileri hepimiz kullanarak işimize,
yolumuza devam edeceğiz.
Diğer
bir sorun Sayın Bakanım, ithalat, ihracat… Şimdi, bizim bir defa millî gelir
serisinde ve bu son çeyrek serilerinde ciddi bir deflatör problemi var. Şimdi,
deflatör dediğimiz şey enflasyon bir anlamda. Tabii, çok teknik olduğu için,
orada, hani çok sıkıcı olmak istemiyorum. Millî gelir cari fiyatlar üzerinden
yani o gün yaşanan fiyatlar üzerinden gidiyor fakat büyüme dediğimiz rakam,
seri, o cari fiyatlara bir deflatör uyguluyorsunuz ve oradan büyüme
rakamlarına, sabit fiyatlara geçiyorsunuz, kabaca olay bu. Şimdi, burada
kullanılan deflatörler ekseriyetle düşük ve hep büyümeyi yukarıya çekecek
şekilde, bütün marjinal büyümeyi yukarıya çekecek şekilde kullanılmış. Bunun
daha fazla detayına girmeyeceğim çünkü burada epeyce bir vakit kaybettim.
Diğer
bir husus da, bir şeyi daha söyleyeyim, bu inşaat meselesinde de yani inşaatta
İnşaat Maliyet Endeksi’ni belki bir göstermekte fayda var.
Şimdi,
inşaat deflatöründe aslında bir problem var. Şöyle bir şey: Şu mavi olan çizgi
TÜİK’in kullandığı inşaat deflatörü, şu turuncu olan çizgi Bina İnşaatı Maliyet
Endeksi -ekrandan görünmesi için gösteriyorum- diğeri de Hedonik Konut Fiyat
Endeksi. Şimdi, geçmiş yıllara baktığımızda üçü arasında bir ilişki var ama
daha sonradan Konut Fiyat Endeksi yukarıya doğru gidiyor, Bina İnşaatı Maliyet
Endeksi daha aşağıda kalıyor. TÜİK, düşük olan deflatörü kullanmayı tercih
ediyor fakat bu son üç çeyrekte öyle bir durum oluyor ki o yüksek olan deflatör
son üç çeyrekte küçük gelmeye başlıyor. Bu sefer TÜİK kararını değiştiriyor, bu
sefer de düşük gelen deflatörü kullanıyor. Böyle bir şey olmaz. Bir şeyin
standardı olur. Böyle, işine geldiği zaman şunu, işine geldiği zaman bunu
kullanma şeklinde bir deflatör kullanımı TÜİK’e de bu ekonomiye de zarar verir.
Şimdi, 2016’nın
sonunda TÜİK (Türkiye İstatistik Kurumu) bir seri düzeltmesi yaptı. Ben onunla
ilgili değerlendirmeleri bu Meclis kürsüsünden ifade ettim ama bütçe hasebiyle
ilk kez gündemimize geldiği için çok kısa bir şekilde… Yeni seri, kendi içerisinde
kırık bir seridir. Yeni serinin üstün yanları vardır ama bu yeni seriye
bakarken hiç kimse 2015 ile 2002’yi, 1998’i mukayese etmeye kalkmasın. Şimdi,
bir seri geriye gitmediği zaman diğer serilerle zaten kırıktır ama bu seri,
kendi içerisinde kırık bir seridir. İşte, niye? 1998’de millî gelirde yüzde
2,4’lük bir artış yapıyoruz ama son yılda, 2015 yılında yüzde 19,7’lik bir
artış yapılıyor. Hatta, sadece artış falan değil yani millî gelir rakamlarında
da ciddi bir artış var. Yani 2010 yılına kadar olan kısımda ortalama düzeltme
0,1; bakın, büyüme rakamları sadece 0,1 düzeltilmiş, normaldir, elbette bir
değişiklik olacak ama 2010’dan sonra büyüme rakamları eski serinin üzerine
ortalama 2,7 artırılmış. Böyle bir şey olabilir mi? Bunun nasıl bir izahı var? Bunun
izahı şu: 2010 sonrasında, bir kısım, ulusal hesapları güçlendirici işler
yapılıyor -bunlar takdire şayan, bunları takdir ediyoruz- ancak bunu geriye
götürürken problemle karşılaşılıyor. Geriye böyle, makrodan çekildiği için,
kendi içerisinde kırılmış bir seriyle gidiliyor. Bunun düzeltilmesi lazım.
Hemen burada, yeri gelmişken Sayın Bakan, Devlet Planlama Teşkilatının,
Kalkınma Bakanlığının güzel bir kitabı vardı, bu 1950 serisi… Bu seri
kırıklarına kısmen, böyle çözümler getirmeye yönelik bir seridir. Bu, 2014’ten
sonra çıkmadı, bunun bir an evvel yayınlanmasının ben uygun olacağını,
kullanıcılar açısından faydalı olacağını düşünüyorum. Yani büyüme oranlarını
bakın şöyle ifade edeyim ben, eski ve yeni seride. Turuncu eski seri, maviler
yeni seri. Bakın, şu, geçmiş yıllarda bire bir örtüşürken 2010’dan sonra yeni
seride büyümenin bir anda zıpladığını görüyoruz. Bunlar çok kolay izah
edilebilecek şeyler değil, tabii, bir izahı varsa Sayın Bakan da buna ilişkin
düşüncelerini bizimle paylaşır. 
Şimdi, diğer, bu
ihracat, ithalat deflatörleriyle ilgili bir şey yapılıyor -onun teknik
sıkıntısına girmeyeceğim- yapılan ihracatta yurt içi birim değerden yurt dışı
ÜFE’ye geçiliyor, bu doğru bir şey fakat aynı işlem ithalat tarafında
yapılmadığı için ve bu sadece 2010 yılından sonra yapıldığı için, bakın, bu
büyümeye -bu size gönderdiğim sette yok, bu çalışmayı sonra yaptık- sadece
büyümeye 2015 yılında 0,9; 2013 yılında 0,8 gibi bir şok geliyor. Bakın, hayat
aynı hayat, yaşadıklarımız aynı, döviz cinsinden gelirimiz giderimiz, her
şeyimiz aynı fakat bir metodoloji değişikliği sizin büyümenizi bir anda bir
puan değiştiriyor. Şimdi, e, buna bakmamız lazım yani bunu, o zaman, mukayese
ederken bu mukayeseler çerçevesinde yapılması gerektiğinin ifade edilmesi lazım
yoksa diğer türlü kamuoyunu bu anlamda yanıltmış oluruz diye düşünüyorum. 
Şimdi, tabii, bu
millî gelir meselesinde bir de şeyi söyleyeyim: Bu, Suriyeli misafirlerimiz
var, bunların tüketimleri var, üretimleri var, çalışıyorlar, istihdamın
içerisindeler, devlet bunlara para harcıyor. Bunların hepsi millî gelir
hesapları içerisinde yer alıyor fakat nüfusun içerisinde yer almadığı için kişi
başı gelirde yer almıyor. Şimdi, Suriyelileri de dâhil ettiğimizde kişi başı
gelirde de bir değişiklik olduğunu bir defa görmemiz lazım. 
Son olarak da bu
üçüncü çeyrek şeyiyle ilgili olarak -bunu ilk günkü konuşmalarımda da ifade
etmiştim- tabii, TL cinsinden bir artış olmakla birlikte, dolar cinsinden
baktığımızda son çeyrekte yüzde 1,5’lik küçülme var, kişi başı gelirde de yüzde
2,8’lik bir küçülme var. Bu büyüme rakamı, bizi, yaklaşmakta olduğumuz yüksek
gelir grubu ülkelerinden hızlıca uzaklaştıran bir büyüme rakamıdır, daha
doğrusu bir millî gelir rakamıdır. Böyle bir millî gelir rakamına, yani çok
güzel işler yapılıyor anlamında sevinmek bilmiyorum nasıl değerlendirilir? Yani
hızla yüksek gelir grubundan bizi uzaklaştıran bir sonucun bizi sevindirmemesi
lazım diye düşünüyorum.
Şimdi,
tabii, yeni millî gelir serisiyle sorunlar bir anda çözüldü. Geçen yılın orta
vadeli programını okuyun, Hükûmet beyannamesini okuyun, kalkınma planını
okuyun. “Türkiye’nin yurt içi tasarruf sorunu var, yüzde 14.” diyorduk. Bir
anda yüzde 25’e çıktı, 11 puanlık artış oldu. “Yatırım sorunu var Türkiye’nin.
Millî gelirin sadece yüzde 19’u kadar Türkiye yatırım yapıyor.” diyorduk. Bir
anda, efendim, o da 10 puan arttı, 29’lara, 30’lara filan yükseldi. E şimdi,
tamam bunlar olabilir. Bu millî gelir seviyesinin, bu anlamda her şeyin doğru
olduğunu düşünelim, ancak, bunları o zaman politika dokümanlarına ve işlerimize
yansıtmamız lazım. Ben geçen sefer, bu millî gelir seviyesi değiştiğinde
“Türkiye pusulasını kaybetti.” demiştim çünkü pusula yok elimizde. Yani bir
anda her şey değişmiş. Sorun olarak bildiğimiz sorun olmaktan çıkmış, yeni
sorunlar gelmiş. E o zaman bunlara bir doküman ortaya çıkması lazım. Şimdi yeni
orta vadeli program bunu ne kadar karşılar diye baktığınızda bunu maalesef
karşılamaktan uzak olduğunu görüyoruz. Şimdi artık şöyle birtakım önerilerde
bulunmanız lazım bana göre. Örnek, yani somutlaşması açısından, şimdi biz
bireysel emeklilikte bir devlet katkısı verdik, değil mi, yüzde 25. Bunu niçin
verdik? İşte tasarruflarımız yüzde 14 civarında dedik. E şimdi tasarruf yüzde
25. Neredeyse sorun yok. Yani yine gelişmekte olan ülkelerin 3-5 puan altında
ama biz zaten o tasarruf seviyesini hiçbir şekilde yakalayamayız. Şimdi
bireysel emeklilik yüzde 25 katkısının yıllık maliyeti 4 milyar TL. Hani Sayın
Cumhurbaşkanı bazı şeylere anlaşılsın diye “katrilyon” diyor ya ben de
katrilyon diyeyim. 4 katrilyon TL yıllık maliyeti. Yani oradan tasarrufa da
yüzde 0,1-0,2 etki gelecek. Niye 4 katrilyon lira para ben… Zaten tasarrufum 11
puan TÜİK tarafından artırılmış Allah’a çok şükür. Niye o zaman ben bireysel
emekliliğe yılda 4 katrilyon lira harcayayım? Bunun düşünülmesi lazım. Bunun
politika dokümanlarında olması lazım. Bunun gibi size bir sürü örnek
verebilirim. Bunlara bu anlamda bakmak lazım. İşte tasarruf meselesi de şu:
Bakın, tasarruflarımız böyle. Mavi olanlar eski seri, aşağı doğru gidiyor; şimdi
yeni seri de bu. 
Ha
bir şey daha: Türkiye kabile devleti değil diyoruz. Evet, değil. Bin yıllık bir
devlet geleneğimiz var, iki bin yıllık devlet geleneğimiz var diyoruz.
Türkiye’nin resmî olarak TÜİK tarafından açıklanmış 2009 öncesi tasarruf rakamı
yok arkadaşlar. Ne olacak şimdi? Bu seriyi kim uyumlulaştıracak Sayın Bakan?
Yani ne yapacağız? Şimdi ben 2008 yılında hangi tasarrufu kullanacağım? Yeni
serideki… Bunun gerisi yok. Olur mu böyle bir şey? Nasıl kullanacağız bunu?
Buna bir bakmak lazım. Aynı şey diğer yatırımlarda da var, başka şeylerde de
var. Mesela biz diyorduk ki: Merkezî yönetim bütçesinin faiz dışı harcamaları
yükseliyor, dolayısıyla bunların aşağı çekilmesi gerekir. Grafiği şu. Hangi
yıllar? 2004-2015. Sayın Bakanın da görmesi için…
Şimdi,
burada, eski seri mavi olan. Bak, faiz dışı harcamalar. Bütçenin faiz dışı
harcamaları artıyor, dolayısıyla kamunun payı çok yükseliyor, kamunun bunu
disipline etmesi lazım. E, yeni seride harcamalar aşağıya gidiyor. E, şimdi, o
zaman politika setlerimize buna göre bir bakmamız lazım. Yani aynı şey vergide
var. Biz, eski seride vergilerin millî gelir içerisindeki payı artıyor
diyorduk. E, şimdi, aşağı doğru gidiyor. Buna bir bakmak lazım o zaman. O zaman
bütün politika setlerimizi buna göre değiştirmemiz lazım.
Yeni
Orta Vadeli Program’da buna ilişkin bir şey var mı? Yok. Yeni Orta Vadeli
Program diyoruz. İşte, programda kısa vadeli tahminler… İşte çok iyi tahmin
yapıyoruz diyoruz. 5,5 dediğimize bugün 6,7... İki ay üzerinden geçmeden bir
büyüme tahmini 1,5-2 puan dünyanın hiçbir yerinde revize edilmez. Enflasyon 9,5
diyoruz; beklenti anketi 10,7, Merkez Bankası 9,8 dedi, kasım sonucu 13.
Aralıkta baz etkisinden biraz gelecek ama 9,5 dediğiniz şey 12 gibi gelecek.
Böyle bir tahmin olur mu? Cari açığa 39 milyar dolar demişsiniz, asgari 43
milyar dolar civarında bir cari açık gelecek.
Dolayısıyla,
ticaret hadleri, Sayın Bakan, bu çok önemli bir şey. Bunlara vaktim kısıtlı
olduğu için giremiyorum. Ama ticaret hadleri 2016’dan itibaren düşüyor. Bu,
Türkiye'nin aleyhine olan bir şeydir. Yani daha fazla mal ihraç edip daha az
ithalat yapıyoruz. Aleyhimize gelişen bir ticaret haddi var. Bu konu, üzerinde
önemle durulması gereken bir konu. 
Kamu
maliyesinde girdi üzerinden övünmeyi bırakmamız lazım. Eğitime şu kadar para
ayırdık, AR-GE’ye bu kadar pay ayırdık. E, ne oldu? Sonuç ne? PISA sonuçları
ortada. Efendim, diğer şeylerde, her birinde sonuçlar ortada. Dolayısıyla şu
“Harcadık.” diyerek övünme işinden vazgeçmemiz lazım. 
Kamu
yatırımlarının millî gelir içerisindeki payı 2002 yılında yüzde 4,9 iken, şu
anda 4,2; burada bir düşüş var. Cari açık konusuna maalesef giremeyeceğim. Bir
konu daha şey yapıp ondan sonra kurumsal meselelere geçeceğim.
2009
yılından itibaren İstanbul’u finans merkezi yapma konusunda bir proje
başlatıldı. Bu, Ataşehir’deki inşaat projesini demiyorum, onun ötesinde, vergi
sistemi, şu bu filan. Devlet Planlama Teşkilatı bu projenin koordinatörüydü.
Ben de orada başından itibaren, seçimler nedeniyle ayrıldığım güne kadar
koordinatör yardımcılığı yaptım. Biz, o zaman, tabii, kapsamlı bir çalışma
yaptık Planlamadaki uzman arkadaşlarımızla birlikte.
Bu
Global Finans Merkezleri Endeksi var. O proje başladığında İstanbul 72’nci
sırada girdi Finans Endeksi’ne. Daha sonraki çalışmalarımızda, Mart 2015’te
42’nci sıraya kadar Türkiye’yi yükselttik biz. Ondan sora, 42’nci sıradan sonra
tekrar aşağıya bir iniş başladı, Türkiye 78… Başladığından altı basamak daha
altta, 42’ye göre baktığımızda 36 basamak iki buçuk yılda düşmüş. Tabii, ben
bunu “Ben buradan 42’yken ayrıldım.” deyip bununla ilişkilendirmek istemiyorum
ancak buraya bir bakmak lazım niye böyle bir şey oluyor diye. 
Şimdi istihdam
meselesine giremeyeceğim ancak güçlü bir istihdam artışı olduğunu söylemem
lazım fakat diğer sorunlar, istihdamdaki diğer sorunları göz ardı etmememiz
lazım. 
Sayın Bakan,
değerli milletvekilleri; Devlet Planlama Teşkilatı önemli bir kurumdur. Devlet
Planlama Teşkilatı 2011 yılında katledilmiştir. Bunu artık gidermek lazım, bunu
düzeltmek lazım. Ben Kalkınma Bakanlığındaki herkesin bu konuda aynı şeyi
düşündüğünü düşünüyorum. Özellikle yeni sistemde mutlaka Cumhurbaşkanlığına
bağlanması lazım. Devlet Planlama Teşkilatını Bakanlığa götüren bazı yükler
vardır planlamada olmaması gereken, o yüklerin hepsinden Devlet Planlama
Teşkilatının sıyrılması lazım ve makroekonominin daha fazla içerisinde olan bir
Devlet Planlama Teşkilatını biz artık görmek istiyoruz. 
Şimdi, TÜİK’le
ilgili olarak da… TÜİK önemli bir kurumdur. İlk konuşmamda söyledim, bu vekâlet
meselesinin bitmesi lazım, Başkan dâhil, 50 üst yöneticinin 36’sı vekâletle
yönetiyor. Hâlbuki TÜİK -17’nci maddesinde- bilimsel ve teknik özerkliği olan
bir kurumdur. Bu kadar vekâletin olduğu bir yerde özerkliğin olabileceğini ben
düşünemiyorum. 
Şimdi, onun
dışında, daha kaliteli istatistik üretme anlamında birkaç önerim olacak. Bir
defa, bilgi teknolojileri meselesi, TÜİK tarafının, TÜİK’in gündemine mutlaka
girmesi gereken bir konudur. Daha fazla bilgi teknolojileri kullanarak veri
toplaması lazım. Mesela bunu süpermarketler üzerinden özellikle gıdada
yapabilir. Uluslararası kuruluşların talep ettiği istatistiklerin yanı sıra
ülke yönetimine ve politika gelişimine ışık tutacak millî istatistiklerin de
mutlaka üretilmesi lazım. 
İdari kayıt
konusu önemli. İdari kayıtlar konusunda epeyce de bir mesafe katedildi ve
İstatistik Konseyi toplantılarında biz de Planlama olarak bunu sürekli dile
getirdik. Ancak, sadece iş yeri istatistiklerinde değil Sayın Bakan, hane halkı
istatistiklerinde de idari kullanımları artırmamız lazım. İstihdamdan
işsizliğe, konut sahipliği, gelir, maaş, ücret, çok ciddi veriler var fakat bu
verilerin hiç birisi, Bakanlıklardaki verilerin önemli bir kısmı yani iş yeri
istatistiklerinin dışındakilerin idari kayıtları kullanılmıyor. Burada bir
sıkıntı varsa, TÜİK’e bu verilerin açılması konusunda kanun yapmak gerekiyorsa
kanun da yapalım ancak TÜİK’in bu istatistikleri kullanması lazım. Fakat bu
istatistikleri kullanırken de idari kayıtların da sıkıntılı olabileceğini
düşünmesi lazım, bunları analiz ederek kullanması lazım. Bu anlamda, ben,
TÜİK’te bir analiz dairesinin kurulmasını öneriyorum. İstatistikler geldiği
gibi olmaz, birbirleriyle uyumlu analiz edecek istatistik üretenlerden…
(Mikrofon
otomatik cihaz tarafından kapatıldı)
ÖMER FETHİ GÜRER
(Niğde) - Stajyerleri işçi saydırtıyor, şişirmeye başladı biraz.
BAŞKAN – Sayın
Usta, lütfen tamamlayın.
Buyurun.
ERHAN USTA
(Devamla) – Beş dakika konuşanlara da bir dakika verecekseniz, doğrusal bir
orantı yaptığımızda bana bir dört dakika ilave vermeniz gerekiyor ama Sayın
Başkan, nasıl davranırsınız onu bilmiyorum yani. Yoksa beşe de bir, yirmiye de
bir filan, o pek olmaz.
BAŞKAN –
Konuşun, bakarız Sayın Usta.
ERHAN USTA
(Devamla) – Şimdi, yani TÜİK’in statüsünün yükseltilmesi lazım. TÜİK önemli bir
kurumdur arkadaşlar. TÜİK’in üzerinde düşünmek lazım. TÜİK’te çalışan herkesin
“Ben TÜİK’te çalışıyorum.” diye gururlanacağı seviyeye TÜİK’i getirmemiz lazım.
Bu anlamda, pozisyonu, ta 70’inci sırada protokolde yeri vardır; oraları
düzeltelim, 4/C’lilerin problemlerini düzeltelim, uzmanların problemlerini
düzeltelim. Daha sağlıklı istatistikle de daha sağlıklı politika üretebiliriz.
Bunun başka bir şeyi yok.
Bu kır-kent
meselesi… Yani büyükşehir yasası çıktı, bizim kırlarımız oldu kent. Ya, TÜİK’in
bunu dikkate almaması lazım, bu idari bir bölünümdür. Yani, kırın tanımı neyse
küresel ölçekte, literatürde neyse o tanımdan giderek kır-kent ayrımının
yapılması lazım. Şimdi, kır-kent ayrımı olmadığı gibi… Yani bunu çok daha,
aslında mahalle bazına taşımamız lazımken kır-kent ayrımı bile Türkiye’de
kalmadı. Bu, önemli bir konu.
Tarım
istatistikleri meselesini daha önceden de gündeme getirdim ben. Burada ciddi
sorun var. Enflasyonda bilgi iletişim teknolojilerini hakikaten çok daha iyi
kullanmamız lazım. Süper marketlerden barkod sistemiyle…
(Mikrofon
otomatik cihaz tarafından kapatıldı)
ERHAN USTA
(Devamla) – Bir dakikadan fazla istemiyorum Sayın Başkan.
BAŞKAN – Sayın
Usta, lütfen tamamlayın.
ERHAN USTA
(Devamla) – Teşekkür ediyorum.
Bu önemli. Bu
fiyat endeksleri meselelerini söyledik. Hizmet üretici fiyat endeksinin de –bu
teknik bir konu ama arkadaşlar bilirler- üretilmesi lazım. İhracatta nasıl
yaptıysak ithalatta da İthal Birim Değer Endeksi’nin ötesinde bir fiyat
endeksinin üretilmesi lazım.
İş gücü
istatistikleriyle ilgili olarak da, hane halkı iş gücü istatistiklerine ilişkin
anket yöntemi idari kayıtlarla da desteklenmeli ve il bazında yayınlar tekrar
gerçekleştirilmelidir. Gelir dağılımı ve yoksulluğa ilişkin istatistiklerin
üretildiği araştırmaların örnek çapları artırılmalı, idari kayıtlarla
desteklenmelidir. İstatistik Konseyinin etkinliğinin artırılması lazım. 
Onun dışında,
TÜİK iletişim stratejilerinin bir gözden geçirilmesi lazım ve bu çerçevede
bakıldığında, ben, çok daha iyi verilerle, çok daha sağlam politikaların… Eğer
böyle bir ihtiyaç varsa veriyi politika geliştirmek için kullanırız ama veri
ayrı bir tarafta, politika ayrı bir tarafta olacak, birbiriyle alakası yoksa o
zaman bu şekilde de sistemi sürdürebilirsiniz. Benim başka bir diyeceğim yok.
Bütçelerin hayırlı
ve uğurlu olması temennisiyle Genel Kurulu saygıyla selamlarım. (MHP ve CHP
sıralarından alkışlar) 
BAŞKAN –
Teşekkür ederiz Sayın Usta.
Milliyetçi
Hareket Partisi Grubu adına üçüncü konuşmacı Konya Milletvekili Sayın Mustafa
Kalaycı. 
Sayın Kalaycı, sizin
de süreniz yirmi dakika.
Buyurunuz. (MHP
sıralarından alkışlar)
MHP GRUBU ADINA
MUSTAFA KALAYCI (Konya) – Sayın Başkan, değerli milletvekilleri; KOP, GAP, DAP
ve DOKAP Bölge Kalkınma İdarelerinin bütçeleri üzerine Milliyetçi Hareket
Partisi Grubu adına söz aldım. Bu vesileyle yüksek heyetinizi ve ekranları
başında bizleri izleyen aziz milletimizi hürmetle selamlıyorum.
Günümüzde
“kalkınma” sözü üzerinde hemen herkesin belirli bir fikri vardır ve amaç, gerek
ülkenin gerekse fertlerin refah seviyesini yükseltmektir. Kalkınma konusu daima
maddi yönüyle ele alınmaktadır, plan ve programlar maddi değerlendirmeler
temeline oturtularak hazırlanmaktadır. Bir taraftan maddi kalkınma için
yatırımlar yapılırken, bunları işletecek insan unsuruna manevi yönden gereken
önemin verilmeyişi maddi kalkınmanın verimini etkilemektedir. 
Hızlı ve dengeli
kalkınmış bir ülke hâline gelebilmemiz manevi kalkınmaya vereceğimiz önemle
yakından ilgilidir. Manevi kalkınma, maddi kalkınmanın ruhudur. Maneviyatsız,
ne kalkınmak ve ne de bu güzel vatanı koruyarak millî birlik ve beraberliği
muhafaza etmek mümkündür. Bizi biz yapan, bizi millet hâlinde bir arada tutan,
birlik ve beraberliğimizin mayasını oluşturan unsurlar millî ve manevi
değerlerimizdir. Millî ve manevi değerlerimiz Hoca Ahmet Yesevi, Hacı Bektaşı
Veli, Yunus Emre ve Hazreti Mevlâna gibi abide şahsiyetler tarafından
yoğurulmuştur. Bu değerlerimizi nesiller arasında güçlü bir tarih, kültür ve
medeniyet şuuruyla yaşatmak mecburiyetindeyiz. Onların bizlere bıraktığı miras,
millî birlik ve manevi kalkınmamız için eşsiz imkânlar sunmaktadır. 
Hazreti Mevlâna’nın 744’üncü Vuslat Yıl Dönümü
Uluslararası Anma Törenleri içinde bulunduğumuz 7-17 Aralık tarihleri arasında
Konya’da gerçekleştirilmektedir. Etkinliklerin bu seneki teması “Kardeşlik
Vakti” olarak belirlenmiştir. Aradığımız ve ihtiyacını derinden hissettiğimiz
kardeşliğin, barışın, uzlaşmanın ve birlikte yaşamanın Mevlâna’nın ulvi
mesajlarında çıkarılmak üzere saklı durduğuna yürekten inanıyorum. Hazreti
Mevlâna bir gönül mimarıdır, bir sevda ve sadakat mihveridir, daha çok
bilinmesi, daha çok tanınması lazımdır. Bu muhterem büyüğümüzü layıkıyla
özümsediğimiz, cesaretle anladığımız ve kutlu bir emanet gibi benimsediğimiz
sürece nifak ve husumet milletimizin arasına sızamayacak, kötü ve kötürüm
niyetler aradıkları fırsatları bulamayacaklardır.
Vuslatının 744’üncü senesinde Hazreti Mevlâna’yı saygı
ve minnetle anıyor, ebediyete irtihalini düğünü olarak gören bu yüksek ahlakı
rahmetle, duayla yâd ediyorum. Şebiarus’un hayırlara ve güzelliklere vesile
olmasını Cenab-ı Allah’tan niyaz ediyorum. Hâlen devam eden vuslat yıl dönümü
etkinlikleri ve 17 Aralık Pazar günü gerçekleştirilecek Şebiarus merasimi için
yurt içinden ve yurt dışından herkesi Konya’ya bekliyoruz.
Değerli milletvekilleri, bölgesel kalkınma politikaları
ve bu kapsamda yürütülen projeler, bölgesel gelişmişlik farklarının fazla
olduğu ülkemiz açısından büyük önem taşımaktadır. Bölgesel gelişmeye dair
ulusal hedeflerin sistematik biçimde ortaya konduğu strateji belgesi 2015
yılında yürürlüğe konulmuştur. Bölgesel Gelişme Ulusal Stratejisi, bölgesel
gelişmenin koordinasyonu adına atılan önemli adımlardan biri olmuş, bölgesel
kalkınmayla ilgili temel stratejileri belirleyen çerçeve belge niteliğini
taşımaktadır. Ancak strateji belgesinde detaylı ve somut politika önerilerine
yer verilmemiş, somut ifadeler kullanılmaktan kaçınılmıştır. 
Türkiye'de bölgeler arası gelişmişlik farklarının
azaltılması ve bölgesel kalkınmanın gerçekleştirilmesi amacıyla bölgesel
planlar hazırlanmakta ve uygulanmaktadır. Bu kapsamda KOP, DAP, DOKAP ve GAP
projeleri bölgesel gelişmişlik farklarının azaltılması için yürütülen
politikaların en önemli uygulamalarını oluşturmaktadır. 
1989 yılında kurulan GAP Bölge Kalkınma İdaresi yirmi
sekiz yıldır önemli bir görev yapmakla birlikte, GAP projesi bitirilemediğinden
idarenin görev süresi sürekli uzatılmaktadır. GAP Master Planı’nda 1 milyon 842
bin hektarlık bir alanın sulamaya açılması planlanmıştır. Ancak bugüne kadar
sulamaya açılabilen alan 503 bin hektar düzeyindedir. Sulama yatırımlarına hız
verilmeli, su bekleyen mümbit topraklar bir an önce suya kavuşturulmadır. 
KOP, DAP ve DOKAP Bölge Kalkınma İdareleri 2011 yılında
çok sınırlı görev ve yetkiler verilerek ve beş yıl süreyle kurulmuş ancak hedeflere
ulaşılamadığından süreleri 2019 yılı sonuna kadar uzatılmıştır. Altı yıl
geçmesine rağmen bu idarelerde henüz kurumsallaşma dahi sağlanamamıştır.
64’üncü Hükûmet Eylem Planı’nda 2016 yılının ilk altı ayı içinde bölge kalkınma
idarelerinin kurumsal yapısının iyileştirileceği, yönetim süreçlerinin ve
personel yapısının geliştirilmesine dönük düzenlemeler yapılacağı vadedilmekle
birlikte hiçbir şey yapılmamıştır. Konu 2018 yılı programına bir tedbir olarak
yeniden konulmuştur. 
Bölge kalkınma
idarelerinde çalışan personel görevlerini zor şartlar altında yerine getirmeye
çalışmaktadır. Personel sıkıntısı yaşayan bu idarelerde sektör uzmanlarının
çalıştırılması önem arz etmektedir. Personel ihtiyacı başka kurumlardan geçici
görevlendirilen personel eliyle giderilmeye çalışılmaktadır. 
Bölge kalkınma
idareleri çalışanlarının özlük hakları çok yetersiz durumdadır. Her ikisi de
Kalkınma Bakanlığına bağlı olan bölge kalkınma idareleriyle kalkınma ajansları
çalışanlarının özlük hakları arasında büyük farklılıklar bulunmakta olup ücret
yönünden bir uçurum söz konusudur. Bölge kalkınma idarelerinin kurumsal
yapısının iyileştirilmesine, yönetim süreçlerinin ve personel yapısının
geliştirilmesine dönük düzenlemeler bir an önce yapılmalı, personelin özlük
hakları mutlaka iyileştirilmelidir. 
Bölgesel
kalkınma projeleri için önemli kaynaklar tahsis edilmiştir. 2008 ve 2009
yıllarında kabul edilen kanunlarla İşsizlik Sigortası Fonu’ndan ve özelleştirme
gelirlerinden ayrılan kaynakların münhasıran ekonomik kalkınma ve sosyal
gelişmeye yönelik yatırımlara tahsisi öngörülmüştür. 
Hükûmet
2008-2012 dönemine dair GAP Eylem Planı’nı hemen uygulamaya koymuştur. Aradan
uzun bir süre geçtikten sonra, 2015 yılında 2014-2018 dönemini kapsayan KOP,
DAP, DOKAP ve ikinci GAP Eylem Planları açıklanmıştır. Eylem planlarıyla GAP
için 53,4 milyar lira, DAP için 21 milyar lira, DOKAP için 10 milyar lira, KOP
için 9,9 milyar lira beş yıllığına tahsis edilmiştir. 
Konya, Karaman,
Aksaray ve Niğde’den oluşan KOP bölgesi kapsamına geçen yıl Nevşehir, Yozgat,
Kırşehir ve Kırıkkale illerimiz de eklenmiştir. Bu itibarla KOP Eylem Planı’nın
yenilenerek tahsis edilen kaynakların artırılması, özellikle bölgeye başka
havzalardan su getirilmesine yönelik projelerin KOP projesi stokuna eklenmesi
gerekmektedir. Kalkınma Bakanı geçen yılki bütçe görüşmelerinde KOP, DAP, DOKAP
Eylem Planlarını revize edeceklerini söylemiş ancak bugüne kadar herhangi bir
değişiklik yapılmamıştır. 
Değerli
milletvekilleri, ülke tarım alanlarının çayır ve mera hariç yüzde 19,5’ine
sahip bulunan KOP illerinde toplam yüzölçümünün yüzde 48,7’sini tarım alanları
oluşturmaktadır. KOP bölgesinin, bu denli yüksek oranda tarım alanı bulunmasına
karşın su kaynakları kısıtlıdır, arazilerin ancak üçte 1’i sulanabilmektedir.
KOP illerinden Konya, Karaman, Niğde ve Aksaray’ın büyük bölümü ile Ankara’nın
küçük bir bölümünün içinde bulunduğu Konya kapalı havzası ülkemizin sulanabilir
alanlarının yüzde 17’sine sahiptir. Buna karşın ülkemizin su kaynaklarının
ancak yüzde 4’ü bu havzada bulunmaktadır. Bundan dolayı dış havzalardan su
getirecek yeni projelere şiddetle ihtiyaç vardır. 
Mavi Tünel
muhteşem proje ama Konya Ovası’nın su ihtiyacını karşılamak için yeni projeler
lazımdır. Toroslarda hâlen değerlendirilebilecek imkânlar vardır. Ermenek Barajı’ndan,
Manavgat Çayı’ndan, Fırat Karasu’dan, Kızılırmak’tan, Sakarya’dan su getirmenin
yolları bulunmalı, KOP bölgesinin su ihtiyacı karşılanmalıdır. Ermenek Çayı ve
Manavgat havzası, büyük Köprüçay, Aksu Çayı’ndan su getirecek projeler üzerinde
DSİ tarafından yapılan çalışmalar bir an önce bitirilmeli ve projeler programa
alınmalıdır. 
28 Ekim 2017
tarihli Resmî Gazete’de yayınlanan Su Havzalarının Korunması ve Yönetim
Planlarının Hazırlanması Hakkında Yönetmelik’te zirai amaçlı su kullanımıyla
ilgili bir atıfta bulunulmamış, havzalar arası su transferiyle ilgili net bir
durum ortaya koyulmamış, ülkenin gıda ihtiyacı ve gıda stratejisinin önemi hiç
dikkate alınmamıştır. Havzalar arası su transferi olmadan uygulanacak havza
bazlı su planı özellikle Konya olmak üzere Orta Anadolu ve KOP illeri için bir
zül ve eziyet olacaktır. Bu itibarla, su kanunu çıkarılmasıyla ilgili
çalışmalarda sadece jeolojik veriler değil, tüm mühendislik hizmetleri, toplum
sosyolojisi ve çevresel etki değerlendirmesi de dikkate alınmalı, su yönetimi
ulusal bazda ele alınmalı, teknik olarak mümkün olan bir havzada bulunan fazla
suların havzalar arası transferlerine imkân tanınacak bir yaklaşım ortaya
konulmalıdır. 
KOP bölgesinin
karşı karşıya bulunduğu kuraklık tehdidi önümüzdeki yıllarda sulu tarım
alanlarında büyük boyutta daralma olabileceğini göstermektedir. Bu yüzden
bölgenin su kaynaklarının sürdürülebilir kullanımının sağlanması da büyük önem
arz etmektedir. Toprak ve su kaynaklarının etkin kullanımına ve
sürdürülebilirliğin sağlanmasına yönelik olarak tarım arazilerinin
toplulaştırılması tamamlanmalı, bölgedeki tüm alanlar hızla basınçlı sulama
sistemlerine geçirilmeli, su kaybına neden olan eskimiş sulama altyapısı
modernize edilmeli, kuraklıkla daha fazla mücadele edilmeli, erozyon kontrol
altına alınmalı ve ağaçlandırma çalışmaları daha fazla desteklenmelidir.
Değerli
milletvekilleri, ülkemizin birbirinden farklı teşvik deneyimlerine rağmen
uygulanan teşvik tedbirleriyle de belirlenen hedefler bugüne kadar tutmamış,
farklı bedenlere hep farklı gömlekler biçilmiştir. Mevcut teşvik sisteminin de
bölgeler arasındaki gelişmişlik farkının azalmasına çok fazla katkı sağlamadığı
ortadadır. Ülkemizde çeşit çeşit teşvikler verilmekte, gel gelelim, “Teşvik
verdik de sonuç ne oldu?” diye gerekli değerlendirme yapılmamaktadır. Verilen
teşviklerin getirisinin ne olacağı, ne ekonomik katkı sağlayacağı mutlaka
irdelenmeli, teşviklerin sonunda ne beklendiğinin fayda maliyet sonuçları ve bu
elde edilemezse sonuçlarının ne olacağı açıkça tanımlanmalıdır. Aksi takdirde,
dilek kuyusuna para atar gibi teşvik verilirse kaynaklar heba olur, olan da
zaten budur. Teşvik sistemi, bölgeler arasında dengesizlik de oluşturmakta,
komşu iller arasında rekabet yaratmaktadır. Mesela, bir yatırımcı hemen yanında
daha fazla teşvik alacağı iller varken Konya’yı, hele ki Konya’nın ilçelerini
niye seçsin? Sadece il merkezlerine bakarak değerlendirme yapılmamalıdır.
Bugün, ilçeler kan kaybetmekte, güzelim köylerin ve beldelerin durumu göç
nedeniyle içler acısı olup giderek viraneye dönmektedir. Bütünşehir yasası da
iddia edilenin aksine göçü daha da hızlandırmıştır. Şehirlerimiz göç nedeniyle
oluşan nüfus yoğunluğunu taşımakta güçlük çekmektedir. İllerin ve ilçelerin
sosyoekonomik gelişmişlikleri yeniden belirlenerek teşvik sistemi gözden
geçirilmelidir. Her bir yerleşim biriminin potansiyeli değerlendirilerek odak,
öncü ve destek sektörler belirlenmeli, sektörel ve dar bölge teşvik sistemine
geçilmelidir.
Hükûmet,
bölgeler arası gelişmişlik farklarını azaltmak amacıyla Doğu ve Güneydoğu
Anadolu Bölgesi’ne yönelik yeni bir program daha hazırlamıştır. Sayın Başbakan,
2 Eylül 2016 tarihinde Doğu ve Güneydoğu Anadolu Bölgesi Cazibe Merkezleri
Programı, Yatırım ve Destek Hamlesi adı altında bazı teşvik tedbirlerini
kamuoyuna açıklamıştır. Cazibe merkezleri programının kapsamı, kaynağı,
verilecek desteklerle ilgili temel hususlar 22 Kasım 2016 tarihli Resmî
Gazete’de yayımlanan 678 sayılı KHK’yle belirlenmiştir. 23 ilde özel yatırım
teşvikleri verilmesini öngören programda, yatırımcılar destek başvurularını 24
Ocak-27 Şubat 2017 tarihleri arasında yapmıştır. Toplam 92 milyar liralık
yatırım ve 365 bin kişilik istihdam öngören yatırım başvuruları henüz karara
bağlanamamıştır. Yatırımcılar şubat ayından bu yana başvurularının sonucunu
beklemektedir. Sürecin uzaması, zaten yatırıma ihtiyaç duyulan bölgede
yapılacak yeni yatırımların da beklemeye geçmesine yol açmıştır.
Geçen yılki
bütçe görüşmelerinde, Sayın Maliye Bakanı, bu program için 2017 yılı bütçesinde
yaklaşık 12 milyar lira kaynak ayrıldığını da açıklamıştı. İlginçtir, bu seneki
bütçe konuşmalarında gerek Sayın Başbakan gerekse Maliye Bakanı ve diğer ilgili
bakanlar tarafından hiçbir açıklama yapılmamış, programın sözü dahi
edilmemiştir. Milliyetçi Hareket Partisi Genel Başkanı Sayın Devlet Bahçeli, 29
Eylül 2016 tarihli basın toplantısında, Başbakanın açıkladığı programın genel
olarak desteklenebilecek düzeyde olmakla birlikte, bu programın üstünkörü
hazırlandığı, bu itibarla revize edilerek amaca uygun hâle getirilmesi gerektiği,
aksi takdirde iyi niyetli bir yaklaşımla hazırlandığı düşünülen bu programın
sonuçsuz kalmaya mahkûm olduğu uyarısını yapmıştır. Ayrıca, açıklanan
programın, Milliyetçi Hareket Partisinin daha önce de kamuoyuna duyurulan ve
çağdaş gelişmelere göre Doğu ve Güneydoğu Anadolu’yu Kalkındırma Programı ve
kırsal kalkınma merkezleri modeli adıyla revize edilen tarım kentleri veya
merkez köyler projeleri kapsamında ele alınmasını da samimiyetle önermiştir.
Yapılan bu uyarılar ve öneriler maalesef dikkate alınmamıştır. Sonuç itibarıyla
da, Hükûmet, Cazibe Merkezleri Programının altında kalmıştır. 
Vatandaşa büyük
umut verip sonrasında yüzüstü bırakmaya hiç kimsenin hakkı yoktur. Şimdi de
program teşviklerinde değişiklik yapılacağı ve uygulamasının Ekonomi Bakanlığına
devredileceği ifade edilmektedir. Bölgede iyi bir yatırım atmosferinin
oluşmasını sağlayan Cazibe Merkezleri Programı, Milliyetçi Hareket Partisinin
önerileri de dikkate alınarak revize edilmeli ve cazibesini kaybetmeden bir an
önce hayata geçirilmelidir. 
Değerli
milletvekilleri, esasen bölgeler arası gelişmişlik farklarının azaltılması
amacıyla ülkemizin tüm bölgelerinde cazibe merkezleri oluşturulmalıdır.
Ülkemizde bölgelerin sahip olduğu imkân ve potansiyelin sektörel haritası
çıkartılmalı, her bir bölgede potansiyeli yüksek ve başka yerlere göre üstün
olan sektörler desteklenerek belirli yöreler sektörel çekim merkezleri hâline
getirilmelidir. Ülkemizde mekânsal gelişme için plan hazırlanmalı, küresel
rekabet gücü yüksek yeni odaklar oluşturulmalıdır. Marmara havzası dışında,
Konya, Kayseri, Mersin, Gaziantep gibi Anadolu’da yeni odaklar belirlenmelidir.
Bu kapsamda uygulanacak politikalar ve alınacak tedbirler ülke kalkınmasına ve
bölgeler arası gelişmişlik farklarının azalmasına önemli katkı sağlayacaktır. 
Türkiye’nin
önünde Anadolu’yu yeniden şaha kaldırmak için yeni bir fırsat vardır. Bugün
hepimizi heyecanlandıran yerli ve millî otomobil yatırımı mutlaka Anadolu’ya
yapılmalıdır. Anadolu’da da en uygun yer, merkez şehirlerden biri olan Konya’dır.
Ülkemizde otomotiv yan sanayi sektörünün lokomotifi hâline gelen ve en büyük
metal işleme kapasitesine sahip olan il Konya’dır. Konya, otomotivde kaliteli
ürünleriyle artık dünyada çok önemli bir merkez hâline gelmiştir. Konya’da
otomotiv adına her türlü üretim yapılmakta, otomobilin her parçası
üretilebilmektedir. Konya olarak, Türkiye’nin ilk yerli otomobil fabrikasına ev
sahipliği yapmak, Türk malı otomobile Anadolu’nun damgasını vurmak istiyoruz.
Konya Organize Saniye Bölgesi, yerli otomobil yatırımı için talep edilen
büyüklükte arsa tahsisi yapmaya, gerekli tüm altyapıyı oluşturmaya hazır
olduğunu açıklamıştır. 
Konya’da savunma
sanayisi yönünden de önemli bir potansiyel bulunmaktadır. Beyşehir ilçemize
bağlı Huğlu, Üzümlü ve Gencek’te yüz yılı aşkın süredir av tüfeği
üretilmektedir. Tümüyle yerli ham madde kullanımı, nitelikli iş gücü, yüksek
katma değerli ve ihracata dönük üretim söz konusudur. Dünyada 2016 yılında
yaklaşık 1 milyar dolarlık av tüfeği ihracatı yapılmış olup Türkiye 138 milyon
dolarla 2’nci sıradadır. Av tüfeği ihracatımızın büyük çoğunluğu Beyşehir’de
bulunan firmalar tarafından gerçekleştirilmiştir. Beyşehir Üzümlü ve Huğlu’da
av tüfeği ve askerî silah imalatı ve geliştirilmesi konusunda MEVKA tarafından
birtakım çalışmalar yapılmaktadır. Başta Millî Piyade Tüfeği Projesi
kapsamında, MPT-76 ve diğer silahların üretimi için bölge değerlendirilmeli ve
savunma sanayisine entegre edilmelidir. Bölgede silah ihdas organize sanayi
bölgesi de mutlaka kurulmalıdır. 
Selçuk
Üniversitesi tarafından Kalkınma Bakanlığına teklif edilen Silah Sanayi Eğitim
ve AR-GE Altyapısının Güçlendirilmesi Projesi’nin desteklenerek 2018 programı
çerçevesinde uygulamasının sağlanmasını Konya olarak Sayın Kalkınma
Bakanımızdan bekliyoruz. 
Bütçelerin
ülkemiz ve milletimiz için hayırlara vesile olmasını diliyorum, saygılar
sunuyorum. (MHP ve AK PARTİ sıralarından alkışlar) 
BAŞKAN
– Teşekkür ederiz Sayın Kalaycı. 
Milliyetçi
Hareket Partisi Grubu adına dördüncü ve son konuşmacı, Afyonkarahisar
Milletvekili Sayın Mehmet Parsak. 
Süreniz
yirmi dakika. 
Buyurun.
(MHP sıralarından alkışlar) 
MHP
GRUBU ADINA MEHMET PARSAK (Afyonkarahisar) – Aziz Türk milleti, saygıdeğer
milletvekilleri; Adalet Bakanlığı, Hâkimler ve Savcılar Kurulu, Adalet
Akademisi Başkanlığı, Ceza İnfaz Kurumları ve Tutukevleri ile İşyurtları Kurumu
bütçeleri hakkında Milliyetçi Hareket Partisi Grubumuz adına söz almış
bulunuyorum. Bu vesileyle Gazi Meclisi, siz saygıdeğer milletvekillerini ve
ekranları başında bizleri izleyen aziz milletimizi saygılarımla selamlıyorum. 
Yine
bu vesileyle, yüksek yargı başkanlarımızdan başlayarak üyelerimize,
bürokratlarımıza, hâkimlerimize, savcılarımıza, yazı işleri müdürlerimize,
zabıt kâtiplerimize, mübaşirlerimize, infaz koruma memurlarımıza yani adalet
ordumuzun bütün mensuplarına da buradan sevgilerimi, selamlarımı,
muhabbetlerimi gönderiyorum. 
Saygıdeğer
milletvekilleri, Adalet bütçesini görüştüğümüze göre, öncelikle “adalet”
mefhumu, “adalet” kavramı üzerindeki düşüncelerimizi paylaşmak isteriz. Evet,
esasen Plan ve Bütçe Komisyonunda da özetle ifade etmeye çalıştığım gibi, önce
insan yaratıldı. İnsan yaratıldıktan sonra, onların ilk çocukları arasında da
deyim yerindeyse ilk adli vaka meydana geldi; Habil ile Kabil arasında. Ve
ondan sonra da adalet arayışları başladı. Bundan çok uzun bir süre sonra devlet
ortaya çıkmaya başladı ve bugünkü modern anlamıyla devlet bundan çok çok daha
sonra ortaya çıktı. İşte, bu ikisinin arasındaki ilişkiler çerçevesinde de
bugün de hâlâ geçerliliğini koruyan, bundan sonra da geçerliliğini koruyacağına
emin olduğumuz o en temel hakikat yani “Adalet mülkün temelidir.” ilkesi ortaya
çıktı. Evet, adalet mülkün temelidir. 
Siyaset
bilimciler, anayasa hukukçuları devletin görevlerini tarif ederken, bunları
sıralarken buna ilişkin çok sayıda söz söylediler. Evet, önce dışarıdan gelen
tehditlere karşı milleti korumak, sonra milletin içeride güvenlik, huzur ve
asayiş içerisinde yaşamasını sağlamak, milletin sağlık, eğitim ve pek çok
hizmetini yerine getirmek gibi devletin pek çok görevi sayılabilse de bunların
hepsini bir başlık altında toplamak gerekirse herhâlde o görevin adalet
olduğunu da ifade etmek mümkündür. Öyle ki bir devlet, milletinin güvenliğini
sağlarken, milletine eğitim, sağlık, sosyal güvenlik gibi hizmetleri yerine
getirirken ancak adaletli davranırsa o hizmetleri tam anlamıyla yerine getirmiş
olur; yok, eğer bu hizmetleri yerine getirirken adaletli davranmıyorsa o
hizmetlerin de tam manasıyla, kâmilen yerine getirildiğini ifade edebilmek
mümkün değil. 
Bu öneminden
olsa gerek gene insanlık tarihinden bu yana bir taraftan mülkün yani devletin
temeline, adalete dinamit koymaya çalışanlar olduğu gibi öbür taraftan da
mülkün, devletin temelini korumaya, kollamaya, güçlendirmeye çalışanlar var ve
bu mücadele insanlık tarihiyle yaşıt olmakla zannediyorum kıyamete kadar da
sürecek bir mücadele. Evet, gerçekten, bu mücadelelerin en son önemli
örneklerinden bir tanesini de 12 Eylül 2010 Anayasa referandumu süreciyle
başlayan ve sonrasında 15 Temmuz 2016 hain darbe girişimiyle sonuçlanan süreçte
bir kere daha yaşadık. Bu süreç her şeyden önce adalet ve hukuk odaklıydı. 12
Eylül 2010 referandumunda -burada daha önce de defalarca testini yaptım-
değişen onlarca maddeyi hiç kimse hatırlamaz ama iki önemli madde vardı ki bir
tanesi Anayasa Mahkemesinin yapısının değiştirilmesi, diğeri de Hâkimler ve
Savcılar Yüksek Kurulunun yapısının değiştirilmesi. İşte, o Anayasa
referandumunun da ne yazık ki temelini oluşturuyordu ve hemen o Anayasa
referandumundan sonra Milliyetçi Hareket Partisinin ve Sayın Genel Başkanımızın
testi kırılmadan önceki onca haklı ikazlarına, uyarılarına rağmen, önce
Hâkimler ve Savcılar Yüksek Kurulu ve bununla bağlantılı olarak ve bundan sonra
bütün hâlinde bir yargı sistemimiz ne yazık ki –tırnak içinde söylüyorum- ele geçirilmesi
bir yana, âdeta istila edildi. Ardından gelen kumpas davaları, yargı üzerinden
devletin, siyasetin dizayn edilmesi çalışmaları, 7 Şubat 2012 MİT krizi ve
devamındaki, bugün çok net ifade edebildiğimiz devlet krizleri ve en nihayet,
bu süreç 2014 yılından itibaren yargıda bir devlet aklının ürünü olarak ortaya
çıkmış, yargıda birlik ruhunun başlatmış olduğu ve çok kuvvetli bir mahiyette
yürütmüş olduğu mücadelelerden sonra âdeta köşeye sıkışmış olan hain terör
örgütünün 15 Temmuz 2016’da Türk milletinin, Türk tarihinin en büyük
ihanetlerinden birisi olarak hain bir darbe girişimiyle neticelendi. Bu yüce
Meclisin, Gazi Meclisin çatısından bombalar yağdırıldı, Türk devleti işgal
edilmeye çalışıldı, Türk milleti iç savaşla birbirine düşürülmeye çalışıldı.
İşte böylesi bir süreç içerisinde de adaletin ve yargının ne derece önemli
olduğunu bir kere daha gördük. Böylesi önemli bir mefhum olan adaletin ve
yargının bu önem ile mütenasip üzerine bir önem gösterilmesi ve bu doğrultuda
da bütçesi başta olmak üzere tüm ihtiyaçlarının da, tüm faaliyetlerinin de bu
doğrultuda gerçekleştirilmesi gerektiğinden hiç şüphe olmasa gerek. Nitekim, 15
Temmuzdan hemen sonra ülkemizde oluşmuş olan uzlaşma ikliminin neticesinde 3
siyasi partinin birer temsilcisiyle kamuoyundaki yaygın adıyla bir mini Anayasa
komisyonu oluşturduk ve mini Anayasa komisyonunda bütün bu anlattığım
sebeplerle de yargı odaklı bir çalışma gerçekleştirdik; adalet, hukuk odaklı
bir çalışma gerçekleştirdik ve 7 maddede de önemli bir mutabakat sağlamışsak da
ne yazık ki Hâkimler ve Savcılar Yüksek Kurulunda o gün itibarıyla tatminkâr
bir mutabakat sağlayamadığımızdan dolayı söz konusu Anayasa değişikliği
gerçekleşemedi ama hemen arkasından, bu defa, 16 Nisan 2017 tarihi itibarıyla
milletimizin halk oylamasıyla benimsediği, tescil ettiği Anayasa
değişikliklerimizde o mini Anayasa komisyonunda mutabakat sağlanan yargı odaklı
maddelerin neredeyse tamamına yakınını söz konusu Anayasa değişikliklerine
işledik ve milletimizin bunu tescil etmesiyle de ayrıca mutlu olduk. Söz konusu
Anayasa değişikliklerinde yani 16 Nisan Anayasa değişikliklerinde Anayasa’mızın
9’uncu maddesine “tarafsız” ibaresi eklemek suretiyle yargının tarafsızlığına
önemli bir vurgu yaptık. Anayasa’mızın 125’inci maddesinin “Cumhurbaşkanının
tek başına yapacağı işlemler ile Yüksek Askerî Şûranın kararları yargı denetimi
dışındadır.” fıkrasını yürürlükten kaldırmak suretiyle yargının alanını
genişlettik, yargı denetiminin alanını genişlettik. 142’nci maddede disiplin
mahkemeleri dışında askerî mahkemelerin kurulamayacağını; 146’ncı maddede
bundan hareketle, Anayasa Mahkemesinde Askerî Yargıtay ve Askerî Yüksek İdare
Mahkemesi Başkanlığından gönderilen üyelerin hükümden kaldırılmasını ve yine,
159’uncu maddesinde de son derece önemli bir kurumumuz olan Hâkimler ve
Savcılar Yüksek Kurulunun Hâkimler ve Savcılar Kurulu adıyla yeni bir yapıya
kavuşmasını temin ettik. Bu değişikliklerle de, özde bakıldığında, Hükûmet
sistemimiz ve yönetimimize ilişkin temel değişikliklerle birlikte ve az bunlar
kadar önemli, yargı sistemine yönelik esaslı değişiklikler gerçekleştirdik.
Şimdi,
böylesi bir sürecin sonunda adaletin mülkün yani devletin temeli olduğu gibi
koskoca bir hakikatle karşı karşıyayız. Böylesi bir süreçte adalete, yargıya
güvenin yüzde 11’lere kadar düştüğü gibi vahim bir hakikatle de karşı karşıya
kaldık. Bu vahim hakikati ortadan kaldırmaya yönelik önemli ve olumlu adımların
atılmış olduğu da bir gerçek, bir hakikat. Özellikle yeniden ifade ediyorum:
2014’ten itibaren ortaya çıkmış olan ve bir devlet aklı ürünü olarak gördüğümüz
yargıda birlik ruhu bunun için son derece önemli ama bütün bu hakikatlerle
birlikte adaletin ve yargı sistemimizin tüm sorunlarını çözemediğimiz de bir
başka hakikat olarak karşımıza çıkmakta. Ve ben konuşmamın bundan sonraki
aşamasında da yargı sistemimize ve adaletimize ilişkin temel sorunları ve
bunlara ilişkin çözüm önerilerimizi başlıklar hâlinde sizlere arz etmek
istiyorum. 
Bu sorunlarımızı
çözebilmek için her şeyden önce anayasal ve yasal altyapımızı düzgün hâle getirmek
zorundayız. Özellikle, Anayasa değişikliği referandumumuzdan kaynaklanan uyum
yasaları başta olmak üzere ama bunlarla sınırlı değil, tüm yasal altyapı
çalışmalarımızda da son derece hassas, titiz ve olması gerektiği gibi
çalışmalar yürütmek durumundayız. 
Yasal, anayasal
altyapı meselelerini çözdükten ve belli bir aşamaya getirdikten sonra ama en az
bunun kadar önemli olarak yargı, adalet personelimizin tüm sorunlarını çözmek
zorundayız. Gerçekten, adaleti tesis etmek istiyorsak her şeyden önce bu meseleyi
de çözmek zorundayız. Buna başlıklar hâlinde baktığımızda, örneğin, adliye
personeliyle ilgili “adalet hizmetleri sınıfı” oluşturmak suretiyle adliye
personelimizin hakkı olan özlük hakları bakımından önemli bir aşama
katedebileceğimizi düşünüyoruz ama bunu hemen yapamayacaksak özellikle ve
yeniden tekrar etmek isterim ki yargı teşkilatımızda adliye personelimiz
arasında mübaşirlerimiz var, bizim de bu yönde bir kanun teklifimiz var,
yargıda çok önemli bir yük taşıyan, son dönemde bu yükleri daha da artan
mübaşirlerimizin “Genel İdare Hizmetleri” sınıfına geçmek gibi bir haklı
beklentileri var. Hepsi 5 bin civarında olan mübaşirlerimizin bu haklı
taleplerinin sonuca kavuşması için, Sayın Bakanım, yarın bile değil bu akşam
sizin yapacağınız konuşmada, emin olun, mübaşirler şu anda bir müjde bekliyor.
Bunu buradan aktarmış olayım. 
Avukatlarımızın
-evet ben bir avukatım, Sayın Bakan bir avukat, şu anda Genel Kurulda da pek
çok avukat kökeninden gelen milletvekilimiz var- önemli sorunları mevcut. Bu
sorunları çözmek zorundayız. Bunların içerisinde… 
METİN KÜLÜNK
(İstanbul) – Bayağı çoksunuz hukukçular olarak.
MEHMET PARSAK
(Devamla) – Doğal olarak çokuz, Allah sayımızı da artırsın.
METİN KÜLÜNK
(İstanbul) – O da güzeldi.
MEHMET PARSAK
(Devamla) – Bunların içerisinde, avukatlarımızın içerisinde özellikle kamu
avukatlarımızın da 3600 ek gösterge talebi başta olmak üzere çok önemli ama
küçük küçük talepleri var. Tazminatlara ilişkin, ek ödeneklere ilişkin, bunlar
da zannediyorum kolayca çözülebilecek durumda. Sayın Adalet Bakanımızın, Maliye
Bakanıyla birlikte bu yönde yapacağı çalışmalara da biz mutlaka yürekten destek
vereceğiz.
MUSTAFA ILICALI
(Erzurum) – Mühendisler ne olacak?
MEHMET PARSAK
(Devamla) – Ee, onları da mühendisler ifade etsin sayın milletvekilim.
Şimdi, bunları
hallettikten sonra…
MAHMUT TANAL
(İstanbul) – Mavi pasaport, yeşil pasaport…
MEHMET PARSAK
(Devamla) – Sayın Tanal, bu sorunların tamamını burada ifade edemeyiz bu süre
içerisinde.
Bu personel
taleplerini hallettikten sonra yargımızın fiziki sorunlarını çözmek zorundayız.
Bakın,
Yargıtayımız, bugün ne yazık ki fiziki açıdan kötü şartlar altında hizmet
veriyor. Hâline mütenasip bir yerleşkeye nakletmek zorundayız Yargıtayımızı.
Ankara Adliyesi, ne yazık ki çok dağınık bir vaziyette; avukatların oradan
oraya koşturduğu, hâkimlerin, savcıların, adliye personelinin zorluklar içinde
çalıştığı bir duruma gelmiş vaziyette. Bunu mutlaka çözmek zorundayız.
FETÖ davaları ve
Olağanüstü Hâl Komisyonu bir an önce ama adaletten asla ayrılmadan haklıyla haksızı,
suçluyla suçsuzu ayırt etmek ve bu konudaki haklı talepleri, beklentileri
yerine getirmek durumundadır. Bunca tutukludan, bunca hükümlüden de kaynaklı
olarak Ceza İnfaz Kurumumuz ile Tutukevleri ve İşyurtları Kurumumuzda da çok
önemli sıkıntılar var. Ne yazık ki doluluk oranları haddini çok çok fazla aşmış
durumda. Nöbetleşe uyuyan mahkûmlar, tutuklular ve bu denklem içerisinde çok
zor şartlar içinde faaliyet yürütmeye çalışan gardiyanlarımız. Bütün onların
sorunlarını çözmek zorundayız.
Türkiye Adalet
Akademisi… Yargıyı tesis ederken tabii ki savcılarımızla, hâkimlerimizle çok
önemli kararlar verir ve özellikle 15 Temmuz süreciyle birlikte binlerce hâkim,
savcı ya da o cübbelere bürünmüş hainlerin ihraç edilmesi neticesinde ortaya
önemli bir boşluk çıktı. Bu boşluk önemli ölçüde doldurulmaya çalışılmışsa da
hâlen eksikliklerinin olduğu da muhakkak ama bu nicelik sorunlarını çözerken
bununla birlikte nitelik sorunlarını da halletmemiz gerekiyor ki bunun da yolu
Adalet Akademisinin çalışmalarını güçlendirmekten geçiyor. Bu vesileyle şu
çağrıda da bulunmak istiyorum. Şu anda Adalet Akademimizde eğitimlerini
sürdüren, daha önce sürdürmüş olan ya da bundan sonra sürdürecek olan
hâkimlerimize, savcılarımıza sesleniyoruz: Yargıya güven problemini çözecek, adaleti
yeniden mülkün temeli hâline getirecek en önemli vazife, hâkimlerimize,
savcılarımıza düşüyor. Bu çok büyük bir sorumluluk ve bu sorumluluk yerine
getirilirken hâkimlerimizin, savcılarımızın hiçbir kimseye, hiçbir kuruma borcu
yoktur. Hâkimlerimiz, savcılarımız sadece Türk devletine, Türk milletine ve
adalete borçludur ve bu borcun da ödenmesini bekliyoruz. 
Sayın
milletvekilleri, biraz önce de ifade ettim, Hâkimler ve Savcılar Kurulumuz son
Anayasa değişikliğiyle birlikte yeni bir yapıya büründürüldü. Sadece yargı ve
adalet sistemimizin değil, devletimizin belki de en stratejik kurumlarından bir
tanesi. Hangi sorunu varsa iki edilmeden, bir an önce çözülmesi gerekir; daha
iyi, daha güzel noktalara taşınması gerekir; personelinin de, söz gelimi Hâkimler
ve Savcılar Kurulu müfettişlerinin özlük haklarına ilişkin talepleri var,
çözülmesi gerekir; fizikî problemlerinin bir an önce halledilmesi gerekir.
Sözlerimin
sonuna doğru yaklaşırken sayın milletvekilleri, önemli bir hususa da vurgu
yapmak isterim. Özellikle son günlerde yargı camiamızda, yargı kamuoyumuzda
yeni bir kanun hükmünde kararname çıkarılarak yüksek yargıya yönelik birtakım
değişikliklerin yapılacağı yönünde birtakım değerlendirmeler var. Bakın,
buradan önemle ve iyi niyetle uyarıyoruz: Sayın milletvekilleri, 15 Temmuzdan
önce çıkardığımız ve -belki başka eşi benzeri yoktur- darbe girişiminden dolayı
Sayın Cumhurbaşkanının on beş gün geçtikten sonra onaylamak durumunda kaldığı
bir kanunla yüksek yargıdaki üye sayılarını azalttık. Onun üstünden bir buçuk
sene daha geçmedi. Şimdi, 100 civarında yüksek yargıda Yargıtaya, 15 civarında
Danıştaya yeni üye atandı. 
KADİM DURMAZ
(Tokat) – Sizin katkılarınızla.
MEHMET PARSAK
(Devamla) – Bakın, biz katkılarımızın nerede olduğunu, neye istinat ettiğini biliyoruz,
bilmesi gereken herkes de biliyor. 
Sayın
milletvekilleri, bu mesele son derece önemli. Yüksek yargıda böylesi bir
değişikliği bugün itibarıyla doğru bulmuyoruz. Özellikle FETÖ ve PKK başta
olmak üzere, terörle mücadele eksenindeki önemli davalar devam ederken, yüksek
yargıya, kürsülerdeki terör mahkemesi başkanlarından, başsavcılardan mutlaka
bir hareketlilik olacak. Talip olup gidemeyenler olacak, küskünlükler,
kırgınlıklar olacak, gidenlerden dolayı ilk derece mahkemeleri içinde ciddi
hareketlilikler olacak ve bunlar, sadece kendileri bakımından değil, sonrasında
çıkacak kararname, çıkmak durumunda olacak kararnameyle, esasen tüm yargı
sistemimizi bir kere daha belki de altüst edebilecek. Sadece hâkimlerimiz,
savcılarımız değil, aileleri, çocukları da bunlardan etkilenebilecek.
(Mikrofon
otomatik cihaz tarafından kapatıldı) 
MEHMET PARSAK
(Devamla) – Ek süre istiyorum Sayın Başkan.
BAŞKAN –
Buyurun, bir dakika…
MEHMET PARSAK
(Devamla) – Yani dememiz o ki sayın milletvekilleri, bu düzenleme yanlıştır ama
illa yapılacaksa bugün yapılması yanlıştır, terörle mücadele davaları bittikten
sonra yapılmalıdır. O zaman yapılırken de gene, her zaman ve her konuda olduğu
gibi ehliyetten, liyakatten, adaletten uzaklaşılmamalıdır. Sözgelimi on yedi
yıl şartı daha aşağılara düşürülmemelidir. Yargıda birlik ruhuna ve devlet
aklına zeval verilmemelidir. 
Bu duygu ve
düşüncelerle -Sayın Bakanımızın ilk bütçesi- Adalet Bakanlığımızın bütçesinin
hayırlı olmasını Cenab-ı Allah’tan niyaz ediyorum. 
Genel Kurulu,
siz saygıdeğer milletvekilleri ve ekranları başında bizleri izleyen milletimizi
bir kere daha saygılarımla selamlıyorum. (MHP ve AK PARTİ sıralarından
alkışlar)
BAŞKAN –
Teşekkür ediyoruz Sayın Parsak.
Sayın
milletvekilleri, şimdi Cumhuriyet Halk Partisi Grubunun konuşmacılarına
geçiyoruz.
İlk
konuşmacı, Bursa Milletvekili Sayın Lale Karabıyık.
Süreniz
yedi dakika Sayın Karabıyık.
Buyurun.
(CHP sıralarından alkışlar) 
CHP
GRUBU ADINA LALE KARABIYIK (Bursa) – Teşekkürler Sayın Başkan.
Değerli
milletvekilleri, Kalkınma Bakanlığı üzerine konuşma yapacağım. Ama kalkınma
deyince değinmeden geçemeyeceğim. Düşününüz ki cumhuriyetin ilk yılları,
Kurtuluş Savaşı’ndan çıkılmış, yoksulluk, fakirlik diz boyu ve cumhuriyetin o
ilk yıllarında, on altı yılın on yılında sadece bütçe fazlası var, on altı
yılın on yılında bütçe fazlası var ve de başka bir rakamda, bakıyorsunuz,
1930’dan sonra sürekli de cari fazla verilmiş. Bunları unutmayalım. 
Şimdi
TÜİK konusuna biraz değinmek istiyorum. TÜİK, seri değişikliği yaptı, yeni
serilere geçti. Yeni serilerle artık rakamları, oranları kıyaslamak biraz daha
güç oluyor. Neler yaptı TÜİK, şöyle bir bakalım: Bir kere, yeni seriye
geçtiğinde metodolojisi değişmiş oldu, anket soruları değişmiş oldu, hesaplarda
farklı sektörlerin ağırlıklarını ve veri kaynaklarını kullanıyorlar. Anket
sorularının değişmesi, sonuçlarda oldukça etkili oldu ki bunu burada bir
konuşmamda dile getirmiştim. 
Yine,
başka ne yaptılar? Şöyle bir durum var: Hükûmetin verileri aslında Maliye
Bakanlığından geliyor ama bunlar vergi iadeleri rakamları. Yine ekonomideki
yavaşlama, iktisadi verileri hesaplama yöntemleri değiştirilerek maalesef
perdelenmek durumunda kaldı yani biz artık gerçek verileri göremiyoruz. 
Buna
bir örnek vereyim size: 2012-2016 yılları arasındaki büyüme oranı, yeni seriyle
2 katına çıkmış durumda, yeni seriyle 2 katına çıkmış durumda. 2019 öncesi için
ise bu bağlantı sürdürülmediği için orada bir kopukluk söz konusu seride yani
2009’la kıyaslamalarınız boşa çıkıyor. Böyle de bir uyumsuzluk söz konusu. 
Yine,
başka bir nokta TÜİK’te, ne var? 80 milyon nüfusun 4 milyona yakını Suriyeli ve
göçmen. Onların harcamaları ve gelirlerinin hepsi, maalesef rakamlara yansımış
değil. Bu da kişi başı geliri çok farklı miktarda gösteriyor, bir hata da
buradan kaynaklanıyor. Aynı zamanda, istihdam, sanayi ve dış ticaret
rakamlarındaki değişmeler, büyüme verileriyle maalesef uyuşmuyor değerli
milletvekilleri.
Şimdi, TÜİK ne
yaptı? Şapkadan tavşan çıkardı, bir büyüme oranı açıkladı. Tamam, güzel, rakam
olarak, salt olarak güzel. Bakın, şu anda on dört yılın en yüksek enflasyonu
var, en ağır borçlanma rakamları var. Gelişmiş ve gelişmekte olan ülkelerde
yüzde 1 ile 3 aralığında seyreden faiz oranı, bizde yüzde 15’lere tırmanmış
durumda. İşsizlik çift hanelerde. Doğrudan sermaye girişi azaldı, beşte 4’ü
sıcak parayla finanse edilen bir cari açık finansman yapısı var. Kredi Garanti
Fonu’nun desteğiyle, dopingiyle 210 milyar liralık bir rakamla destek verildi
ve makine teçhizat yatırımları arttı. Şu anda, bu yıl için cari açığı kapatmak,
zaten bir sorun değil diye düşünüyorsunuz, “Sürdürebilmek marifet.” diyorsunuz.
Şu anda 210 milyar dolar dışarıdan para girişi ve dönmesi lazım ki cari açığı
sürdürebilsin. Bu arada, enflasyon da yüzde 13’lerde, bu da görünen rakam
sadece. Ama ne oldu? Şapkadan tavşan çıktı ve TÜİK yüzde 11,1 açıkladı.
Şöyle bir
kıyaslama yapmak istiyorum değerli milletvekilleri: 2002-2007 yılları arasında
da bu ülkede bir büyüme gerçekleşti. Evet, aslında bundan çok hoşnut oldunuz,
tabii ki hoşnut oluruz ama dünyada zaten öyle önemli bir küresel sermaye
salınımı vardı ki bütün ülkeler büyüyordu, Türkiye de büyüdü, tamam, büyüdü.
Şimdi, 2010-2017 arasında da büyüme var ama iki büyüme arasında çok önemli
farklar var.
Şimdi size onu
ifade etmek istiyorum, biraz gerçek rakamları görebilmemiz açısından. Değerli
milletvekilleri, 2002-2007 yılları arasında büyüme vardı ama çekirdek enflasyon
4,8’di. 2002-2007 yılları arasında büyüme vardı ama dış borcun millî gelire
oranı yüzde 36’ydı ve yine o dönemde cari açığın en az yarısı kadar doğrudan
yatırımla finansman sağlanıyordu bu ülkede. Şimdi, 2010-2017 yılları arasında
da büyüme var ama çekirdek enflasyon o tarihlerdeki gibi 4,8 değil, yüzde 12.
Dış borç oranı, o tarihlerdeki gibi yüzde 36 değil, yüzde 51 ve dışarıdan
gelen, doğrudan yatırım değil, sıcak para yani cari açığın finansman kalitesi
bozulmuş durumda, riske girmiş durumda ve -ne kadarı- beşte 4’ü sıcak parayla
karşılanabilir durumda. İşte, büyümenin tabela büyümesi olmasının sebebi budur
değerli milletvekilleri. 
Şöyle bir
istikrarımız var: “Kırılgan beşli” diye bir ifade var biliyorsunuz. Kırılgan
beşlide geçen yıl 5 ülke vardı ve biz de vardık. Geçen yıl kırılgan beşlideki 4
ülke yer değiştirdi, bu yıl onlar artık yok, onların durumu düzeldi ama biz
istikrarlı olarak kırılgan beşlide şu anda devam ediyoruz. 
Peki, kalkınma
diyoruz, büyüme diyoruz ama bunlar sözle olmuyor, doğru ekonomi politikaları
olacak, hukuk olacak, adalet olacak, evet ve her şeyden önce eğitim sistemi
olacak, sağlıklı ve doğru işleyen bir eğitim sistemi olacak. Geleceği ideolojik
olarak şekillendirme hedefinde değil, gelecekte kalkınmayı yaratacak bir eğitim
sistemi olması gerekli çok değerli milletvekilleri. Ama bizde eğitim sisteminin
her gün biraz daha geriye gittiğini görüyoruz. O zaman, Kalkınma Bakanlığı
bütçesini konuşurken önce bunu düşünmekte yarar var. Hâlen “Millî Eğitime
ayrılan bütçeden pay ayrıldı.” diye burada ifade ediliyor. Allah aşkına,
lütfen, açın, rakamlara bakın. Bütçedeki rakama baktığınızda… 
(Mikrofon
otomatik cihaz tarafından kapatıldı) 
LALE KARABIYIK
(Devamla) – Çok kısa, bitirmek üzereyim Sayın Başkan. 
BAŞKAN – Lütfen
tamamlayın. 
LALE KARABIYIK
(Devamla) – Peki. Teşekkür ederim. 
Değerli
milletvekilleri, rakamlara baktığınızda, oranlara baktığınızda, Millî Eğitim
Bakanlığında artan rakam personel giderleri kısmıdır. Eğitim yatırımlarına
ayrılan pay yüzde 4,8, geçen yıla göre gerilemiştir. Siz bu ülkedeki okullar
arasındaki nitelik, nicelik farklarını ortadan kaldırmadan ve de siyasetten
arındırmadan siyasetin gölgesinde bir eğitim sistemiyle devam ederken,
kalkınmadan söz etmek hiç de mümkün görünmüyor.
Teşekkür
ederim. 
Teşekkür
ederim Sayın Başkan. (CHP sıralarından alkışlar) 
BAŞKAN
– Teşekkür ederiz Sayın Karabıyık.
Sayın
milletvekilleri, birleşime 13.30’a kadar ara veriyorum.
Kapanma Saati: 12.46
İKİNCİ OTURUM
Açılma Saati: 13.35
BAŞKAN: Başkan Vekili Pervin BULDAN
KÂTİP ÜYELER: Vecdi GÜNDOĞDU (Kırklareli), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 38’inci Birleşiminin İkinci
Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon ve
Hükûmet burada.
Şimdi konuşma
sırası, Cumhuriyet Halk Partisi Grubu adına Ordu Milletvekili Sayın Seyit
Torun’a aittir.
Sayın Torun,
buyurunuz. (CHP sıralarından alkışlar) 
Süreniz yedi
dakika.
CHP GRUBU ADINA
SEYİT TORUN (Ordu) – Salon da boş ama Sayın Başkanım.
BAŞKAN – Evet,
maalesef.
SEYİT TORUN
(Devamla) – Sayın Başkan, değerli milletvekilleri; Çevre ve Şehircilik
Bakanlığı bütçesinde söz almış bulunuyorum. Yüce heyetinizi saygıyla
selamlıyorum.
Sayın Bakanım,
sunuş konuşmanızla başlamak istiyorum. Çok güzel ifade etmişsiniz: “Yaşam devam
edecekse havayı, suyu, toprağı ve enerjiyi koruyalım, kirletmeyelim, tahrip
etmeyelim yoksa doğa felaketleriyle baş başa kalırız.” Ve eklemişsiniz: “Emanet
şuuruyla koruyoruz.” Buna yürekten katılıyoruz. Ama bu sözlerin dilek ve
temenniden çıkıp bir an önce de uygulamaya geçmesini talep ediyoruz. On beş
yıllık iktidarınızda hava kirli, doğa talan, rant her yerde ama olumsuz hiçbir
şeyin sorumluluğu üzerine alınmıyor, hiçbir olumsuzluktan pay çıkarılmıyor. 
Havadan
başlayalım arkadaşlar. 2015 yılından başlayarak ülkemizin neredeyse her ilinde
PM10 olarak bilinen kirlilik değerleri Dünya Sağlık Örgütü tarafından
belirlenen değeri aşmıştır. Bir tek Çankırı ili bu değerlerin altında.
Hepimizin, çocuklarımızın yaşamını tehdit ediyor bu kirlilik. Doğaya bakalım
örneğin, gerçekten doğa talanı artık hemen hemen her bölgemizde ciddi anlamda
devam ediyor. Birinci derecede doğal sit alanlarında, ekolojik alanlarda,
ormanlarda, yaylarda, meralarda, sulak arazilerde maalesef HES’lerle, termik ve
nükleer santrallerle ve özellikle maden ve taş ocaklarıyla, sermayenin önü
açılarak, diğer taraftan da hukuki yönler kapatılarak yoğun bir talan
yaşanıyor. Bu talanın, bu tahribatın sonucunda acaba elde ettiğimiz katma değer
bizi tatmin edecek mi? Doğayı tekrar geri dönüştürürken acaba hangi
maliyetlerle karşı karşıya kalacağız?
Değerli
milletvekilleri, bu varlıklarımız inanın acımasızca elimizden çıkıyor. Her
yerde, gittiğimizde, özellikle uçak seyahatlerinde de görüyoruz ki ormanlık
alanlarımız ve meralarımız her geçen gün bozuluyor. Artık çocuklarımıza bırakacağımız
emanetler üzerine iyi şeyler söylememiz de çok mümkün değil. 
Kayıplarımıza
bakın arkadaşlar, on beş yıldır ağaç dikiyoruz diyoruz ama Avrupa’daki yeşil
alan 20 metrekareyken bizde hâlâ bu -kişi başına düşen- 5 metrekare. En fazla
ormanlık alana sahip 190 ülke arasında 139’uncu sıradayız. Doğayı korumada 180
ülke arasında 177’nci sıradayız arkadaşlar. Erozyonla kaybettiğimiz toprak
miktarımız 1,2 milyar ton; 2,8 milyon hektar tarım arazimiz kaybedilmiş,
tarımdaki istihdam payımız 2002’de 7,5 milyon kişiyken 5 milyon kişiye düşmüş
ve ithal etmediğimiz tarım ürünü kalmamış. HES’lerle hapsedilen akarsular,
Yeşil Yol’la bitirilen yaylalar, ekosistemde yaratılan geri dönüşsüz tahribat
her geçen gün artıyor. Uluslararası çevre sözleşmelerine attığımız imzalar
maalesef ülkemizde hâlâ geçerliliğini korumuyor. 
Biraz
önce, bu salona gelmeden önce de değerli arkadaşlar, Esenyurt Belediye
Başkanımızın da istifa ettiğini öğrendik. Türkiye nüfusunun yüzde 40’ının
yaşadığı kentlerde artık belediye başkanları seçilmiş belediye başkanları değil
maalesef, ya görevden alınmış ya açığa alınmış, millî iradenin temsili
gerçekleşmemiş. 
Sayın Bakanım
çok tecrübeli, birikimli bir belediye başkanımız aynı zamanda. Merak ediyorum,
bu belediye başkanlarımız görevden alınırken -kimi sağlık sebebini, kimi farklı
sebepleri gösteriyor ama- gerçek neden hiçbir türlü bize açıklanmıyor. Kimi
belediye başkanımız zorla, kimi belediye başkanımız tehditle, kimi belediye
başkanımız da gözyaşları içerisinde istifa ediyor. Bunu da anlamak mümkün
değil. 
Yirmi yıldır
Ankara ve İstanbul’da yaşanan ve parsel parsel satılan bu şehirlerin hesabını
kim verecek? Büyük şehirlerimiz artık nefes alamaz hâle gelmiştir.
Cumhurbaşkanımız “İstanbul’a ihanet ettik, bizim de hatamız var.” diye itiraf
etti. Ertesi gün belediye meclislerinde AKP’li üyeler ellerini imar planı
değişikliklerine kaldırıp indirmeye devam ediyor ve hâlâ dikey büyüme devam
ediyor. Bunu her alanda, her belediyede görmek mümkün. Yani buradan, acaba
Cumhurbaşkanının talimatlarını belediye başkanları mı anlamıyor, yoksa
duymazlıktan mı geliyor? 
Kentsel dönüşüm
Sayın Bakanımızın çok iddia ettiği bir proje, çok büyük bir hevesle girdi, çok
iddialı girdi ama hâlâ, bilemiyoruz, onu engelleyen konu ne? Bu noktada yeterli
bir çalışma yok, hâlâ deprem toplanma alanlarımız imara açılıyor, hâlâ bu
konuda gerekli kaynak da aktarılmış değil. Deprem bizi korkutuyor, depremdeki
ölü sayısıyla ilgili endişelerimizi dile getiriyoruz ama maalesef, bu konuda da
yeterli çalışmayı göremedik. 
Bir de Sayın
Bakanın MYK üyeliği döneminde Büyükşehir Yasası’yla ilgili kendileriyle
görüşmeler yapmıştık ve bu yasayla ilgili görüş ve önerilerimizi de kendilerine
takdim etmiştik fakat o günden bugüne hâlâ bir gelişme olmadı. Büyükşehir ve
ilçe belediyelerinin sorunları günbegün artarken, görev ve yetkileri günbegün
artarken maalesef kaynakları yeterli değildir ve son günlerde de sürekli
kulağımıza 81 ilin büyükşehir yapılacağı ve bütün illerin bütünşehir kapsamına
alınacağı ifade ediliyor. Bununla ilgili de maalesef hiçbir bilgi sahibi
değiliz. Eğer bu yasa çıkarılacaksa da mutlaka bütün siyasi partilerin
görüşlerinin alınması ve onların da bu konudaki birikimlerine mutlaka
başvurulması gerekir. 
CELAL DOĞAN
(İstanbul) – İnşallah çıkar, iyi bir yasa. 
SEYİT TORUN (Devamla)
– İnşallah çıkar, evet, Sayın Başkanım. Biz de bekliyoruz heyecanla çünkü
belediyelerimiz gerçekten çok büyük sorunlar yumağında çırpınıyorlar. 
Aslında,
anlatılacak çok şey var ama bu kadar kısa sürede de anlatmak mümkün değil.
Yerel yönetimlerimiz gerçekten… Özellikle belediye başkanlarımızın yurt dışı
yasağı olması bu ülkenin bir utancıdır, bir ayıbıdır. Belediye başkanlarımızın
sadece İçişleri Bakanının oluruyla yurt dışına çıkması dünyada da itibarımızı
zedelemektedir ve seçilmiş insanları da maalesef halkına karşı
itibarsızlaştırmaktadır. 
(Mikrofon
otomatik cihaz tarafından kapatıldı) 
SEYİT TORUN
(Devamla) – Bu anlamda da Sayın Bakandan, Kabineden destek bekliyoruz. 
Ben tekrar
söylüyorum, Çevre ve Şehircilik Bakanlığımızın bütçesini incelediğimizde,
yarısı personel giderlerine harcanmış, yarısı personel giderlerine ayrılmış;
beklerdik ki bu bütçe kentsel dönüşüme, bu bütçe doğanın tahribatının
giderilmesine, bu bütçe çocuklarımızın yaşayacağı güzel bir çevreye
harcansaydı. 
Hepinize
teşekkür ederim. (CHP sıralarından alkışlar)
BAŞKAN –
Teşekkür ederiz Sayın Torun. 
Cumhuriyet Halk
Partisi Grubu adına üçüncü konuşmacı İstanbul Milletvekili Sayın Gülay Yedekci.

Buyurunuz. (CHP
sıralarından alkışlar)
Süreniz yedi
dakika. 
CHP GRUBU ADINA
GÜLAY YEDEKCİ (İstanbul) – Dinle halkım, dinle köylüm, dinle işsiz gencim,
dinle emekli Mehmet amcam, dinle atanamayan Mehmet Öğretmen; yitip giden senin
geleceğindir. Dinle yandaş medya, cesaretin varsa yayınla. 
Milletimiz için
değil, müteahhitler için çalışan bir Bakanlık. Sizler ekonomiyi sadece inşaat
sektörüyle idare etmeye çalıştığınız için, tabii ki her gördüğünüz yeşil alana,
her gördüğünüz sosyal alana, hatta okullara bile imar gözüyle bakarsınız;
işinizi çözmek için kendinize özel yasa değişiklikleri bile yaparsınız. 
Şimdi yeni bir
moda başlattınız, daha doğrusu, bence yeni bir taktik izliyorsunuz Şener Şen’in
filminde olduğu gibi “Yaptım ama hele bir sor bakalım niye yaptım?” diye.
“Buralarda yanlış yapmışız.” deyip, şimdi bizim sözlerimize gelip yeniden hâlâ
rant anlayışınıza devam ediyorsunuz, ağacın yeşilini darphane kullanmadan
dolara çeviriyorsunuz. Peki, bakanların hiç haberi yok mu bu çalışmalardan,
ayakkabı kutularındaki paraların nasıl oraya geldiğinden hiç haberleri yok mu? 
Çevre
Bakanlığının görevi cazibe alanları yaratmak, pazarlama yapmak değildir.
Ülkemiz yazık ki dünyada çevre karnesi en kötü ülkelerden bir tanesidir. Son
iki yılda 33 basamak geriye giderek 99’uncu, doğayı ve yaban hayatı korumada
180 ülke arasında 177’nci olduk; kimlerle beraber, biliyor musunuz? Suriye,
Irak, Afganistan ve Somali’yle beraber. Plansız ve çarpık yapılaşma yüzünden
kıyılardan yaylalara, tarım arazilerinden kentlerin yeşil alanlarına kadar
yaşam alanlarını hızla betonlaştıran Hükûmet, çevre karnesini düzelteceği yerde
çevre tahribatının en önemli sebeplerinden biri olan çarpık yapılaşmayı yapan,
Alpu Ovası’nın göbeğine termik santral dikmek isteyen, Sinop’a nükleer santral
dikmek isteyen Hükûmet, madencilik, sanayi ve altyapı çalışmaları sırasında
müteahhitlerden ÇED raporu istemeyen Hükûmet, aslında, çevre anlayışını ortaya
koymuştur. Tek derdi inşaat sektöründen rant elde etmek olan bir bakanlığın
adına “Çevre Bakanlığı” demek de aslında hiç yakışmıyor. “Beton mu, yeşil mi?”
desem betonu tercih edeceği kesin olan, çevreye, doğaya ve kente olan
ihanetlerinde “Kandırıldım.” diyerek kendine bir suç ortağı arayan Çevre ve
Şehircilik Bakanlığı. 
Ben, Çevre ve
Şehircilik Bakanı olsam önce bir kent vizyonu ortaya koyardım. İnsanların
keyifle, huzurla, mutlulukla yaşayabileceği bir kent nasıl olmalıdır, onu
anlatmaya çalışırdım ama “Namazda gözü olmayanın ezanda kulağı olmaz.” misali,
ne Bakanın ne de Bakanlığın böyle bir amacı olmadığı için bu bütçede bir kent
vizyonu göremiyoruz. 
Politikalarınızın
kentlerimizin boğazını sıkan bir el gibi çağdaş kent yaşamını sonlandırmaya
yönelik olduğu açıktır. Şehre ihanet ettiğini söyleyen ve bu ihanetten sorumlu
olduğunu söyleyen anlayıştan, nükleer enerji santrallerine, termik santrallere
kıyı alanlarının kurban edilmemesi, yeşil alanların imara açılmamasıyla ilgili
olarak bir yaklaşım bekliyoruz. Çakma kent anlayışınıza, çakma çevre
anlayışınıza da karnımız tok. Sizler dere yataklarına inşaatlar yapanlarsınız,
sizler boş gördüğü her alanı imara açanlarsınız, kenti ve kentliyi toprağa
hasret bırakanlarsınız ve sorumlusunuz. 
BÜLENT
TURAN (Çanakkale) – Üzerimize alınmıyoruz, Ataşehir’e diyor, İlgezdi’ye diyor.
GÜLAY
YEDEKCİ (Devamla) – Hepimiz biliyoruz ki kentlerin katili sizsiniz. Oluşturmaya
çalıştığınız korku imparatorluğunu görüyoruz ve sevginin olmadığı her yerin
karanlık olduğunu biliyoruz ve siz de biliniz ki sevgi cumhuriyeti korku
imparatorluğunu yenecektir. (CHP sıralarından alkışlar) 
Evet,
bu bütçede mahsulünü toprakta yakan çiftçi yok, torunlarına şeker bile alamayan
emekli yok, işsizler yok, gençler yok. 
BÜLENT
TURAN (Çanakkale) – Çevreciye bakın, yeri kirletiyor Sayın Başkan, böyle
çevrecilik mi olur ya? 
GÜLAY
YEDEKCİ (Devamla) – Kadınlar yok; kadınlar yok, kadınlar, kadınlar yok.
ALİ
CUMHUR TAŞKIN (Mersin) – Çevre kirliliği böyle olur.
BÜLENT
TURAN (Çanakkale) – Kürsüye saygılı ol. 
GÜLAY
YEDEKCİ (Devamla) – Erzurum’da doğal gaz parası olmadığı için…
BÜLENT
TURAN (Çanakkale) – Yere atma, işçi alacak onu, işçi alacak, yukarıya koy bari.
GÜLAY
YEDEKCİ (Devamla) – Erzurum’da, Erzurum’da…
BÜLENT
TURAN (Çanakkale) – Yukarıya koy, yukarıya, atma yere. 
GÜLAY
YEDEKCİ (Devamla) – Duydun mu Erzurum diye bir kent? Türkiye’de Erzurum var.
Erzurum’da tezek yakan vatandaşın bütçesi yok. 
ALİ
CUMHUR TAŞKIN (Mersin) – Çevre kirliliği bu işte.
GÜLAY
YEDEKCİ (Devamla) – Aldığı burslarla geçinemeyip, inşaatta çalışmak zorunda
kalıp hayatını kaybeden öğrencinin bütçesi yok bu bütçede. 
SALİH
CORA (Trabzon) – Çevreyi kirletmeyelim.
BÜLENT
TURAN (Çanakkale) – Onları kavaslar almasın, kendisi alsın, ayıp ya.
GÜLAY
YEDEKCİ (Devamla) – Atanamayan sağlıkçılar yok. Bu bütçede 1 küsur milyon
havale edebilen öğretmenin bütçesi var ama emekli olduğu hâlde taksicilik
yapmak zorunda kalan öğretmenin bütçesi yok. 
BÜLENT
TURAN (Çanakkale) – Taklit, Elitaş’ı taklit ediyor, Elitaş’ı.
İSMAİL
AYDIN (Bursa) – Tiyatrocular var, tiyatrocular.
GÜLAY
YEDEKCİ (Devamla) – Ekmeğinin gramajı azalan, çocuğuna ayakkabı bile alamayan
işçinin bütçesi yok bu bütçede. 
BÜLENT
TURAN (Çanakkale) – İşte o yüzden iktidar olamıyorsun on beş yıldan beri, ancak
şov.
GÜLAY
YEDEKCİ (Devamla) – 50 kuruş yemekhane zammı belini büken öğrenci yok bu
bütçede. Kim var biliyor musunuz? 5 milyon euroyu yuvarlayabilen ve vergi borcu
silinen…
BÜLENT
TURAN (Çanakkale) – Elitaş yaptı onları, şovda geç kaldın.
ORHAN
KIRCALI (Samsun) – Ne diyorsun ya? Şov mu yapıyorsun oradan? 
GÜLAY
YEDEKCİ (Devamla) – …zenginken daha çok zengin olabilen iş adamları var bu
bütçede. 
Ben
halkımın seçtiği bu yüce milletin milletvekiliyim. 
SALİH CORA
(Trabzon) – Ataşehir’le ilgili bu belgeler hakkında ne söyleyeceksin?
İSMAİL AYDIN
(Bursa) – Yanlış yere geldin, tiyatroya gitmen lazım senin. 
GÜLAY YEDEKCİ
(Devamla) – Ve millete hiçbir yararı olmayan, milletin hiçbir kesimini içinde
barındırmayan bu bütçeyi iktidara aynen iade ediyorum.
ORHAN KIRCALI
(Samsun) – Şov yapma ya, şov yapma!
BÜLENT TURAN
(Çanakkale) – Maaşını alma o zaman, olur mu?
GÜLAY YEDEKCİ
(Devamla) – Ve biz artık millî bir bütçeyi hak ediyoruz.
ORHAN KIRCALI
(Samsun) – Milletin kürsüsünde öyle bir hareket mi yapılır? 
GÜLAY YEDEKCİ
(Devamla) – Oradan konuşacağınıza kalkacaksınız, neresinde işçi var, neresinde
emekçi var, neresinde öğrenci var, neresinde öğretmen var...
ORHAN KIRCALI
(Samsun) – Ayıp, ayıp, ayıp; milletin kürsüsünde öyle mi yapılır? 
GÜLAY YEDEKCİ
(Devamla) – Sizin yaptığınız ayıp.
BAŞKAN – Sayın
Yedekci, lütfen Genel Kurula hitap edin.
GÜLAY YEDEKCİ
(Devamla) – Yıllardır bu ülkeyi sömürüyorsunuz. Sizin yaptığınız ayıptır.
ORHAN KIRCALI
(Samsun) – Ne yapıyorsun, milletin kürsüsünde millete hakaret mi ediyorsun?
Millete hakaret ediyorsun sen şu anda, millete hakaret ediyorsun.
GÜLAY YEDEKCİ
(Devamla) – Biz bu ülke için gerekirse canımızı veririz, sizin gibi lafta
konuşmayız. (CHP sıralarından alkışlar) 
ORHAN KIRCALI
(Samsun) – Hadi bakalım, şovunu yaptın, şovunu! Ayıp, ayıp!
BAŞKAN – Sayın
Yedekci, ben rica ediyorum, siz toplayabilir misiniz?
BÜLENT TURAN
(Çanakkale) – Almayın ya, almayın arkadaşlar.
ORHAN KIRCALI
(Samsun) – Toplamayın ya, almayın arkadaşlar. 
Kendin topla
onları!
BAŞKAN – Sayın
Yedekci, lütfen, rica ediyorum.
HASAN BASRİ KURT
(Samsun) – İşte CHP zihniyeti.
BÜLENT TURAN
(Çanakkale) – Sayın Başkan...
ORHAN KIRCALI
(Samsun) – Milletin kürsüsünde bu hakarettir ya, hakarettir açıkça. Millete
hakarettir bu.
BÜLENT TURAN
(Çanakkale) – Sayın Başkan, bu tarz, sadece Yeşilçam tarzı şovlara cevap
vermeyeceğim ancak şu çöplük hâline getirdiği kürsüyü kavas arkadaşların
toplamaması lazım, kendisi toplasın Sayın Başkan.
ORHAN KIRCALI
(Samsun) – Çöplerini topla, çöplerini; Sayın Vekil, çöplerini topla!
BÜLENT TURAN
(Çanakkale) – Böyle kötü görüntü mü olur!
BAŞKAN – Sayın
Özkoç, ben sizden rica ediyorum; sonuçta bir milletvekili konuşma yaptı, hitap
etti ancak elindeki kâğıtları yere attı.
BÜLENT TURAN
(Çanakkale) – Çok ucuz bir hareket, herkes yapabilir onu!
AKİF EKİCİ
(Gaziantep) – Evvelsi gün de Mustafa Elitaş attı, Mustafa Elitaş onların
hepsini yere attı. Atmadı mı Mustafa Elitaş hepsini?
BÜLENT TURAN
(Çanakkale) – Kürsüye koydu.
SALİH CORA
(Trabzon) – Yere atmadı.
BAŞKAN –
Dolayısıyla kavas arkadaşların bunları toplamasından ziyade Sayın Yedekci’nin
toplaması çok daha şık olacaktır. (AK PARTİ sıralarından alkışlar) Çok daha şık
olacaktır.
Buyurunuz...
ORHAN KIRCALI
(Samsun) – Çöplerini topla! Çöplerini topla!
BÜLENT TURAN
(Çanakkale) – Toplayamazsa biz de toplarız ama kavas toplamayacak onları.
BAŞKAN – Bir
saniye Sayın Turan.
GÜLAY YEDEKCİ
(İstanbul) – Sayın Başkan...
BAŞKAN – Sayın
Yedekci, bir saniye.
ENGİN ÖZKOÇ
(Sakarya) – Sayın Başkan...
BAŞKAN – Buyurun
Sayın Özkoç.
ENGİN ÖZKOÇ
(Sakarya) – Kayıtlara geçsin diye söylüyorum.
BAŞKAN – Evet.
ORHAN KIRCALI
(Samsun) – Ayıp ya, milletin kürsüsünden millete hakaret ediyorsun.
BAŞKAN – Sayın
Özkoç, sizi dinliyorum.
ENGİN ÖZKOÇ
(Sakarya) – Kayıtlara geçsin diye söylüyorum. 
Emekçiye saygısı
olmayan, işçiye saygısı olmayan, öğretmene saygısı olmayan, insanlara saygısı
olmayan bir bütçe yapanların kavas arkadaşların hakkını ve hukukunu koruyormuş
gibi tepki göstermelerini hiç doğru bulmuyorum. Burada bizim açıkladığımız
konularla ilgili “belge” diye bağıran sayın grup başkan vekiline... 
SALİH CORA
(Trabzon) – O kürsünün üzerine bıraktı, yere atmadı.
ENGİN ÖZKOÇ
(Sakarya) – ...grup başkan vekilimiz belgeyi götürdüğünde kürsüden yırtıp
atmıştır.
BÜLENT TURAN
(Çanakkale) – Kürsüye koydu o.
ENGİN ÖZKOÇ
(Sakarya) – Benim konuşmama, ben kürsüden konuşurken, arkadaşlar, konuşmam
esnasında, konuşmamın mahiyetini dahi kavramadan bana saldırmışlar, daha sonra
kendi arkadaşımız, kendisi yırtmasına rağmen, benim konuşmamı AKP’li
milletvekilleri yırtarak kürsüye ve etrafına atmışlardır. 
İSMAİL AYDIN
(Bursa) – Etrafta yok, kürsüdeydi bir kere. 
ENGİN ÖZKOÇ
(Sakarya) – Şimdi, kalkıp da sanki burada çok düşünüyorlarmış gibi numara
yapmalarını -biz zaten ne olduklarını, ne yaptıklarını biliyoruz- bunu anlıyorum.

BAŞKAN – Sayın
Özkoç…
ENGİN ÖZKOÇ
(Sakarya) – Ama, Sayın Meclis Başkanım, size saygımız ve yönetiminize,
anlayışınıza karşı saygımız gereği biz bunun gereğini yaparız, onlara olan
saygımızdan değildir bu. 
Teşekkür
ediyorum. 
BAŞKAN –
Teşekkür ederim Sayın Özkoç.
GÜLAY YEDEKCİ
(İstanbul) – Sayın Başkanım, çok özür dilerim. Ben bir şey söylemek istiyorum,
müsaade eder misiniz. 
BAŞKAN – Sayın
milletvekilleri, kavas arkadaşlarımızın hakkını korumak hepimizin boynunun
borcu. 
Buyurun. 
BÜLENT TURAN
(Çanakkale) – Toplanacak olsaydı biz toplardık her zaman olduğu gibi. CHP
kirletir, AK PARTİ temizler. 
ORHAN KIRCALI
(Samsun) - Çöplerinizi toplayın.
GÜLAY YEDEKCİ
(İstanbul) – Sayın Başkanım, AKP her zaman olduğu gibi şov yapıyor. Çevreyi
kirlettiler, insanlar nefes alamıyor, Zonguldak’ta insanlar kanser oldu,
Türkiye’nin her yerinde insanlar kanser, önce gitsinler, partiküllerini
temizlesinler. 3 tane kâğıdı yerden almak iş değildir. Burada millete artistlik
yapma! 
BARIŞ YARKADAŞ
(İstanbul) – Kavaslara statü verin de ondan sonra kavaslar hakkında konuşun. 
MAHMUT TANAL
(İstanbul) – Bakın, Sayın Başkan, burada, kavaslardan kadrolu olan var, 4/C’li
olan var, sözleşmeli olan var. 
BAŞKAN –
Teşekkür ederiz sayın milletvekilleri. 
Sayın Yedekci,
teşekkür ediyoruz. 
BÜLENT TURAN
(Çanakkale) – Mahmut Bey’e teşekkür ediyoruz Sayın Başkan. 
BARIŞ YARKADAŞ
(İstanbul) – Kavaslara statü vermeyen, kavasları sigortasız, kıdemsiz
çalıştıranlar burada popülizm yapmasınlar. 
ORHAN KIRCALI
(Samsun) - Ne alakası var!
BAŞKAN – Kavasların
hakkını hep birlikte koruyacağız. 
BARIŞ YARKADAŞ
(İstanbul) – Kavasların hiçbir hakkını vermeyenler, kavasların hakkını
savunuyormuş gibi yapmasın. 
ENGİN ÖZKOÇ
(Sakarya) – Sayın Başkan…
BAŞKAN – Sayın
Özkoç, buyurun. 
ENGİN ÖZKOÇ
(Sakarya) – Sayın Başkan, grup başkan vekili konuşurken konuşmacımıza “Yeşilçam
şovları yaparak.” diye sataşmada bulunmuştur. 
AKİF EKİCİ
(Gaziantep) – Özür dilesin bu söyleminden.
BÜLENT TURAN
(Çanakkale) – Sayın Başkan…
BARIŞ YARKADAŞ
(İstanbul) – Yeşilçam emekçilerine hakaret. 
BAŞKAN – Buyurun
Sayın Yedekci. (CHP sıralarından alkışlar) 
Sayın Turan,
sonra sizi dinleyeceğim. 
V.- SATAŞMALARA İLİŞKİN KONUŞMALAR
1.- İstanbul Milletvekili Gülay Yedekci’nin, Çanakkale Milletvekili
Bülent Turan’ın yerinden sarf ettiği bazı ifadeleri sırasında şahsına sataşması
nedeniyle konuşması
GÜLAY YEDEKCİ
(İstanbul) – Sayın Başkan, değerli milletvekilleri; ömrü şovla geçen ve sadece
şovla kendi oylarını konsolide etmeye çalışan bir siyasi partinin emekten yana
bir bütçe talebimizin karşısında böyle cümleler kurmasına aslında şaşırmadık
ama biz milletin vekilleri olarak her platformda her şekilde milletimizin
hakkını savunmaya devam edeceğiz. Bu bütçede işçi varsa eğer, emekli varsa
eğer, taksi şoförü varsa eğer, öğrenci varsa eğer bana bir yerinde lütfen
gösteriniz. Bu bütçede sadece yandaş müteahhitler var, milletin anasına
küfreden müteahhitler var…
BÜLENT TURAN
(Çanakkale) – Ayıp ya, ayıp ya!
GÜLAY YEDEKCİ
(Devamla) - …İstiklal Caddesi’nde terör olayı olduğunda “Benim param çok,
ortanca hanımımla gül bırakıyorum, karanfil bırakmıyorum.” diyen müteahhitler
var.
İSMAİL AYDIN
(Bursa) – Yakışmıyor ya! Hiç yakışıyor mu, hiç yakışıyor mu?
GÜLAY YEDEKCİ
(Devamla) – Bu anlayışın karşısındayız, her şekilde de direneceğiz. Burada
göstermelik çevreci yaklaşımlarınızı istemiyoruz. 
İSMAİL AYDIN
(Bursa) – Milletin kürsüsünü kirletmeyin. 
GÜLAY YEDEKCİ
(Devamla) – Alpu Ovası’na dikmek istediğiniz termik santralden vazgeçiniz. Siz,
denizlere, kıyılara yaptığınız o dolgu alanlardan vazgeçiniz. “Kentsel dönüşüm”
adı altında milleti mülkiyetsiz bırakmaya çalışmaktan vazgeçiniz.
BÜLENT TURAN
(Çanakkale) – Niye söz verdiniz Sayın Başkan, niye söz verdiniz, ne anlatıyor?
GÜLAY YEDEKCİ
(Devamla) – İnsanların tapusu sizin sayenizde değersiz oldu. Bir kimlik vardı,
bir tapu vardı, şimdi hiç değeri kalmadı o tapuların. Hiç üzülmüyor musunuz,
deprem gelecek, insanlar ölecek, biz de toplanma alanlarını imara açtık diye
hiç vicdanınız sızlamıyor mu? Birazcık da olsa Allah korkusu duymuyor musunuz?
Böyle bir şey olabilir mi? Ya insanlar ölürse. Toplanma alanları da yok, nereye
gidecek deprem olunca insanlar? Boş… Sayın Bakan, diyor ki: “Söylemek
istemiyorum ama deprem olabilir.” Sayın Bakan, sizin söylemenize gerek yok,
deprem toplanma alanlarına yaptığınız çok katlı binalar sizin yerinize
konuşuyor, hatta en yüksek sesle haykırıyor.
Yüce Meclisi
selamlarım. (CHP sıralarından alkışlar) 
ŞİRİN ÜNAL
(İstanbul) – Genel Başkan adayı falan mısın Sayın Yedekci?
BAŞKAN –
Teşekkürler Sayın Yedekci. 
BÜLENT TURAN
(Çanakkale) – Sayın Başkan…
BAŞKAN – Sayın
Turan…
BÜLENT TURAN
(Çanakkale) – Sayın Başkan, sözümün arkasındayım, bütçede ne var ne yok hepsi
zaten evraklarda var; bunları konuşup tartışacağız akşama kadar. Ancak,
konuşmasından iki dakika önce gelip, kürsüye çıkıp, kâğıtları yırtıp attıktan
sonra ayrılmanın ne demek olduğunu ben sizin takdirinize bırakıyorum. 
AKİF EKİCİ
(Gaziantep) – Elitaş’a sor, Elitaş’a. 
GÜLAY YEDEKCİ
(İstanbul) – Vatandaş anlar onu, sen anlamazsın ama vatandaş anlar. İçi boş
bütçe bu!
BARIŞ YARKADAŞ (İstanbul)
– Sayın Turan Yeşilçam emekçilerine hakaret etmiştir, Yeşilçam emekçilerinden
özür dilemesi gerekir.
BAŞKAN – Sayın
milletvekilleri…
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN – Sayın
milletvekilleri, konuşmalara devam ediyoruz. 
Dördüncü sırada,
Gaziantep Milletvekili Sayın Akif Ekici. 
Buyurun. (CHP
sıralarından alkışlar) 
Süreniz yedi
dakika.
CHP GRUBU ADINA
AKİF EKİCİ (Gaziantep) – Değerli arkadaşlarım, biraz önce hep beraber yaşadık,
“şov” diyor, özellikle Grup Başkan Vekili Bülent Turan arkadaşımızın açık ve
net şovunu gördük. Gerçekten şovmenler, gerçekten bugüne kadar…
BÜLENT TURAN
(Çanakkale) – Daha kürsüye çıkmadım ya.
İSMAİL TAMER
(Kayseri) – Sen hayatta şov ne görmedin herhâlde ya.
AKİF EKİCİ
(Devamla) – “Daha neler gördünüz?” diyor. Tabii, daha neler gördük, daha çok
şov var sende Bülent Turan, sende çok şov var, çok şovlar göreceğiz senden
daha. (CHP sıralarından alkışlar, AK PARTİ sıralarından gürültüler) 
Değerli
arkadaşlarım, evvelsi gün…
İSMAİL TAMER
(Kayseri) – Şu anda sen de şov yapıyorsun. Sen de şov yapıyorsun şu anda.
AKİF EKİCİ
(Devamla) – Ya, hepiniz birden konuşmayın, gelin buradan konuşun.
ORHAN KIRCALI
(Samsun) – Sen de doğru konuş, doğru konuş o zaman!
AKİF EKİCİ
(Devamla) – Evvelsi gün, burada Mustafa Elitaş aynı hareketi yaptı. Bizim
grubun ne kadar beyefendi, efendi tavrını hep beraber gördük. 
İSMAİL TAMER
(Kayseri) – Şu andaki ne?
AKİF EKİCİ
(Devamla) - Yine kâğıtlar yırtıldı atıldı buraya, bir tek kelime çıkarmadık.
Burada tepkisini koydu arkadaşımız, saygıyla karşılayamadınız, karşılama durumu
da yok zaten, bunu da beklemiyoruz. Ben milletvekili arkadaşlarıma
söylemiyorum, özellikle AKP’nin yöneticisi ve Hükûmetine söylüyorum bu lafları.

HASAN BASRİ KURT
(Samsun) – Bütçeye gel, bütçeye!
AKİF EKİCİ (Devamla)
- Aldanmayın arkadaşlar, yanlışa “yanlış” demeyi, yanlışa “yanlış” deme
basiretliliğini gösterin, yanlışa “yanlış” deme basiretliliğini hep beraber
gösterelim. 
SALİH CORA
(Trabzon) – Sayın milletvekili, bütçe hakkında konuşun!
AKİF EKİCİ
(Devamla) - Lütfen “Bu ülke nereye gidiyor?” diyelim hep beraber ya, lütfen.
Ama deme cesaretiniz yok ki, deme cesaretiniz yok ki! Size “konuşmayın”
diyorlar konuşmuyorsunuz, “konuşun” diyorlar konuşuyorsunuz değerli
arkadaşlarım. (AK PARTİ sıralarından gürültüler)
Neyse, ben
gündeme geleyim. 
Sayın Başkan,
değerli milletvekili arkadaşlarım; ben, bugün GAP bütçesi üzerine söz almış
bulunuyorum. Hepinizi saygı ve hürmetle selamlıyorum değerli arkadaşlar. (CHP
sıralarından alkışlar) 
Değerli
arkadaşlarım, GAP, Türkiye’nin kırk yıllık projesi. Bu kırk yılın on altı yılı
da AKP Hükûmeti tarafından yönetildi. GAP, bölgeler arasındaki kalkınmışlık
farkını kaldıracak, barışı sağlayacak, terörü bitirecek idi ancak, ancak GAP’ta
bu hedeflere gidebilmek için yatırıma yönelmek gerekiyordu. AKP zihniyetinde,
AK PARTİ yönetim zihniyetinde, AK PARTİ hükûmetlerinin zihniyetinde oluşmuş
olan rant ve yandaşa pay sağlama GAP’ta oluşamayacağı için, havuza pay atacak,
havuza para atacak sermaye oluşamayacağı için GAP projelerini yapmadınız. Ne
yaptınız? Otoyollar yaptınız. Ne yaptınız? Köprüler yaptınız? Ne yaptınız?
Havaalanı yaptınız? Ha, bunlar yapılmalı mı? Yapılmalı. Ama buradan havuza para
geliyor, para. “100 milyon dolar at.” Ben, bu 100 milyon doları nasıl atayım?
Öbürü “Milletin…” diyen yöne yöneldiniz çünkü ana zihniyette bu var. Ne var?
Yolsuzluk var. Ne var? Rant var. Ne var? Yandaşa fayda sağlamak var. Bunun
olmadığı yerde bu tür yatırımlar olmuyor değerli arkadaşlarım, yapmıyorsunuz,
maalesef yapmıyorsunuz…
BÜLENT TURAN
(Çanakkale) – İddiasız konuşmamak lazım, iddiasız konuşulmaz! 
AKİF EKİCİ
(Devamla) - …ve siz milletvekili arkadaşlarımız olarak da bunu yapan
yöneticilerinize “Niye böyle yapıyorsunuz?” diyemiyorsunuz; diyemiyorsunuz,
dedirttirmiyorlar size, konuşturmuyorlar ve siz de diyemiyorsunuz.
AHMET SAMİ
CEYLAN (Çorum) - Suyunuzu için suyunuzu, rahatlarsınız. 
AKİF EKİCİ
(Devamla) – Yardım eder misin? Gel, yardım edersen beraber içelim. 
Değerli
arkadaşlarım, GAP’ta bu on altı yıl içerisinde nereye geldiniz? İşsizliği had safhaya
çıkardınız GAP bölgesinde. Bugün Siirt, Bitlis, Batman’da -o bölgelerin
milletvekilleri var- işsizlik oranı yüzde 30’lara dayanmış, Türkiye
ortalamasının yaklaşık 2 katına çıkmış. İşsizlik had safhaya çıkmış, yoksulluk
had safhaya çıkmış. Ben yine şunu söylüyorum arkadaşlar: Bu yanlışları
yapanlara, bu haksızlıkları yapanlara “Neden yapıyorsunuz?” demiyorsunuz. 
Sayın Başkan,
değerli milletvekilleri; GAP dünyada eşi az bulunan projelerden birisidir,
dünyada eşi az bulunan millî projelerden birisidir. Hep “millî” diyorsunuz, her
sözünüzde, her cümlenizde millîlik var, millî, millî, millî. 
BÜLENT TURAN
(Çanakkale) - Ne güzel. 
AKİF EKİCİ
(Devamla) – Evet doğrudur, çok güzel, millî olmalıyız. Ama niye bu millî
projenin üzerine gitmiyorsunuz da emperyalist bir projenin, Büyük Orta Doğu
Projesi’nin Eş Başkanı oluyorsunuz değerli arkadaşlarım. (CHP sıralarından
alkışlar) 
BÜLENT TURAN
(Çanakkale) - Nerede yaşıyorsunuz siz ya, nerede yaşıyorsunuz? 
AKİF EKİCİ
(Devamla) – BOP’a gitmiyorsunuz, BOP’u değerlendirmiyorsunuz, BOP’un Eş Başkanı
oluyorsunuz. Ha, sonuç ne oluyor, nereye geliyoruz? Irak parçalanma eşiğine
gelmiş Mısır, Tunus, Cezayir, Fas’ın hâlini görüyorsunuz, sıkıntı
içerisindeler. Siz “Sayın Cumhurbaşkanı, Sayın Başbakan, sayın bakanlar; ne
yapıyoruz biz? Bütün dünya ülkeleriyle problemli hâldeyiz, bütün dünya
ülkeleriyle sıkıntı içindeyiz, Orta Doğu’da sıkıntı içindeyiz, herkesle düşman
hâlindeyiz. Bu yanlışları niye yapıyorsunuz?” demiyorsunuz.
Değerli
arkadaşlarım, bu işler biter, yarın milletvekilliğiniz biter hepinizin de
buradaki bakan arkadaşların da bakanlıkları biter; halkımızın huzuruna çıkarız,
torunlarımızın huzuruna çıkarız, bize sorarlar, bunun hesabını sorarlar, “Ne
yaptınız orada?” derler, “Niye seslenmediniz? Bu memleket bu hâle gelirken,
Suriye’de ateş yanarken benzin bidonunu eline alıp giden bir yönetime ses
çıkarmadınız.” derler. Benzin bidonunu elimize aldık çıktık. Ne yaptık?
Suriye’deki bu işin en büyük müsebbiplerindeniz, buraya gelmesindeki en büyük
müsebbiplerdeniz. 3 milyon insan yerinden oynadı, 1 milyon insan canını
kaybetti. 3 milyon insan Türkiye’ye geldi, 600 bini de benim şehrimde. Bütün
dünya teröristleri ülkemize doldu. Yarın Suriye’de huzur bulunduğunda bu
teröristler nereye gidecek? Bunun hesabını nasıl ödeyeceksiniz değerli
arkadaşlarım? Nasıl ödeyeceksiniz bunun hesabını? Bunun bedelini nasıl
ödeyeceksiniz? Torunlarınıza ne anlatacaksınız? Değer mi bu ya? Değer mi bu
kadar yolsuzluğa karşı sessiz kalmak? Değer mi bu kadar yolsuzluğa karşı sessiz
kalmak? Değer mi? Değer mi? Soruyorum, değer mi bu kadar yolsuzluğa sessiz
kalmak? Allah için biriniz çıkıp demiyorsunuz: “Yeter yediğiniz, doymadınız
mı?” demiyorsunuz ya! (CHP sıralarından alkışlar) Halkımız nereye gelmiş,
garibanlar nereye gelmiş, işsizlik nereye gelmiş, yoksulluk nereye gelmiş;
biriniz çıkıp demiyorsunuz, biriniz, biriniz. 316 milletvekilisiniz ya, biriniz
çıkıp demiyorsunuz ya! Çok değerli arkadaşlar var içinizde tanıdığım. Deyin, ne
olacak ki ya? Çok çok sizi önümüzdeki dönem milletvekili yapmazlar ama alnınız
dik gezersiniz, şehrinize gittiğinizde başınız dik gezersiniz, torunlarınıza
hesap verirsiniz. (CHP sıralarından alkışlar)
AHMET
SAMİ CEYLAN (Çorum) – Alnımız da dik, başımız da dik Allah’a şükür. 
AKİF
EKİCİ (Devamla) – Lütfen, lütfen, lütfen, yoksulluğun da, haksızlığın da
karşısında durabilecek bir yapıya eyvallah deyin, her şeye eyvallah demeyin.
Halkın yanında olan bir zihniyete evet deyin, tek kişiye evet demeyin. Tek
kişinin ülkeyi nereye götüreceğini hepimiz görüyoruz. Bugün Suriye’yi de görüyoruz,
bu hâlini de görüyoruz. Ne talimat alırsanız ona göre konuşuyorsunuz. Lütfen,
Allah aşkına, ben halkım adına rica ediyorum, bu yanlış zihniyetten vazgeçin. 
ORHAN
KIRCALI (Samsun) – Biz milletin yanındayız, siz kimin yanındasınız?
AKİF
EKİCİ (Devamla) - Söylenecek çok şey var, söylenecek çok şey var değerli
arkadaşlarım. Bu ülkeyi ne hâle getirdiniz, FETÖ’yü ne hâle getirdiniz? Çok
başka hazırlığım vardı, başka bir gün… Burada bir resme bakıyorum, burada bir
resim var. İçinizde gördüğüm arkadaşlar var. Fetullah Gülen’in yanında diz
çökmüşsünüz ya!
(Mikrofon
otomatik cihaz tarafından kapatıldı)
AKİF
EKİCİ (Devamla) – Grup Başkan Vekiliniz var, Hanımefendi; fotoğrafını burada
görüyorum, görüyorum, siz de görüyor musunuz?
SALİH
CORA (Trabzon) – Tamam da ne alakası var?
AKİF
EKİCİ (Devamla) - Diz çökmüş yanında, talimat almaya gitmiş. (CHP sıralarından
alkışlar)
ORHAN
KIRCALI (Samsun) – Ne alakası var?
AKİF
EKİCİ (Devamla) – 17-25 Aralık neymiş de… 17-25 Aralığa kadar FETÖ’cüymüş 17-25
Aralıktan sonra FETÖ’cü değilmiş. 
ORHAN
KIRCALI (Samsun) – Ne alakası var onun?
AKİF
EKİCİ (Devamla) - Nedir bu 17-25 Aralık? Soruyorum size: Nedir, 17-25 Aralık
nedir? 
BAŞKAN
– Teşekkür ederiz Sayın Ekici. 
İSMAİL
AYDIN (Bursa) – CHP’ye Genel Başkan tayini, CHP’ye Genel Başkan tayini. Kasetle
Genel Başkanın gelmesi demek. 
AKİF
EKİCİ (Devamla) – Yani 17-25 Aralığa kadar FETÖ’cüsünüz, 17-25 Aralıktan sonra…

BAŞKAN
– Sayın Ekici…
AKİF
EKİCİ (Devamla) – Öyle bir yasa var mı? Öyle bir kanun var mı? Anayasa’da
nerede yazıyor? Hangi kanunda yazıyor? 17-25 Aralığa kadar FETÖ’cüsün, 17-25
Aralıktan sonra FETÖ’cü değilsin. (CHP sıralarından alkışlar)
BAŞKAN
– Teşekkür ederiz Sayın Ekici.
AKİF
EKİCİ (Devamla) – Yazıklar olsun! (CHP sıralarından alkışlar)
ORHAN
KIRCALI (Samsun) - Sana yazıklar olsun! 
AKİF
EKİCİ (Devamla)- Teşekkür ederim. 
BAŞKAN
– Teşekkür ederiz. 
ORHAN
KIRCALI (Samsun) - Sana yazıklar olsun!
AKİF
EKİCİ (Gaziantep) – Size olmuş, olmuş! Daha ne olacak? Olanlara söylüyorum,
olanlara yazıklar olmuş zaten. Olanlara yazıklar olmuş, daha ne söyleyeyim?
BÜLENT
TURAN (Çanakkale) – Sayın Başkan…
BAŞKAN
– Sayın Turan…
AKİF
EKİCİ (Gaziantep) – Daha ne söyleyeyim size! (CHP sıralarından alkışlar) 
İSMAİL AYDIN
(Bursa) – Yakışıyor mu ya!
AKİF
EKİCİ (Gaziantep) – Yakışıyor, aynen, yakışanı yapıyorum. 
ORHAN KIRCALI
(Samsun) - Ayıp ya!
AKİF EKİCİ
(Gaziantep) - Ben yakışmayan hiçbir şey yapmam! 
İSMAİL AYDIN
(Bursa) - Yakışıyor, yakışıyor.
AKİF EKİCİ
(Gaziantep) - Ben yakışmayan hiçbir şey yapmam!
ORHAN KIRCALI
(Samsun) – Evet, sana yakışıyor! 
İSMAİL AYDIN
(Bursa) – Yakışıyor. 
AKİF EKİCİ
(Gaziantep) - Yakışmayan hiçbir şey yapmam, hiçbir şey yapmam!
BAŞKAN – Sayın
Turan, buyurun.
ORHAN KIRCALI
(Samsun) - Şu anda yaptıkların sana yakışıyor!
AKİF EKİCİ
(Gaziantep) – Sen boş konuşuyorsun bir defa ya, şu an boş konuşuyorsun. Sen
bomboş bir adamsın, bomboş bir adamsın!
ORHAN KIRCALI
(Samsun) – Evet, doğru, sana yakışıyor şu anda yaptıkların!
AKİF EKİCİ
(Gaziantep) – Bomboş bir adamsın!
BAŞKAN – Sayın
Ekici, lütfen…
BÜLENT TURAN
(Çanakkale) – Sayın Başkan, sesini değil sözünü yükseltmeli bir insan. Bu tarz
konuşma üslubuyla ne CHP’ye ne AK PARTİ’ye ne bu millete bir katkı sağlanır.
Bütçenin bir mehabeti vardı, onu da mahvettiler. İsteriz ki bütçe üzerine güzel
konuşmalar olsun, tartışmalar olsun. 
Her paragraf
polemikti, hepsine cevabımız var. Örneğin, en sonuncuyla ilgili şunu söylemek
isterim -ama bir daha söylüyorum, usul ekonomisi gereği kürsüye çıkmak
istemeyeceğim- diyor ki bir CHP vekili, metin elimde: “Fetullah Gülen’in
davetlisi olarak ABD’ye giden 5 vekilden 4’ünün ulusalcı olması dikkat çekici.”
İsimleri veriyor ondan sonra. 
Dolayısıyla eski
defterleri açacak olursak herkes altında kalabilir. Bu, doğru bir üslup değil.
Bütçeyi konuşalım. Çevre Bakanlığı için söz aldı sayın vekiliniz, onu
konuşalım.
Teşekkür
ediyorum Sayın Başkan. (AK PARTİ sıralarından alkışlar)
BAŞKAN –
Teşekkürler.
AHMET AKIN
(Balıkesir) – Pasaportları çıkarın, pasaportları!
BAŞKAN - Sayın
Özkoç… 
ENGİN ÖZKOÇ
(Sakarya) – Sayın Başkanım, bizim Cumhuriyet Halk Partisi olarak hem Fetullah
terör örgütü hem de diğer terör örgütleriyle ilgili hem Türkiye’de görülen
haksız davalarla ilgili hem gazetecilerin, milletvekillerinin, yazarların hapse
atılmasıyla ilgili altında kalacağımız tek bir şey yoktur. Onun altında kalacak
ve millete hesabını verecek bir siyasi parti varsa onun adı AKP’dir efendim.
Teşekkür ederim.
(CHP sıralarından alkışlar)
BAŞKAN – Peki,
kayıtlara geçti. Teşekkür ediyoruz Sayın Özkoç.
Şimdi, konuşma…
MUSTAFA ILICALI
(Erzurum) - Başkanım…
BAŞKAN – Pardon,
evet, Sayın Ilıcalı’nın bir söz talebi vardı. 
60’a göre
yerinizden bir dakika söz veriyorum.
Buyurun Sayın
Ilıcalı.
VI.- AÇIKLAMALAR
1.- Erzurum Milletvekili Mustafa Ilıcalı’nın, İstanbul Milletvekili
Gülay Yedekci’nin 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın dördüncü tur görüşmelerinde
CHP Grubu adına yaptığı konuşmasındaki bazı ifadelerine ilişkin açıklaması
MUSTAFA ILICALI
(Erzurum) – Çok teşekkür ederim Değerli Başkanım.
Biraz önce
Cumhuriyet Halk Partisi Milletvekili Gülay Yedekci Hanımefendi şehrimiz
üzerinden -üzülerek- bir siyaset yapmış; bunu şık bulmadığımı belirtiyorum.
“Erzurum’u tanıyan mı var?” demiştir. Erzurum Millî Mücadele’yi başlatan bir
şehirdir, Erzurum’u herkes tanır. Ayrıca, 12 Nisandan itibaren de Sayın
Cumhurbaşkanımız Erzurum’un 2026 Kış Olimpiyatları aday şehri olduğunu dünyaya
duyurmuştur; dünya tanır. 
Erzurum’un
konularıyla ilgili Erzurum’a bütçe ayrılıyor mu? Erzurum’a yılda 2 milyar
liralık bütçe ayrılmaktadır. Şu anda, 1 katrilyonluk bir tramvay projesini
Ulaştırma Bakanlığımız üstlenmiştir. Kalkınma Bakanımız burada, teşekkür
ediyorum; 1,5 katrilyonluk -eski parayla- Söylemez Barajı’nı onaylamıştır. 
Erzurum’un
durumunu Erzurumlulara sormak lazım, bir anket yapmak lazım. Hanımefendi’den
ricam, Erzurum üzerinde biz bütün milletvekillerimiz çok iyi çalışıyoruz.
Erzurum halkı bizi destekliyor. 
Çok teşekkür
ediyorum, sağ olun. (AK PARTİ sıralarından alkışlar)
BAŞKAN –
Teşekkür ederiz Sayın Ilıcalı. Sanırım bir yanlış anlaşılma var. 
Sayın Yedekci,
sanırım siz de söz istiyorsunuz. 
BÜLENT TURAN
(Çanakkale) – Sataşma olmadı Sayın Başkan.
MUSTAFA ILICALI
(Erzurum) – Ben bir bilgilendirme yaptım.
BAŞKAN –
Erzurum’la ilgili konuştuğu için, Ilıcalı cevap verdi, şimdi Sayın Yedekci de
düzeltmek istiyor.
Buyurunuz,
yerinizden.
2.- İstanbul Milletvekili Gülay Yedekci’nin, Erzurum Milletvekili
Mustafa Ilıcalı’nın yaptığı açıklamasındaki bazı ifadelerine ilişkin açıklaması
GÜLAY YEDEKCİ
(İstanbul) – Şimdi, Sayın Başkan, öncelikle şunu söyleyeyim ki Erzurum’la
ilgili Erzurum Milletvekilimiz Sayın Ilıcalı’nın söylediği şeylerin dışında
Erzurum’da bir tablo var. Hep bir rakamlarla, insanları kandırmaca şeklinde
rakamlar söylüyorlar.
İSMAİL AYDIN
(Bursa) – Görmeye gidecek misin, davet etti. 
GÜLAY YEDEKCİ
(İstanbul) – Ama benim söylediğim şey çok açıktır. Mehmet amca, ben tanıyorum,
Erzurum’da, doğal gaz kullanacak parası yok, tezek yakıyor tezek. Benim
söylediğim budur. 
BÜLENT TURAN
(Çanakkale) – Sayın Başkan, bağırmasın, duyuyoruz, mikrofon var. 
İSMAİL AYDIN
(Bursa) – Bak, git Erzurum’a, gör bakalım; doğal gaz var Erzurum’da, doğal gaz.
GÜLAY YEDEKCİ
(İstanbul) – Karşıdaki AKP milletvekilleri de bunu dinlemeyince ben ne dedim:
Erzurum’u tanıyor musunuz? Erzurum diye bir vilayet var, biliyor musunuz?
Erzurum diye bir vilayetin olduğunu biliyorsanız, bugün Erzurum halkına niye
katkı sunmuyorsunuz? 
ORHAN KIRCALI
(Samsun) – Sayın Vekilim, kaç yıl önce gittin Erzurum’a? 
GÜLAY YEDEKCİ
(İstanbul) – Erzurum’un milletvekilisiniz. Erzurum’da biz ne dedik: Doğal gaza
indirim istedik. Siz niye istemediniz?
ORHAN KIRCALI
(Samsun) – Cenaze törenini söylüyorsun herhâlde.
GÜLAY YEDEKCİ
(İstanbul) – Geldik, İstanbul Milletvekili olarak biz istedik. Niye? Biz bütün
ülkemizdeki bütün vatandaşlarımızın huzurla ve keyifle yaşamasını istiyoruz,
bunun için de gereğini yapacağız. 
ORHAN KIRCALI
(Samsun) – En son ne zaman gittin Erzurum’a?
BAŞKAN –
Teşekkürler Sayın Yedekci.
MUSTAFA ILICALI
(Erzurum) – Başkanım… Başkanım…
BAŞKAN -
Birleşime on dakika ara veriyorum.
Kapanma Saati: 14.10
ÜÇÜNCÜ OTURUM
Açılma Saati: 14.23
BAŞKAN: Başkan Vekili Pervin BULDAN
KÂTİP ÜYELER: Vecdi GÜNDOĞDU (Kırklareli), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 38’inci Birleşiminin Üçüncü
Oturumunu açıyorum.
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN – 2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
Komisyon ve
Hükûmet yerinde.
Şimdi,
Cumhuriyet Halk Partisi Grubu adına beşinci konuşmacı Sivas Milletvekili Sayın
Ali Akyıldız.
Süreniz yedi
dakika Sayın Akyıldız.
Buyurunuz. (CHP
sıralarından alkışlar)
CHP GRUBU ADINA
ALİ AKYILDIZ (Sivas) – Sayın Başkan, değerli milletvekili arkadaşlarım,
basınımızın ve Meclisimizin çok kıymetli çalışanları, değerli bürokratlar ve
ekranları başında bizleri izleyen çok değerli yurttaşlarım; ben de hepinizi
sevgiyle saygıyla, muhabbetle selamlıyorum. 
Konuşmama
başlamadan önce, dün “Benim bu ellerde çok alacağım var.” diye hasret kaldığı o
topraklara, Yama dağların eteklerinde toprağa sırladığımız, Hakk’a
uğurladığımız büyük ozanımız Ali Kızıltuğ’a Allah’tan rahmet diliyorum. Başta
ailesi, Mursallı kardeşlerim ve bütün sevenlerine de sabır ve başsağlığı
diliyorum. 
Ve ayrıca yine
hak, hukuk ve adaletin yok sayılarak suçsuz ve masum olmasına rağmen aylardır
Maltepe Cezaevinde rehin tutulan Kadri Enis Berberoğlu ağabeyimizi, Kıymetli
Milletvekilimizi de buradan saygıyla selamlıyorum ve konuşmamın sonunda da ona
buradan bir şiir hediye etmek istiyorum. (CHP sıralarından alkışlar) 
Sayın Başkan,
değerli milletvekilleri; ben Cumhuriyet Halk Partisi Grubu adına Kalkınma
Bakanlığı Doğu Anadolu Projesi Bölge Kalkınma İdaresi Başkanlığı bütçesi üzerine
söz almış bulunuyorum. 
DAP’ın amacı,
bölgede kapsamlı bir dönüşümü gerçekleştirmek, bu çerçevede tarımsal yapıda
değişimi ve turizmde sürdürülebilirliği sağlayarak sanayi, ticaret, ulaşım,
enerji gibi sektörleri güçlendirmek; eğitim, sağlık, kültür ve diğer sosyal
hizmetlere erişebilirliği artırmak; bölge içi ve bölgeler arası gelişmişlik
farklarını azaltmak; yenilikçi bir yaklaşımla bölgenin rekabet gücünü
geliştirmek; bölgenin ekonomik ve sosyal kapasitesini güçlendirerek
vatandaşların refah düzeyini yükseltmektir. 
Şimdi, burada
yazılı olan amaçları ve niyetleri okuduğumuzda, gerçekten de herkesin hoşuna
gidecek cümleler yazıyor burada. Lakin gerçek hiç de böyle değil. Bölge içi ve
bölgeler arasındaki kalkınmışlık düzeyini ve gelişmişlik farklarını azaltmak
bir yana, bugün aralarında âdeta uçurum olduğunu görmek için kâhin olmaya gerek
yoktur. Hâl böyleyken 2018 yılı bütçesini incelediğimde, 2018 yılı için ayrılan
ödeneklerde sadece ama sadece Kalkınma Bakanlığının bütçesinin azaltıldığını
görünce önce gözlerime inanamadım, galiba yanlış baktım diyerek tekrar bir daha
dikkatlice baktım ama maalesef, gördüğüm rakamlar gerçekti. Kalkınma Bakanlığı
bütçesine 2017 yılında ayrılan ödenek tam yüzde 37,5 daha azaltılarak, 1 milyar
55 milyon 415 bin lira azaltılarak 2018 bütçesi 1 milyar 764 milyon 378 bin
TL’ye düşürülmüş. DAP için ayrılan ödeneğe de baktım, keza burada da aynı
sıkıntıyı gördüm. DAP için ayrılan ödenek de bir önceki yıl yani 2017 yılında ayrılan bütçeden
yüzde 16 daha az bütçe ayrılarak 157 milyon 974 bin liraya düşürülmüş. Demek
“Ülkemizde kalkınmaya ihtiyaç kalmadı.” diye düşünmüş olacak ki Hükûmet, bu
parayı buradan alıp nereye vermiş? Diyanet İşleri Başkanlığı bütçesine vermiş.
Ne yapmışlar? Efendim, Diyanet İşleri Başkanlığının 2017 yılındaki bütçesi 6
milyar 867 milyon 117 bin lirayken 2018 yılı için Diyanet İşleri Başkanlığına
devasa bir bütçe, 7 milyar 774 milyon 183 bin lira ödenek ayrılmış. Hükûmete
buradan öneriyorum: Ayrı ayrı tam 11 tane bakanlığın bütçesinden daha fazla
olan bütçe Diyanet İşleri Başkanlığına ayrıldıysa o zaman, siz gelin, Kalkınma
Bakanlığını Diyanet İşleri Başkanlığına bağlayın, Kalkınma Bakanlığı da bu
yükten kurtulmuş olsun, ihtiyaç kalmamış olur. (CHP sıralarından alkışlar)
Buradan
Diyanet İşleri Başkanlığına da öneriyorum: Tarımsal yapıdaki değişim;,
turizmdeki sürdürülebilirliği; sanayi, ticaret, ulaşım, enerji gibi sektörlerin
güçlendirilmesini; eğitim, sağlık, kültür ve sosyal hizmetlere
erişilebilirliği; bölgeler arasındaki gelişmişlik farklarını azaltmayı da
vereceğiniz fetvalarla zaten halledersiniz, Kalkınma Bakanlığına da böylece yük
kalmamış olur diye düşünüyorum. 
Sayın
Başkan, değerli milletvekilleri; Doğu Anadolu Projesi Bölge Kalkınma İdaresi
Başkanlığının 2016 yılı Sayıştay Denetim Raporu’nu inceledim. Öncelikle,
buradan, Sayıştayda görev yapan kardeşlerime çok çok teşekkür ediyorum. Güzel
bir inceleme yaparak önemli ve kıymetli bulduğum, çok kıymetli, değerli 15 tane
bulgu tespit etmişler. Kurum ve kuruluşlara ait verilerin teminindeki güçlükler
nedeniyle izleme ve değerlendirme görevlerini yeterince yerine
getiremediklerini buradan haykırmışlar âdeta ve buna rağmen, çok kıymetli 15
tane bulgu var. Şimdi, benim burada o 15 tane bulguyu okuyup Sayın Bakana
anlatacak kadar zamanım yok. Kendisi isterse ben konuşmamdan sonra bu Sayıştay
raporuyla ilgili 15 bulguyu kendilerine takdim ederim, yararlanmak
isterler belki diye düşünüyorum. 
Sürem az kaldı.
Ben konuşmamın başında da söylemiştim. Maltepe Cezaevinde rehin tutulan
kıymetli vekil ağabeyimiz, değerli Enis ağabeyimize buradan bir şiir hediye
ederek sözlerimi tamamlamak istiyorum.
Yine, Sivas
Kangallı, rahmetli bir âşığımız, bir ozanımız, kıymetli Muhlis Akarsu
dizelerinde şöyle diyor:
“Gel gardaşım
ayrı gezme,
Kula kulluk
yakışır mı?
Zalıma boynunu
eğme,
Kula kulluk
yakışır mı?
Fırsat sizde
bile bile,
Dura dura döndük
sele,
Yirminci asırda
hele,
Kula kulluk
yakışır mı?
Akarsu darda
kalsa da,
Dünya halkı hep
ölse de,
Bunun sonu ip
olsa da,
Kula kulluk
yakışır mı?”(CHP sıralarından alkışlar) 
Bizler de kula
kulluk etmedik ve bundan sonra da kula kulluk etmeyeceğiz diyerek tekrar
hepinizi sevgiyle, saygıyla, muhabbetle selamlıyorum. (CHP sıralarından
alkışlar) 
BAŞKAN –
Teşekkür ederiz Sayın Akyıldız. 
Altıncı
konuşmacı, Konya Milletvekili Sayın Mustafa Hüsnü Bozkurt.
Süreniz yedi
dakika. 
Buyurunuz. (CHP
sıralarından alkışlar) 
CHP GRUBU ADINA
MUSTAFA HÜSNÜ BOZKURT (Konya) – Teşekkür ederim Sayın Başkan. 
Sizi, Başkanlık
Divanını, Genel Kurulun değerli üyelerini, ekranları başında bizi izleyen
milletimizi saygıyla selamlıyor, Yüce Mevlâna’yı bu Şebiarus öncesi saygıyla,
özlemle ve rahmetle anarken, onun hoşgörüsünün, akıl ve bilim yolunun hepimize
yol gösterici olması dileklerimi arz ederek başlıyorum. 
KOP’la ilgili
konuşmadan önce, sadece sekiz gün önce, 7 Aralık 2017 Perşembe günü, bir basın
açıklaması izledik Atina’da. Bir tarafta Aleksis Çipras, öbür tarafta Türkiye
Cumhuriyeti Cumhurbaşkanı sıfatıyla Sayın Recep Tayyip Erdoğan. Çipras aynen
şunu söyledi arkadaşlar: “Sayın Erdoğan, Ege’deki ve Kıbrıs’taki fikir
ayrılıklarıyla ilgili bahsettiğinizi duydum. 43 yaşındayım. Bu mesele sürekli
tartışılıyor. Sevgili Cumhurbaşkanı, bu durum kırk üç yıldır devam ediyor.”
Buraya dikkat lütfen. “Kırk üç yıl önce yasa dışı bir işgal olmuştu, bu nedenle
bu konu ortaya çıktı.” Şimdi, ben bunu canlı izledim arkadaşlar. Bekledim ki
Sayın Cumhurbaşkanı bir şeyler söyleyecek; söylemesi gerekir çünkü kendi
gözünün içine bakıla bakıla “Türkiye Cumhuriyeti devleti Kıbrıs’ta yasa dışı
işgalcidir.” denilmiş. Böyle bir itham cevapsız bırakılamaz. O Kıbrıs Harekâtı
sırasında doktor üsteğmen olarak İpsala’da görev yapan bir Türkiye Cumhuriyeti
yurttaşı ve bugün de milletvekili olarak bunun cevapsız kalmaması gerektiğini
düşünüyorum, o nedenle bu kürsüden şimdi Aleksis Çipras’a söyleyeceklerim var. 
Sayın
Çipras, kırk üç yıl önce Kıbrıs’ta yasa dışı bir işgal falan olmadı. Kırk üç
yıl önce Kıbrıs’ta, sizin bugün işgal ettiğiniz makamda bulunan albaylar
cuntasının teşvikiyle Nikos Sampson isimli bir EOKA terör örgütü üyesi, Türk katili
bir haydut bir darbe yaptı, Kıbrıs Cumhurbaşkanı Makarios İngiltere’ye kaçtı.
Şaşırdığı veya tahmin etmediği bir şey vardı Nikos Sampson’un, Türkiye'de o
zaman adam gibi adam bir Başbakan ve adam gibi adam bir Hükûmet vardı. (CHP
sıralarından alkışlar) 
ALİ
ÖZKAYA (Afyonkarahisar) – Necmettin Erbakan vardı. 
MUSTAFA
HÜSNÜ BOZKURT (Devamla) - O Başbakan ve o Hükûmet, Necmettin Erbakan Başbakan
Yardımcısı ve Meclisteki diğer partiler Adalet Partisi, Süleyman Demirel,
Milliyetçi Hareket Partisi, Alparslan Türkeş ve diğerleri yekvücut oldular.
Başbakan Bülent Ecevit, İngiltere’ye gitti görüşmeler yaptı; sonra, Amerika
Birleşik Devletleri’nin Kıbrıs Özel Temsilcisi Cyrus Vance masasının karşısında
otururken, Kissinger telefonun ucundayken geçti öbür odaya Genelkurmay Başkanı
Semih Sancar’a emri verdi ve Kıbrıs Harekâtı başladı. Nikos Sampson adadan
kaçtı, orada anayasal düzen tesis edildi ve Türk yurttaşların, Türk soydaşların
katlinin önüne geçildi. 
Kırk üç yıl önce
Kıbrıs’taki bu yasa dışı darbe önlendikten sonra Cenevre görüşmelerine Rumların
uymaması sonucu ikinci harekât yapıldı ve Kıbrıs’ta bugünkü statüko tesis
edildi. Orada kırk üç yıldır, artık, bu tür katliamlar olmuyor. Binbaşı Nihat
İlhan’ın eşi ve 3 çocuğu banyo küvetlerinde katledilmiyorsa ve bugün Kıbrıs’ta
bir meşru hükûmet varsa işte, o, kırk üç yıl önceki olayın sonucudur.
Tabii, Sayın
Çipras’a bunu söylemek yetmez. Bir başka şey daha söylemek gerekirdi, onu da
buradan biz söyleyelim, Çipras’a denmeliydi ki: “Sayın Çipras, siz 2004’ten
beri Ege’deki bizim 18 adamızda işgalcisiniz. İşgalci olan Türkiye Cumhuriyeti
devleti değil, Yunanistan devletidir.” Bu, mutlaka söylenmeliydi. (CHP
sıralarından alkışlar) Bunu söylemek, bu ülkenin Cumhurbaşkanı sıfatını taşıyan
bir kişinin görevidir. Eğer tarihi bilmiyorsa öğrenmelidir ve mutlaka Türkiye
Cumhuriyeti devletinin onurunu Atina’da da başka yerlerde de korumalıdır.
AHMET SAMİ
CEYLAN (Çorum) – Koruyoruz, koruyoruz, merak etmeyin. Sayın Cumhurbaşkanı her
yerde koruyor.
MUSTAFA HÜSNÜ
BOZKURT (Devamla) – Devletin onuru ona buna “Ey!” çekerek olmaz. “Ey!” çekmek
değil, gereğini yapmak gerekir. 
Bakın, bir şey
daha söyleyeyim: Kudüs tabii ki bizim ilk kıblemizdir, çok önemlidir. Kudüs
için elbette gereken yapılmalıdır, yapılıyor ama Kudüs için yaptığınızı eğer 18
ada için yapmıyorsanız böyle parmak sallayıp da vay, “tek vatan, tek millet,
tek bayrak, tek devlet” bunları etmeyeceksiniz. 
ALİ ÖZKAYA
(Afyonkarahisar) – Öğrenmişsin, öğrenmiş, iyi. 
MUSTAFA HÜSNÜ
BOZKURT (Devamla) – Niye? Çünkü tek vatanınız, şu anda üzerinde Yunanlıların
olduğu biçimde, İzmir’de, Aydın’da, Muğla’da bölünmüş. Tek bayrağınız tek
bayrak değil. Orada Yunan bayrağı dalgalandığı sürece “tek bayrak”
diyemezsiniz. 
YUSUF BAŞER
(Yozgat) – Sen başka bir ülkenin vatandaşı mısın ya?
MUSTAFA HÜSNÜ
BOZKURT (Devamla) – “Tek millet” diyorsunuz, Yunan uyruklu 3 belediye başkanı
şu anda adalarda hüküm sürüyor ve “tek devlet” diyorsunuz, hangi tek devletten
bahsettiğinizi çıkıp anlatacaksınız; Reza Zarrab’ın önüne yatan devlet mi…
NECDET ÜNÜVAR
(Adana) – Ne alakası var ya?
MUSTAFA HÜSNÜ
BOZKURT (Devamla) – …New York’ta bir mahkemede yargılanan devlet mi, Tayyip
Erdoğan’ın, Sayın Cumhurbaşkanının Cumhurbaşkanlığı yaptığı devlet mi, yoksa
Fetullah Gülen’e teslim ettiğiniz devlet mi? Şimdi, bunları niye söylüyorum
sevgili arkadaşlar? Bakın, burada 15 Temmuzdan sonra dört grup başkan vekili
bir araya geldi ve ortak bildiri açıklandı, Kudüs için bir ortak bildiri
açıklandı. Şimdi, burada dört partinin grup başkan vekillerini göreve
çağırıyorum: Sayın grup başkan vekilleri, geçin Meclis Başkan Vekilimizle arka
odaya, derhâl bir bildiri kaleme alın ve Yunanistan’a Türkiye Büyük Millet
Meclisi olarak, hani sık sık diyorsunuz ya “Gazi Meclis, Gazi Meclis”… Bu Gazi
Mecliste bir bölgenin adını söyledi diye bir milletvekilini dışarı
çıkarıyorsunuz ama Yunan bayrağı topraklarınızın üzerinde dalgalanıyor kılınız
kıpırdamıyor kardeşim. Bu katiyen kabul edilemez. (CHP ve HDP sıralarından
alkışlar) Buna karşı mutlaka, mutlaka bir ortak bildiri kaleme alacaksınız ve diyeceksiniz
ki: Ey Yunanistan, ya süresi içinde o adalardaki işgali kaldır ya da Türkiye
Büyük Millet Meclisi olarak biz o işgali kaldırmayı biliriz. Şimdi, çıkın
buraya söyleyin bu adalar bizim mi değil mi? Ben size söyleyeyim, sizin Savunma
Bakanınız İsmet Yılmaz bu kürsüden dedi ki: “Evet, Yunanistan bir fiilî durum
yaratmıştır ama…”
(Mikrofon
otomatik cihaz tarafından kapatıldı) 
MUSTAFA HÜSNÜ
BOZKURT (Devamla) - Bitiriyorum Sayın Başkan.
BAŞKAN –
Buyurun, bitirin.
MUSTAFA HÜSNÜ
BOZKURT (Devamla) - “…-ama yasalara göre ama Lozan Anlaşması’na göre- o adalar
bizimdir.” Peki, eğer o adalar bizimse İsmet Yılmaz bu kürsüden gerçek dışı bir
ifadede bulunmadıysa bu Meclisin bütün milletvekillerinin, MHP’sinin de,
HDP’sinin de, CHP’sinin de, AKP’sinin de görevi Yunanistan’a hak ettiği yanıtı
vermek ve o adalardaki Yunan bayrağını indirmektir. O bayrak orada dalgalandığı
sürece bu Meclisin hiçbir üyesinin aldığı hiçbir kuruş helal değildir.
Saygılar
sunuyorum. (CHP sıralarından alkışlar) 
BAŞKAN –
Teşekkür ederiz Sayın Bozkurt.
Sayın Turan…
BÜLENT TURAN
(Çanakkale) – Sayın Başkan, teşekkür ediyorum.
Hatibin
konuşmasını hayretle izledik. Israrla “Tek bayrağınız, tek vatanınız, tek
devletiniz” demeyi bir gaf olarak düşünmek istiyorum. Yoksa, buradaki 550
vekilin hepsi tek bayrak, tek millet, tek vatan, tek devlet anlayışındaki
bayrağın, devletin ne demek olduğunu bilir diye düşünüyorum. 
İkincisi, bu
kürsüden ilgili bakanlarımız defaatle ifade ettiler, Lozan ve devamındaki
birkaç anlaşmada kayıt altına alınan adalarla ilgili hiçbir çakıl taşının dahi
o anlaşmaların dışında değerlendirilmediğini ifade ettiler. Yani bir ülke bizim
bir çakıl taşımızı alacak, biz de buna susacağız. Bunun hayali bile mümkün
değil.
ÜNAL
DEMİRTAŞ (Zonguldak) – Evet, aynen öyle, susuyorsunuz. 
İSMAİL
AYDIN (Bursa) – Hadi be! Hadi be!
BÜLENT
TURAN (Çanakkale) – Ancak… (CHP sıralarından gürültüler)
BAŞKAN
– Devam edin Sayın Turan.
BÜLENT
TURAN (Çanakkale) – Ancak, daha önce de ifade edildi, “Lozan Anlaşması
yapılırkenki teknik şartlarda ifade edilemeyen, haritada belirtilemeyen, kimin
olduğunun adının konmadığı bazı yerler var.” dendi. Sayın Cumhurbaşkanımızın da
Yunanistan’da gururla izlediğimiz yaklaşımı “güncelleyelim, tartışalım,
konuşalım” dediği bunlardır. Dolayısıyla yeni bir işgal, yeni bir ifade, yeni
bir yaklaşım söz konusu değildir. 
Teşekkür
ediyorum.
BAŞKAN
– Peki, kayıtlara geçti Sayın Turan.
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun. 
ENGİN
ÖZKOÇ (Sakarya) – Sayın Başkanım, kayıtlara geçsin diye bunu söylüyorum. 
Bir
kere oradaki adalarda fiilî bir durum yaratılmıştır. Oradaki adalara Yunan
generalleri çıkıp o adaların kendilerine ait olduğunu tüm dünyaya göstermek
istemişlerdir. Türkiye’de Türkiye Cumhuriyeti Hükûmetinden tek bir söz
çıkmamıştır. Orada diğer generaller ve subaylarla birlikte sanki şenlik
havasında eğlenceler düzenlenmiştir. Burada Bakanlarının da kendilerinin de
ifade ettiği gibi sanki suç Lozan Anlaşması’ndaki teknik ayrıntılardaymış da
Lozan’ın değiştirilmesi gerekiyormuş imajı yaratılacağına, Türkiye
Cumhuriyeti’nin bugüne kadar itibarlı duruşu Yunan adaları işgal edilirken
gösterilseydi onlar bu cesareti gösteremezlerdi. Kayıtlara geçsin diye
söylüyorum.
BAŞKAN
– Teşekkür ederiz Sayın Özkoç. 
BÜLENT
TURAN (Çanakkale) – Hiçbir işgal söz konusu değil Sayın Başkan.
MUSTAFA
HÜSNÜ BOZKURT (Konya) – Sayın Başkanım, bir yanıt vermek istiyorum izin
verirseniz.
BAŞKAN
– Kayıtlara geçer, buyurun oradan ifade edin.
MUSTAFA
HÜSNÜ BOZKURT (Konya) – Bakın, Lozan’ın güncellenmeye değil, uygulanmaya
ihtiyacı var; bu bir. 
İkincisi,
bu adalara benzer -Sayın Bülent Turan’ın dikkatine arz etmek istiyorum- 25
Aralık 1995 tarihinde Bodrum açıklarında Figen Akat isimli bir Türk teknesi
Kardak kayalıkları önünde karaya oturdu. Kardak krizi dediğimiz kriz çıktı.
Yunan hükûmeti oraya savaş gemilerini gönderdi ve Türkiye… O zaman Başbakan
Tansu Çiller, aynen onun sözleriyle -Başbakan Yardımcısı da bir Cumhuriyet Halk
Partisi Genel Başkanı, şu anda tedavi gören sevgili Deniz Baykal’dı- o hükûmet
diyor ki: “Türkiye’nin egemenlik haklarından vazgeçmesi mümkün değildir. Kardak
kayalıklarından Yunan bayrağı ya inecek, ya inecek. O asker oradan gidecek.”
Şimdi,
bakın, Sevgili Başkan, değerli arkadaşlar, Sayın Bülent Turan; Yunanistan’ın en
büyük askerî üssü Türkiye topraklarında, 5 bin askeri var, 18 üssü var.
Bakın,
bu üslerin bir kısmının fotoğraflarını Genel Kurulun bilgisine sunuyorum:
Burası Aydın Hurşit Adası, burası Aydın Hurşit Adası, burası oradaki
mevzilenmiş toplar ve namlusu bizim ülkemize dönük.
Şimdi,
Sevgili Başkanım, Kardak kayalıkları adı üzerinde, hâlbuki şu anda 18 adamızda
Yunan işgali var, 2004 yılından beri devam ediyor. Şimdi, Sayın Bülent Turan
çıkıyor diyor ki: “Biz böyle bir işgali kabul etmeyiz.” 
Ben
de aynı şeyi söylüyorum Sayın Turan, hiçbirimizin kabul etmesi mümkün değildir.

AHMET
SAMİ CEYLAN (Çorum) – Böyle bir şey var mı ya!
MUSTAFA
HÜSNÜ BOZKURT (Konya) - Burada hangi partiden olursa olsun hiçbir
milletvekilinin kabulü mümkün değildir. Yetmez, gereğini yapmak gerekir. 
BAŞKAN
– Peki…
MUSTAFA
HÜSNÜ BOZKURT (Konya) - Onun için, ben, tekrar, zatıalinizi de, değerli grup
başkan vekillerini de bu Meclisin böyle bir karar alması ve bu kararı, Meclis
olarak Hükûmete duyurması…
BAŞKAN
– Peki…
MUSTAFA
HÜSNÜ BOZKURT (Konya) – Hükûmet üyelerine de şunu hatırlatmak isterim: Her ne
kadar irade saraya teslim edilmiş olsa da Sayın Başkanım, Hükûmet, henüz
Türkiye’yi yöneten parlamenter demokrasidir.
AHMET
SAMİ CEYLAN (Çorum) – Sayın Başkan, böyle bir usul yok.
MUSTAFA
HÜSNÜ BOZKURT (Konya) – Hükûmetimiz görev başındadır. Ortak sorumluluktur.
YUSUF
BAŞER (Yozgat) – Süre verin de konuşsun. On dakika daha verin konuşsun.
MUSTAFA
HÜSNÜ BOZKURT (Konya) – Bakın, bu, Anayasa’nın 3’üncü maddesinin ihlalidir,
“Türkiye Cumhuriyeti devleti, ülkesi ve milletiyle bölünmez bütündür.” diyor.
BAŞKAN
– Teşekkürler Sayın Bozkurt.
MUSTAFA
HÜSNÜ BOZKURT (Konya) – Ona atıfla Türk Ceza Yasası’nın 302’nci maddesi de
diyor ki: “Vatan topraklarının tamamını veya bir kısmını yabancı devlet
işgaline terk etmek vatana ihanet suçudur. Cezası da müebbet hapistir.” (CHP
sıralarından alkışlar) 
Lütfen,
herkes bunu böyle bilsin.
BAŞKAN
– Peki, teşekkürler Sayın Bozkurt.
Sayın
Turan…
BÜLENT
TURAN (Çanakkale) – Sayın Başkan, bu konunun polemik konusu olmasını açıkçası
doğru bulmuyorum.
BAŞKAN
– Evet, lütfen.
BÜLENT
TURAN (Çanakkale) – Bırakın adayı, toprağı, bir tek çakıl taşı olduğu zaman bu
milletin nasıl beraber mücadele edeceğini tüm tarih bilir. Bırakın bir çakıl
taşı vermeyi, bir yerde… (CHP sıralarından gürültüler)
EMRE
KÖPRÜLÜ (Tekirdağ) – Bakanınız söylüyor… Bakanınız söylüyor…
BÜLENT
TURAN (Çanakkale) – Ama dinlemezseniz olmaz ki arkadaşlar. 
BAŞKAN
– Buyurun, konuşun Sayın Turan.
BÜLENT
TURAN (Çanakkale) – Sayın Başkan, bu tarz da doğru bir tarz değil. En ağır
ifadeyi kullanıyor arkadaşlar, dinliyoruz sabırla, ağzımızı açınca bağırmaya
başlıyor. Bu doğru bir yaklaşım değil. Bırakın biz de konuşalım, biz de
söyleyelim.
ENGİN
ÖZKOÇ (Sakarya) – Bağıran yok… Bağıran yok…
YUSUF
BAŞER (Yozgat) – Bağırıyorsunuz ya.
BÜLENT TURAN
(Çanakkale) - Şimdi, Fırat Kalkanı niçin yapıldı Sayın Başkan, sormak isterim. 
MUSTAFA HÜSNÜ
BOZKURT (Konya) – Fırat Kalkanı’yla adaların ne ilgisi var Sayın Turan. 
BÜLENT TURAN
(Çanakkale) - Bırakın devleti, devlet olma ihtimaline rağmen bu adımlar atıldı.
Biz bunu affedemeyiz. O yüzden, o hassasiyet ortak hassasiyettir. Az önce sayın
konuşmacı Yunanistan’da Çipras’ın söylediklerine karşı Cumhurbaşkanımızın
sessiz kaldığını ifade etmişlerdi. Metin aynen elimde. Kırk üç yıldır devam
ettiğini söyledi Sayın Çipras. “Ben bu süreci takip ediyorum, kimin minderden
kaçtığını biliyorum. Asker bulundurmadan bahsediyorlar, Yunanistan asker
bulundurmadı mı?” diye aynı çıkışı yapıyor. Cumhurbaşkanımızın bizim
hassasiyetimizi, bu ülkenin beraberliğini dışarıda nasıl koruduğunu tüm dünya
bilir. 
Teşekkür
ediyorum, saygılar sunuyorum. (AK PARTİ sıralarından alkışlar) 
BAŞKAN –
Teşekkürler Sayın Turan. 
MUSTAFA ALİ
BALBAY (İzmir) – Sayın Başkan, Sayın Turan’ın söylemlerinde ciddi bir yanlışlık
vardır, bilgilendirmem… 
BÜLENT TURAN
(Çanakkale) – Böyle bir usul yok Sayın Başkan, kürsüde konuşur. 
AHMET SAMİ
CEYLAN (Çorum) – Böyle olmaz Sayın Başkan. 
BAŞKAN – Sayın
Balbay, şimdi sizin diğer konuşmacınızı çağıracağım. Eğer varsa bir yanlışlık
sayın konuşmacı düzeltsin. 
AHMET SAMİ
CEYLAN (Çorum) – Konuşmacı söylesin Sayın Başkan. 
MUSTAFA ALİ
BALBAY (İzmir) – 60’a göre söz istiyorum. 
BÜLENT TURAN
(Çanakkale) – Bunun sonu yok ki Sayın Başkan o zaman. 
MUSTAFA ALİ
BALBAY (İzmir) – Sayın Başkan, 60’a göre söz istiyorum. 
BAŞKAN – Peki,
60’a göre size bir dakika söz veriyorum, buyurun. 
BÜLENT TURAN
(Çanakkale) – Sayın Başkan, bunun sonu yok ki o zaman.
BAŞKAN – Sayın
Turan, sayın milletvekili 60’a göre yerinden söz istiyor ama. 
BÜLENT TURAN
(Çanakkale) – Biz kürsüye bile çıkmıyoruz ama gecikmesin diye. 
BAŞKAN – Buyurun
Sayın Balbay.
VI.- AÇIKLAMALAR (Devam)
3.- İzmir Milletvekili Mustafa Ali Balbay’ın, Yunanistan’ın, işgal
ettiği adalardan bazılarına belediye başkanı atadığına ilişkin açıklaması
MUSTAFA ALİ
BALBAY (İzmir) – Sayın Turan’a teşekkür ediyorum. Dün Savunma Bakanı buradayken
çok çırpındım söz için ama başka bir ortam vardı. O, hani SİHA’larımız, adrese
teslim, her şeyi bulabilen SİHA’larımız acaba bu Ege’deki adalarımızın en
azından Yunan tabelasını -bayrağına saygımız vardır her ülkenin- bir hedef
alamaz mı diye soracaktım ama şimdi Sayın Turan’a soruyorum, Şehircilik
Bakanının da burada olmasını beklerdim.
YUSUF BAŞER
(Yozgat) – Böyle bir şey var mı Başkan ya?
MUSTAFA ALİ
BALBAY (İzmir) – Koyun Adası -önce Koyun Adası, İzmir açıklarında- belediye
başkanının adı, Yunanistan Hükûmet kayıtlarında, Evangelos Angelakos. Bizim
Koyun Adamıza belediye başkanı atamışlar. İki, Aydın açıklarındaki Eşek
Adası’nın belediye başkanı Kottoros. Muğla açıklarındaki Keçi Adası’nın
belediye başkanı Galouzis. Bu belediye başkanlarını ne yapacaksınız?
Türkiye’deki başkanları hapse atıp, açığa alıp, kayyum atayıp işler
yapıyorsunuz, Yunanistan’daki bu adalara ne yapacaksınız? 
(Mikrofon
otomatik cihaz tarafından kapatıldı) 
AHMET SAMİ
CEYLAN (Çorum) – Sayın Başkan, lütfen ya. 
KASIM BOSTAN
(Balıkesir) - Ne alakası var şimdi ya. 
MUSTAFA ALİ
BALBAY (İzmir) – Sayın Başkan... 
(AK PARTİ ve CHP
sıraları arasında karşılıklı laf atmalar) 
BAŞKAN – Sayın
milletvekilleri, birleşime on dakika ara veriyorum. 
Kapanma Saati: 14.48
DÖRDÜNCÜ OTURUM
Açılma Saati: 14.59
BAŞKAN: Başkan Vekili Pervin BULDAN
KÂTİP ÜYELER: Vecdi GÜNDOĞDU (Kırklareli), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 38’inci Birleşiminin Dördüncü
Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN –
Komisyon ve Hükûmet yerinde.
Sayın Turan…
BÜLENT TURAN
(Çanakkale) – Sayın Başkanım, zapta geçsin diye bir şey ifade etmek isterim.
BAŞKAN –
Buyurun.
BÜLENT TURAN
(Çanakkale) – Az önce, ara vermeden önce bir tartışma oldu biliyorsunuz, bir
polemik oldu. Meselenin önemine binaen söz almak istedim. Bakanlığımızla
görüştüm, Bakanımızın kendisiyle görüştüm, Türkiye Cumhuriyeti devletinde
hiçbir adanın iddia edildiği gibi işgali söz konusu olmadığı gibi, Ege’deki
fiilî veya resmî durum 1996’dan bugüne hiç değişmemiştir. Kardak krizine kadar
olan artı eksiyi bırakıyorum, Kardak’tan bugüne kadar hiçbir şeyin
değişmediğini ifade etmek istiyorum.
Teşekkür
ediyorum Sayın Başkanım.
BAŞKAN –
Teşekkür ederiz Sayın Turan.
ENGİN ÖZKOÇ
(Sakarya) – Sayın Başkan…
BAŞKAN – Sayın
Özkoç…
ENGİN ÖZKOÇ (Sakarya) – Kayıtlara geçsin diye
söylüyorum: Fiilî durum, hem Türkiye’nin hem de dünyanın bildiği üzere, oradaki
adalarda şu anda Yunanlıların cirit attığı. Kendilerinin, askerlerinin,
vatandaşlarının, belediye başkanlarının fiilî durum yarattığı hem Türkiye’de
hem dünya tarafından bilinmektedir; bunu AKP gölgelemek istemektedir. Bu
gerçeği dünya da biliyor, Türkiye de biliyor. 
BAŞKAN – Peki, teşekkür ederiz Sayın Özkoç.
MUSTAFA ALİ BALBAY (İzmir) – Sayın Başkan, ben de 3
belediye başkanı soruma yanıt istiyorum.
BAŞKAN – Tamam, cevap verirse verir yani ben…
MUSTAFA ALİ BALBAY (İzmir) – Yani 3 belediye başkanı,
bu kişiler Yunanistan kayıtlarında var.
BAŞKAN – Sayın Balbay, siz soru sordunuz, onların
takdiri, cevap verebilir de vermeyebilir de.
MUSTAFA ALİ BALBAY (İzmir) – Tamam, ben buna yanıt
istiyorum.
BAŞKAN – Şimdi Cumhuriyet Halk Partisi Grubu adına
yedinci konuşmacı Tokat Milletvekili Sayın Kadim Durmaz. 
Sayın Durmaz, süreniz on dakika. 
Buyurun. (CHP sıralarından alkışlar) 
CHP GRUBU ADINA KADİM DURMAZ (Tokat) – Sayın Başkanım,
değerli milletvekilleri, televizyonları başından bizi izleyen aziz milletimiz;
hepinizi saygıyla selamlıyorum. 
2018 yılı bütçesinin ülkemize hayırlı uğurlu olmasını
diliyoruz. 
Bütçe bu ülkede yaşayan her bireyin alın teridir,
asgari ücretlinin sofrasıdır, emeklinin maaşıdır, esnafın, sanatkârın yaşamını
sürdürmesidir. Bütçe memurun ay sonudur. Bütçe çiftçinin tarlasıdır. Bütçe
köylerimiz, kentlerimiz ve yaşadığımız doğadır. Bütçe insan için, yurttaş için
vardır ve hâliyle en temel yurttaşlık hakkıdır. Bütçe kalkınmanın, gelişmenin,
refahın da kaynağıdır. 
Peki, bütün bunları konuşurken, Hükûmet ağzından
dinlediğimiz yüzde 11’lik büyümeden söz edilirken yoksulun sofrasının
büyümeyişi de çok manidardır. Emeklinin, emekçinin maaşı erirken ekonomi nasıl
oluyor da büyüyor, bunu oldukça merak ediyoruz. 1970’li yıllarda hayata
başlayan genç bir öğretmendim, ay başı maaş aldığımız zaman çocuklarımızın,
eşimizin, yakınlarımızın bizden beklentisi olan bir şeyleri akçe ayırıp
alabiliyorduk ama bugün böyle şeyler artık Türkiye'de yaşanmıyor, değerli
Hükûmetimizin bunları bilmesi lazım. Köylünün sulanır arazisinin yüzde 70’i,
traktör varlığının da yüzde 85’i borcu yüzünden rehindir, bu büyümeyi merak
ediyoruz. Bu soruların cevabı aslında çok net.
AK PARTİ iktidarı yoksulluğu yok etmeye değil,
yoksulluğu büyütüp yöneterek buralardan oy devşirip iktidar olmaya çalışıyor.
2002’de yaklaşık 20 milyon civarında yurttaşımız kırsalda, köylerde çalışıp
üretirken, gelinen noktada, on altı yıl sonra bugün 6,5 milyon köylü ancak
köyde çalışıp üretime katkı sunmaktadır. Yoksulluk fakirleri doyuramadığınız
için değil -bunun altını çizmek lazım- sadece bir avuç yandaşı doyuramadığınız
için bir türlü bitirilemiyor. Oy alıp iktidar olabilirsiniz, makamlar, mevkiler
olur ama bilmelisiniz ki ülkemizin insanları mutlu değil. 
Değerli milletvekilleri, sürdürülebilir kalkınma, bir
ülkenin çevresel, toplumsal ve ekonomik yapısının dengeli bir şekilde
gelişmesinin, toplumun tüm kesimleri için çağdaş, demokratik ve sosyal adaletin
sağlanmasının adıdır. Sürdürülebilir kalkınmadan söz ediyorsak eğer, kırsal ve
kentsel alanda yerel ve bölgesel ölçekte dengeli bir kalkınmadan bahsediyor
olmamız gerekir. Bölgesel ve yerel ölçekte stratejik ürünleri dikkate alan,
tarımdan turizme, enerjiden sanayiye kadar bütün sektörlerde teknoloji ve
yenilikleri dikkate alan ve çevresel sorunlara yenilerini ekleyen değil, bu
sorunları çözen bir kalkınma politikası geliştirmek zorundayız.
Bu noktada,
bölgesel kalkınma stratejileri ve yatırımları hayati önem arz etmektedir. Bu
yüzden kalkınma ajanslarını da çok önemsiyoruz. Önemsiyoruz ama ne yazık ki
kalkınma ajanslarından beklediğimiz verimi de alamıyoruz. Bu ajanslar bölgeler
arası farklılıkları dengelemekle, haksız rekabeti ortadan kaldırmakla ve
bölgesel özellikleri değerlendirmekle, üretimi, gelişmeyi sağlamakla, istihdamı
artırmakla görevlidir. 
Bölgesel
düzeydeki önemli projelerden bir tanesi olan DOKAP’a dikkatinizi çekmek
istiyorum: Bugün DOKAP kapsamında olan illere baktığımızda göç ve işsizliğin en
büyük sorun olduğunu görüyoruz. Bizler ödeneklerin ve bölgesel yatırımların
artırılmasını beklerken DOKAP kendisine tahsis edilen mevcut ödenekleri dahi
kullanamamıştır. Yine, 2014-2018 Eylem Planı’nda yer alan projelerin önemli bir
kısmı denetimsizlik sonucu ne yazık ki süresinde tamamlanamamıştır. DOKAP
sorumluluğunda olup herhangi bir çalışma başlatılmayan da 14 proje kayıtlarda
mevcuttur. İşte bu plansız, öngörüsüz, halkın ihtiyaçlarını öncelemeyen
yaklaşımlar yüzünden DOKAP ve ona bağlı iller yeteri kadar kalkınamıyor,
gelişemiyor ve göçü de durdurulamıyor. 
Sayın Başkan,
değerli milletvekilleri; DOKAP kapsamında olan illerde işsizlik ve göç ortadan
kalkmış mıdır? Hayır. DOKAP projeleri bölgeler arası gelir eşitsizliğini
ortadan kaldırmış mıdır? Hayır. Peki, bizim bölge ajanslarımız nasıl çalışıyor,
gerçekten kentlerin dokusuna uygun kalkınmayı sağlayacak projelere öncelik
tanıyor mu? Bu da hayır. En önemlisi, yapılan projeler doğamıza, derelerimize,
ormanlarımıza, bizden sonraki nesillerin yaşamına kolaylık sağlıyor mu? Ne
yazık ki bu sorunun cevabı da hayır. DOKAP kapsamındaki projeler, kamu
kurumlarının yanı sıra, sivil toplum kuruluşları, ticaret ve sanayi odaları,
ziraat odaları, ticaret borsaları ve üniversitelerle koordinasyon içinde
yürütülmelidir. Bu kuruluşları önemseyip koordinasyon içerisinde yatırımlar
planlandığında doğru sonuçların alınması da kaçınılmazdır. Bu konuda yasal
düzenleme gerekiyorsa hep birlikte, tüm siyasi partiler ortak bir anlayışla
kısa sürede bunu hayata geçirmeliyiz. 
Değerli
milletvekilleri, bir başka önemli konu, ajansların denetimi konusu. Bölgesel
kalkınma ajanslarının etkinliğinin izlenmesi ve değerlendirilmesi ne durumda,
yeteri kadar bilgi sahibi miyiz? Değiliz. Bu ajansların stratejik planlarında
öngördüğü hedefler ve harcadığı bütçe ile elde edilen çıktıları karşılaştırarak
bir performans değerlendirmesi yapılıp bölge illeri birbirini tamamlayan bir
kalkınma yarışına tabi tutulmalıdır. Bölgesel gelişmişlik farklarının
azaltılması konusunu önemseyip -üç, beş, on- daha uzun vadeli hedefleri ilan
edip o hedeflere kenetlenmeliyiz. İnsana ve doğaya dost, kentleri geliştirecek
sürdürülebilir projeler önceliğimiz olmalıdır. Belediyeler, asli işleri için
kesinlikle bu ajansların kaynaklarını kullanmamalıdır, kullanmalarına da
müsaade edilmemelidir; bunun için bir çerçevesi, bir denetim mekanizması
oluşturulmalıdır. Ajansların denetimi olmazsa bilimden ve gelişmeden uzak
sonuçların ortaya çıkması da kaçınılmazdır.
Sayın Başkan,
değerli milletvekilleri; DOKAP kapsamında olan iller Artvin, Bayburt, Giresun,
Gümüşhane, Ordu, Rize, Samsun, Tokat ve Trabzon’dur. Bu illerimiz,
sanayileşmenin olmadığı, tarım potansiyelinin ve kültürel varlıkların yeteri
kadar ortaya çıkarılmadığı, işsizliğin en üst seviyelerde olduğu illerimizdir.
Tokat en fazla ekilebilen sulu tarım arazisine sahip, kıymetli ovaları olan da
bir ildir ama yeni kaybettiğimiz Ali Kızıltuğ’un dediği gibi, Tokat’ta da artık
köylerde bir ev orada kalmış, bir ev burada kalmış. Hatta yine devamında,
pınarları su vermeyen, güzellerin olduğu köylerde artık o pınarların başında,
taşında baykuşlar tünemiştir. En fazla göç veren kentlerimizin başında olan
Tokat, gençlerimizin işsizliği, KOBİ’lerimizin zorda, esnafın siftah yapmadan
dükkân kapattığı… Hatta 140 bin merkez nüfusu olan Tokat’ta icrada 46 bin
dosyanın olduğunu da üzülerek buradan sizlere ifade ediyorum değerli
arkadaşlar.
Tokat, tarihî
dokuya sahip ama yeteri kadar yatırımlar almamış, bu yatırımları alırken birçok
değerini de kaybetmiş bir il. Bizim yapmamız gereken, öncelikli projelere,
sivil toplumla ortak bir anlayışla öncelik tanıyıp Tokat’ın DOKAP kapsamında
olan diğer iller gibi acilen de SODES kapsamına girmesidir diyoruz. Yine,
Tokat’ta hayati önem arz eden, Tokat’ın gelişmişliğine çok iyi dokunuşlar
sağlayacak, defalarca da bu kürsüden ifade ettiğim Niksar-Akkuş-Ünye yolu ve
1.600 rakımda bulunan 4.100 metrelik Çamlıbel Tüneli bitirilmek ve özelleştirme
havuzunda olan Turhal Şeker Fabrikası bir an önce kooperatife, üreticilere,
yöre halkına güvenle hizmet edecek hâle getirilmek durumundadır. 
Tokat, hepinizin
bildiği gibi birçok tarihî miras ve kültüre sahip de bir ildir. Acilen, parasal
gücü de yerinde olan Vakıflar bünyesinde, bir kanun değişikliğiyle… Vakıfların,
sadece Osmanlı’dan gelen, Selçuklu’dan kalan tarihî değer ve mirasları restore
edip gün ışığına çıkarma değil, bizden önceki medeniyetlerin Anadolu
coğrafyasına bahşettikleri tarihî dokuları da yasal bir düzenlemeyle,
insanların görmesi, ülke turizmine katkı sunması için hayata geçirmesine
şiddetle ihtiyaç var. Bu konuda da Hükûmet üyelerimiz burada, bir yasal
düzenlemeyle... 
Tokat’ta da
Sebastopolis var, üzerinde 200 hane oturmuş o tarihî dokunun. Kıymetli
arkadaşlar, Sebastopolis Antik Kenti 3 Efes büyüklüğünde bir kent. Buradaki 200
haneyi Çevre ve Şehircilik Bakanlığımız buradan alıp şöyle uygun bir yakaya
götürdüğünde, işte buradaki medeniyet Türkiye turizmine “bacasız fabrika”
dediğimiz, doğayı, çevreyi rahatsız etmeyen bir akar kazandıracak, Tokat’ın da
çehresi değişecektir diyorum.
2018 yılı bütçesinin
ülkemize hayırlı uğurlu olmasını diliyorum. Bizden, bu Parlamentodan duyarlılık
bekleyen değerli milletvekilimiz ve diğer tutuklu arkadaşlara diyorum ki:
Parlamento kendine gelmeli, hakkı, hukuku, adaleti başka yerde aramadan burada
tesis etmelidir. 
Saygılar
sunuyorum. (CHP sıralarından alkışlar)
BAŞKAN –
Teşekkür ederiz Sayın Durmaz.
Sekizinci
konuşmacı Muğla Milletvekili Sayın Ömer Süha Aldan.
Buyurun Sayın
Aldan. (CHP sıralarından alkışlar)
Süreniz yedi
dakika.
CHP GRUBU ADINA
ÖMER SÜHA ALDAN (Muğla) – Sayın Başkan, değerli milletvekilleri; 2018 yılı
tahminî kurum toplam bütçe büyüklüğü 844 milyar lira, Adalet Bakanlığı bütçesi
ise 13 milyar lira olarak öngörülüyor yani Adalet Bakanlığına ayrılan pay
sadece yüzde 1,62’dir oysa cumhuriyetin kuruluş yıllarında bakanlığa ayrılan
pay oldukça yüksekti. Örneğin, 1924’te o zorlu koşullarda Adalet Bakanlığı
bütçe oranı yüzde 3,5’tu; 1932’de yüzde 3,94; 1934’te ise yüzde 4’tü. Bu
açıdan, Adalet Bakanlığına ayrılan ödeneğin yetersiz olduğunu söyleyebiliriz. 
Peki “Bu
ödenekler nereye harcanıyor?” dersek geçen yılki ödeneğin yüzde 40,6’sı
cezaevleri için harcanmış yani neredeyse bütçenin yarısı mahpushanelere gitmiş.
Cezaevleri tıka basa dolu, hükümlü ve tutuklular sırayla uyumak zorunda
kalıyorlar. İktidar, ülkede cezaevi yapmaya yetişemiyor. Nitekim, 2018 yılında
38 yeni cezaevinin daha hizmete gireceği Komisyon görüşmeleri sırasında önemli
işmiş gibi anlatılmıştır. Dünyanın hiçbir yerinde, sürekli cezaevi yaparak
toplumsal barışı sağlayan, çağdaşlaşan ve her şeyden öte suç oranını düşüren
bir ülke yoktur. Aslında suç, bir sonuçtur. Bireyi suça iten nedenleri ortaya
çıkarıp çözüm üretmek yerine bireyi zorla terbiye ederek toplumsal huzuru
sağlamaya çalışmak çağ dışı bir yaklaşımdır. Bu açıdan aklı başında iktidarların
çıkış yolu, cezaevi yerine üreten, istihdam sağlayan, vatandaşlarına gelecek
kaygısı yaşatmayan işletmeler açmak olmalıdır. Keza, toplumsal kutuplaşma ve bu
gerilimden kaynaklı konsolide topluluklar üzerinden siyasi çıkış yolları aramak
yerine uzlaşı kültürünü geliştirmeye çaba gösterilmeli, ötekileştirme
anlayışından ve iktidar devletinin yarattığı kahramanlık ya da mağduriyet
gündemi üzerinden ortak tutum dayatmalarından vazgeçilmelidir. Ülkeye egemen
olan anlayış değil, toplumun ortak değerleri esas alınmalıdır. 
Öte yandan,
Adalet Bakanlığının faaliyetleriyle ilgili övme söz konusu olduğunda ya yargı
reformu paketlerinden ya inşaat çalışmalarından söz edilir. Yargı reformu
paketleri aslında bir önceki yasayı değiştirmekten ibarettir ve özünde bunlar
birer reform değildir, tamamıyla iş bilmemenin sonucu olan yansımalardır. 
Değerli
arkadaşlarım, yeni adliye binaları yapıldığına ilişkin söylemlere gelince; 2002
yılından bu yana ülkede gelişmişliği sadece müteahhitlik hizmeti sanan
anlayışın bakış açısı sonucu, hükûmet konağının alt katındaki derme çatma, toz
içindeki adliyelerden görkemli adliye saraylarına geçildiğini çoğu yerde görmek
mümkündür. Bugün büyük adliye sarayları, kampüs hâlinde cezaevleri ve devasa
duruşma salonları vardır, lakin bu binaların içinde adalet yoktur. O derme
çatma adliyelerde ve o zorlu koşullarda dağıtılan adaletten bugün eser
kalmamıştır. Memlekette sadece mutlu azınlık yeni yargıdan memnundur, zira
onların adliyelik işleri yoktur çünkü yargı mensupları onların cebine girene
değil de muhaliflerin ağzından çıkacak sözcüğe odaklı durumdadırlar. Bugünkü
Türkiye’de en ağır silah, ağızdan çıkan ve hoşa gitmeyen söz olmuştur. Bugünün
yargısında vicdanı bir tarafa bırakmış, ön yargılı, empati yapmaktan uzak,
kibirli ve sonradan görme iktidar destekli azınlık dışında kimsenin güvencesi
yoktur. Bu güvensiz ortama yargı mensupları da dâhildir. Onlar da hukuk devleti
ilkesinin rafa kaldırıldığı, hukukun üstünlüğünün önemsenmediği ve nihayet
yargı bağımsızlığının olmadığı ortamda çaresizdirler. Bu anlamda, bir kısmı
yürütmenin yörüngesinde rol almayı tercih etmişlerdir, önemli bir bölümü ise
olan biteni kaydederek zorlu koşullarda ilkesel davranmaya çalışmaktadırlar. 
Değerli
milletvekilleri, 15 Temmuz sonrası ihraç edilenlerle birlikte, adliyelerde
kalan hâkim, savcı sayısı 10 bindir. Şu anda sayı 15.600’e yükselmiştir, yakın
zamanda sayının 20 bin olması beklenmektedir. Bu da şu anlama gelir: Şu anda
yargıda görev yapacak hâkim, savcıların yarısı ya bir yıllıktır ya da -büyük
bir bölümü de- en fazla bir buçuk yıllıktır. Adliyelerdeki yargılamalar ne
yazık ki maskaralık hâline dönüşmüştür. Bu genç arkadaşlarımıza bu kadar yük
yüklenmemelidir, Adalet Akademisi üzerine düşen görevi yapmalı ve bunların
eğitimi üzerinde durmalıdır. 
Değerli
milletvekilleri, adliyelerde yazı işleri müdürleri ve zabıt kâtipleri var.
Bunlar gerçekten çok ağır yük yüklenen insanlardır. Yaptıkları görevler
meşakkatlidir, riskli görevlerdir ve buna karşılık da emeklerinin karşılığını
alamamaktadırlar, iş yerlerinde ezilmektedirler. Keza, risk tazminatı, yargı
ödeneği tazminatlarından yoksundurlar. Her şeyden öte, cezaevlerindeki
personele yönelik olarak bir ayrım yapılarak adliye yazı işleri müdürleri ile
mevcut zabıt kâtiplerinin arasında ek gösterge konusunda bir ayrım yapılmıştır.
Bu ayrım derhâl giderilmeli, onların ek göstergeleri de en az 3000’e
çıkarılmalıdır. 
Sayın
milletvekilleri, Yargıtay ve Danıştayda -sabahleyin Sayın Parsak da söyledi-
şöyle bir plan düşünülüyor: Sayı artırılmak isteniyor. Yani, Adalet ve Kalkınma
Partisinin bir anlamda desteğinin nereye kadar süreceği aslında Yargıda Birlik
Platformuna üye arkadaşlar tarafından görülmüş olmalıdır. Şu anda Yargıtayda,
Danıştayda -bunu söylemek doğru değil ama- düşünce itibarıyla ülkücüler ile
sosyal demokratlar çoğunluktadır. İşte, bu birliği bozmak adına, tamamıyla bu
yüksek yargıyı ele geçirmek adına bir kanun hükmünde kararnameyle Yargıtay ve
Danıştayın üye sayıları artırılmak istenmektedir.
Değerli
arkadaşlarım, İstanbul Milletvekilimiz Kadri Enis Berberoğlu çok büyük
haksızlığa uğramıştır. Üç aydır onun dosyasının üzerinde çalışıyorum. Bir
milletvekiline bu yapılıyorsa 80 milyon insanın yargıda hiçbir güvencesi
yoktur, gerçekten buna çok üzülüyorum. (CHP sıralarından alkışlar) 
Bu açıdan,
yargıçların hukukun üstünlüğü ilkesi ve yargıç güvencesi çerçevesinde gereken
teminatının olduğu, yargı yerlerinin birilerinin çıkar kapısı olmaktan
çıkarıldığı, güçler ayrılığı ilkesi gereğince yargı bağımsızlığının sağlandığı…

(Mikrofon
otomatik cihaz tarafından kapatıldı)
ÖMER SÜHA ALDAN
(Devamla) – Hemen bitiriyorum Sayın Başkan.
BAŞKAN -
Buyurun, lütfen bitirin.
ÖMER SÜHA ALDAN
(Devamla) – …yargının yürütme organının cezalandırıcısı değil, milletin adına
adil kararların verildiği bir yer olduğu, yargının toplumsal barış ve demokrasi
işlerliğinde etken olduğu bir Türkiye özlemiyle yüce Meclisi saygıyla
selamlıyorum. (CHP sıralarından alkışlar)
BAŞKAN –
Teşekkür ederiz Sayın Aldan.
Dokuzuncu
konuşmacı Ankara Milletvekili Sayın Ali Haydar Hakverdi.
Süreniz yedi
dakika.
Buyurunuz. (CHP
sıralarından alkışlar)
CHP GRUBU ADINA
ALİ HAYDAR HAKVERDİ (Ankara) - Sayın Başkan, sayın milletvekilleri; Genel
Kurulu saygıyla selamlıyorum.
Bütçe yapıyoruz.
Kimden ne kadar para toplayacağız, kime, nereye ne kadar para aktaracağız, buna
dair karar alıyoruz. 
Getirdiğiniz
bütçeye baktığımızda Hükûmetin kimi sevdiğini, kimi sevmediğini açıkça
görüyoruz. Kimin sırtına borç yüklediğini, kimin cebinde gözü olduğunu, kimi
zengin edip dokunmadığını bütçede açıkça görüyoruz. 
Şöyle ki şimdi,
önce parayı nasıl topladığınıza bir bakalım. Toplanan bütçenin yüzde 86’sı
vergilerden oluşuyor. Peki, bu vergiler neler? Bu vergilerin yüzde 65’i dolaylı
vergiler, yüzde 35’i de doğrudan elde edilen vergiler. Bu büyük kısma önce bir
bakalım, bu yüzde 65 ne. Gelir durumuna bakılmaksızın herkesten eşit oranda
alınan KDV, ÖTV gibi tüketim vergileri bunlar, vatandaşın ömrünü tüketen
vergiler. Neler? Benzinden, doğal gazdan, sudan, ekmekten yani yaşamsal
faaliyetlerden alınan vergiler. Peki, neydi bu oran? Yüzde 65. Geri kalan yüzde
35’i de doğrudan vergiler. Bunlar da gelir vergisi, kurumlar vergisi gibi
doğrudan kazançlar üzerinden alınan vergiler. Memurdan, işçiden, daha maaşı
eline değmeden aldığınız vergiler bunlar; bir de kazancını gerçek olarak
gösteren, vergi cennetlerine kaçırmayan iş adamlarından topladığınız vergiler.
Şimdi, vatandaş yaşamak için tüketiyor, alırken vergisini peşin peşin ödüyor.
İşçi, memur hem tüketirken ödüyor hem de çalışıp maaşını alırken, henüz eline
değmeden bu vergiyi ödüyor. Sizin vergiyi, bütçeyi zar zor geçimini sağlamaya
çalışan vatandaşın sırtına yüklediğiniz çok açık. Gözünüz maalesef vatandaşın
cebinde. 
Diğer taraftan,
vergi cennetlerinde şirketler açıp Man’a, Malta’ya paraları götürenler vergi
bile vermiyorlar, bütçeye katkı bile sunmuyorlar yerli ve millî beyefendiler.
Bir de yandaş şirketler var tabii. Milletin anasına küfreden, vergi borçlarını
sildiğiniz yandaş şirketler, onlardan da vergi alamıyoruz. 
Vergiyi
vatandaştan topladık. Peki, bu paraları nereye harcıyoruz, bir de ona bakalım.
En çok yüksek maliyet borçlanmalarına gidiyor yani tefecilere, hani şu faiz
lobisine gidiyor. Bütçede Cumhurbaşkanlığı bütçesine bakıyoruz, yüzde 30 zam
yapmışsınız, yüzde 30. Bunda örtülü israf hiç yok, örtülü israf hariç burada.
Savunmaya da yüzde 40 zam yapıyorsunuz. 
Peki, ya eğitim?
Eğitime bir bakalım. Eğitimde yeni yatırımlar için, öğretmen alımı, okul
yapımı; eğitim bütçesine, eğitim düzeyini destekleyecek bir para ayırmış
mısınız, ona bakalım: Bütçenin sadece binde 24’ü, sadece binde 24’ü. 
BÜLENT TURAN
(Çanakkale) – Eğitim, sağlık yüzde 45.
ALİ HAYDAR
HAKVERDİ (Devamla) – Millî Eğitim bütçesi 3’üncü bütçe ama içinde bu yatırıma
ayırdığınız, bütçenin binde 24’ü. Sayın Başkan Vekili, bir bakın, binde 24’ü.
BÜLENT TURAN
(Çanakkale) – Çorumlu yapmaz bunu!
ALİ HAYDAR
HAKVERDİ (Devamla) – Geri kalan eğitim bütçesinin tamamı mevcut giderleri ancak
karşılıyor. Bu ne demek? “Ataması yapılmayan öğretmenler, okul bekleyen
mahalleler, köyler daha çok beklersiniz.” demek. Bu bütçe onu gösteriyor.
Bakınız, bu
bütçede eğitime destek yok; işçiye, memura maaş zammı yok; çiftçiye destek yok.
Bütçede barış yok, kavga var. Bütçede OHAL var. Halka zam, saraya israf var bu
bütçede. Vatandaşa üzerinden dahi geçmediği köprünün vergisi var. Bir de ne
var? Maalesef, bol miktarda hapishane var Sayın Adalet Bakanım, hapishane var.
Ülkemizde 384 hapishane var, 384. 207 bin kapasiteli bu hapishaneler ancak 230
bin mahkûm var. 23 bin kişi fazla, 23 bin kişi üst üste yatıyor. 
AHMET SAMİ
CEYLAN (Çorum) – Ali Haydar, Çorum’a gel ya!
ALİ HAYDAR
HAKVERDİ (Devamla) – 700’e yakın 6 yaşından küçük çocuk var hapishanelerde.
Gazeteciler ve milletvekilleri var. 
Buradan Enis
Berberoğlu şahsında bütün tutuklu vekillerimize selam göndermek istiyorum. (CHP
sıralarından alkışlar)
MEHMET DEMİR
(Kırıkkale) – HDP’lilere de gönder, HDP’lilere de.
ALİ HAYDAR
HAKVERDİ (Devamla) – Bütün bunların dışında, cezaevlerinde ölüm var, ölüm. Son
iki buçuk yılda 1.558 intihar vakası yaşanmış, 1.558. Bunların yüzde 49’u da
ölümle sonuçlanmış maalesef Sayın Bakan. 
Bütün bu vahim
sonuçlar ortadayken yandaş basın yeni cezaevi açılacağı haberlerini müjde
olarak veriyor, müjde. Diyor ki “Müjde! Beş yıl içerisinde 288 yeni cezaevi
açılması planlanıyor.” Allah düşürmesin ama kimin yatacağı da belli olmaz. 
Ülkenin tamamı
OHAL uygulamalarıyla zaten açık cezaevine döndürülmüş durumda. Her gün
cezaevlerinden, mahkûmlardan hak ihlalleri ve kötü muamele şikâyetleri
almaktayız. Değerli arkadaşlar, cezaevi açmak, daha daha yenilerini açmak, tıka
basa buraları doldurmak ülkemize hayır getirmez.
Cezaevi
sorunları nasıl çözülür? Önce dindar ve kindar nesil yetiştirmekten
vazgeçeceksiniz. Ülkede barışı ve huzuru hâkim kılacaksınız. Vatandaşın
cebinden elinizi çekeceksiniz, vergi yükünü hafifleteceksiniz ve vatandaşı
rahatlatacaksınız. Vergiyi Malta’ya, Man Adası’na paraları götürenlerden,
gemicik alanlardan daha çok alacaksınız. Çağdaş, bilimsel ve laik bir eğitim
sistemini destekleyeceksiniz. Böylece, suç oranı düşecek, işte o zaman
cezaevlerine ihtiyaç kalmayacak Sayın Bakan.
Barışın
ve huzurun hâkim olduğu, törenlerle hapishanelerinin kapatıldığı bir ülke
umuduyla Genel Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Hakverdi.
Onuncu
konuşmacı Çanakkale Milletvekili Sayın Muharrem Erkek. 
Süreniz
yedi dakika.
Buyurunuz.
(CHP sıralarından alkışlar)
CHP
GRUBU ADINA MUHARREM ERKEK (Çanakkale) – Sayın Başkan, değerli milletvekilleri;
Adalet Akademisi bütçesi üzerine Cumhuriyet Halk Partisi Grubu adına söz aldım.
Yüce Meclisi saygıyla selamlıyorum.
Bağımsız
ve tarafsız yargı, bir hukuk devleti nasıl tesis edilir? Adalet Akademisi
bağımsız ve tarafsız değilse hâkim ve savcıların bağımsız ve tarafsız olması
mümkün müdür? Çünkü hâkim ve savcılar adalet merkezinde eğitim görüyor, oranın
tedrisatından geçiyor. Adalet Akademisi Başkanını Sayın Bakanın önerdiği 3 kişi
arasından Bakanlar Kurulu, Hükûmetiniz belirliyor. Başkan yardımcılarını Adalet
Bakanı görevlendiriyor yani Türkiye Adalet Akademisi Hükûmetin, Adalet
Bakanlığının bir birimi hâline getirilmiş durumda. Oysa ne için kuruldu Adalet
Akademisi? Hani bağımsız olacaktı, hani güçlü olacaktı, hani özerk olacaktı. Ve
biz çok iyi biliyoruz ki bugün Adalet Akademisinde eğitim gören hâkim ve savcı
adayları aynı zamanda çok ciddi baskılara maruz kalıyorlar. Belli cemaatlerin,
belli ideolojilerin temsilcileri Adalet Akademisinde belli organizasyonlarla
hâkim, savcı adaylarını tedrisattan geçiriyorlar yani geçmişten maalesef hiç
ders alınmadığını görüyoruz. 
Anayasa’mızın
“Başlangıç” kısmında kutsal din duygularının devlet ve politika işlerine asla
karıştırılamayacağı yazılıdır. İşte Sayın Bakan, Adalet Akademisindeki
eğitimlerde de, hâkim, savcıların eğitimlerinde de kutsal din duygularını
adalet işlerine, devlet işlerine karıştırmayınız, buna müsaade etmeyiniz. Bunun
acılarını çok yakın zamanda hep birlikte yaşadık. 
Bakın, bütün
anayasalarda mahkemelerin bağımsız ve tarafsız olduğu yazılır. Bu, Kore
Anayasası’nda da vardır, Suriye Anayasası’nda vardır, bütün anayasalarda yazar
çünkü bir devlet, zaten hukuk devleti olmak zorundadır ama işte, bunun
başlangıcı Adalet Akademisinden geçiyor. Eğer HSK 16 Nisan 2017 Anayasa
değişikliğinden sonra bir kişi tarafından belirleniyorsa ve Adalet Akademisi de
maalesef bu hâldeyse, yürütmenin emrine girmişse, bir siyasi partinin arka
bahçesi hâline getirilmişse işte o zaman hukuk devletini, bağımsız ve tarafsız
yargıyı tesis etmeniz mümkün değildir. 
OHAL sürecinde
680 sayılı Kanun Hükmünde Kararname’yle hâkim ve savcı adaylarının yazılı
sınavındaki barajı da kaldırdınız. Baraj 70 puandı. En yüksek puan alandan
başlayarak başarılı hâkim, savcı adayları mülakata giriyordu. Oysa, şimdi, bir
KHK’yla, OHAL KHK’sıyla baraj kaldırıldığı için, yazılı sınavda 100 puan, 90
puan alan bir adayın yerine 55, 60 puan alan bir aday mülakata çağrılabiliyor.
Liyakati, hakkaniyeti, adaleti Adalet Akademisinde yok ettiniz. (CHP
sıralarından alkışlar) 
Bakın, gerçek
vatanseverlik adaleti tesis etmekle mümkündür çünkü devletin temeli adalettir.
Adalet çürürse, adalet çökerse, işte devletin bekası o zaman ciddi anlamda
tehdit altındadır. Mülakat komisyonunda da Adalet Akademisi Başkanının fiilen
ve başka kişilerin de fiilen ciddi etkisi olduğunu biliyoruz. Mülakat
komisyonuna atanan, seçilen hâkim, savcıların yüzde 90’ının AKP’yle bağlantılı
olduğunu da biliyoruz. Bizzat AK PARTİ yöneticileri hâkim, savcı yapıldı.
İsimleri bunların tek tek biliniyor, isimleri burada söylemeyeceğim. Bizzat AK
PARTİ’nin il yöneticileri, ilçe yöneticileri, meclis üyeleri hâkim ve savcı
yapıldı. Avukatlar arasından seçilen hâkim, savcıların tamamı AK PARTİ
yöneticilerinin yakınları. Nasıl hukuk devletini tesis edeceğiz? Nasıl tesis
edeceğiz adaleti? Bunu nasıl yapacağız? Ama maalesef böyle bir anlayıştan çok
çok uzaklaştık.
Adalet
Bakanlığının bir de dergisi var, Adalet Akademisinin. Bu dergide Fransa’daki
OHAL deneyimiyle ilgili bir makale yazılmış. Makaleden bir alıntıyı sizlerle
paylaşıyorum: “OHAL sürecinde askıya alınan temel hak ve hürriyetler
teröristleri yakalamaya ve terör eylemlerini önlemeye mi hizmet etmiştir yoksa
kutuplaşmaya, lekelemeye, ayrımcılığa, yabancılaştırmaya ve güvensizlik
ortamına sebep olarak yeni radikalleşme kanallarının açılmasına mı?” diye bir
soru var, doğru bir tespit.
İşte, Türkiye'de
de OHAL süreci temel hak ve özgürlükleri askıya aldığı için, hukuku askıya
aldığı için, maalesef artık terörle mücadeleyi aştı, bütün muhalefeti, politik
muhalefeti yok etmeye yöneldi. Ve Türkiye OHAL sürecinde hızla kan kaybetmeye
devam ediyor.
OHAL Komisyonu
Ocak 2017’de yürürlüğe girdi, Mayıs 2017’de çalışmalarına başladı ve ancak
temmuzda başvuruları kabul etmeye başladı. 102 bin başvuru karar bekliyor.
Sayın Başbakan, kasımda ilk kararın çıkacağını söyledi, ilk kararın çıkacağını
söyledi kasımda.
NURHAYAT ALTACA
KAYIŞOĞLU (Bursa) - Hangi kasım?
MUHARREM ERKEK
(Devamla) – Bakın, bugün günlerden ne? 102 bin başvuru; aileleriyle ve dolaylı
mağduriyetlerle birlikte çok ciddi bir mağduriyet. 
Yüz binlerce
insanı FETÖ'yle iltisaklı hâle getirdiniz. Bu arada, Sayın Grup Başkan Vekili
Elitaş’ın 17-25 Aralıktan bir ay sonra sosyal medyaya yansıdı açıklamaları.
Elitaş diyor ki: “Fetullah Gülen örgütünün içine sızan –Fetullah Gülen’e,
Fetullah Gülen yapılanmasına toz kondurmuyor- o yapının içine sızan unsurlar
nedeniyle bu operasyonlar yapıldı. Biz cemaati, bu yapıyı destekledik, teşvik
ettik, içinde bulunduk.” Bu ne demektir? Hukukçular var, herkes bunu çok iyi
biliyor; terör örgütünün hiyerarşik yapısı içerisinde olmamakla birlikte yardım
ve yataklık suçudur. Bugün siz binlerce insanı, on binlerce insanı FETÖ’yle bu
şekilde iltisaklılaştırarak yargılıyorsunuz. Cumhuriyet savcıları acaba Elitaş
hakkında fezleke düzenleyecek mi?
Fetullah Gülen’e
övgüler düzen İçişleri Bakanı Mehmet Soylu; konuşmalarını dinlediğim zaman
hayretler içinde kalıyorum. 
AHMET GÜNDOĞDU
(Ankara) – Mehmet Soylu kim ya?
MUHARREM ERKEK
(Devamla) – Süleyman Soylu.
Süleyman
Soylu’nun konuşmalarını dinlediğimiz zaman görüyoruz ki Fetullah Gülen’e âşık
olmuş, âşık olmuş Fetullah Gülen’e. Böyle bir İçişleri Bakanıyla FETÖ’yle
mücadele edebilir misiniz?
(Mikrofon
otomatik cihaz tarafından kapatıldı) 
MUHARREM ERKEK
(Devamla) – Sizin FETÖ’yle mücadeleniz kesinlikle samimi değil.
Tamamlayabilir
miyim Sayın Başkan?
BAŞKAN –
Buyurun, tamamlayın.
MUHARREM ERKEK
(Devamla) – Bakın, değerli milletvekilleri, işte bağımsız ve tarafsız yargı,
hukuk devleti Adalet Akademisinden başlıyor ama bunu başaramadığımız için biz
bu memlekette rüşvet alanları yargılayamıyoruz, kara para aklayanları
yargılayamıyoruz, adaleti tesis edemiyoruz. Güçlünün haklı çıktığı yerde adalet
beklenmez. İşte memleketi getirdiğiniz nokta bu.
Son olarak şunu
söylemek istiyorum: Adalet Akademisini iktidarın arka bahçesi olmaktan çıkarın.
Bütçe demek vergi demektir, toplanan vergilerle bütçe yapabilirsiniz ama siz ne
yapıyorsunuz? Bu memlekette kendi ülkesinde vergi ödememek için vergi
cennetlerinde şirket kuranların hazırladığı bütçe halkın bütçesi asla olamaz.
Yüce Meclisi
saygıyla selamlıyorum. (CHP sıralarından alkışlar) 
BAŞKAN –
Teşekkürler Sayın Erkek. 
BÜLENT TURAN
(Çanakkale) – Sayın Başkan…
BAŞKAN – Sayın
Turan…
BÜLENT TURAN
(Çanakkale) – Konuşmacı, Grup Başkan Vekilimiz Sayın Elitaş’ın adını da vererek
bir konuşmasından bahsetti. O konuşmayı ben de izledim. Sayın Elitaş 17
Aralıktan önceki süreçte tüm cemaatlerin, devletin makul oranda desteğiyle,
teşvikiyle okul açmak, yurt açmak, yurt dışında Türkçe öğretmek vesair gibi
birtakım gerekçelerle iyi işler yaptığını ancak 17 Aralıktan sonra büyük
yanlışlar yaptığını, bir terör örgütü hâline geldiğini ifade ediyor.
Dolayısıyla, o süreci bağlarından koparmadan değerlendirmek lazım, ifade etmek
istedim. 
BAŞKAN –
Teşekkür ederiz Sayın Turan.
Sayın
milletvekilleri, şimdi, Cumhuriyet Halk Partisi Grubu adına 11’inci ve son
konuşmacı İstanbul Milletvekili Sayın İlhan Cihaner. (CHP sıralarından
alkışlar)
Sayın Cihaner,
süreniz yedi dakika.
Buyurunuz.
CHP GRUBU ADINA
İLHAN CİHANER (İstanbul) – Teşekkürler Sayın Başkan.
Sayın Başkan,
sayın milletvekilleri; Yargıda Birlik Derneği ve Cumhurbaşkanlığı bütçesi
üzerine söz almış bulunuyorum. 
Şimdi, bu
Yargıda Birlik Derneği nereden çıktı diyecektir belki bazı arkadaşlarımız. Bu
kinayeyi konuşmanın başına şu gerekçeyle ekledim: Sayın Parsak, Yargıda Birlik
Derneğinin ruhunun hâlâ yargıda geçerli olduğunu ve ona olumluluk atfederek bir
şeyler söyledi. Kuşkusuz, ben, Hâkimler ve Savcılar Kurulu üzerine söz almış
bulunuyorum.
Bir kere, her
şeyden önce tüm yargı emekçilerini saygıyla selamlıyorum. Hâkimler ve Savcılar
Kurulunun, iktidar için, ülke için ne kadar önemli olduğunu sanırım herkes
teslim ediyordur. 2005 yılından bu yana yaşadıklarımız, özellikle yargının
Fetullahçı yapılanma tarafından ele geçirilmesinden ya da onlara teslim
edilmesinden sonra yaşadığımız pratik, bunu iyice ortaya koydu. Asıl iktidar
kavgası, âdeta Hâkimler ve Savcılar Yüksek Kurulu ya da yeni adıyla Hâkimler ve
Savcılar Kurulu etrafında verilir oldu, öyle bir arenaya dönüştürüldü. 
Ben, cumhuriyet
savcısı olarak görev yaptığım dönemlerde bu gücün çok böyle esprili bir
anlatımı vardı; Hâkimler ve Savcılar Yüksek Kurulunun bir kadını erkek, erkeği
kadın yapma dışında her şeye gücünün yettiği söyleniyordu. Gerçekten de öyle,
mesleğe kabulden meslekten ihraç edilmeye kadar, atama, terfi, her türlü yetki
Hâkimler ve Savcılar Yüksek Kurulunda. Üstelik, bu yetki son zamanlarda, son
yıllarda artırıldı da. Biz, o zamanlar Hâkimler ve Savcılar Yüksek Kurulu ya da
yargının sorunları tartışıldığı zaman genellikle şunlardan bahsederdik: İşte,
bakan ve müsteşar orada, bu bağımsızlığa aykırıdır, kendi sekretaryası yok,
bütçesi yok, dolayısıyla bunlar hep bağımsızlığı ve tarafsızlığı azaltan
unsurlardı. Ama şimdi artık bunların birçoğu aşıldı. Sekreteryası var, Teftiş
Kurulu HSK’ya bağlandı, gücü arttı. 
Peki,
gücü artan ve asıl görevi adalet hizmetinin yargı pratiğinin tarafsız, adil ve
etkin bir şekilde yürütülmesi olan HSK sahiden güçlü mü, bu kurul lehine bu
sorunlar çözüldüğü hâlde? Tabii, kâğıt üzerinde arttı bunlar, gerçekten de
yapılabiliyor. Ama birkaç soru soracağım size. Özellikle birkaç gündür
yürüttüğümüz bütçe görüşmelerinin gerekliliğini, anlamını da çok sorgulayan
arkadaşlarımız oldu, belki onu da ortaya koyacaktır. Bu, Ece Ayhan’ın muhteşem
“Meçhul Öğrenci Anıtı” şiirine nazire olsun. Aslında Meclisin, devletin ve
yargının tek ve ortak sorusu şu: Cumhurbaşkanının istemediği bir kişi Hâkimler
Savcılar Kurulu üyesi olabilir mi yani bir kişi istemiyorsa seçilebilir mi?
Bütçede Cumhurbaşkanının isteğine aykırı bir düzenleme geçebilir mi? HSK
üyelerini sahiden Meclis mi seçti? 
Şimdi,
kâğıt üzerinde HSK üyelerini Meclis seçti, üstelik referandumda en çok
propaganda yapılan şeylerden biri buydu. Yargı bağımsızlığı ve tarafsızlığı
eklenerek yargının hem demokratik meşruiyetinin artacağı hem de daha
güçlendirileceği söyleniyordu. Ama biz biliyoruz ki bu, Yargıda Birlik
Platformu ve Adalet Bakanlığının şimdiki koalisyon ortaklarıyla birlikte
-onlara 2 kişilik kontenjan verilerek- dışarıda seçildi. Bunu nereden
biliyoruz? Karma komisyonda, biliyorsunuz, her bir seçilecek aday için 3 katı
aday belirlenecekti -üye için- tamamı 34 oy aldı. 85 üye içerisinden 3’e inen
adayların tamamı 34 oy aldı. Sonra Genel Kurula geldi. Karma komisyonda oy
verenler bile karma komisyonda oy verdikleri adamlara oy vermediler, ilk baştan
seçileceğinin kim olduğu belli olan kişiler 330 oy ile 340 oy arasında hepsi
standart oy aldı. Dolayısıyla biz biliyoruz ki HSK aslında başka bir mercide,
başka bir yerde belirlendi ve tamamını tek bir irade belirledi. Bunun önemi
şurada: “Miş” gibi yaptığımız yani yargı bağımsızmış gibi, Meclis seçiyormuş
gibi yaptığımız zaman bunun yaratacağı semptomların Türkiye’yi nereye
götürdüğünü 15 Temmuzda çok net bir şekilde gördük. Onun için “miş” gibi
yapmamamız lazım. Olabilir, böyle bir seçim yöntemi de olabilir. Nitekim, RTÜK
modeli de tartışılmıştı ama nasıl yapılıyorsa adını öyle koyalım, kim seçiyorsa
adını öyle koyalım.
Şimdi,
yüz tane yüksek yargıç seçilecek. Burada da çok tehlikeli bir yol açıldı,
özellikle yüksek yargının seyreltilmesi yoluyla kadrolaşma yöntemi seçildi.
İnanın, iktidar değişikliğinde aynısı olacak. Önce “Bunlar yetersiz.”
denilecek, sayıları artırılacak, sonra bir yasa çıkarılıp ayıklanacak. Bu kısır
döngü, bu yargı pratiği maalesef devam edecek ve belki de şu andaki hâkim,
savcıların birçoğu şimdi verdikleri kararların hesabını, Fetullahçı yargıçlar,
savcılar nasıl veriyorsa onlar da verecek, yeni bir hesaplaşma dönemine
geçilecek. 
2016
dönemi bütçesiyle ilgili HSYK üzerinde konuştuğum zaman hâkim, savcılara bir
çağrıda bulunmuştum. Yargı, toplumu bir arada tutan değerleri, referansları
üretir; o değerleri ve referansları eğer üretmekten vazgeçer, tam tersi tahrip
ederse Türkiye artık kendisini bir arada tutacak değerlerden uzaklaşmış olur ve
çözülür.
Tam
burada birkaç örnek vermek istiyorum sizlere çünkü yargı dediğimiz husus,
tarafsız olmazsa olmaz. Örneğin, bir milletvekilimize vatandaşın birisi
“zibidi” demiş arkadaşlar. Cumhuriyet savcısı buna takipsizlik vermiş. Lütfen
düşünün, bir AKP’li milletvekiline bir vatandaşın “zibidi” dediğini ve “Bu,
düşünce özgürlüğüdür.” diye takipsizlik verildiğini düşünün. 
Gene bir
milletvekilimize “Kahpesiniz. Ermeni’nin, Bizans’ın uşaklığını hâlen
yapıyorsunuz.” demiş, kadın milletvekilimize. Buna da takipsizlik vermişler,
“Ceza verilmesine yer yoktur.” demişler, üstelik hukuksuz gerekçelerle. Ama bir
bakıyorsunuz, bizim parti Meclisinin yaptığı siyasi eleştiri niteliğindeki bir
açıklamaya hemen fezleke düzenleniyor. Bunların hepsinin hesabı sorulacak,
inanın bana sorulacak. (CHP sıralarından alkışlar) Ama burada önemli olan,
toplumu bir arada tutacak tarafsız ve bağımsız yargıyı bir kere inşa edip
yargının ele geçirilebilir bir şey olmadığını ifşa etmek. Burada da en
büyük görev aslında HSK’ya düşüyor. 
(Mikrofon
otomatik cihaz tarafından kapatıldı) 
BAŞKAN – Sayın
Cihaner, lütfen toparlayın, bitirin. 
İLHAN CİHANER
(Devamla) – HSK’nın, öncelikle, üzerindeki siyasi vesayet, Cumhurbaşkanlığı
vesayeti ve yargıda birlik vesayetinden kurtulması gerekir. Yargıda birlik
vesayeti… Gerçekten şu anda asıl dinamiği yürüten o görünüyor. Üstelik içindeki
sosyal demokrat ve milliyetçi unsurları da ayıklamak için yeni bir hamle
yaptıkları anlaşılıyor bu sabit genel kurul uygulamalarıyla birlikte. Bundan
kurtulmadıktan sonra sürekli birbirinden hesap soran yargı pratikleri
gelecektir. Artık bu Fetullahçı yapılanma tehdidinin de önemli ölçüde ortadan
kalktığını kabul edip belki de başlangıçta uygun olan bu sistemden vazgeçmek
gerekir. 
Bir örnek daha
vereceğim, eğer bunu da içinize sindiriyorsanız... Arkadaşımın onayını almadım
ama HDP Grup Başkan Vekili Ahmet Yıldırım “padişah bozuntusu” dediği için…
Bakın, bizlere yapılan hakaretleri düşünün, ağır küfürleri düşünün, hepsine
takipsizlik veriliyor, “düşünce hürriyeti” deniliyor ama “padişah bozuntusu”
dediği için ertelemesiz, tedbire çevirmesiz bir yılın üzerinde ceza aldığı için
belki de önümüzdeki günlerde milletvekilliği düşürülecek. Önümüzdeki dönem
AKP’li milletvekilleri için böyle bir pratik mi başlasın, böyle bir intikam
süreci mi dönsün? 
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN –
Teşekkür ederiz Sayın Cihaner.
Sayın Köprülü,
60’a göre bir söz talebiniz var. 
Buyurun. 
VI.- AÇIKLAMALAR (Devam)
4.- Tekirdağ Milletvekili Emre Köprülü’nün, Ege’de anlaşmalarla
egemenliği Yunanistan’a bırakılmamış adalar ve kayalıkların durumuyla ilgili
bilgi almak istediğine ilişkin açıklaması
EMRE KÖPRÜLÜ
(Tekirdağ) – Teşekkür ediyorum Sayın Başkanım. 
Sayın Başkanım,
değerli milletvekilleri; tabii, az önce de konu hakkında konuşuldu ama bu konu
çok önemli bir konu ve biz de bu vatan toprağını korumak adına görev yapan
milletvekilleri olarak bazı hususlarda sorularımızı da sormak zorundayız. 
Şimdi, 25 Mart
2015 tarihinde Millî Savunma Bakanı İsmet Yılmaz, o tarihte Milliyetçi Hareket
Partisiyle aralarında geçen bir tartışma üzerine aynen şu konuşmayı yapıyor,
diyor ki: “Anlaşmalarla gerçekleştirilen bu düzenlemeye karşılık EGAYDAAK’ların
-yani Ege’de anlaşmalarla egemenliği Yunanistan’a bırakılmamış adalar ve
kayalıkların- bir kısmı üzerinde Yunanistan’ın fiilî uygulamaları vardır ancak
fiilî devlet uygulamaları onların yasal hukuki statülerini değiştirmez. Bu,
uluslararası mahkemelerin de vermiş olduğu karardır. Dolayısıyla bu durumda
EGAYDAAK’lar hukuken Türkiye Cumhuriyeti egemenliğindedir.”
Şimdi, sayın
grup başkan vekili diyor ki: “Hayır, böyle bir şey yok.” Ama bugün Hükûmetin de
bir bakanı olan o tarihteki Millî Savunma Bakanı diyor ki: “Var.”
Şimdi, bu ikisi
arasındaki çelişki nedir? Fiilî uygulamalarda hangi adalar tabidir; çıksınlar,
açıklasınlar. (CHP sıralarından alkışlar)
BAŞKAN – Sayın
Turan…
BÜLENT TURAN
(Çanakkale) – Söz veriyor musunuz Sayın Başkanım?
BAŞKAN –
Buyurun.
TANJU ÖZCAN
(Bolu) – Açıklayacaksa verin efendim, açıklamayacaksa niye veriyorsunuz?
5.- Çanakkale Milletvekili Bülent Turan’ın, görüşmeleri yapılan bakanlık
bütçeleri dışında başka konuları dile getirmenin iyi niyetli bir yaklaşım
olmadığına ve 1996 yılından bugüne kadar hiçbir adanın hukuki veya fiilî
durumunda değişiklik olmadığına ilişkin açıklaması
BÜLENT TURAN
(Çanakkale) – Sayın Başkan, değerli arkadaşlar; bütçe görüşmelerini yapıyoruz,
her bakanlığın kendisiyle ilgili gündemini burada tartışıyoruz. Bugünkü
Bakanlıklarımız Kalkınma, Çevre ve Şehircilik ile Adalet Bakanlığımız. Konunun
bunlarla ilgili olması gerekirken, ısrarla başka konuları dile getiriyor
olmanın iyi niyetten yoksun bir yaklaşım olduğunu düşünüyorum. 
TANJU ÖZCAN
(Bolu) – Bu mudur cevap?
BÜLENT TURAN
(Çanakkale) – Söylemiştim, bir daha söylüyorum: CHP’nin Grup Başkan Vekili
Sayın Özkoç’la özel görüştük, bilgiyi aktardım kendilerine. Dışişleri Bakanımız
komisyonda bununla ilgili çok ayrıntılı bilgi verdi. Bu ayrıntılı bilgileri
kamunun önünde konuşmanın doğru olmadığını, bununla ilgili bilgileri verdiğini
ifade etmek istiyorum. Tekrar tekrar, bu konudan haberleri yokmuş gibi bunu
taşımanın da doğru olmadığını ifade etmek istiyorum.
Ama net olarak
şunu söyleyeyim: 1996 yılından bugüne kadar hiçbir adanın hukuki veya fiilî
durumunda değişiklik olmamıştır.
Teşekkür ediyor,
saygılar sunuyorum. (AK PARTİ sıralarından alkışlar)
BAŞKAN –
Teşekkür ederiz Sayın Turan.
CELAL DOĞAN
(İstanbul) – 1996’dan önce var mı? Var.
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî Yönetim
Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî Yönetim
Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN – Sayın
milletvekilleri, şimdi, konuşma sırası Halkların Demokratik Partisi Grubunda.
İlk konuşmacı
İstanbul Milletvekili Sayın Erdal Ataş.
Buyurunuz. (HDP
sıralarından alkışlar)
Sayın Ataş,
süreniz on dakika.
HDP GRUBU ADINA
ERDAL ATAŞ (İstanbul) – Sayın Başkan, değerli milletvekilleri; Çevre ve
Şehircilik Bakanlığıyla ilgili gündem üzerinde konuşacağım. Çevre ve Şehircilik
Bakanlığı, normalde insanın ve canlı-cansız varlıkların tümünün yaşam
alanlarıyla ilgilenen Bakanlık. Doğal hâliyle, buraları koruyan, buralardaki
kültürel varlıkları, tarihî değerleri, bütün burada insanların yaşam alanlarına
yönelik yapılan yapılaşmaların tümünü koruyan, onları bir şekilde, doğanın diğer
bileşenlerini de tahrip etmeden, onlara zarar vermeden planlayan bir bakanlık
olması gerekiyor. 
Dünyada
-hemen hemen her alanında- çevre ve şehircilik bakanlıklarının yaptığı hatalar,
yanlış projeler falan oluyor. Ama bizim ülkemizde öyle bir Çevre ve Şehircilik
Bakanlığı var ki maalesef, bütün tarihî yerlerin tümünü, parkları, meraları,
zeytinlikleri, yeşil alanları, bütün koruma alanlarının tümünü sadece ticaret
mantığıyla, rant mantığıyla ele alan, şehirlerin tümünü de tarihî dokularıyla
birlikte tahrip eden büyük, şekilsiz, zengin binalara açan bir bakanlık rolü
oynamaya başladı. Özellikle bu son dönemde, bu birkaç yıllık süreç içerisinde
bu tahribat tamamen bir yıkıma dönüşmüş durumda. Zaten ekonominin bir bölümü
yani şu an bu millî savunmaya ayrılan 120 milyar için diyorum hani Emniyettir,
MGK’dır, MİT’tir, Jandarmadır, savunma sanayisidir, müsteşarlıktır; buraya
ayrılan bütün bu bütçenin yanında, Çevre ve Şehircilik Bakanlığıysa nasıl bu
ülkenin olanaklarını -tarım alanlarını, tarihî yerlerini, bütün bunların
tümünü- ranta çevirerek gelir elde edip, bu alanlara ya da bir şekilde
yandaşlara sermaye sunabilirim biçiminde neredeyse bir olay kurumu hâline
dönüşmüş durumda. Yani kendisine ayrılan bütçeyle oraları yenileme, çevremizi,
doğamızı yenileme, şehirleri bütün o doğal güzellikleriyle birlikte yeniden
yapma yerine, maalesef, bunların tümünü tümden yıkarak ranta çeviren, âdeta
izin verme kurulu biçimine dönüşmüş durumda. Her torba yasayla, dikkat edilirse
-bu son bir yılı bile incelediğimizde- çevreye yönelik bir tahribat, şehirlere
yönelik bir tahribat, kıyılara yönelik bir tahribat gündemimize gelmektedir.
Bir tarafta Zonguldak’ı, Trabzon’u, diğerlerini hastaneler üzerine tartıştık,
kıyılar üzerine tartıştık; yine aynı şekilde Sur’u, Cizre’yi, diğerlerini,
şehrin neredeyse büyük bir bölümünü binlerce yıllık tarihiyle birlikte yok
eden, işte o zorla kamulaştırma yasalarıyla tartıştık; meralara, zeytinliklere,
diğer bütün alanlara yönelik sanayi ve benzeri küçük bir azınlığın rant
alanlarını oluşturma üzerine bütün o torba yasalarda getirilen yasaların tümünü
tartıştık maalesef. 
Şehir
alanlarında bugüne kadar bu iktidar döneminde -bizzat kendi ağızlarından ifade
ettikleri gibi- ortaya çıkmış olan yani şehircilikte ortaya çıkmış olan ihanet
edilen iller, parsel parsel satılan işte bu şehrin bütün değerleri, cemaatlere
ve diğer yerlere sunulan rant alanları, binlerce yıllık tarihleriyle birlikte
Sur ve benzeri yerleri zorla tahrip edilen, yok edilen ve yeni biçimde
yapılacak şekilde aslında dalga geçilerek bütün o tarihleri yok eden, ranta
açan; yol, köprü, havalimanı projeleriyle İstanbul gibi şehirler başta olmak
üzere bütün şehirleri yok eden, bir daha geriye dönüşümü olmayan, sadece para
üzerine bir siyasetle ele alan; yine “kentsel dönüşüm” adı altında insanların
yaşam alanlarını daha yaşanılır hâle çevirmek yerine, bunları tamamen büyük
binalara peşkeş çeken, onların rantını açan bir anlayışla karşı karşıyayız. 
Daha
bugün Esenyurt Belediyesi yani çok tartışılan Esenyurt Belediyesinin Başkanı
Necmi Kadıoğlu, bütün o yıkımlarıyla birlikte tartışıldıktan sonra, geride
büyük tahribatlar bırakarak, yine görevini devrederek ayrılmış oldu. 
Cizre
ve Sur’a yönelik uygulanan politikalara o kadar karşı çıkmamıza rağmen,
güvenlik ve benzeri gerekçeler ileri sürülerek İdil, Silopi, Nusaybin, Şırnak,
Yüksekova, hiç o hendek meseleleri olmayan alanlar da dâhil olmak üzere
bunların tümü yıkım alanlarına çevrilerek oradaki halklar mağdur edildiler,
kendi ekonomik ve kültürel alanlarından koparıldılar, şehirlere gönderilerek
işsizler ordusuna katıldılar. 
Avcılık
ve diğer meselede de hayvanlara, sokak hayvanlarına ve diğerlerine yönelik
büyük bir katliam hâlâ devam ediyor. Bu noktada da maalesef, bunlar, bir
şekilde, bu Çevre ve Şehircilik Bakanlığı, ona bağlı olarak diğer bakanlıklar
tarafından engellenmek yerine daha çok özendirilmekte ve bütün o sokak
hayvanları dâhil, bunların tümü de yaşamları boyunca şehirlerdeki otomobil ve
benzeri kazalara terk edilmektedir. 
Şimdi tam
teşekküllü bir yasa daha gündeme getirdiler yani bütün bu tahribatların tümüne
karşı sürdürülen mücadelelerle kazanılan tüm haklar -mahkemelerin tümü- yeni
bir yasa tasarısıyla tekrar gündeme getirilerek kazanımların tümü ortadan
kaldırılmaya çalışılıyor. Yeni yasada ne var? Üstün ulusal çıkarlar, kamu
yararı, strateji, güvenlik, ülkenin merkezî planları adı altında bütün koruma
alanları yani tabiat alanları, yaban hayatı koruma alanları -“mutlak koruma
alanı” olarak geçiyor bunlar- millî parklar, tabiat parkı, tabiat alanı, tür ve
habitatı koruma alanlarının tümü yani altı tane statü biçiminde var olan,
çevreyle ilgili olan bütün bu koruma alanlarının tümü yeni yasayla birlikte
tamamen ranta açılmış olacak. Dört tane temel maddeyle bu meseledeki bütün o
koruma zırhlarının tümü kaldırılmak istenmektedir. Nedir bunlar? Birincisi:
Bütün o koruma alanlarının yanında, Orman ve Su İşleri Bakanlığı bütün diğer
bakanlıkları da bir tarafa bırakarak -yani Tarımdır, işte Çevre ve
Şehirciliktir, Turizmdir -diğerleri de dâhil- bütün bu statülerin tümünü tek statüde
toplayabilecek yani turizm alanında tarihî bir kenti ya da herhangi bir merayı,
diğerlerini, bir parkı tek bir statüde toplayabilecek; bütün statülerin tümünü
iptal etme hakkına sahip olmuş olacak. Yine, bu statülerin hepsine yönelik
bunları daraltma, istediğini istediği biçimde bu koruma-kullanma biçimindeki
dört statüye indirerek, onları her şekilde rant alanlarına açarak
kullanılmasını sağlayacak. Yani bir şekilde ÇED’lerle ya da mahkemelerle, diğer
mücadelelerle birlikte elde edilen bütün bu hakların tümü Bakanlığın bir
kararıyla birlikte ortadan kaldırılmış olacak ve bu sürekli hâle getirilecek.
Diyelim, bugün mutlak koruma alanı olan bir yer, yarın bir şirket
başvurduğunda, istenildiği anda koruma alanı olmaktan çıkarılarak aynı anda
tahribata açılmış olacak. Bunların yapmış olduğu tahribatların tümü hiçbir
şekilde cezaya tabi tutulmayarak “Ya eski hâline getireceksin, getiremezsen de
küçük cezalar ödeyerek bu meseleyi kapatacaksın.” biçiminde bir hakla da bir
şekilde taahhüt altına alınmış oluyor. 
Doğaya yönelik
yapılan bütün mücadelelerin -Cerattepe’ye, Gezi’ye ve diğerlerine yönelik- bir
tanesini kışkırtma olarak ele alıyor, diğerini dış güçlerin oyunu; Yeşil Yol’a
yönelik mücadelede “Havva ananın kaçak binası vardı. İşte, onu orada ranta
çevirmek için yapıyor.” diyor; diğer tarafta, “Bunlar bir avuç köylü.” diyor
Bergama’dakine, Munzur’dakine “Bunlar ideolojik örgütlerin oyunu.” diyor;
Hasankeyf’e “Siyaset rantı yapmak istiyorlar.” diyor, Kaz Dağlarına “İşi
olmayanlar ya da bundan kendilerine sonuç çıkarmak isteyenler…” biçiminde
suçlamalarla bu mücadeleleri de ortadan kaldırmaya çalışıyorlar. 
Yenilenebilir
enerji noktasında, Bakanın dün ifade ettiği biçimde, 1.500 tane HES ve diğer
barajlar yapılacak; yine, aynı şekilde nükleer santral yapılıyor. Dünyanın
neresinde bu kadar baraj ve nükleer santral yenilenebilir oluyor? Yani eskiden,
Çernobil kazası sonrasında bize “Karadeniz’de bir şey olmaz.” diyerek çay içen
bakanın yerine, şimdi de maalesef, Çernobil’i bizim ülkemize getiren, Sinop’a
getiren, Akkuyu’ya getiren bir bakanla karşı karşıyayız ve bunu da halka “Biz
yenilenebilir enerjide 1’inci sıraya geleceğiz.” diyerek -nükleer enerjinin
neresini yenileyebiliyorsa- bu meselede de halkı kandırarak bu rant alanıyla bu
meseleyi maalesef insanların zararına, halklarımızın zararına, ülkemizin
zararına işlemeye çalışıyor. 
Her şey para
değil. Yani elbette bu ülkenin ekonomisine yönelik çalışmalar yapılabilir ama
öyle bir an gelir ki paradan vazgeçerek bu ülkenin zenginliklere sahip çıkmamız
gerekiyor. 
(Mikrofon
otomatik cihaz tarafından kapatıldı) 
ERDAL ATAŞ
(Devamla) – Bir dakika süre verir misiniz.
BAŞKAN – Peki,
buyurun, tamamlayın lütfen. 
ERDAL ATAŞ
(Devamla) – Yani bütün bunların içerisinde bizim yapmamız gereken; birincisi,
bu ülkedeki bütün bu meslek örgütlerinin, yöredeki halkların, onların
kurumlarının, uzmanların ve yereldeki o bütün kamu kuruluşlarının tümünün dâhil
olduğu konseptlerle projeler işletilerek, yarıştırılarak en azından bu ülkede
var olanı koruma, onlara yenilerini ekleme siyasetiyle bu meseleyi sürdürmemiz
lazım.
Tüm bunların
yanında, biz HDP olarak halklarla, ekoloji kurumlarıyla, canlı, cansız
varlıkların tümüne yönelik yapılan bu tahribat projelerinin tümüne karşı
çıkmaya, ranta yönelik yapılan bütün bu politikaları da boşa çıkarmak için
mücadele etmeye devam edeceğiz diyorum.
Hepinizi
saygıyla selamlıyorum. (HDP sıralarından alkışlar)
BAŞKAN –
Teşekkür ederiz Sayın Ataş.
İkinci
konuşmacı, İzmir Milletvekili Sayın Müslüm Doğan. 
Buyurun. (HDP
sıralarından alkışlar)
Süreniz on
dakika.
HDP GRUBU ADINA
MÜSLÜM DOĞAN (İzmir) – Sayın Başkan, değerli milletvekilleri; Kalkınma
Bakanlığının 2018 yılı merkezî bütçesi için partim Halkların Demokratik Partisi
adına söz almış bulunmaktayım. Hepinizi saygıyla selamlıyorum.
Değerli milletvekilleri,
kalkınma, ekonomik açıdan büyümenin yanı sıra, aynı zamanda refah seviyesiyle
ve yaşam kalitesiyle doğrudan ilişkilidir. Eğitim kalitesi, sağlık hizmetlerine
ulaşım, iş imkânları, gelir seviyesi, donatı alanları yani çevresel etmenler
doğrudan kalkınmayla ilgilidir. Bu yüzden, bir ülkenin gelişmişlik göstergesini
yalnızca ekonomik büyümeyle ve verilerle açıklamak yeterli değildir. Birleşmiş
Milletler, bu anlamda, ülkelerin gelişmişlik düzeyini ölçmek üzere bir araç
geliştirmiştir. Nedir bu araç değerli milletvekilleri? İnsani Gelişme Endeksi.
İnsani Gelişme Endeksi her biri alt endeksi olmak üzere 3 bileşenden
oluşmaktadır; sağlık, eğitim ve gelir. 
Birleşmiş
Milletler, ülkelerin gelişmişlik düzeyini ölçmek için 1990 yılından bu yana
insani gelişme raporu yayımlamaktadır. Son yayımlanan raporda 188 ülke yer
almıştır bu listede. Türkiye yıllar içinde eğitim, sağlık ve gelir düzeyinde
bir iyileşme göstermiştir ancak dünya sıralamasına baktığımızda yeri 1995
yılından farklı değildir, 188 ülke arasında 71’inci sıradayız. Ne yazık ki
yirmi yılda ancak yerimizi koruyabilmişiz ve ancak bunu başarabilmişiz. Diğer
alanlarda da durum iç açıcı değil. Hukukun Üstünlüğü Endeksi’nde 113 ülke
içerisinde 100’üncü sıradayız. Basın özgürlüğünde 180 ülke içerisinde 155’inci
sırasındayız. Dünya Barış Endeksi’nde 163 ülke içerisinde 146’ncı sıradayız.
Hukukun üstünlüğü olmadan, basın özgürlüğü olmadan, barış olmadan kalkınma olur
mu değerli milletvekilleri? Kalkınma Bakanlığının temel görevi, ülkemizin doğal
ve beşerî, iktisadi her türlü kaynak ve imkânlarını tespit ederek takip
edilecek iktisadi, sosyal ve kültürel politika ve hedeflerin belirlenmesidir.
Peki, Kalkınma Bakanlığı bu hedeflerin neresindedir? Ülkenin en büyük gelir
kalemini vergiler oluşturmaktadır. Orta ve uzun vadeli programların hiçbirisini
maalesef tutturamıyoruz. Bu plansızlık dönüp dolaşıp halka ödettirilmektedir.
Etkin işleyen bir iş gücü piyasası yıllardır oluşturulamamaktadır. Yüksek katma
değerli ürün üretemez durumdayız. Yüksek teknolojili ürün ihracatımız son on
beş yılda yüzde 6 seviyelerinden yüzde 3 seviyelerine gerilemiş, katma değeri
yüksek ürün üretemez duruma gelmişiz. Yani on beş yıldır iktidarda olan bir AK
PARTİ olarak kendi hedeflediğiniz programları bile tutturamadığınızın
bilincinde misiniz veya bu bilgiler size ulaşıyor mu?
Değerli
milletvekilleri, beşerî sermaye ülkemizden kaçıyor. Bu ülkenin gençleri,
hayalleri olan insanları, fikri olan insanları birer birer ülkeyi terk
etmektedir. Üniversitelerin içi boşaltılıyor, bilim üretemez hâle getiriliyor.
Bu şekilde kalkınma olur mu? Beşerî sermaye olmadan, fikir olmadan, hayal
kurmadan beşerî sermaye gelişir mi? Kalkınma olur mu? Kalkınma neyle oluyor?
Elbette ki üretimle oluyor. Üretimi kim yapar? İşçiler, emekçiler yapıyor.
İşçilerimizin durumu içler acısı. Güvencesiz çalışma koşullarında, sömürü
düzeni içerisinde her gün onlarca işçi maalesef yaşamını kaybetmektedir.
Geçtiğimiz kasım ayında en az 170, yılın ilk on bir ayında ise en az 1.851 işçi
yaşamını maalesef kaybetmiştir. Bu şekilde kalkınma olmaz. İşçisinin
güvenliğini sağlayamayan, açlık sınırlarında ücret veren bir ülke maalesef
kalkınamaz.
AK PARTİ
iktidara geldiğinde nüfusun yüzde 1'i servetin yüzde 38'ine sahipken şu anda
yüzde 60'ına sahip arkadaşlar. Sermaye sahipleri, müteahhitler, patronlar
kalkınmış olabilir ama işçi, memur, öğretmen, öğrenci, ev kadını, esnaf ne
yazık ki kalkınamıyor.
Kalkınmadan
bahsederken bölgesel eşitsizlikler hakkında da birkaç şey söylemek istiyorum
değerli milletvekilleri. 
AK PARTİ
iktidara geldiğinde Doğu Anadolu, Güneydoğu Anadolu, Karadeniz ne durumdaysa
şimdi de aynı durumda, hatta bazı bölgelerimiz daha da kötüleşmiş durumdadır.
Kaynakların yerinde ve etkin kullanımını sağlamak, yerel potansiyeli harekete
geçirmek, bölgesel gelişmeyi hızlandırmak, bölgeler arası ve bölge içi
gelişmişlik farklarını azaltmak amacıyla kalkınma ajansları kuruldu. Bunlara
ciddi de kaynaklar ayrılmaktadır ama ajansların bir stratejik planı yok. Bakın,
bunu ben demiyorum, Sayıştay denetim raporunda söyleniyor bu hususlar: 26 adet
kalkınma ajansının 13’ünün stratejik planı yok. Planlama yapmadan, strateji
oluşturmadan nasıl kalkınma olacak? Bu ajanslarda çalışan insanlar
yeteneksizler mi? Neden strateji planları oluşturulmuyor? Bakanlık olarak bu
ajanslar ne sıklıkla denetleniyor? Kalkınma ajanslarının görevini yapması
gerekmiyor mu değerli milletvekilleri?
TÜİK 2004-2014
yılları arasına dair bölgesel milli gelir vergisi istatistiklerini açıkladı
biliyorsunuz. İstanbul ve Marmara Bölgesi’nin millî gelirdeki payı yükselmeye devam
ediyor. Buna karşın, İzmir başta olmak üzere Ege Bölgesi’nin millî gelire
katkısı düşmektedir. Yine, Ankara’nın millî gelire katkısı düşmektedir. Yine,
tarım ve turizm bölgesi olan Antalya ve çevresinin millî gelire katkısı
azalmaktadır. Karadeniz şeridini oluşturan 18 ilin millî gelire katkısı yine
gerilemiştir. Doğu ve güneydoğudaki 21 ilin millî gelire katkısı 2004’te yüzde
6,9 iken 2014’te ancak yüzde 7,1’e yükselmiştir. Şimdi, bu veriler ışığında
kalkınmanın yeterli seviyede olduğunu söyleyebilir miyiz? İstanbul ve Marmara
Bölgesi dışında kalkınmadan bahsedebilir miyiz?
Değerli
milletvekilleri, eğitim, sağlık, gelir seviyesi, hukukun üstünlüğü, basın
özgürlüğü, kalkınmayla aslında doğrudan ilişkilidir. Kalkınmayla ilişkili bir
diğer şey de kültürel ve doğal zenginliklerdir. On beş yıllık AK PARTİ iktidarı
“kalkınma” adı altında bu ülkenin doğal kaynaklarını ve kültür zenginliklerini
yok etmektedir. Hasankeyf bunun en önemli örneklerinden birisidir. Bildiğiniz
gibi Almanya, Avusturya ve İsviçre sosyal, kültürel ve çevresel etkileri
nedeniyle projeye desteklerini geri çektiler. Bizler ise ömrü yüz yıl bile
olmayan bir baraj için maalesef on iki bin yıllık bir kültürel mirası yok etme
kararı aldık. Kültür olmadan, tarih olmadan kalkınma olamaz değerli milletvekilleri.

Yeşil Yol
Projesi de aynı. Turizm ve kalkınma için doğayı tahrip etmeyen, ekolojik
sisteme zarar vermeyen projeler üretmek zorundayız. Bakın, Karadeniz Sahil Yolu
Projesi’nin olumsuz etkilerini kısa zamanda yaşadık, yaşamaya da devam ediyoruz.
Set görevi gören yol nedeniyle dereler, çaylar, nehirler maalesef denizlerle
buluşamıyor. Yaşanan her sel felaketi can alıyor, ekosistem zarar görüyor,
binlerce canlı hayatını kaybediyor. Siz su ayırma ve su birleştirme çizgilerini
doğada yok ederseniz bu tür felaketlerle karşı karşıya olunacağını bilmek
zorundasınız. Doğa ve ekolojik duyarlılık olmadan kalkınma olur mu? Elbette ki
olmaz. 
Son olarak,
Türkiye İstatistik Kurumuna yönelik birkaç şeyi de söylemek istiyorum değerli
milletvekilleri. Sizlerin de bildiği gibi, istatistiki veriler geçmişi
anlamanın, bugünü yönetmenin ve geleceği planlamanın en önemli sayısal
anahtarlarıdır. Geleceğin sağlıklı bir biçimde planlanabilmesi, etkin
politikaların oluşturulabilmesi için Türkiye İstatistik Kurumu çok önemli bir
yerde durmaktadır. Ancak, ne yazık ki diğer alanlarda olduğu gibi bu güzide
kurumumuz da siyasal iktidarın baskısından dolayı doğru çalıştırılmamaktadır.
Âdeta Hükûmete yönelik eleştirilerde bir tampon vazifesi görmektedir bu kurum.
Bakın, iktisat
uzmanı Korkut Boratav Hoca aynen şunları söylüyor, size aktarayım:
"TÜİK'in yeni millî gelir hesapları arızalıdır, güvenilmez öğeler
içermektedir, olduğu gibi kullanılması sakıncalıdır. Daha sonra, iktisatçıların
yapabileceği revizyon ve düzeltmeler de herkesin kullanabileceği ortak bir veri
tabanı oluşturamaz. TÜİK ısrar ettikçe Türkiye ekonomisi üzerinde sağlıklı,
güvenilir çalışmaları kösteklemiş olacaktır.” diyor Hocam. Türkiye'nin
yetiştirmiş olduğu en önemli iktisatçılardan biri maalesef bunları söylüyor.
Sırf Hükûmet biraz daha rahat hareket etsin diye rakamlarla oynamak bu ülkeye
yapılacak en büyük kötülüklerden birisidir. 
Türkiye'nin neye
ihtiyacı var değerli milletvekilleri? Hangi alanlarda eksiğiz? Neyi doğru, neyi
yanlış yapıyoruz? Hangi alanlara yatırım yapılmalı? Hangi yatırımlar daha
öncelikli? Sorun alanları neresidir? Bunları teker teker aslında incelememiz
gerekiyor. Bunlara dair güvenilir veriler olmadı mı kalkınma da olmaz, ekonomik
büyüme de olmaz, yatırım da olmaz. 
Bu anlamda
TÜİK’in çalışmalarını bilimsel veriler ışığında yapmasının önemini hatırlatarak
sözlerimi tamamlıyor ve hepinizi tekrar saygıyla selamlıyorum. (HDP
sıralarından alkışlar) 
BAŞKAN –
Teşekkür ederiz Sayın Doğan.
Üçüncü
konuşmacı, Diyarbakır Milletvekili Sayın Altan Tan. 
Buyurun. (HDP
sıralarından alkışlar) 
Süreniz on
dakika.
HDP GRUBU ADINA
ALTAN TAN (Diyarbakır) – Sayın Başkan, sayın milletvekilleri; inanın benim bu
GAP’la ilgili konuşmalarım neredeyse böyle mutat hâle geldi, altıncı, yedinci
senedir devamlı konuşuyorum. 
Ben bundan evvel
neler konuştum diye geçmiş bütçe konuşmalarımı aldım okudum, baktım ki bugün
yine aynı şeyleri söylemek zorundayım. Ve biraz da üzüldüm. Yani keşke farklı
durumlar olsaydı, gelişmeler, ilerlemeler, çözülen problemler olsaydı da ben
böyle 23 Nisanda aynı şiiri her sene okuyan çocuklar durumuna düşmeseydim ama
maalesef, dert aynı olunca söylenecekler de tekrar tekrar aynı şeyler oluyor. 
Şimdi, “Nedir bu
GAP?” denildiği vakit: GAP, tabii, Türkiye'nin aşağı yukarı altmış yetmiş yıllık
bir hikâyesidir; ta, Menderes iktidarı döneminden başlayan, Süleyman Demirel
iktidarları döneminde devam eden ve bütün dünyaya o tarihler itibarıyla -hatta
bugün de belki yine öyle- Türkiye'nin en büyük projesi olarak takdim edilen bir
projesi. 
Ve yine devletin
bütün raporlarında mutat bir ifade var yani her yerde geçen bir ibare var,
deniliyor ki: “GAP, Gaziantep, Adıyaman, Urfa, Mardin, Diyarbakır, Şırnak,
Siirt ve Batman illerini içine alan mıntıkada bittiği vakit bütün -eski tabirle
taallukatlarıyla yani bağlantılarıyla birlikte- sanayisi, turizmi, sağlığı,
kültürü, eğitimiyle birlikte 3 milyon 800 bin kişiye iş imkânı olacak.”
CELAL DOĞAN
(İstanbul) – Bunun yüzde 72’si de Antep’te.
ALTAN TAN
(Devamla) – Bunun nüfusa tekabül eden kısmı yaklaşık 20 milyon yani 1 haneyi
bölgede ortalama 5 kişiden hesaplarsak 20 milyon bir nüfus olacak. 
Peki, bugün ne
kadar nüfus var? Yine 31/12/2016 tarihli nüfus kayıtlarına göre bu saydığım
illerde 8,5 milyon nüfus var yani dışarıdan bugün itibarıyla bu proje tamamlandığı
vakit 11,5 milyon insan daha gelecek. E, bundan daha güzel bir şey var mı, hadi
olsun ama ne yazık ki değerli arkadaşlar, yıllardır aynı şeyleri söylüyoruz…
GAP’taki barajların yüzde 90’i bitirildi şu an; mesela bir Urfa Atatürk Barajı,
Keban Barajı, Karakaya Barajı, Silvan Barajı yani onlarca baraj ve gölet.
Bunların bazıları yirmi yıl evvel, yirmi beş yıl evvel bitirildi ama sulama
kanallarının bugün itibarıyla yine yüzde 60’ı henüz bitmiş değil. Atatürk
Barajı yirmi küsur sene evvel su tuttu ama henüz o barajın suları Derik’i
geçmiş değil yani Viranşehir hududunu geçmiş değil. 
Şimdi, tabii,
her sene soruyoruz: “Niye? Niye?” Ve benzer cevaplar alıyoruz. İşte, efendim,
bazı seneler “Ödenek yok.” deniliyor, bazı seneler “Ya, bu sizin bildiğiniz
gibi değil, bunlar öyle bir senede, iki senede bitecek projeler değil, bunların
zamanı var, müddeti var, termini var.” vesaire vesaire, bazı seneler de
“Efendim, bölgede terör var, iş makineleri yakılıyor, müteahhitler
engelleniyor, dolayısıyla da bu barajların esas yapılamamasının sebebi bu.”
Değerli arkadaşlar, bunların hiçbiri değil, maalesef değil, maalesef. 
Şimdi, zamana ve
paraya gelince yani bir ve ikinci maddelere gelelim. Bu bir ve ikinci maddelere
baktığımız vakit Türkiye öyle işleri o kadar kısa zamanda bitirmiş ki bir örnek
vereyim size. Üçüncü boğaz köprüsü, İzmit-Bursa yolu -işte meşhur Körfez
geçişi- Avrasya Tüneli, yine aynı şekilde şu an bütün hızıyla günde 1.800
kamyon ve 200 iş makinesinin çalıştığı büyük havaalanımız yani üçüncü
havaalanı, bunların ortalama bitirilme süreleri üçer yıl ve bunların her birisi
dev projeler yani 3 milyar dolarlık, 5 milyar dolarlık, 10 milyar dolarlık
projeler. Demek ki Türkiye’nin parası da var, zaman da buna gerekçe değil. 
Peki,
ne olabilir? İşte, üçüncü bir iddia: Efendim, terör olaylarından dolayı bunlar
bitmedi. 
MAHMUT
TANAL (İstanbul) – Bunları devlet yapmadı Sayın Başkan. 
ALTAN
TAN (Devamla) – Devlet izin vermese, projesini vermese, ihalesini vermese…
Kredileri bütün içerdeki Halk Bankasından, Vakıflar Bankasından, Ziraat
Bankasından kaynaklandı. Sayın Tanal, ben şimdi tekrar ben bunları bir iş adamı
olarak da anlatmayayım, nasıl olduğunu hepimiz biliyoruz. 
MAHMUT
TANAL (İstanbul) – Hayır, devlet ödemedi parasını, onu söylüyorum.
ALTAN
TAN (Devamla) – Devlet kefil oldu bunların hepsine; iç kredilerine de, dış
kredilerine de, yani bu teferruatlara girmiyorum. 
On
dakikamın bir buçuk dakikasını çaldınız Sayın Tanal, sizden alacağım.
MAHMUT
TANAL (İstanbul) – Özür dilerim. 
ALTAN
TAN (Devamla) – Estağfurullah. 
Yani
dolayısıyla devletin parası da var, gücü de var, zamanı da var. 
Tekrar
gelelim bu olaylar meselesine: Ya, siz Kulp’un dağlarında HES’leri bitirdiniz,
Kerboran’da, Tur Abdin ile Botan arasında Ilısu Barajı’nı bitirdiniz. Atatürk
Barajı bitti, Karakaya bitti, Kralkızı bitti, Dicle Barajı bitti. Ee, peki,
dağda bu olaylar olmadı veya oldu da buna rağmen bu barajlar bitti de Urfa
Ovası’nda, Kızıltepe Ovası’nda, Diyarbakır Ovası’nda niye bitmedi bu kanallar? 
Değerli
arkadaşlar, bir derin devlet aklı olduğu kanaatindeyiz. Bölgede bu 20 milyon
nüfusun gelmemesi, toplanmaması, sosyoekonomik durumunun, etnik yapısının,
sosyal dengelerin halkın lehine değişmemesi için, göçün batıya devam etmesi
için maalesef bu kanallar geciktiriliyor. Başka bir izahı yok. Yani bu konuyla
ilgili herhangi bir bakan veya Devlet Su İşleri Genel Müdürü, o işe bakan Sayın
Bakan Veysel Eroğlu çıksın desin ki: “Kardeşim, bundan dolayı bitmedi.” AK
PARTİ iktidara geldiği vakit 2012 yılında bunlar bitecekti, sonra 2014’e revize
edildi, 2015’e, 2016’ya, 2017’ye; 2018’e geldik ne zaman bitecek belli değil. 
Sadece
Diyarbakır’da 500 bin kişiye yeni iş alanı açılacak Silvan Barajı Projesi
bittikten sonra. Bütün sosyal yapı değişecek; kültür, ekonomi, ilişkiler,
eğitim. Onun için değerli arkadaşlar, bu konuda her yıl aynı şeyleri
söylüyorum, benzer şeyleri söylüyorum. Lütfen bir bakan veya Başbakan çıksın
bunlar niye bugüne kadar bitirilemedi anlatsın ama makul bir şeyler söylesin;
tabii, makul bir şey varsa. Bence yok, maalesef yok. 
Bir de, bu “GAP”
dediğimiz iş, işte adı üzerinde, sadece sulama kanalı ve baraj işi değil;
havaalanları var, otoyollar var, üniversiteler var, demiryolları var.
Birbiriyle bağlantılı büyük bir proje. Bunun bir master planı var; elli
senedir, altmış senedir bir master planı var. Bunun ne kadar revize edildiğini
de bilmiyoruz. Yani, ben buraya gelmeden de bütün kaynaklara baktım, bu
revizeler yapıldı mı, yapılmadı mı; ciddi bir revize yok. Mesela en önemli
ayaklarından birisi eğitimdir. Bugün Eskişehir, Konya ve Erzurum’daki -tekrar
söylüyorum- Eskişehir, Konya ve Erzurum’daki üniversitelerde okuyan öğrenci
sayısı 100 binin üzerindedir. Erzurum’un nüfusu -merkez nüfusunu diyorum- 400
bindir; 100 binin üzerinde, 102 bin öğrenci var. Diyarbakır, şehir merkezi 1
milyon küsur, vilayet nüfusu 1 milyon 674 bin; en eski üniversitelerden birisi,
1970’lerde kurulmuş, öğrenci sayısı 32 bin. Isparta Süleyman Demirel
Üniversitesinden daha az.
HÜSNÜYE ERDOĞAN
(Konya) - Niye?
ALTAN TAN
(Devamla) – Niye? Bir derin akıl orada 100 bin gencin olmasını istemiyor. Çok
güzel, Allah razı olsun, sordunuz: “Niye?”
HÜSNÜYE ERDOĞAN
(Konya) - Terör var, insanlar tercih etmiyor olabilir mi?
ALTAN TAN
(Devamla) – Hayır, kadrosu yok. Kadrolar boş kalsa haklısınız. 
HÜSNÜYE ERDOĞAN
(Konya) - Hayır. 
ALTAN TAN
(Devamla) - Bakın, o kadar basit sorular soruyorsunuz ki. Şimdi, eğer kadrolar
olsa, 100 bin kişilik öğrenci olsa, sizin dediğiniz gibi -tırnak içinde-
terörden dolayı orayı öğrenci tercih etmiyorsa, vallahi, diyeceğiz: “Kardeşim,
devlet okul açtı, tıp fakültesine 150 kontenjan verdi, 50 kişi geldi, 100 kişi
gelmedi.” Kadrosu yok, yok. Peki, neden yok? Diyarbakır’dan Avrupa’ya
havayoluyla uçuşlar başlayacak, üç senedir “bugün, yarın, öbür gün”;
başlamıyor. Bazı günler günde 21 uçak iniyor, 21 uçak kalkıyor Diyarbakır’dan,
bütün uçaklar ful, tamamı ful. Rakamları istiyorum ben -soru önergesi
veriyorum- Türk Hava Yollarından, Anadolujet’ten: “Ortalama yolcu sayınız
nedir? Ortalama bilet fiyatı nedir? Kâr nedir, zarar nedir?” “Şirket
gizliliğidir, bildirilmez.” diyor. Dolayısıyla GAP’ın bir bütün olarak, değerli
arkadaşlar, otobanıyla, Urfa-Habur Otabanı’yla, Urfa’dan Mardin’e, Musul’a
devam edecek demir yolu hatlarıyla, her şeyiyle bir bütün olarak planlanması
lazım. Makul bir cevap bekliyoruz ama bulamayacağımızı biliyoruz.
Saygılar
sunarım. (HDP sıralarından alkışlar)
BAŞKAN –
Teşekkürler Sayın Tan.
MAHMUT TANAL
(İstanbul) – Sayın Başkan…
BAŞKAN – Sayın
Tanal, buyurun.
MAHMUT TANAL
(İstanbul) – Sayın Başkanım, değerli hatip Şanlıurfa’dan çok bahsetti, Devlet
Su İşlerinden, Bakanlıktan bahsetti. Şanlıurfa’nın Hilvan ilçesi, Atatürk
Barajı’na 8 kilometre uzaklıkta, hâlen içme suyu yok ve içme suyu balık
kokuyor.
Teşekkür ederim.
BAŞKAN –
Teşekkürler Sayın Tanal.
Sayın Aslan,
60’a göre bir söz talebiniz var, buyurun, açıyorum mikrofonu.
VI.- AÇIKLAMALAR (Devam)
6.- Batman Milletvekili Mehmet Ali Aslan’ın, Türkiye'de yüz binlerce
insanın ilk tapu kadastro işlemlerinden dolayı mağdur olduğuna ve bu
mağduriyetlerin giderilmesi gerektiğine ilişkin açıklaması
MEHMET ALİ ASLAN
(Batman) – Teşekkürler.
Çevre ve
Şehircilik Bakanlığı buradayken, Adalet Bakanlığı buradayken ve özellikle Tapu
ve Kadastro Genel Müdürlüğü buradayken şu soruyu sormak istiyorum: Daha önce
kanun teklifi olarak da vermiştim, gerek bölgede gerek Türkiye'de yüz binlerce
insan Tapu Kadastro mağduru. Şöyle ki: İlk tapu kadastrolama yapıldığı zaman
birçok insanımızın, yurttaşımızın tarlası, bağı bahçesi hazine malına
kaydedilmiştir ve Maliye, hazine dönem dönem bunu satılığa çıkarıp vatandaşı, yurttaşı
mağdur etmektedir. Bu yüzden de bölgede ve Türkiye'nin farklı illerinde bundan
kaynaklı birçok cinayet işlenmiştir. Bilge Köyü cinayeti bunun en somut,
maalesef, örneğidir. 
Bölgede iktidar
milletvekilleri, örneğin Mardin’de -ben biliyorum- Derizbine’de, Keferhuvar’da,
Keferallap’ta, Kınderip’te, Epşe’de, Şorızbah’ta, Hebsınes’te söz vermiştir,
“Biz iktidara gelince sizin bu mağduriyetinizi gidereceğiz.” demiştir ama kanun
teklifi verdim, reddetmişlerdir. Lütfen, bu konuda bizi bir aydınlatsınlar. 
(Mikrofon
otomatik cihaz tarafından kapatıldı) 
MEHMET ALİ ASLAN
(Batman) – Yurttaşın, vatandaşın mağduriyetini neden gidermediler, neden kanun
teklifimize “Hayır.” dediler? Bu işte büyük bir vebal var. İnsanlara
atalarından, dedelerinden kalan işlenmiş tarla, bağ bahçe bir şekilde hazine
malına kaydedilmiş ve açık artırma usulüyle başkalarına satılmaktadır, peşkeş
çekilmektedir. 
Lütfen bu konuda
da biz bilgi ve cevap istiyoruz. 
BAŞKAN –
Teşekkür ederiz Sayın Aslan.
Sayın
milletvekilleri, birleşime on dakika ara veriyorum.
Kapanma Saati: 16.21
BEŞİNCİ OTURUM
Açılma Saati: 16.38
BAŞKAN: Başkan Vekili Pervin BULDAN
KÂTİP ÜYELER: Vecdi GÜNDOĞDU (Kırklareli), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 38’inci Birleşiminin Beşinci
Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon ve
Hükûmet yerinde.
Sayın
Kerestecioğlu, sisteme girmişsiniz.
Buyurun.
7.- İstanbul
Milletvekili Filiz Kerestecioğlu Demir’in, Ezidilerin Ezi Bayramı’nı
kutladığına, Meclisteki bir danışman hakkında Ankara 13. İdare Mahkemesinin
verdiği karara ve Diyarbakır Valiliğinin İnsan Hakları Film Festivali’ni
yasaklamasına ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Bugün, Ezidi
toplumu tarafından her yıl üç hafta boyunca dokuz gün tutulan orucun ardından
kutlanan Ezi Bayramı ve bizler Ezidi toplumunun Ezi Bayramı’nı kutluyoruz. Aynı
zamanda IŞİD’in 2014’te Şengal’e dönük saldırısı sırasında 5 ile 7 yaş
arasındaki 3 Ezidi çocuk da Suriyeli bir aile tarafından kurtarılıp
Gaziantep’teki Irak Başkonsolosluğuna getirildi. Vekilimiz Ali Atalan’ın da
katkıları oldu burada ve vekilimiz bu çocukların kurtarılması için destek veren
herkese de teşekkürlerini iletti. Bu arada binlerce kadın da hâlâ IŞİD’in
elinde bulunuyor. Bu bayramın onların kurtuluşuna da vesile olmasını diliyoruz.
Sayın Başkan,
ufak bir noktaya daha değinmek istiyorum çünkü bu Meclis çatısı altında hep
beraber bulunuyoruz ve maalesef danışman bir arkadaşımızla ilgili Ankara 13.
İdare Mahkemesinin verdiği, hakikaten, enteresan bir karar var. Anayasa
Komisyonu görüşmelerinden sonra, vekillerimizin protesto ederek Komisyonu terk
etmesinin ardından onlarla birlikte bulunan -ki sözleşmeleri gereği danışmanlar
vekillerle bulunmak durumundadır- bir danışman slogan atmadığı sabit olduğu
hâlde yani orada herhangi bir şeye katılmadığı da sabit olduğu hâlde bulunduğu
ortamdan rahatsızlık duymadığı gerekçesiyle ihraç kararına itiraza ret kararı
çıktı. Yani bugün gerçekten artık niyet okumayla yargılamanın yapıldığı bir
durumdayız. Gerçekten niyet okumayla yargılamaların yapıldığı bir dönemi
yaşıyoruz.
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın.
FİLİZ
KERESTECİOĞLU DEMİR (İstanbul) – Rahatsızlık duymamak diye bir gerekçe olamaz.
Bundan, bu karardan biz de rahatsız olduğumuzu özellikle belirtmek isteriz.
Aynı
şekilde, Diyarbakır Valiliğinin bugün İnsan Hakları Film Festivali’ni
yasaklaması da bir başka rahatsızlık duyduğumuz konudur. Artık, bir film
festivali, İnsan Hakları Film Festivali de yapılamıyorsa bu ülkede, hakikaten,
haklardan, adaletten söz etmek yersizdir.
Teşekkür
ederiz.
BAŞKAN
– Teşekkür ederiz Sayın Kerestecioğlu.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın, Ezidi toplumunun
Ezi Bayramı’nı kutladığına ilişkin konuşması 
BAŞKAN
- Biz de Ezidi toplumunun Ezi Bayramı’nı kutluyoruz. Ezidi Milletvekili Sayın
Felaknas Uca şahsında aslında tüm Ezidi halkının bayramını kutladığımızı ifade
ediyoruz.
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN – Şimdi
Halkların Demokratik Partisi Grubu Adına dördüncü sırada yer alan İstanbul
Milletvekili Sayın Celal Doğan konuşacaktır.
Buyurunuz. (HDP
sıralarından alkışlar) 
CELAL DOĞAN
(İstanbul) – Sayın Başkan, Adalet Bakanlığı bütçesi üzerinde konuşacağım, Sayın
Bakan yok. Sayın Bakan sabahleyin buradaydı.
BAŞKAN – Sayın
Bakan yok, evet ama...
CELAL DOĞAN
(İstanbul) – Diğer partilerin konuşmalarını izledi. Sıranın
Halkların Demokratik Partisinde olacağını da biliyor. Eğer buraya kasıtlı
olarak gelmiyorsa konuşmayı zayi sayıyorum, doğru bulmuyorum yani. 
BAŞKAN – Sayın
Turan, ulaşabilir miyiz Sayın Bakana? 
BÜLENT TURAN
(Çanakkale) – Sayın Başkanım, tabii ki ulaşabiliriz, Bakanımız burada,
görüşmede şu an, hemen yan tarafta. 
BAŞKAN – Evet. 
BÜLENT TURAN
(Çanakkale) – Ancak, Hükûmetin temsilidir aslolan. Hükûmeti temsilen de zaten
Bakanımız burada, dolayısıyla biz görüşmeye devam edelim derim ben. 
FİLİZ
KERESTECİOĞLU DEMİR (İstanbul) – Ama Adalet Bakanlığı. 
CELAL DOĞAN
(İstanbul) – Sayın Başkan, o genel görüşmelerde olur. Siz bunu teamül hâline
getiremezsiniz. Çok zaman bakanlar genel görüşmelerde Hükûmeti temsilen bulunur
ama münhasıran onun bütçesi üzerine konuşacağız. Burada bulunmaması…
BÜLENT TURAN
(Çanakkale) – Sayın Başkan, buradaki yönetim tarzı İç Tüzük’e göre yapılır. İç
Tüzük’ün talep ettiği Hükûmet temsilidir. Şu an Hükûmet temsil edilmektedir.
Ama, ben ilaveten söylüyorum, Bakanımızla görüşeceğim ve davet edeceğim. Ama
biz başlayalım, devam edelim görüşmelerimize. 
BAŞKAN - Peki,
Sayın Doğan, o zaman isterseniz diğer konuşmacıyı davet edeyim. 
CELAL DOĞAN
(İstanbul) – Hayhay, buyurun.
BAŞKAN - Olur
mu?
CELAL DOĞAN
(İstanbul) – Konuşacaksa, buyurun konuşsun. 
FİLİZ
KERESTECİOĞLU DEMİR (İstanbul) – Sayın Başkan…
BÜLENT TURAN
(Çanakkale) – Sayın Başkan, İç Tüzük’e uymaz. 
BAŞKAN – Bir beş
dakika ara verelim. 
FİLİZ
KERESTECİOĞLU DEMİR (İstanbul) – Evet, Sayın Başkan.
BÜLENT TURAN
(Çanakkale) – Hayır, Sayın Başkan, Hükûmet var burada zaten. 
FİLİZ
KERESTECİOĞLU DEMİR (İstanbul) – Sayın Başkan, dün de aynı şey yaşandı. 
BAŞKAN – Şimdi,
Adalet Bakanlığıyla ilgili bütçede sayın milletvekillerinin talebi Adalet Bakanının
burada olmasını istemeleri. 
FİLİZ
KERESTECİOĞLU DEMİR (İstanbul) – Evet. 
BÜLENT TURAN
(Çanakkale) – Adalet Bakanımızın müsteşarı burada, bürokratları burada, kendisi
takip ediyor zaten. 
FİLİZ
KERESTECİOĞLU DEMİR (İstanbul) – Sayın Turan, dün de aynı şey yaşandı. Aile ve
Sosyal Politikalar Bakanı yoktu, aynı şekilde, Enerji ve Tabii Kaynaklar Bakanı
yoktu; geldiler, ara verildi ve geldiler. Yani dün de böyle oldu. O yüzden
Sayın Başkan, lütfen ara vermenizi rica ediyorum. 
BAŞKAN – Sayın
Turan, beş dakika ara vereyim, siz ulaşmaya çalışın, olur mu? 
BÜLENT TURAN
(Çanakkale) – Ulaşırız.
BAŞKAN – Talebi
iletin en azından. 
BÜLENT TURAN
(Çanakkale) – Ama bu, doğru bir usul değil Sayın Başkan. 
FİLİZ
KERESTECİOĞLU DEMİR (İstanbul) – Dün de böyle oldu. 
BAŞKAN – Beş
dakika ara veriyorum. 
Kapanma Saati: 16.44
ALTINCI OTURUM
Açılma Saati: 16.47
BAŞKAN: Başkan Vekili Pervin BULDAN
KÂTİP ÜYELER: Vecdi GÜNDOĞDU (Kırklareli), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 38’inci Birleşiminin Altıncı
Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon ve
Hükûmet yerinde.
Şimdi Halkların Demokratik
Partisi Grubu adına İstanbul Milletvekili Sayın Celal Doğan konuşacaktır.
Buyurun Sayın
Doğan. (HDP sıralarından alkışlar) 
Süreniz yirmi
dakika.
HDP GRUBU ADINA
CELAL DOĞAN (İstanbul) – Sayın Başkan, değerli milletvekilleri; Sayın Bakanın
teşrifi konusundaki ısrarımın biraz da geçmişe dayalı hukukumdan
kaynaklandığını söylemek isterim. Çok saygıdeğer bir seydanın torunudur o.
Mehmet Emin Er’i tanımanızı isterim, bilmeyenlerin de okumasını isterim.
Bölgemizdeki kan davalarının ıslahında tanıma şerefine nail olduğum müstesna
bir insandı. İlmi açısından zaten söyleyecek hiçbir laf yok, söz konusu
değildir. Devletin bürokrasisinde bulunanların Tayyip Bey dâhil, Abdülkadir
Aksu dâhil, Cemil Çiçek dâhil çoğu tedrisatından geçmiş bir insandır. Kendisi ben
milletvekiliyken doğmuştur 1977 tarihinde. Bu nedenle o hakkım var diye
düşündüm, gelmesinde ısrar ettim. Teşekkür ediyorum.
Biraz önce
değerli arkadaşımın birisi Parlamentonun katılımından şikâyet etti, eksik
olduğunu söyledi. Bu Parlamentonun kalabalığı sayısından gelmez, bu
demokrasinin mabedidir, Kurtuluş Savaşı’nda da açık kalmıştır. O nedenle
sayının azlığı veya çokluğu çok fazla bir şey ifade etmez, bir kişi de olsa
konuşulur. Hükûmet var, tamamlandı, eksiksiz oldu. Şimdi Parlamentoda kimse
yoksa bile tarihine saygımızdan dolayı, bu Meclisin geçmişinden dolayı
sözlerimizi söylemeye devam edeceğiz. 
Aslında bu yeni
çıktı galiba, ben pek rast gelmedim üç bakanlığın, dört bakanlığın bütçesinin
aynı günde görüşülmesine. Belki de faydalı oldu süre kazanma açısından. Üç çok
değerli bakan var. Konuşma yapacağım bakanlık Adalet Bakanlığı ama -Çevre ve
Şehircilik Bakanlığı var- Çevre ve Şehircilik Bakanı Sayın Özhaseki yok ama
yokken de onunla ilgili de bir şey söyleyeyim.
Sayın Özhaseki
dört dönem belediye başkanlığı yapmış değerli bir belediye başkanıdır. Ancak
-onun olmasını da özellikle isterdim- Türkiye'de temayüz etmiş belediye
başkanları vardır. Sayın Nalçacı vardı Konya’da hatırlar mısınız? Onun
memleketinde Sayın Kavuncu vardır. Bugün Türkiye'de iki şehirde gecekondu yoksa
onların yaptığı imar sayesindedir. Eğer burada olsaydı Sayın Özhaseki, o kendi
ilinde farklı partilerden, Cumhuriyet Halk Partisinden Bahçecioğlu da belediye
başkanlığı yaptı, acaba kimsenin ismini tabelalardan sildi mi, kimsenin resimlerini
oradan indirdi mi salonlardan veyahut da Sayın Kavuncu’nun isimlerine bir leke
getirdi mi; asla görmedim. Ama şahsım on beş sene büyükşehir belediye
başkanlığı yaptım, şehrin her zerresinde emeği olan bir insanım, Sayın Bakan da
o şehirde doğmuş, büyümüş birisidir, bıraktığımız Gaziantep’i, huzurlu şehri,
temiz havalı şehri Celal Doğan’ı itibarsızlaştırmak adına Kilis’in ilçelerinin
tümünde, Besni’de, Pazarcık’ta ve Gaziantep’te adımıza yapılmış ne varsa –ki
çoğu talebim değildir, vilayetin verdiği isimlerden birisi de yapmış olduğumuz
bir ilköğretim okuludur- Celal Doğan adının silinmesinde seyirci kalmak veyahut
da buradan bir en azından rahatsızlık duymamış olmanızı da bir bakan olarak
esefle karşıladığımı söylemek istiyorum.
Oradan, Sayın
bizim Çevre Bakanımıza şöyle de bir cümle sarf etmek istiyorum: Hak teslim
etmek diye bir şey de vardır, o nedir? Türkiye'de Toplu Konut İdaresinin
kuruluş tarihi AK PARTİ’den öncedir ama çok başarılı olduğu alanlar da vardır.
Efendim, toplu konut şunu yaptı, bunu yaptı, rant yarattı, doğrudur; özellikle
yüksek gelirli gruplara hitap etti, doğrudur ama Türkiye'nin çok yerinde on
binlerce ve yüz binlerce ihtiyaç olan konutların tekemmülünde, daha doğrusu
inşasında gösterdiği sürat ve performansı da takdir edip hak teslim etmek
gerekir, bu bir. 
İkincisi, Sayın
Özhaseki’ye bir tavsiyem var: AK PARTİ Grubundan özellikle gündem yaratma
konusunda Metin Külünk’ün rolünü üzerine almasından vazgeçmesini tavsiye
ediyorum. Türkiye'de çok skandal bir olay olduğu zaman hemen bir “Deprem
olacak.” lafını ortaya atmak Metin Külünk’ün rolüdür, onu üzerine almamasını
tavsiye ederim.
Bir başka konu,
Sayın Kalkınma Bakanımız burada, Sayın Elvan, Gaziantep’i biliyorsunuz,
Türkiye’nin gerçekten saygıdeğer bir ilidir ve iftihar edeceğimiz bir şehirdir.
Bıraktığımda 585 fabrikanın üretim yaptığı bir şehirdi ama bu Gaziantep’e
yeterli değil. 7 milyar dolar ihracatı sadece Irak’a yapan bir şehirdi. Bu da
yetmez çünkü Kalkınma Bakanımızın mutlaka tespiti de olacaktır, şu noktada
olması gerekir: Kalkınma, inşaat sektörüyle olmaz. Ara sektördür, lokomotif
tarafları vardır, işsizliği azaltır. Katma değer yaratmadan, istihdamı
özellikle sanayide ve katma değer yaratacak alana kaydırmadan ne ülkede
kalkınma olur ne millîlik olur ne huzur olur ne de refah olur. Bu nedenle de 2
Bakan arkadaşıma da bütçelerinin hayırlı olmasını dileyerek sözlerimi Adalet
Bakanlığına getirmek istiyorum.
Sayın
Bakanım, 1920’de Türkiye’nin ilk Adalet Bakanı Celalettin Arif Bey’dir. Siz
84’üncü Bakansınız. Yani bugün Adalet Bakanlarının sıralamasına baktığınızda
84’üncü bakan olarak, 1920’den yüz yıllık süreye üç kala çok temayüz etmiş bir
Adalet Bakanı ismi bulamazsınız. Başka alanlarda bulursunuz. Örneğin eğitimde
Hasan Âli Yücel gibi insanlar var. Dış politikada çok değerli Dışişleri
bakanları var ama Adalet Bakanlığı temayüz etmiş bir bakanın çıktığı bir alan
olmamış çünkü bu Bakanlık kurulduğundan bu yana -cumhuriyetle beraber yaşı- hep
sorunlu bir bakanlık hâline gelmiştir çünkü genellikle iktidarlar bakanlıkları
arka bahçesi olarak tutmaya çalışmışlardır. Yani Bakanlığı her iktidarın kendi
elinde bir manivela olarak kalmasını arzu etmelerinden kaynaklanan bir sorunla
karşı karşıyayız. Bu, özellikle siyasi davalarda net ve tescillidir. Adi
suçlarda, özel hukukta bu kadar baskın olmamasına rağmen siyasi davalarda
sorunlu bir bakanlık, daha doğrusu defolu kararları olan, skandallarla dolu,
sabıkalı bir adli yargı geçmişiniz var. Bunun çok bariz örneklerini saymak
gerekirse satırbaşı olarak, istiklal mahkemeleri bunlardan birisidir,
sıkıyönetim mahkemeleri birisidir. Özellikle Ankara 1 No.lu Sıkıyönetim
Mahkemesi; Deniz Gezmiş ve arkadaşlarının idamına karar veren hâkim o kararı
verdiği gün, arkadaşımızın asıldığında sırıtan, sırıtarak idamı seyreden ama
yemek yerken de boğazına kaçan lokmayla boğulan bir şahıstır mahkemenin
başkanı.
Kimdir
bu başkan? Aynı zamanda bir yargıç değildir, hukukçu değildir, askeriyeden
almış olduğu altı aylık kurmay eğitimi ve iki senelik harp okulu eğitimiyle
idam kararına imza atarken neredeyse çiftetelli oynayan bir insandır. 
Ama
sorun şudur: “Biz Denizleri astık ama terörü bitirdik.” diyenler, ne terörü
bitirebildiler ne de bugün çok üzerinde durduğunuz, yüreği antiemperyalist
atan, hayatı antiemperyalist mücadeleyle geçen Deniz Gezmiş ve arkadaşlarını
asan anlayış Türkiye’de bugün yeşermeye başladı. Yani dün Denizleri
–antiemperyalistken- arkadaşlarıyla birlikte “Rus uşağı, Moskof uşağı” olarak
itham edenler, bugün onun yerine Amerika’ya karşı antiemperyalist kavgayı
vermenin yoluna girdiler.
Bu
nedenle, zaman değişiyor, tarih değişiyor, koşullar değişiyor. Yargının da
değişmeyen sorunları var. Nedir bu? Türkiye’de yargıyı kendilerinin arka
bahçesi yapmak. 
Yargının
tarzı… Aslında bizim dikkatimizi çekmesi gereken şu: Türkiye’de olağanüstü hâllerde,
demokrasinin askıya alındığı hâllerde bakınız hep sorunlu siyasi kararlar
çıkmıştır. Bunlardan birisi, Yassıada’dır. Yani Menderes ve arkadaşlarını asan
yargının, hâkimin beyanı aynen şudur: “Sizi buraya gönderen idare ve irade
böyle istemektedir.” Arkasından Türkiye’ye 12 Eylül geldi. Yine devlet güvenlik
mahkemeleri, idamlar… Bugünlerde, çok kısa süre önce, ölüm yıl dönümü
kutlandığı için söylemekte fayda var, Erdal Eren’i hepiniz tanırsınız,
duymuşsunuzdur daha doğrusu. Erdal Eren 17 yaşındaydı. “Bir sağdan, bir
soldan.” diye 517 idam kararı veren 12 Eylül rejiminin yirmi beş işinden
biridir. Yani o arkadaşımız 17 yaşındaydı. Yaşı büyütülerek idam edilenlerden
birisidir. 
Şimdi
bunu şunun için söylüyorum: Adli tarihimizin bu karanlık sayfalarından nereye
geldik? 15 Temmuz 2016’daki FETÖ hareketine maruz kaldık. “15 Temmuzun tahrip
ettiği, devletin hangi organı yok?” derseniz hiç birini saymak mümkün değil ama
“En çok tahrip ettiği yerler kim?” derseniz, bana sorarsanız birisi de yargı
kesimidir. 4 bini aşkın bir yargıcı görevden atıyorsunuz ve siz, şimdi,
Türkiye’de bu koşullarda adaleti tevzi edecek bir sistemi düzenlemeye
çalışacaksınız. Onun için, işiniz çok zor. Dokuz aylık bir bakansınız, bu
nedenle size yük yükleyecek, eleştiri getirecek vicdansızlığı üzerime alarak
bir eleştiri yapmak istemiyorum ama şunu da yapmak zorundayız: Zihniyeti
öğrenmeliyiz. Zihniyet çok önemli. Eğer siz… Gerçekten geçmişte çektiğimiz bu
iki sıkıntının sebebi şu: Birisi devlet odaklı yargı, ikincisi imam odaklı yargı.

Bakınız, kumpas
davaları dediklerimiz… Nedir birisi? Özellikle Türkiye’de Ergenekon gibi,
Balyoz gibi, Casusluk gibi davaların tümünün kumpas olduğu konusunda hemfikir
oldunuz, hemfikir olundu. Kim bu kararların hayata geçmesini ve Türkiye’deki
yargı gündemine getirilmesini sağladı? İmam odaklı anlayış. Nedir bu?
Türkiye’de hukuka ve adalete bağlı değil, vicdana bağlı değil, evrensel hukuk
değerlerine değil; bir imam anlayışının yani FETÖ’cü anlayışın güdümünde
getiren insanların koymuş olduğu bir… Sonuçta Türkiye, bu yargıda tahribatı
aldı. Devlet odaklı dediğim zaman çoğunuz belki “Bu devlet bizim devletimiz
değil mi?” diye isyan edebilirsiniz. Bu devletin iki yüzü vardır; silahı barış
için kullandığında barışı getirir, cinayet için kullandığında… Ki bu devlette
bunları çok yaşadık, örtülü devletin yapılarını gördük, derin devletin
yapılarını gördük, arkadaşlarımızın nasıl bertaraf edildiğini yaşayarak
göregeldik, bazı hâkimleri sıraya koyduğunuzda “Devlet mi, insan hakkı mı?”
dediğiniz zaman, onlar, işte, “devlet” diyeceklerdir. O “devlet” diyenler
Menderes’i asan devlet hâkimidir, Denizleri asan anlayıştır. Bu nedenle, Adalet
Bakanlığının önündeki süreçte, bu kadar tahribatı yapan kadroların yok olduğu
bir yerde ne yapması gerekir? Bence sadece sizin değil, bütün bu Parlamentonun
sorunu olacaktır. 
İnanarak
söylüyorum, Halk Partilisi, MHP’lisi, HDP’lisi -sizin grubunuza söyleyecek bir
lafım yok, akçeli işler size ait, ihale yaparsınız, ceza yaparsınız, şu
yaparsınız, bu yaparsınız, onlar bizim dışımızda- akçesiz hangi işinizi,
adaleti sağlama, adaletin inandırıcı olabilmesi, eksiksiz bir yargının
Türkiye’de işlev yapması konusunda ne zaman bizi çağırırsanız biz kurşun asker
gibi emrinizde olacağız. Çünkü adalet sadece bize değil, herkese lazım çünkü
adalet bu ülkenin vazgeçilmez arananıdır. Bugün en çok aradığımızın, nefes
gibi, hayat gibi, su gibi aradığımız adaleti yaşayarak görüyoruz. 
Bu Parlamentoda
bulunması gereken milletvekillerimiz hapiste. Yargıtay kararı, dahası Anayasa
Mahkemesi kararı ortada dururken içtihadını değiştirmesine neden olan hangi
yasal değişiklikler oldu? Anayasa Mahkemesi içtihadından vazgeçmesinin
gerekçesi, hâkim teminatının eksikliği ve korku cumhuriyetidir. Korku
cumhuriyeti halk üzerindekinin dışında hâkimler de bu korkunun esiri
olmamalıdır. Bunlar kendilerini güven içinde hissetmelidirler. Güven içinde
hissedebilmesi için yasal teminatının olması gerekir. Türkiye’de Hâkimler ve
Savcılar Yüksek Kurulu hâkimlerin hakkını koruması gerekirken, Demokles’in
kılıcı gibi, yarın nereye gideceği konusunda endişe içinde karar veren
hâkimlerle karşı karşıyayız. “Bu kararı vermezsem sürülürüm, bu kararı
vermezsem yargılanırım, tevkif olurum.” diyen hâkimler biliyorum. Ama o kadar
tahribata uğramışsınız ki yargı olarak -karikatürize etmiyorum- yani dergilere
geçecek şekilde mahkeme kararıyla karşı karşıyayız. Bir asliye ceza
mahkemesinin kararını ibretlik için size hatırlatmak istiyorum. Hâkimin verdiği
mahkeme kararına bakıyoruz: “Türk Ceza Kanunu’ndaki fiilin karşılığı iki yıldan
beş yıla kadar.” diyor. Hâkim kararının imza altına aldığı kararda diyor ki
sanığa “Git, iki ila beş yıl arasında sana ceza verdim.” Mahkeme ilamı bu. 
Şimdi, bu
nereden kaynaklanıyor? Türkiye’deki hukuk fakültelerinin seviyesini bilmenizi
istiyorum açıkçası. 
Ben iki yıl
hukuk fakültesine derse gittim. Kavramlardan uzak, bir defa, hukuk fakültesi
demeye bin şahit lazım -sadece ceza hukukunda ve idare hukukunda 7 profesörün
olduğu okulda öğrencilik yaptım- üniversitenin tamamında 1 profesör, 1 doçent,
1 asistan var; bunun adı hukuk fakültesi olmaz. Sayın Bakan, yetkinizde değil
ama lütfen, bu görüşleri yetkililere anlatınız. 
Birinci şart:
Türkiye’de yeni hukuk fakültesi açmayınız. Yeni hukuk fakültesi açmak
Türkiye’ye hizmet değildir. Yeni fakülte de açmak aslında -çok övünüyoruz-
doğru değildir, oradaki vatandaşa müşteri göndermekten başka hiçbir anlamı
yoktur. Eskiden bunu askerler yapardı, bir yere bir acemi birliği açalardı
veyahut da bir tugay kurarlardı ve orada esnaf abat olurdu çünkü hazır müşteri
vardı. Şimdi, üniversiteleri beldelerdeki işsizliği önleyeceği veya esnafa
kazanç sağlayacağı anlayışıyla kurulacak noktaya getirdiniz. Açmayın bu
üniversiteleri. Yüksekokul kalitesinde bile değil, inanın, kreş kalitesinde
olmayan üniversiteler var; açmamak gerekir. 
İki: Bu eksiği gidermenin bir tek yolu var, eğer samimi
olarak inanırsanız; İstanbul Hukuk Fakültesi, Ankara Hukuk Fakültesi, Marmara
ve Ege Üniversitelerini nazara alınız. Sizin asgari 5 bin savcı ve hâkime
ihtiyacınız var, asgari. Ama partizanlık anlayışıyla değil, arka bahçemiz olsun
diye değil; gerçekten, bu arkadaşlarımız Türkiye’de yargıya hizmet edecek. On
beş yıllık avukatları seçiniz ve bunları bir Kurtuluş Savaşı’ndaki ülkenin
savunmasına çağırır gibi adaletin kurtarılmasına seferber ediniz. Akademideki
iki aylık bir eğitimle 5 bin hâkimi bu seviyedeki okullardan mezun avukatlarla
donatmazsanız ne sizin iktidar ömrünüz ne bizim ömrümüz bu adaletin düzelmesini
görme şansına sahiptir. Hukuk fakültesinden yetişecek, beş sene sonra öğrenci
mezun olacak, staj yapacak, bilmem ne olacak, sonra gelecek, bu arkadaşımız
Türkiye’de hâkimlik yapacak, adalet dağıtacak; bu mümkün değil. 
Asıl mesele, içinden çıkılamaz -daha doğrusu adaleti
kilitlediniz- bir çıkmaz sokağınız var; sulh ceza mahkemeleri. Sulh ceza mahkemesinin
yetkilerinin bu hâle getirilmesi adalet tarihinde bir garabettir. Bir sanık
mahkemeye sevk edildiğinde savcılıktan sonra sulh ceza hâkimine giderdi. Sulh
ceza hâkimi ya tevkif eder veyahut da serbest bırakırdı. O sulh ceza hâkiminin
tevkif ettiği vatandaşın itiraz edeceği bir yer vardı. Nedir o? Asliye ceza
hâkimine itiraz etmekti. Asliye ceza hâkimine gitmesinin sebebi nedir? Sulh
ceza hâkimi beş yıllık bir sicile sahipse asliye ceza hâkimi asgari on beş
yıllık sicilli bir hâkim, tecrübeli bir hâkimdi. Şimdi siz ne yaptığınız? Sulh
ceza hâkiminin itirazını bir başka sulh ceza hâkimine yaptırıyorsunuz. Şunu net
söylüyorum: Cezaevlerinin kapısının iki anahtarı var: Birincisi, açarken içeri
koyduğunuz insanlara; ikincisi, çıkarken kullandığınız anahtar. Her ikisi de
sulh ceza hâkimlerine teslim edilmiştir. 
İddia etmiyorum, belki çok ağır gelebilir, bunların
tümü bilerek ve isteyerek seçilen hâkimlerdir. Tümü bilerek ve isteyerek markaj
altında girmiş hâkimlerdir. Deniyor bu laf. Şimdi, bundan Türkiye'yi
kurtarmanın yolu, sulh ceza mahkemelerinin usuldeki eksiklerinde yani itirazda
asliye cezaya gitme konusundaki hakları teslim etmeniz gerekir, bir.
İkincisi: Son günlerde kanun hükmündeki kararnamelerle
ilgili bir laf duydum. Kanun hükmünde kararnameyle, sulh ceza hâkimliğindeki
takipsizlik kararlarının yeni çıkan deliller karşısında yeniden mahkeme
edilebilmesi için savcının harekete geçmesi yetmiyor, o sulh ceza hâkiminden, o
güdümlü sulh ceza hâkiminden karar alacak, bu bir.
Zaman kalmadı, bir dakika almaya çalışacağım ama keşke
böyle olmasaydı.
İkincisi: Zarrab meselesi. Zarrab davasını bir millî
dava kabul etmeyin. Millîlik gerçekten çok farklı bir olaydır. Millîliğin çıkış
noktası Türkiye'de Müdâfaa-i Hukuktur, antiemperyalist kavgadır. O güdümden, o
anlayıştan gelmek gerekir. Zarrab’ın davası “…”(x) meselesidir. Sayın Cumhurbaşkanı belki de en
iddialı lafı söyledi “Biz ticaret yapma hakkına sahibiz, bunlar bizim komşumuz,
Amerika buna karışamaz.” Bu bir duruştur, bakın, bu bir duruştur. Dünyada geçerliliği
yoktur, bu konuda geçerliliği olmaması yanında mahkemeler karşısında
geçerliliği de yoktur. Dünyadaki gelecek cezayı önlememizde bir geçerliliği
yoktur ama doğru dürüst bir duruştur. 
Peki, o zıkkımlanmaları nereye koyacağız biz, o
ziftlenmeleri nereye koyacağız biz? Amerika sana “Kardeşim ben senin sanığını
yargılamak için toplayayım.” demiyor. “Sen benim sistemime girdin, dolarımı
kullandın. Sistemime girmek için, dolarımı kullanmak için de aracılar
kullandın.” diyor. Kimi kullandın? “Kamuda görevli insanlar ziftlendiler.”
diyor, “Çaldılar.” diyor, “Zıkkımlandılar.” diyor. Keşke zıkkımlanmasalardı da
ziftlenmeselerdi de Amerika’nın emperyalist sistemli mahkemelerinde ülkemizi
uluslararası alanda Amerikan mahkemesine yargılatacak noktaya gelmeseydik.
(Mikrofon otomatik cihaz tarafından kapatıldı) 
BAŞKAN – Buyurun, tamamlayın. 
CELAL DOĞAN (Devamla) – Tamamlıyorum. 
Bu kuş buradaydı, biliyorsunuz. Bu pırlantada da ödül
almış bir arkadaştı. Hangi alanda? Mücevher. Dün mücevherdi, bugün teneke oldu.
Bu tenekeyi buradan nasıl gönderdiğinizi ben merak ediyorum. Elinizdeydi. Eğer
elinizdeki bu kuş uçmasaydı -Amerikan sisteminde bildiğim kadarıyla gıyapta
yargılama yoktur- hiç olmazsa o rezilliği çekmezdik. Hepimizin arıdır,
hepimizin namusudur ülke adliyesine yapılacak, egemenliğimize bir darbedir. 
Bu konuda sizin gerçekten büyük kusurlarınız var, büyük
eksiklikler var. Bunu şunun için söylüyorum: Darbe oluyor, generalinizi yaver
bağlıyor, Dışişleri Bakanınızın özel odasına FETÖ’cüler giriyor, Cumhurbaşkanlığı
köşkünde koruma yerinde ikinci sınıf değil, birinci sınıf emniyet müdürleri
FETÖ’cü çıkıyor. 
Türkiye'yi kim
idare etti? Siz uyuyor muydunuz? Uyumamanız dileğiyle saygılar sunuyorum. (HDP
sıralarından alkışlar)
BÜLENT TURAN
(Çanakkale) – Biz bunlara cevap verdik defaatle. 
BAŞKAN –
Teşekkür ederiz Sayın Doğan.
Şimdi, beşinci
konuşmacı, Batman Milletvekili Sayın Ayşe Acar Başaran. (HDP sıralarından
alkışlar)
Süreniz on
dakika. 
Buyurun. 
HDP GRUBU ADINA
AYŞE ACAR BAŞARAN (Batman) – Sayın Başkan, değerli milletvekilleri; aslında,
Sayın Celal Doğan’dan sonra, bu kadar tecrübeli birinden sonra konuşmak biraz
zor. Ama Türk hukuk sistemini, Türk adalet sistemini aslında bir çırpıda
özetleyen bir konuşma yaptı. Çok da ihtiyaç kalmadı bu açıdan benim tekrar bir
özet geçmeme. 
Ama bugün
içerisinde bulunduğumuz koşullarda, en çok adaletsiz olduğumuz, adaleti en çok
aradığımız, adaletin olmadığı bir ortamda Adalet Bakanlığının bütçesini
konuşmak da ayrıca trajikomik bir durum. Çünkü bildiğiniz üzere uzun bir süredir
zaten OHAL koşullarında yönetiliyoruz. Adaletin tek bir cümleyle, tek bir
kişinin ağızından çıkan lafla tecelli ettiği bir süreçteyiz. Aslında kanunların
değil, fermanların yayımlandığı bir süreçteyiz ve biz bu konuda da buradaki
bütçe üzerinde konuşmaya çalışıyoruz.
Değerli
arkadaşlar, ben Adalet Bakanlığının bütçesinde Ceza ve Tevkifevleri Genel
Müdürlüğünün bütçesi üzerinde konuşacağım. Adalet bakanlığının bütçesini
incelediğimizde bütçenin en büyük payının Ceza ve Tevkifevleri Genel
Müdürlüğüne ayrıldığını görüyoruz, yüzde 31,9. Türkiye’de Adalet Bakanlığının
bütçesi en fazla oranda buraya gidiyormuş.
İkinci olarak da
aslında verebileceğimiz çok önemli bir istatistik: Nüfus oranına göre cezaevi
nüfusunun en yüksek olduğu ülkeler sıralamasında Amerika ve İsrail’den sonra
3’üncü ülke de bizmişiz. Muhtemelen İsrail’de Filistinliler var, Türkiye’de de
Kürtler var.
Değerli
arkadaşlar, şimdi biz cezaevlerini konuşurken birazcık ceza ve suçun tarihsel
altyapısına da bakmak gerekiyor. Ceza ve suç aslında yeni icat edilen bir durum
değil, dünyanın ilk var oluşundan beri, insanlık tarihinin ilk gününden bu yana
hem bilinen tarih, bilinmeyen, literatüre geçmiş, mitolojik metinlerde de çokça
üzerinde tartışılmış, konuşulmuş bir durumdur suç ve ceza. Klan, kabile
topluluklarından bugüne gelene kadar aslında birçok cezalandırma yöntemi
uygulanmış ama modern hukuk sisteminde o, klan, kabilede olduğu gibi ailelerin
öç alma usulü şeklinde cezalandırma yöntemi bir tarafa bırakılmış ve cezalar
kişiselleştirilmiştir. Yani modern hukukta, uluslararası kanunlarda da geçen
cezanın kişisel olduğu, şahsi olduğu ön kabulüyle yaklaşılır eğer gerçekten bu
uygulanırsa. 
Ama Türk hukuk
sistemine baktığımızda, doğru, biz de aslında hem Türk Ceza Kanunu’nda hem
uluslararası kanunlarda Avrupa İnsan Hakları Sözleşmesi ve diğer kanunlarda
cezaların şahsiliğini benimseriz ama maalesef Türkiye’de cezalar şahsi
uygulanmıyor; hem cezaevlerindeki usul açısından şahsi uygulanmıyor, bir bütün
topluma, aileye nüfuz edecek şekilde uygulanıyor hem de cezaların diğer
boyutunda artık kolektifleşmiş, toplumsallaşmış bir cezalandırma yöntemi
uygulanıyor. Bunu en çok nerede görüyoruz? Aslında hiç konuşulmayan ya da
konuşulmak istenmeyen cenazelerde görüyoruz. Öldürülenlerin cenazeleri,
hayatını kaybedenlerin cenazeleri tahrip ediliyor ve sosyal medyada
paylaşılıyor. O kişiye bir şekilde devlet ceza verdiğini düşünüyor ama yanında,
yetmezmiş gibi, ailesi ve toplumun bütününde cezalandırma yöntemine gidiliyor.
Bu, dediğim gibi cezaların şahsiliği ilkesine tamamen aykırı bir yöntem olarak
kullanılıyor. 
Cezaevlerinde bu
cezaların şahsiliği nasıl yok sayılıyor? Sürgünlerle yok sayılıyor. Adalet
Bakanımız da burada, son süreç de en fazla sürgünlerin yapıldığı süreçtir.
Kişinin kendisi Diyarbakır’da yargılanıyor ama ülkenin diğer bir ucunda,
Edirne’de cezaevinde tutuluyor. Bunun en önemli örnekleri aslında var: Bakın,
Abdullah Zeydan Diyarbakır’da yargılanıyor, ili Hakkâri, Edirne’de. Sayın
Selahattin Demirtaş Ankara’da yargılanıyor, aslında Diyarbakır’da yargılanması
gerekiyordu, ailesi Diyarbakır’da, en uzak, en ücra köşeye, Edirde’ye
gönderiliyor. 
CELAL DOĞAN
(İstanbul) – Bulgaristan kapısı kapalı olduğu için gidemedi yani Bulgar kapısı
açık olsa oraya göndereceklerdi.
AYŞE ACAR
BAŞARAN (Devamla) – Tabii, oraya da gönderecekler.
Şimdi, kişi
zaten cezalandırılıyor, ayrıca yanında ailesi de cezalandırılıyor, ailesi
kişiyle görüşemiyor. 
Bunun yanında
nasıl bir cezalandırma yöntemi var? Özellikle telefonla görüş hakkı son çıkan
KHK’larla beraber çok fazla kısıtlanmış durumda. Telefonla görüş hakları
kısıtlanıyor, aile görüş hakları kısıtlanıyor, avukat görüş hakları
kısıtlanıyor, bir kez daha aile bir cezalandırma yöntemiyle cezalandırılıyor. 
Ayrıca bununla
da kalınmıyor, bildiğiniz üzere kişiye bir defa ceza verildi mi bitti, o
cezanın infazının dolması gerekiyor, hapis cezasının. Bizde ayrıca bir ceza var
mı, hapis cezasından başka bir ceza, daha farklı bir ceza? Bildiğim kadarıyla
zaten idam kaldırıldı, bunun yanında işkence de Ceza Kanunu’nda suç olan bir ülkeyiz,
uluslararası imzaladığımız sözleşmelerde de işkencenin suç olduğunu kabul
etmişiz ama cezaevinde ayrıca cezalandırılıyor. Tek hücrede tutuluyor, kötü
muameleye maruz kalıyor. Kimlik dayatması nedeniyle Elâzığ Cezaevinde mesela
kırk beş gündür tutsaklar açlık grevinde, dört aya yakındır aile görüşüne,
telefon görüşüne, postaya çıkamıyorlar; bu ayrıca bir cezalandırma yöntemidir,
ayrıca bir işkence yöntemidir arkadaşlar. 
Zaten Türkiye’de
suç tanımı da çok geniş olduğu için, bakın, Celal ağabey çok iyi açıkladı,
istiklal mahkemeleri, DGM’ler, özel yetkili mahkemeler, terör mahkemeleri,
vesaire bizim adı değişen ama sistemi değişmeyen bir mahkeme, bir yargılama
usulümüz var. Suç tanımımız da çok geniş, düşünce suçlusuydu, siyasi suçluydu,
en geldiğimiz nokta herkesi dibi delik bir çuvala attınız “terörist” kavramı,
herkes terörist bu ülkede. Cezaevlerinin yarısı teröristle dolu; bir “tweet”
atan da terörist kabul ediliyor -dokuz yıl ceza alan var, “Hiç yok.” demişlerdi
bir ara- en ufak bir muhalif ses çıkaran da terörist kavramı içerisine
sıkıştırılıp cezaevine gönderiliyor. Birincisi, zaten tutuklayarak,
özgürlüğünden mahrum bırakılarak bu insanlara bir işkence yapılıyor ama
yetmiyor, kendine göre bir hizaya çekmesi gerekiyor devletin. Bu nedenle de
olmaması gereken… “İşte biz kabile devleti değiliz.” dedikleri ama klan, kabile
mantığıyla hareket edilen ve bu mantıkla, öç duygusuyla, hasmane bir tavırla
cezaevindeki tutsaklara her türlü kötü muamele hak görülüyor. Bir devlet kendi
yurttaşına hasmane bir tavır sergileyebilir mi? Bunun herhangi bir açıklanır
tarafı var mı? Suçu ne olursa olsun. 
Burada suçu
tartışacak, burada cezayı verecek, bu cezayı onaylayacak merci ne benim ne bu
sıralarda oturan arkadaşlarımız ne de cezaevi idareleri, cezaevi yönetimleri. Cezaevi
idaresi ve yönetimi infaz yapar, tek görevleri budur ama orada o insanlara kötü
muamele, işkence yapma hakkına sahip değillerdir. Bakın, tutsaklar, mahpuslar
gidiyorlar hastaneye, hastanede de ayrıca kötü muameleye uğruyorlar. İşlemiş
oldukları suçtan dolayı gittikleri her hastanede ayrımcı bir tavra maruz
kalıyorlar. Bunları kendileri de söylüyorlar. Peki bu kadarla mı sınırlı
cezaevi meseleleri? Değil. Şu anda 1.000’den fazla hasta tutsak var cezaevinde.
Bakın, çözüm sürecinde bu konu konuşuldu, bir mutabakata varıldı. Eğer bu
devlet, iktidar vatandaşına hasmane bir tavır takınmıyorsa cezaevinde bu kadar
hasta tutsak varken bunlarla ilgili bir düzenleme yapar. Adli Tıp raporları
var, Adli Tıp raporları olmasına rağmen ölümleri bekleniyor cezaevinde. Daha
birkaç gün önce bir cenaze çıktı. Bu hasmane tutum değil de nedir? 
Değerli
arkadaşlar, bir tane daha işkence yöntemi: Tecrit. Bugün, İmralı Cezaevinden
başlayan, Sayın Öcalan’la başlayan ve Türkiye'nin birçok yerine yayılan, birçok
cezaevine yayılan bir insanlık suçu işleniyor; tecrit. Dediğim gibi tek bir
şekilde siz ceza verirsiniz ve infazını gerçekleştirirsiniz, tecritte
tutamazsınız ama aylardır, yıllardır İmralı Cezaevindeki Sayın Öcalan,
ailesiyle, avukatıyla, herhangi bir kimseyle görüşemiyor. Neden? İktidarın
politik yaklaşımları nedeniyle ve bu peyderpey diğer cezaevlerine de yansıyor.
Değerli
arkadaşlar, bunu sadece biz söylemiyoruz; uluslararası sözleşmeler de söylüyor,
bağımsız kurum ve kuruluşlar da söylüyor: Tecrit insanlık suçudur. Bir insanı
tecritte tutamazsınız, kendi vatandaşınıza hasmane bir tutumla yaklaşamazsınız;
diyoruz, dinlemiyorsunuz. 
Adalet
Bakanlığından cevaplanmasını beklediğim başka bir soru var. 2016 yılında ve
2017 yılında CPT Türkiye'deki cezaevleri için incelemeye geldi. Biliyoruz ki
CPT raporlarını açıklarken İçişleri Bakanının onayı gerekiyor. Hükûmetten,
iktidardan sorumuzdur: Madem her defasında biz “Cezaevlerinde işkence var.”
dediğimizde “Yok.” diyorsunuz, madem cezaevlerinde işkence yok, neden CPT’nin
raporlarını açıklamasına izin vermiyorsunuz? Eğer yoksa bir işkence, bırakın,
CPT gelip yaptığı gözlemleri kamuoyuyla paylaşsın. Biz söylemeyelim, siz
söylemeyin… Zaten bizim girişimize izin vermiyorsunuz. Bakın, iki buçuk yıldır
bizler cezaevlerine hiçbir şekilde gözlem için gidemiyoruz, siz de
gitmiyorsunuz. İnsan Hakları Komisyonunun iki buçuk yılda gittiği üç beş
cezaevi, o da belirlediği cezaevleri; kendi bakış açısına göre belirlediği
cezaevlerine gitti.
(Mikrofon
otomatik cihaz tarafından kapatıldı) 
AYŞE ACAR
BAŞARAN (Devamla) – Başkanım, ben bir dakika daha alabilir miyim?
BAŞKAN –
Tamamlayın, buyurun.
AYŞE ACAR
BAŞARAN (Devamla) – Biz gidemiyoruz, Meclisin Cezaevi Komisyonu da gitmiyor;
yurt dışından heyet geliyor, raporunu açıklamasına izin vermiyorsunuz. Kapalı
bir kutu hâlinde ne olduğu bilinmeyen bir bölge hâline geldi. Zaten Türkiye’nin
içerisinde bulunduğu durum açık cezaevi hâlinde. Her gün cezaevi yapma müjdesi
veriyorsunuz; çevreleyin bütün Türkiye’nin etrafını, açık cezaevi hâlindeyiz.
Amenna, tamam, bunu da kabul ettik artık, en azından biz bunun karşısında
konuşabiliyoruz, bunu kamuoyuyla paylaşabiliyoruz elimizden geldiğince. Peki,
onlar? Onların sağlığından da, güvenliğinden de, hayatından da siz
sorumlusunuz, iktidar olarak sorumlusunuz. Bu raporların ne dediğini, nasıl bir
sonuç çıktığını da açıklamasına izin vermek zorundasınız, bizim gidişimize de
izin vermek zorundasınız eğer zan altında kalmak istemiyorsanız, eğer hâlâ
işkencenin yokluğunu iddia ediyorsanız. Bırakın, biz de gidelim, uluslararası
kurumlar da gitsin, bakalım var mı yok mu, hep beraber tescil edelim. 
Teşekkür
ediyorum arkadaşlar. (HDP sıralarından alkışlar) 
BAŞKAN –
Teşekkür ederiz Sayın Başaran. 
Altıncı
konuşmacı, Adana Milletvekili Sayın Meral Danış Beştaş. 
Buyurun. (HDP
sıralarından alkışlar) 
Süreniz on
dakika.
HDP GRUBU ADINA
MERAL DANIŞ BEŞTAŞ (Adana) – Sayın Başkan, değerli milletvekilleri; ben de
Adalet Akademisine ayrılan bütçe görüşmeleri üzerine söz almış bulunuyorum. 
Doğrusu, Adalet
Akademisi, hâkim, savcı adaylarının mesleklerine başlamadan önce daha deneyimli
kadroların yetişmesi amacıyla rahleitedrisinden geçtikleri bir merkez; böyle
tarif edebiliriz. Yani hâkim, savcı adayları göreve başlamadan önce kendilerine
dair, görevlerine dair esasları, etik değerleri ve diğer ayrıntıları bu
kurumdan öğreniyorlar. Altı aylık bir staj gibi düşünelim, altı ay adliyede,
altı ay da burada bir eğitime tabi tutuluyorlar ya da böyle iddia ediliyor. 
Şimdi, yani
açıkçası, Adalet Akademisini konuşurken Adalet Akademisine bağlı olmak dışında
yargının içinde bulunduğu durum ne? Yani o gencecik öğrencilerin, hâkim, savcı
adaylarının o eğitimde gerçekten ne gördüklerini, şu anda hâkim ve savcıların
daha çok nasıl karar verdiklerini, bağımsız olup olmadıklarını, bağımsız
değillerse nasıl tarafsız olabileceklerini değerlendirmemiz gerekiyor. Zira,
söz konusu akademilerde, kendilerinden daha deneyimli ve şu anda bütün
dünyanın, Türkiye’nin dehşetle izlediği kararları veren deneyimli hâkim,
savcılar eğitimci konumdalar. Şimdi, o eğitimciler bu gencecik hâkim, savcı
adaylarını nasıl eğitiyorlar, hangi evrensel ilkelere göre eğitiyorlar, aslında
budur bizim temel tartışma konumuz. 
Şimdi,
bu konuda yargıya ilişkin çokça şey söylendi, ben de bu kürsüden çokça söyledim
ama buna dair Yargıtay Başkanı İsmail Rüştü Cirit’in sözü birçok şeyi
açıklamaya yetiyor aslında, diyor ki daha 15 Temmuz yaşanmamıştı: “Geçmişte
yargıya olan güven yüzde 70 idi, şimdi yüzde 30’lara düştü.” Eminim şu anda bu
30’lar da yerlerde sürünüyor, hiç kimse aslında yargıya güvenmiyor. Eminim
iktidar partisi sıralarında oturan değerli milletvekilleri de bu sıralardan
kalktıktan sonra yargıya güvenmeyecekler. Şu anda güveniyorlarsa da iktidar
partisi milletvekili oldukları için güveniyorlar ama biz yargıya güvenmiyoruz,
güvenmemiz için hiçbir sebep yoktur. 
Şimdi,
diğer istatistiklere hiç gerek yok. Şöyle bir şey var: Türkiye, HSK’yi ne kadar
değiştirdi AKP iktidarı döneminde, bunu çok iyi biliyoruz. 17-25 Aralıktan
sonra HSYK’nin yapısı çokça değişti, en son 2016 referandumuyla “HSK” olarak
revize edildi ve tümüyle yürütmeye bağlandı. Şimdi, Hâkimler Savcılar Kurulunun
tümüyle Hükûmete bağlandığı bir ortamda yargı ne kadar bağımsız ve tarafsız
olabilir? Bu -hiç hukukçu olmaya gerek yok- herkesin değerlendirebileceği bir
mevzudur. 
Şimdi,
burada, adli yıl açılışları biliyorsunuz artık Beştepe’de yapılıyor, orada
yapıldı, sarayda. Hâkim, savcı kura çekimleri bile Beştepe’de yapıldı ve bu
kurayı yaptıran ve iktidarda olan parti hâlâ “Yargı tarafsız ve bağımsızdır.”
diyor. Neye göre tarafsız ve bağımsız oluyor? Tabii ki değildir yani bunu
usulen, sadece söylemiş olmak için söylüyorlar çünkü aksi hâlde bir partinin
yargısı, siyasallaşmış bir yargı hukuk devletlerinde asla yer bulamaz. 
Yani,
bununla ilgili şüphesiz çokça anekdot var yargının bağımlılığına ilişkin ama
hâkim, savcıların bu konuda çok değerli görüşleri de var. Değerli hocam,
partimizin milletvekili Mithat Sancar’ın da bu konuda TESEV’le birlikte yaptığı
bir çalışmada çok ayrıntılı değerlendirmeler var. Ben milletvekillerinden
gerçekten o kitabı özenle incelemelerini istirham ediyorum. Orada hâkim,
savcıların daha önceki yıllarda… 15 Temmuzdan sonra bu hâlde bu itiraflarda
bulunamazlar tabii. Onlar bile o dönem ne kadar zor durumda olduklarını
söylemişler. 
Değerli milletvekilleri,
yargı tarafsızlığının ön koşulu bağımsızlıktır. Bağımsız olmayan bir yargı erki
zaten tarafsız olamaz. Sicilini tutan, maaşını veren, onu istediği yere atayan,
onu istediği yere sürgün eden, onu istediği zaman tutuklayan, onu istediği
zaman görevden alan bir kurul, bir iktidar karşısında nasıl tarafsız olabilir
yargı? Kendisine zarar gelmemesi için bu konuda gereken, istenilen kararları,
istenilen hükümleri vermek durumundadır. Bu konuyu defalarca söyledik, yargı
tarafsız değildir çünkü bağımsız değil. Bağımsız olabilseydi, birilerine bağlı
olmasaydı, maaşını, özlük haklarını, özgürlüğünü, kişi haklarını başka bir
kurumdan alıyor olsaydı şüphesiz yargı tarafsız davranabilirdi ama şu anda
bunun asgari koşulları yok. 
Şimdi, Adalet
Akademisi demişken gerçekten “Adalet nedir?” diye bir sormak lazım; hiç olmayan
bir şey, Türkiye’de yok şu anda, adalet değil, adaletsizlik hüküm sürüyor. Yani
yaptığımız araştırmalara göre, dünyada başka hiçbir soru bu kadar tutkulu bir
şekilde tartışılmadı, adalet kadar, başka hiçbir soru bu kadar kan ve gözyaşı
dökülmesine yine sebep olmadı, başka hiçbir soru yine Eflatun’dan Kant’a yoğun
bir ilgiye mazhar olmadı. Adalet kavramı tarihsel arka planda da en çok
tartışılan kavramlardan biri. Bugün adaletin asgari şartları nedir peki?
Adaleti kavram olarak şöyle tanımlayabiliriz sanırım: Herkesin hakkını tanıma,
karşılıklı zıt yararlar arasında hakka uygun şekilde eşitlik veya dengenin
sağlanmasıdır ve adaletin tesisi için mutlak surette hukukun evrensel ilke ve
esaslarına uygun kanunların olması şarttır. Tabii ki kanunların da toplumda
yaşayan tüm bireylerin hak ve özgürlüklerini eşit şekilde gözetmesi gerekir.
Neresinden tutalım? Bizim ülkemizde vekiller özgür değil, milletvekillerimiz
hapiste ve rehin. Kanunları yapan irade hapiste tutulurken kanunların eşitliği
gözetlediğini kim iddia edebilir? İktidar partisi tarafından çıkarılan kanunlar
tek taraflı bakışla şu anda söz konusu. 
Şimdi, burada
adalet nasıl sağlanır? Herkese eşit sağlanarak. Daha dün 2932 sayılı Yasa’yla,
Şark Islahat Planlarıyla, Cumhuriyet Dönemi’ndeki daha birçok yasayla tehciri,
sürgünü, asimilasyonu, inkârı bu ülke yaşadı. Kürtler reddedildi, asimilasyon
uygulandı, inkâr edildi, katliama uğradı; Dersim’den, Agıri’den, Koçgiri’den,
Roboski’den bugüne geldik. Dün, çok iyi hatırlarım çocukken, Kürtçe konuşulduğu
için 2932 sayılı Yasa’yla -1991’de Özal kaldırdı- para cezası veriliyordu.
Bugün Meclis kürsüsünde kürdistan bölgesinden söz eden bir milletvekilimiz ceza
alıyor. Adalet bunun neresinde? Dün konuştuğumuz için ceza alıyorduk, bugün de
konuştuğumuz için ceza alıyoruz, değişen hiçbir şey yok. İşte, adaletsizliği ve
adalet kavramının nasıl yaşama geçtiğini buradan tartışmamız lazım. Bu kürsüde
düşünce ve ifade özgürlüğü yoksa, bu kürsüde biz kendi ana dilimizi
savunamıyorsak, kendi kimliğimizi savunamıyorsak, kendi kültürümüzü
yansıtamıyorsak, yaşadığımız coğrafyayı zikredemiyorsak bu Parlamentoda da, bu
ülkede de özgürlük de yoktur, adalet de yoktur. Bu nedenle adalet
akademilerinde ne üretildiğini çok merak etmiyorum. Çıkan kararlardan,
eğitimcilerin kim olduğundan… Onların şahsından ari bir şekilde söylüyorum.
Zaten durum ortada. 
Şimdi Adalet
Bakanı burada, hazır buradayken Sayın Adalet Bakanı ona da doğrudan sormak
istiyorum. Birazdan belgeyi de kendisine takdim edeceğim. AİHM’e gönderilen
savunmada -Sayın Adalet Bakanı ve Kurul bugün açıklama da yaptı- diyor ki:
“Milletvekilliğinden kaynaklanan haklar devam ediyor.” Yani bizim şu anda
hapiste bulunan eş genel başkanlarımız dâhil, milletvekilleri -Enis Berberoğlu
da dâhil- milletvekilliğinden kaynaklı haklarını kullanabiliyorlarmış. Nasıl
kullanıyorlar bilmiyoruz, bunu bir izah etmelerini istiyorum. Burada oy
veremiyor, hiçbir denetime katılamıyor, Anayasa değişiyor görüşmelere
-taleplerimiz ısrarla olmasına rağmen- katılamıyor, dört duvar arasında nasıl
milletvekilliği yapılıyor, gerçekten Sayın Adalet Bakanına soruyoruz. 
Hadi bunu da
geçtim, her şeyi geçtim, biz cezaevindeki arkadaşlarımızla görüşemiyoruz. Biz
milletvekiliyiz, biz milletvekili olarak haklarımızı kullanamıyoruz. Bu konuda
neden izin verilmiyor? Tek tek aramak, rica etmek, defalarca görüşmeyi
geçiyorum, istisnaları geçiyorum. Gerçekten bu ayrımcı uygulamayı bugün bize
izah edin. Biz eş başkanlarımızı ve milletvekillerimizi neden ziyaret edemiyoruz?
Diğeri, Demirtaş
şahsında tüm vekiller için soruyorum, onun şahsında tümü için: Dört yüz yedi
gündür Demirtaş cezaevinde, 95 duruşması yapıldı. Neden Demirtaş’ı mahkemeye
çıkarmıyorsunuz?
(Mikrofon
otomatik cihaz tarafından kapatıldı) 
MERAL DANIŞ
BEŞTAŞ (Devamla) – Sayın Başkan, çok rica ediyorum.
BAŞKAN –
Buyurun, tamamlayın.
MERAL DANIŞ
BEŞTAŞ (Devamla) – “HDP’liler mahkemeden kaçıyor.” diyordunuz ısrarla, şimdi
neden mahkemeleri HDP’lilerden ve Demirtaş’tan kaçırıyorsunuz, bunun izahını
istiyorum.
Elimde sizin
adınıza imzalanan bir yazı var, cevap alamadığım için buradan sormak
zorundayım, Enis Yavuz Yıldırım, Hâkim, Bakan adına, Genel Müdür. Ve bu yazıda
şunu söylüyor, diyor ki: “Silahlı terör örgütüne üye olma suçundan militan
konumunda olan ve kamuoyu tarafından yakından bilinen ve takip edilen…” devam
ediyor “…olabileceği değerlendirilmektedir…” Bu, sözünü ettiğimiz kişi
Demirtaş. Buna Yargıtay kararı ekleniyor ve diyor ki: “SEGBİS’te savunmasının
alınmasına…” Bu bir talimattır aynı zamanda. Ve “Anılan Yargıtay ilamı uyarınca
işlem yapılması ve işlem yapılamaması hâlinde, gerekli görülürse, günsüz olarak
duruşma açılması.” diyorsunuz. Bu, yargıya müdahaleyi siz mi yaptınız? Siz
yapmadıysanız, bugüne kadar onlarca defa bu kürsüden sorduk, neden yanıt
vermediniz? Demirtaş’ın mahkemeye çıkmamasının, vekillerin çıkarılmamasının
sebebi sizin talimatınız mıdır? Şimdi bunu size de takdim edeceğim.
Teşekkür
ediyorum. (HDP sıralarından alkışlar)
BAŞKAN
– Teşekkür ederiz Sayın Beştaş.
Yedinci
ve son konuşmacı Mardin Milletvekili Sayın Mithat Sancar. 
Süreniz
on dakika Sayın Sancar.
Buyurun.
(HDP sıralarından alkışlar)
HDP
GRUBU ADINA MİTHAT SANCAR (Mardin) – Teşekkürler Sayın Başkan.
Değerli
milletvekilleri, Adalet Bakanlığı bütçesini görüşüyoruz. Sanırım şu an en derin
yaralarımızın olduğu alan adalet alanıdır. Adalet sadece Adalet Bakanlığını
ilgilendiren bir mesele değildir elbette, başka boyutları da vardır ama
“adalet” denince akla ilk gelen şey hukuk ve yargıdır. Hukukta ve yargıda çok
büyük, çok büyük sarsıntılar ve yıkımlar yaşıyoruz, buna gözümüzü kapatırsak bu
yıkımların daha da derinleşeceğinden çok ciddi endişe duyuyoruz. Aslında bütün
bunları tek tek verilerle anlatmak da mümkün, tarihten örnekler vererek de bu
konuda uyarılarda bulunmak da mümkün.
Öncelikle,
birkaç önemli sorunu ben de dile getireyim. Zaten benden önce konuşan sevgili
arkadaşlarım somut olaylarla ilgili yeterince örnekler verdiler ama ben de
burada belki zaman yetersizliğinden değinilmeyen bir iki konuya işaret etme
ihtiyacı duyuyorum.
“Yargı
tacizi” diye bir kavram vardır uluslararası literatürde de yer alır, en çok da
Avrupa İnsan Hakları Mahkemesi kararlarında adil yargılamanın ihlali olarak
belirtilir. Yargı tacizi nedir? Durup dururken, sağlam gerekçeler olmadan,
deliller olmadan, varsayımlara, hatta dedikodulara ve en çok da itirafçı
beyanlarına dayanılarak fezleke ve iddianame hazırlanmasıdır. Şu an hazırlanan
iddianamelerin çok büyük bir kısmı temelden yoksun değerli arkadaşlar. Bundan
birkaç yıl önce HSYK’yla ilgili -o zaman HSYK’ydı- bir çalışma yapmıştık ve bu
da TESEV’den yayımlandı. İddianamelerle ilgili bir çalışma yapmıştım daha o gün
ve otuz yıllık hukuk hocalığı geçmişimde yaptığım gözlem ve araştırmalara
dayanarak bu kadar vahim iddianamelerin hiçbir dönemde olmadığını söylemiştim,
yanılmışım çünkü sonrası geliyordu ve sonra gelen o tablo benim o
söylediklerimin çok naif olduğunu bana gösterdi. 
Şunu demek
istiyorum: Son iki yılda hazırlanan iddianamelere baktığımızda gerçekten hiçbir
aklın ve vicdanın kabul edemeyeceği nitelikte ithamlar ve ifadelerle doludur.
Bunun adil yargılama hakkını kökten yok ettiğini bilmek lazım, dinamitliyor. Bu
tür fezleke ve iddianamelerle şüpheli durumuna düşen insan sayısının yaklaşık 7
milyon olduğunu geçtiğimiz günlerde Yargıtay Başkanı söyledi. Düşünün: Bir
ülkede 80 milyonluk bir nüfus var ve yaklaşık her 10 kişiden 1’i şüpheli. Bu,
Hükûmete ve tabii ki Adalet Bakanlığına iki açıdan çok önemli sorular sormayı
gerektiriyor. Gerçekten bu kadar şüpheli varsa ve gerçekten bunlar şüpheliyse
toplumun hukuk ve adalet barışını sağlamakta yetersiz kalıyorsunuz,
başaramıyorsunuz, hukuk barışını ve adil bir birlikte yaşam ortamını
yaratamıyorsunuz. Eğer bunlar biraz önce söylediğim gibi, temelsiz ithamlara,
dayanaksız iddianamelere ve keyfî soruşturmalara dayanıyorlarsa bu daha
vahimdir. Demek ki adil yönetmek gibi bir isteğiniz de yok, adalet gibi bir
derdiniz de yok, bu anlama gelir. 
Şimdi,
Türkiye’de yargı taciziyle ilgili örnekleri sıralamaya kalksam burada birkaç
saat konuşmam gerekiyor. Geçen gün grup koridorunda absürt fezlekelerle ilgili
bir sergi açmıştık, sembolik bir sergi. Sadece birkaç tanesine bakarsanız
görürsünüz gerçekten. Ortada adalete dayanan, eşitliği gözeten bir soruşturma
ve yargılama süreci yok değerli arkadaşlar. Siyasi hedeflere kilitlenmiş bir
hesap var. Bunun da tarihteki adı, literatürdeki adı “siyaseten yargılama” ya
da benim tercih ettiğim kavramla “siyasi yargı”dır. Siyasi yargının amacı;
kanunları uygulamak, adaletin temel ilkelerini hayata geçirmek değildir;
kendisine düşman, hasım veya muhalif gördüğü kesimleri, iktidarın yargıyı
kullanarak sindirmesi veya tasfiye etmesidir, siyasi yargı budur. 
Çok büyük siyasi
davalar var tarihte, örnekleri var. Bu davaları yine çok uzun uzun saymayacağım
ama ilk akla gelen 3 tanesini söyleyeyim: Dreyfus davası, Rosenbergler davası,
Sacco ve Vanzetti davası.
Şimdi, Dreyfus
davasını biraz açalım, bize önemli dersler verir diye düşünüyorum, önemli
uyarılar buradan çıkabilir diye inanıyorum. Dreyfus davası 1894’te bir casusluk
iddiasıyla başlamıştı fakat toplumdaki bütün önemli çelişkileri bir katalizör
gibi ayrıştırmıştı. Şu okuduğum satırları ben 2010 yılında yazmıştım, KCK
davaları dolayısıyla yazmıştım. Oraya bağlayacağım, buradan izninizle birkaç paragraf
okuyacağım. Dreyfus davası ile KCK yargılamaları ve sonrası arasında ne gibi
bir ilişki var. Fransa sarsılıyordu. Biliyorsunuz, Dreyfus davasıyla ilgili
tartışmalar bugün de bitmiş değil. Dönemin çok güzel bir analizini yapan çok
değerli düşünür Hannah Arendt çok güzel özetlemişti Dreyfus davasının özünü.
Diyor ki: “Fransa ikiye bölünmüştü, bir yanda Dreyfusçular, diğer yanda anti
Dreyfusçular. Bu bölünme, 20’nci yüzyılda da siyasi yansımaları bakımından
varlığını sürdürdü. ‘Anti Dreyfusçu’ terimi, cumhuriyet ve demokrasi karşıtı ve
ırkçı herkesi tanımlayan bir sıfat olarak kullanıldı. Anti Dreyfusçular
cephesi, monarşizmden nasyonal Bolşevizm’e ve sosyal faşizme kadar geniş bir
yelpazeyi kapsıyordu. Cumhuriyete ve bütün demokratik etkilere karşı reaksiyoner
bir siper oluşturan silahlı kuvvetlerdeki ‘çelik kast’ bu cephenin en önemli
bileşeniydi. Vurgulamakta fayda var, ‘Fransa Fransızlarındır.’ sloganı bu
cenahın en popüler sloganıydı.” Peki, daha sonra ne oldu? Bunun karşısında bir
anti Dreyfusçu cephe oluştu. Kim kazandı ya da sonuç ne oldu? Maalesef “Fransa
Üçüncü Cumhuriyeti anti Dreyfusçuların bu ırkçı, faşist zihniyeti ve çabaları
dolayısıyla yıkıldı.” diye kayda geçiyor tarihçiler. Onlar çok güçlü olduğu
için mi? Hayır, anti Dreyfusçular çok güçlü olduğu için değil ama Dreyfusçular
yeterince güçlü olmadığı içindi. 
Şimdi, ben
buradan çağrı yapıyorum hem Hükûmete hem bakanlara, milletvekillerine ve
kamuoyuna: Bizim bütün siyasi davalara karşı Dreyfusçu bir ruha ve tutuma
ihtiyacımız vardır. Burada uyarmıştım, “Bu davalar gelecek ve mutlaka iktidarı
vuracak.” diye. Yazı burada, 21 Ekim 2010. Oldu mu? Evet, oldu. “Komplodur.”
“Kumpastır.” dedik, sonra itiraf ettiler, cemaatçi polislerin hazırladığı
dosyalarla, cemaatçi savcı ve hâkimlerin kararlarıyla bir siyasi tasfiye
yürütülmek isteniyordu; aynen şimdi olduğu gibi. HDP’ye yönelen,
milletvekillerine, il, ilçe teşkilatı yöneticilerine ve üyelerine yönelen
davalar da böyledir. Peki, bu kadar açık bir gerçeklik var, geldi ve darbeye
kadar uzandı, 15 Temmuza geldi. 15 Temmuzla mücadele adına ilk el atılan alan
yargıydı, cemaatçi hâkim ve savcıları temizleyelim diye başladılar. O gün o
uyarıyı dikkate alsaydınız 15 Temmuz belki olmayacaktı. Buna benzer başka
uyarılar da yapıldı. 
Geçen günkü
konuşmamda bir öneride bulunmuştum, Sayın Bakan da buradayken bu öneriyi tekrar
ediyorum. Eğer yargıdan bu kadar çok sayıda insanı ihraç ediyorsanız… 
(Mikrofon
otomatik cihaz tarafından kapatıldı) 
BAŞKAN – Lütfen
tamamlayın Sayın Sancar.
MİTHAT SANCAR
(Devamla) – Tamamlıyorum.
Sanırım toplam
kadronun yüzde 25’i ihraç edilmiş durumda. İhraç edilen herkesin mutlaka suçlu
olduğunu elbette iddia etmem ben fakat ihraç, tek başına önemli bir işlemdir.
Hükûmet ihraç etmişse, bu insanların hukuk ilkelerine ve adalet gereklerine
göre faaliyet yürütmediklerine kanaat getirdiği için yapmıştır. Gelin, bu
davaları, bu savcı ve hâkimlerin imzası bulunan davaları nasıl yeniden
değerlendirebileceğimize dair birlikte bir çalışma yapalım. İzninize ve
affınıza sığınarak söyleyeyim, bu konuda epeyce çalışmam oldu uluslararası
örnekleri de kapsayan, hepsini emrinize sunmaya hazırım. Birlikte kanun
hazırlayalım. Grubumda çok değerli hukukçu arkadaşlarım var, Mecliste de var.
Adaletsizliği yok etmezsek bu toplumu çürütürüz. Buna hiç kimsenin hakkı yok. 
Saygılarımla
efendim. (HDP sıralarından alkışlar)
BAŞKAN –
Teşekkür ederiz Sayın Sancar. 
Sayın
milletvekilleri, şimdi Adalet ve Kalkınma Partisi Grubunun konuşmacılarına
geçti sıra. 
İlk konuşmacı
Gümüşhane Milletvekili Sayın Hacı Osman Akgül. 
Süreniz beş
dakika.
Buyurun. (AK
PARTİ sıralarından alkışlar)
AK PARTİ GRUBU
ADINA HACI OSMAN AKGÜL (Gümüşhane) – Sayın Başkan, değerli milletvekilleri;
Çevre ve Şehircilik Bakanlığımızın bütçesi üzerinde grubumuz adına söz almış
bulunuyorum. Bu vesileyle yüce Meclisimizi saygıyla selamlıyorum.
Günümüzde
insanlığın ortak amacı, biyolojik çeşitliliğin korunduğu, kaynakların
sürdürülebilir kullanımının benimsendiği, açlık ve yoksulluğun en aza
indirildiği, çevreyle dost, çevre kirliliğinin önlendiği, daha yeşil ve daha
yaşanabilir bir dünyaya ulaşmaktır. 
Uluslararası
anlaşmalar çerçevesindeki sorumluluklarının bilincinde olarak bütün insanlığı
etkileyen çevre sorunları konusunda yürütülen çalışmaların takipçisi olan
ülkemiz ekonomi, enerji, şehirleşme ve daha birçok alanda çevrenin korunmasını
ön plana çıkaran politikalar yürütmektedir. Bu kapsamda geçmiş yıllardan
günümüze nüfus, satın alma gücündeki artış ve teknolojik gelişmelerin doğal
sonucu olarak ülkemiz genelinde üretilen atık miktarları artmaya devam etmektedir.

Özellikle
şehirlerimizin en önemli sorunu olan atıkların yönetimi, sürdürülebilir ve
entegre bir atık yönetiminin ihtiyacını doğurmaktadır. Atıkların geri dönüşüm
ve geri kazanım süreci içerisinde değerlendirilmeden bertarafı hem maddesel hem
de enerji olarak ciddi kaynak kayıplarına sebep olmaktadır. Teknik, ekonomik ve
sosyal disiplinlerle çok yönlü ilişkiler içerisinde olan sürdürülebilir atık
yönetimi, atık önleme, tekrar kullanım, geri dönüşüm ve geri kazanıma
odaklanmayı, atık hiyerarşisi çerçevesinde atığın oluşumundan nihai bertarafına
kadar bir atık yönetim planı hazırlanmasını zorunlu kılmaktadır. 
Bu
amaçla Bakanlığımızca doğal kaynaklarımızın ve ekosistemlerin korunup
geliştirilmesiyle mevcut ve gelecek nesiller için sağlıklı ve yaşanabilir bir
çevre oluşturulmasını sağlamak üzere sürdürülebilirlik ilkesi çerçevesinde
uluslararası normlar ve ulusal öncelikler gözetilerek strateji ve mevzuat
geliştirme, atıkların kaynağında en aza indirilmesi, sınıflara ayrılması,
toplanması, taşınması ve geri kazanılması, enerjiye dönüştürülmesi ve nihai
bertarafı konularında politika ve strateji belirleme sorumluluğu çerçevesinde
2016-2023 yıllarını kapsayan Ulusal Atık Yönetimi ve Eylem Planı
hazırlanmıştır. Ulusal Atık Yönetimi ve Eylem Planı, gerek ulusal mevzuatımızın
uygulanması gerekse de Avrupa Birliği müktesebatına uyum çalışmaları
doğrultusunda hazırlanmış bir çalışmadır. Bu kapsamda, Türkiye genelinde 15
bölge ve 81 ilde atık yönetimiyle mevcut durum analiz edilerek bertaraf
yöntemleri belirlenirken bölgenin coğrafi yapısı ve atık karakterizasyonu
dikkate alınmıştır. Atıkların türlerine göre kaynağında ayrı toplanması, geri
dönüştürülmesi, farklı yöntemlerle geri kazanılması ve bertaraf yöntemlerinin
ortaya konması hedeflenmiştir. Aynı zamanda, doğal kaynakların hızlı
tüketiminin önüne geçilmesi amacıyla geri dönüşüm ve kazanımla atıkların
ekonomiye yeniden kazandırılması sağlanarak ülke genelinde sürdürülebilir atık
yönetim stratejilerinin belirlenmesi amaçlanmıştır. Ulusal Atık Yönetimi ve Eylem
Planı çerçevesinde ortaya konacak politika ve uygulamalarla ülkemizin hem daha
iyi organize edilmiş entegre ve kurumsal yapıya, güçlü bir atık yönetim
sistemine sahip olması hem de vatandaşlarımıza daha sağlıklı ve daha temiz bir
çevrede yaşama imkânı sağlanabilecektir. 
AK PARTİ olarak
çevreyi gelecek nesillere karşı bir sorumluluk bilinciyle ele almakta ve bir
emanet olarak görmekteyiz. Ülkemizde 2002 yılında katı atık düzenli depolama
tesisi sayısı sadece 15 iken 2017 yılı Ekim ayı itibarıyla 84’e ulaşmıştır. Bu
tesislerle 1.112 belediyede yaklaşık 53 milyon nüfusa hizmet verilmektedir.
2023 yılı hedefimiz, nüfusun tamamına bu hizmeti ulaştırmaktır.
Medeniyetimizin
üzerinde yükseleceğini düşündüğümüz şehirlerimizin kültürümüzün renklerini
yansıtan ve yaşadığımız zamanın çizgilerini barındıran, altyapısı sağlam…
(Mikrofon
otomatik cihaz tarafından kapatıldı)
BAŞKAN –
Buyurun, tamamlayın.
HACI OSMAN AKGÜL
(Devamla) - …afetlere dayanıklı ve çevreye duyarlı bir biçimde gelişmesini
hedefliyoruz.
Sözlerimi sonlandırırken
Ulusal Atık Yönetimi ve Eylem Planı’nın hazırlanmasına öncülük eden Çevre
Bakanlığımızı, bu çalışmanın paydaşlarından olan ve Sayın Cumhurbaşkanımız
Recep Tayyip Erdoğan’ın Büyükşehir Belediye Başkanlığı döneminde onun
talimatlarıyla kurulmuş olan İstanbul Büyükşehir Belediyesi iştiraki çevre
yönetim şirketi İSTAÇ AŞ’yi bu güzel çalışmalarından dolayı tebrik ediyorum. 
Bu düşüncelerle
2018 yılı bütçemizin ülkemize hayırlı olmasını temenni ediyor, yüce Meclisimizi
saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ederiz Sayın Akgül. 
İkinci konuşmacı
Kocaeli Milletvekili Sayın Sami Çakır. 
Süreniz beş
dakika. 
Buyurun. (AK
PARTİ sıralarından alkışlar) 
AK PARTİ GRUBU
ADINA SAMİ ÇAKIR (Kocaeli) – Sayın Başkan, değerli milletvekilleri; 2018 Yılı
Merkezi Yönetim Bütçe Kanunu Tasarısı’nın Çevre ve Şehircilik Bakanlığı bütçesi
üzerine AK PARTİ Grubumuz adına söz almış bulunmaktayım. Bu vesileyle Genel
Kurulu ve milletimizi saygıyla selamlıyorum. 
Sözlerime,
Amerika Birleşik Devletleri’nin Kudüs’ü başkent olarak tanıma kararıyla ilgili
düşüncelerimi ifade ederek başlamak istiyorum. Emperyalist ve müstekbir kafa
yapıları, kafalarında kurguladıkları dünya düzeni putunun önünde insanın ve
insanlığın secde etmesini emrediyorlar. Bu anlayışı peşinen reddettiğimi,
alınan kararı kınadığımı, bölgede bir Filistin meselesi olmadığını, aksine,
dünyanın bir İsrail sorunu olduğunu ve dünyamıza giydirilmek istenen bu esaret
anlayışını ruh özgürlüğümüzle tanımadığımızı, tanımayacağımızı hatırlatmak
istiyorum. 
Rahmetli Akif
İnan’ın Mescid-i Aksa dizelerini sizlerle paylaşmak istiyorum: 
“Mescid-i
Aksa’yı gördüm düşümde, 
Bir çocuk
gibiydi ve ağlıyordu. 
Varıp eşiğine
alnımı koydum, 
Sanki bir yer
altı nehri çağlıyordu.

Gözlerim
yollarda bekler dururum, 
‘Nerde
kardeşlerim?’ diyordu bir ses, 
İlk kıblesi
benim ulu Nebi’nin. 
Unuttu mu bunu
acaba herkes?

Burak dolanırdı
yörelerimde, 
Miraca yol veren
hız üssü idim. 
Bellidir
kutsallığım şehir ismimden, 
Her yana nur
saçan bir kürsü idim.

Hani o günler ki
binlerce mümin, 
Tek yürek
hâlinde bana koşardı. 
Hemşehrim
nebiler yüzü hürmetine, 
Cevaba erişen
dualar vardı.

Şimdi
kimsecikler varmaz yanıma, 
Müminden
yoksunum, tek ve tenhayım. 
Rüzgârlar
silemez gözyaşlarımı, 
Çöllerde kayıp
bir yetim vahayım.

Mescid-i Aksa’yı
gördüm düşümde, 
‘Götür
Müslüman’a selam.’ diyordu. 
‘Dayanamıyorum
bu ayrılığa, 
Kucaklasın beni
İslam.’ diyordu.”
Sayın Başkan,
değerli milletvekilleri; hayatımızın yaşadığımız şehir ve çevrenin
güzelleştirildiği kadar güzelleşeceğini biliyoruz. Ülke kalkınma politikaları,
bölgesel gelişme stratejileri ile bölge plan kararlarının mekânsal
organizasyonlarını sağlamak, yerleşme ve yapılaşmaya yönelik mimarlık,
mühendislik, müteahhitlik ve müşavirlik düzenlemelerinin yanında, doğal, tarihî
ve kültürel değerlere sahip çıkarak onların yaşatılması ve gelecek nesillere
aktarılması noktasında azami gayret gösterildiğini biliyoruz. Afetlere duyarlı
yerleşme, doğal ve kültürel varlıkların korunması, kentsel dönüşüm, teknik ve
sosyal altyapı, yerel kalkınma, kentlilik bilinci, yönetişim ve yerel
yönetimlerle ilgili olarak yapılan ve yapılacak olan her çalışma, toplum,
çevre, şehir uyum ve güzelliğini hayata yansıtma anlamında bir değer
taşıyacaktır.
Çevre ve
şehircilik üzerine değerlendirme yaparken sadece yeşilin, mavinin bir
özleminden bahsediyor değiliz. Aslında her şeyin yerli yerinde olmasını
istediğimizi ifade ediyoruz. Ne görmek arzu ediyorsanız karşılığını
bulabildiğiniz bir coğrafyanın insanlarıyız. Aldığımız mirası bize
bırakanların, hayatı doğayla nasıl uyumlu hâle getirmeye çalıştıklarını,
eserlerindeki estetiği, göz zevkine nasıl hitap edildiğini, camide bile ses
yankısını dağıtıcı akustik planlamayı asırlar önce düşünüp uygulayabildiği
gerçeğini bugün göz önünde bulundurabilmeliyiz. Yoldaki dikeni başkasına zarar
vermemesi için kaldırmayı bile inancın bir parçası sayan bir kültür anlayışının
mensuplarıyız. Kıyamet koparken bile elindeki fideyi dikmeyi öğütleyen bir
rehberin yolları kirletenlerin nasıl kötü bir iş yaptığını söylemesi yeşillendirmeye
teşvik ederken, çevre kirliliğine sebebiyet verebilecek en küçük bir davranışı
da menetmiş olmasından bugünümüze, kendimize, kentlerimize, yaşamımıza bir
şeyler aksettirebilmek, bu bilinci yaşamın her alanında bir bütün olarak
uygulayacak bir programı kendimize şiar edinerek yarınımıza taşıyacak bir
davranış, anlayış, eylem birlikteliğine yönlendirir diye ümit ediyorum.
Biz estetiği
arayan gözümüzle, suhuleti özleyen gönlümüzle, doğayla barışık bir insan olma
adına ne yaptığımıza bakabilme ve hep birlikte bir şeyler yapmanın gayreti
içerisinde olabilme temennisiyle 2018 yılı bütçesinin hayırlı olmasını diliyor,
Genel Kurulu ve milletimizi saygıyla selamlıyorum. (AK PARTİ sıralarından
alkışlar) 
BAŞKAN –
Teşekkür ederiz Sayın Çakır.
Üçüncü konuşmacı
İstanbul Milletvekili Sayın Osman Boyraz.
Buyurun. (AK
PARTİ sıralarından alkışlar) 
Süreniz beş
dakika.
AK PARTİ GRUBU
ADINA OSMAN BOYRAZ (İstanbul) – Sayın Başkan, değerli milletvekilleri; Tapu ve
Kadastro Genel Müdürlüğünün 2018 mali yılı bütçesi üzerinde AK PARTİ Grubu
adına söz almış bulunmaktayım. Bu vesileyle sizleri ve ekranları başında
bizleri seyreden aziz milletimizi en kalbî duygularla hasret ve muhabbetle
selamlıyorum.
AK PARTİ
hükûmetleri olarak yapmakta olduğumuz 16’ncı bütçemizin öncelikle milletimize,
ülkemize hayırlı olmasını Cenab-ı Allah’tan niyaz ediyorum. Bu tarihî başarının
altına imza atan milletimize de şükranlarımı sunuyorum.
AK PARTİ
iktidarları döneminde eğitimden sağlığa, adaletten emniyete, ulaşımdan
enerjiye, hemen hemen her alanda hülasa yapılan destansı hizmetleri hepimiz
yıllardır görmekteyiz, gözlemlemekteyiz. Bugün de Tapu ve Kadastro Genel
Müdürlüğünün yapmış olduğu çalışmaların bir kısmını sizlerle paylaşacağım.
Tabii, bu yapılan hizmetlerin tamamını paylaşmaya ne dağarcığımdaki kelimeler
yeter ne de zaman yeter, bunun da farkında ve bilincinde hareket ediyorum ama
kısacası Tapu ve Kadastroda neler yapılıyor onları da sizlerle paylaşayım.
Tapu
ve Kadastro Genel Müdürlüğümüz, Anayasa’mızın 35’inci maddesinde yer alan
mülkiyet hakkı, kişinin hakları ve ödevleri arasında yer alan temel haklardan
biridir. Bu hakkın tesisi, muhafazası, tescili, Tapu ve Kadastro Genel
Müdürlüğümüz tarafından yerine getirilmektedir. Yaklaşık iki asırdır halkımıza
hizmet eden, “tapu gibi sağlam” şiarıyla ülkemizde gayrimenkullerin kaydını
tutan Tapu ve Kadastro Genel Müdürlüğü, geçmişten edindiği tecrübeyi, çağdaş,
yenilikçi ve teknolojik yeniliklerle harmanlayarak taşınmazlara ilişkin
mülkiyet bilgilerini devlet güvencesi altında muhafaza etmekte, güncellemekte
ve milletimizin hizmetine sunmaktadır. 
Tapu
ve Kadastro Genel Müdürlüğümüz, Türkiye kadastrosunun 2003 öncesinde ülke
genelinde yılda ortalama 350 biriminin kadastrosunu yaparken 2003 yılından
sonra yıllık ortalama 1.750 birimin kadastro çalışmasını yapmıştır. Bu şu
demektir: Eğer 2003’teki o sistem devam ediyor olsaydı bugün Türkiye’deki
kadastronun tamamlanması yaklaşık otuz beş, kırk yıl sürecekti, daha otuz beş
yıl olacaktı. Ama hamdolsun ki her alanda, biraz önce de ifade ettiğim gibi,
yapılan çalışmalar sonucunda burada da destansı hizmetleri milletimizin
vicdanına havale ediyoruz ve milletimiz de gereğini yapıyor. 
Kurumda
yapılan önemli değişikliklerden biri de TAKBİS Projesi. Bu proje, mülkiyet
bilgilerine sahip kişinin güvenli, güncel, hızlı bir şekilde taşınmazlarla
ilgili her türlü sorgulama, takip ve stratejik bilgilerin yapıldığı bir
e-devlet projesidir. Ülkemizde taşınmazların haritaya dayalı tapu kayıt
sistemleri tamamlanmış, tapu kadastro verileri bilgi teknolojileriyle entegre
edilerek bilgi sistemleri üzerinde hizmet sunulmaya başlamıştır. Yani bu
şekilde devam eden bir hizmet silsilesi. 
Tabii,
gündemimiz çok yoğun ve sıcak olduğu için bazı şeyleri de konuşmadan
geçemeyeceğim. Tüm insanlığın ortak değeri olan Kudüs hakkında da birkaç
konudan bahsedeceğim. Biraz önce değerli vekilimiz de çok harika bir şiirle
bütünleştirdi. Tarih boyunca köklü ve büyük medeniyetlere ev sahipliği yapan 3
semavi dinin de kabul ettiği Kudüs, İslam medeniyetinde önemli bir yer
tutmaktadır. Tüm İslam devletlerinde önem verilen Kudüs, Yavuz Sultan Selim
döneminde Osmanlı İmparatorluğu hâkimiyetine geçmiş ve bu dönemden itibaren
kutsal Kudüs şehrine önem verilerek imar gelişmesi için önemli çalışmalar
yapılmıştır. Her türlü vergiden muaf tutulan Kudüs şehrinin gelişmesinde
Osmanlı sultanlarının, bu büyük devlet adamlarının kurduğu vakıflar önemli bir
yer almıştır. Yönetimi altına giren bölgeleri işgal eden değil, imar eden
medeniyetimiz, mübarek ve şerefli belde kabul ettiği Kudüs şehrini de imar
etmiş ve faaliyetleri kayıt altına alarak muhafaza etmiştir. Günümüze ulaşan bu
kayıtlar da göstermektedir ki geçmişle olan bağları arşivimizde muhafaza edilen
Kudüs, bizim geçmişimiz ve manevi değerlerimizdir. Arşivimizde Kudüs’e ait 1865
ve 1917 tarihleri arasını kapsayan 47 adet zabıt kayıt defteri bulunmaktadır.
Bu defterlerde bulunan kayıtların da yaklaşık 37 bin adedi vakıf, 133 bin adedi
özel mülkiyet, 18 adedi ise hazineye ait kayıtlardır, toplamda ise 170 bin adet
kayıt mevcuttur. Bu kayıtlardan da anlaşılacağı üzere, her çağda, her dinde,
her dilde mübarek ve şerefli bir belde olarak tanıdığımız Kudüs, arşiv
kayıtlarımızdan da anlaşılacağı üzere bir İslam beldesidir. Maalesef yarım asrı
aşan bir süredir kan ve gözyaşının hüküm sürdüğü bu coğrafyada Kudüs bu yaranın
sembol şehridir. Dolayısıyla zulme maruz bırakılan bu coğrafyanın mazlum
insanları için tıpkı şairin de ifade ettiği gibi “Zincirin altınsa da hatta,
koparıp kır/Susmak ne demekmiş, yere haykır göğe haykır/Vicdan bile duymaz
çıkmazsa bir ahı/Sessiz kölelerdir yaratan bin bir ilahı.” Yine, bizim üstat
şairimiz Mehmet Akif Ersoy’un “Zulmü alkışlayamam, zalimi asla sevemem/Adam,
aldırma da geç git, diyemem, aldırırım/Çiğnerim, çiğnenirim, hakkı tutar
kaldırırım/Zalimin hasmıyım amma severim mazlumu.” İşte, bu noktada “Güçlü
olmak haklı olmak anlamına gelmez, haklı olan güçlüdür.” diyerek haksızlıkların
karşısında elif gibi dimdik duran… 
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın.
OSMAN BOYRAZ
(Devamla) - …Birleşmiş Milletler kürsüsünde “Dünya 5’ten büyüktür.” diye
haykıran Cumhurbaşkanımız Recep Tayyip Erdoğan’ın şahsında İstanbul’da toplanan
İslam İşbirliği Teşkilatının almış olduğu karar hepinizin malumu. Bu kararın
tüm insanlığa hayırlı uğurlu olmasını Cenab-ı Allah’tan niyaz ediyorum ve bu
duygu ve düşüncelerle 2018 mali yılı bütçemizin hazırlanmasında emeği geçen
başta iktidar olmak üzere, öneri ve telkinleriyle yön veren muhalefet
partilerine, Bakanlığımızın bürokratlarına da teşekkürlerimi sunuyorum. 
Hepinize hayırlı
günler diliyorum. (AK PARTİ sıralarından alkışlar)
BAŞKAN –
Teşekkür ederiz Sayın Boyraz.
Dördüncü
konuşmacı, Aydın Milletvekili Sayın Mustafa Savaş.
Buyurun. (AK
PARTİ sıralarından alkışlar)
Süreniz beş
dakika. 
AK PARTİ GRUBU
ADINA MUSTAFA SAVAŞ (Aydın) – Sayın Başkan, değerli milletvekilleri; Kalkınma
Bakanlığımızın 2018 yılı bütçesini konuşmak üzere AK PARTİ Grubu adına söz
almış bulunuyorum. Yüce Meclisimizi saygıyla selamlıyorum. 
Kalkınma
Bakanlığımız, Devlet Planlama Teşkilatı günlerinden beri ekonominin gizli
kahramanı olarak bilinir. Bakanlık, planlama geleneğiyle güçlü bir biçimde
şekillenen kalkınma sürecini bugün Kalkınma Bakanlığı olarak sürdürmektedir.
Küresel gelişmelerin yakından takibi, ülkemizdeki ve bölgemizdeki değişimlerin
iyi analiz edilmesi, ekonomik risklerin sürekli öngörülerek politikaların buna
göre şekillendirilmesi Bakanlığın rolünü ortaya koymaktadır. 
Sayın Başkan,
değerli milletvekilleri; dünyada ve bölgesinde parlayan bir ekonomi olarak
Türkiye, konumu nedeniyle dost-düşman herkesin dikkatini çekiyor. Son on beş
yılda yakaladığımız siyasi istikrar, yüksek, sürdürülebilir bir ekonomik
büyümenin de önünü açmıştır. Bugün ekonominin istikrarlı büyümesinin tesadüfi
veya konjonktürel olduğunu düşünenler büyük bir yanılgıya düşmektedir. Türkiye
ekonomisinin sağlam temelleri, partimiz iktidara geldiğinden beri
hükûmetlerimiz tarafından uygulanan doğru ekonomi politikaları, dinamik olan
özel sektörümüz, sağlıklı bankacılık sistemi ve kamu mali disiplini sayesinde
güçlü büyüme seyri devam etmektedir. 
Dünyada başka
bir ekonomi yoktur ki 15 Temmuz gibi hain bir saldırı sonrasında bütün
piyasalarını çalıştırsın ve bir yıl sonrasında da dünya ortalamasının çok
üzerinde bir büyüme performansını yakalasın. İşte, bu, Türkiye ekonomisinin her
türlü tehdide karşı ne kadar dirençli olduğunun bir göstergesidir. Bugün
geldiğimiz noktada, bu yılın üçüncü çeyreğinde Türkiye G20 üyesi ülkeler
arasında yüzde 11,1 oranında büyüyerek bir rekor kırmıştır. Bu başarı
hikâyesiyle hepimiz gurur duymalıyız. 
Sayın Başkan,
değerli milletvekilleri; Türkiye ekonomisinin bu dirençli yapıya kavuşmasında
bankacılık sektörünün katkısı yadsınamaz. Nitekim, on beş yıllık iktidarımız
dönemi bankacılık sistemi için de bir dönüşüm ve büyüme dönemi olmuştur. Bu
dönemde bankacılık sisteminin toplam aktifleri ve kredileri hızla büyümüştür.
Bankacılık sektöründe risk yönetim sistemlerinin gelişmesiyle, uluslararası
standartlara uyumun artmasıyla, etkin kamusal denetim ve aktif kalitesindeki
düzelmeyle birlikte 2005 yılından itibaren sektöre yönelik yabancı sermaye
ilgisi artmıştır. Ayrıca, yapısal reformlarla birlikte bankacılık sektörü
sağlıklı bir bilançoya sahip olmuş ve bu sayede iç ve dış faktörlerden
kaynaklanan şoklara dayanıklılık göstermiş, ekonomik faaliyetin finansmanında
önemli bir rol oynamıştır. Elde edilen siyasi ve ekonomik başarıların arkasında
akıl teri döken, planlı, kararlı ve gayretli kadroların çalışmaları vardır. En
nihayetinde, bu büyük başarının arkasında ülkesine her daim güvenen aziz milletimiz
vardır. Siyasi ve ekonomik saldırılarla Türkiye’yi köşeye sıkıştırmaya
çalışacaklarını zannedenlerin artık karşılarında eski Türkiye'nin olmadığını
anlamaları gerekir.
Sayın Başkan,
değerli milletvekilleri; hükûmetlerimiz her zaman yatırımları desteklemeye ve
teşvik etmeye yönelik politikaları uygulamaya koymuş, reel üretimi ve katma
değer artışını sağlamayı başarmıştır. Bu kapsamda, bütçeden yatırıma ayrılan
pay 2017 yılına göre 2018 yılında yaklaşık yüzde 10 oranında artırılarak 78
milyar TL’den 85 milyar TL’ye yükseltilmiştir.
Sayın Başkan,
değerli milletvekilleri; 2014-2018 yıllarını kapsayan Onuncu Kalkınma Planı’yla
pek çok konuda yeni fikir ve politikalar ortaya konulmuştur. Ülkemiz açısından
iç ve dış siyasi gelişmeler ve bunlara bağlı olarak ekonomik açıdan zorlu bir
dönem olmasına rağmen, kalkınma planında yer alan politikaların hayata
geçirilmesi için azami çaba gösterilmiştir. Ülkemizin hedeflerine ulaşması için
sanayimizi, üretim yapımızı, tasarruf davranışımızı, eğitim ve insan altyapımızı
dönüştürmek durumundayız. Bu bakımdan, Kalkınma Bakanlığımızın ülkemiz
ekonomisi ve sektörleri açısından birer rehber niteliğinde olan çalışmalarını
son derece önemsediğimi ifade etmek istiyorum. Türkiye bugüne kadar olduğu gibi
bundan sonra da hedeflerine yönelik kararlı yürüyüşünü sürdürecektir. 
Sözlerime
son verirken Genel Kurulu saygıyla selamlıyor, 2018 yılı bütçesinin ülkemize
hayırlı ve uğurlu olmasını diliyorum. (AK PARTİ sıralarından alkışlar) 
BAŞKAN
– Teşekkür ederiz Sayın Savaş.
Beşinci
konuşmacı Erzurum Milletvekili Sayın Zehra Taşkesenlioğlu.
Süreniz
beş dakika.
Buyurun.
(AK PARTİ sıralarından alkışlar) 
AK PARTİ GRUBU
ADINA ZEHRA TAŞKESENLİOĞLU (Erzurum) – Sayın Başkan, değerli milletvekilleri;
AK PARTİ Grubu adına Kalkınma Bakanlığının bütçesi üzerine söz almış
bulunmaktayım. 15 Temmuzda ikinci defa “gazi” unvanını almış olan Meclisimizi
saygıyla selamlıyor, 2018 bütçemizin hayırlara vesile olmasını diliyorum. 
Adalet ve
Kalkınma Partisi olarak, bugün bir daha, 16’ncı defa bütçeyi müzakere etmenin
onurunu da yaşadığımı ifade etmek isterim.
Bizler kalkınma
alanında yaptığımız çalışmalarla hem ekonomik istikrarın korunmasını hem
yatırım ve sermaye ortamının geliştirilmesini hem de istihdamın artırılmasını
hedefledik. Ekonomide kapsayıcı büyüme ve yüksek katma değerli üretime geçerek
hem bölgelerarası gelişmişlik farklıklarını kapatma hem de toplumsal kalkınmayı
gerçekleştirdik. Bunun en bariz örneğini üç gün önce açıklanan büyüme
rakamlarıyla gördük. 3’üncü çeyrekteki yüzde 11,1’lik büyüme rakamları, bizim
aslında on beş yıllık istikrarlı olarak sürdürdüğümüz ekonomi politikalarının
bir sonucudur. Bu oran G20 içinde en yüksek büyüme oranıdır ve iftiharla
söylememiz gerekiyor ki dünyanın en hızlı büyüyen ekonomisi Türkiye ekonomisi
olmuştur.
Büyüme rakamları
ekonominin şoklara ne kadar dirençli olduğunun da bir göstergesi olmuştur ve
aynı zamanda ekonominin güven içinde olduğunun da bir belirtisidir. Yatırımlara
daha fazla harcayarak, üreterek ve ihracatı gerçekleştirerek bu büyümeyi
gerçekleştirdik. Ürettik çünkü, sanayi sektöründe yüzde 14,8; inşaat sektöründe
yüzde 18,7; ticaret, ulaştırma, konaklama ve buna benzer sektörleri barındıran
hizmet sektöründe yüzde 20,7 oranında büyüme gerçekleştirdik. 
Yatırdık,
özellikle gayrisafi sermaye yatırımlarını yüzde 12,4 arttırarak yatırımların
güçlenmesini sağladık. Ürettik, yatırdık ve sonucunda da ihracatı
gerçekleştirdik. Üçüncü çeyrekte ekonomimizi etkileyen en önemli gelişmelerden
biri de ihracatın yüzde 17,2 artırılması olmuştur.
Tabii ki
kalkınmanın en temel unsurlarından biri de beşerî sermayenin geliştirilmesidir.
Bu amaçla on beş yılda eğitime ayrılan bütçemizi 3,5 katına çıkardık ve tüm
eğitim kademelerinde altyapıları geliştirerek okullaşma oranımızı 2002’den
2017’ye kadar yüzde 110 artırdık.
Yükseköğretimde
yeni üniversitelerin açılması, mevcutların kapasitelerinin geliştirilmesiyle
3,2 milyon öğrencimizi örgün eğitime katmış olduk.
Sayın Başkan,
değerli milletvekilleri; iktidarımız döneminde kapsayıcı büyüme hedeflenmiş
olup ekonomik istihdama, özellikle kadınların çalışma hayatına ve iş gücü
piyasasına katılımlarını hedefledik. Bu bağlamda, 2010-2016 döneminde yıllık
istihdam artış oranına bakıldığında Türkiye, yüzde 3,7’yle OECD ülkeleri
arasında ikinci sırada yer aldı. 
Ülkemizin
kalkınmasında, rekabet gücünün artırılmasında, bölgesel gelişme
potansiyellerinin harekete geçirilmesinde, özel kesimin gelişmesinde,
halkımızın refah seviyesinin iyileştirilmesinde de zamanında tamamlanan kamu
yatırımlarına öncelik verdik. Bunun en bariz örneği, 2002 yılına kadar bir kamu
yatırımının ortalama tamamlanma süresi sekiz buçuk yıl iken AK PARTİ
iktidarları döneminde 3,5 yıla kadar inmiştir.
Yine, yüksek
teknolojiyi gerçekleştirmek için AR-GE’ye ayrılan bütçeyi artırdık ve 2002
yılında 242 milyon olan bütçeyi 2017 yılında 2,8 milyar TL’ye çıkarmış olduk ve
yine, AR-GE personelimiz 2002 yılında sadece ve sadece 9 bin iken on beş yılda
122 bin seviyelerine kadar çıkarmış olduk.
Kalkınmanın en
önemli ölçütlerinden biri de Birleşmiş Milletlerin İnsani Gelişmişlik
Endeksi’dir. 2002 yılında Türkiye İnsani Gelişmişlik Endeksi’nde 88’inci sırada
iken şu anda 71’inci sırada yer almaktadır. 
Yine, 2018
yılında tüm yaptığımız bu çalışmalara devam ederek özellikle kamu
yatırımlarına, ekonomik ve sosyal alanda yaptığımız yatırımlara devam ederek;
altyapı yatırımlarının geliştirilmesine, tarımsal üretimin artırılmasına,
sanayi üretiminin desteklenmesine, verimliliği artırıcı e-devlet uygulamalarına
ve üretim kayıplarının önlenmesine yönelik devlet yatırımları desteklenecektir.

Son olarak,
kadim şehrim adına da Kalkınma Bakanıma, on beş yılda toplamda 7 milyar liralık
tarım, sanayi ve sulama alanında yaptıkları değerli çalışmalar için çok
teşekkür ediyor, 2018 bütçemizin hazırlanmasında emeği olan Plan ve Bütçe
Komisyonu üyelerimize ve hep beraber onaylayacağımız için de bizlere şimdiden
teşekkür ediyor, hepinizi saygıyla selamlıyorum. (AK PARTİ sıralarından
alkışlar) 
BAŞKAN –
Teşekkür ederiz Sayın Taşkesenlioğlu. 
Altıncı
konuşmacı Kocaeli Milletvekili Sayın Cemil Yaman. 
Süreniz beş
dakika. 
Buyurun. (AK
PARTİ sıralarından alkışlar) 
AK PARTİ GRUBU
ADINA CEMİL YAMAN (Kocaeli) – Sayın Başkan, değerli milletvekilleri; TÜİK
bütçesi üzerinde AK PARTİ Grubu adına söz almış bulunuyorum, bu vesileyle
sizleri ve ekranları başında bizleri izlemekte olan aziz milletimizi saygıyla
selamlıyorum. 
Sözlerime
başlarken insanlığın kanayan yarası Kudüs’e değinmek istiyorum. Kudüs
yeryüzünün ikinci mescidi. Müslümanların ilk kıblesi Mescid-i Aksa asrısaadette
Hazreti Ömer’in emaneti, Selahaddin Eyyubi’nin rüyası ve mirası, Abdülhamid
Han’ın “Kanla alındı, bedeli de ancak kanla verilir.” dediği yer.
Medeniyetimizin üç önemli şehrinden biridir Kudüs. 1917’de Kudüs Osmanlı
egemenliğinden çıkmış ve İngilizlerin işgaline girdiğinden beri sıkıntılı günler
yaşıyor. 1948 yılında işgal ettikleri Filistin toprakları üzerine İsrail
kuruldu ve Kudüs’ün batısını işgal etti, 1967 yılında Altı Gün Savaşı’ndan
sonra Filistin’in büyük bir bölümünü ve Doğu Kudüs’ü de işgal etmiştir. İsrail
1980 yılında Kudüs’ü başkent ilan etti, buna karşılık Birleşmiş Milletler
Güvenlik Konseyi bu kararı kınayarak geçersiz sayan 478 sayılı Karar’ını
yayınladı. 6 Aralık 2017 gününe kadar hiçbir ülke Kudüs’ü İsrail’in başkenti
olarak tanımazken Trump yönetimi büyükelçiliği Kudüs’e taşıma kararını
imzalamış ve bölgeyi kaosa götürecek yeni planı devreye koymuştur. Sayın
Cumhurbaşkanımızın dediği “Bugün Kudüs’ün sahibi olduklarını sananlar yarın
arkasında saklanacak ağaç bile bulamayacaklardır.” sözünü tekrar hatırlatıyor,
başta Filistinli ve Suriyeli kardeşlerimiz olmak üzere tüm mazlumların yanında
olduğumuzu bir kez daha belirtmek istiyorum. Ayrıca, Türkiye olarak Kudüs’ü,
işgal altındaki Filistin Devleti’nin başkenti olarak tanıyoruz ve tüm dünyayı
da aynı şekilde tanımaya davet ediyoruz.
Sayın Başkan,
değerli milletvekilleri; ülkemizin güzide bilimsel araştırma merkezleri ham
bilgilerin işlenerek yorumlanmasına fayda sağlamaktadır. Dönemsel olarak ortaya
konan raporlar, işin uzmanları ve sokaktaki vatandaşlarımızın yararlanmasına yöneliktir.
Bu köklü kuruluşlardan biri olan TÜİK, ulusal ve uluslararası platformlarda
ülkemiz adına yapılan sosyal ve ekonomik değerlendirmelerin sağlıklı şekilde
yürütülmesinde önemli bir yer tutmaktadır. 
Ülkemizin Onuncu
Kalkınma Planı’nda yer alan dönüşüm programlarından biri İstatistiki Bilgi
Altyapısını Geliştirme Programı’dır. Bu program, idari kayıtları, veri ve
bilgileri üretimde daha etkin kullanmak, kurumlar arası iş birliğini
güçlendirmek ve ulusal kayıt sistemi standartlarını belirlemek olarak hedeflenmiştir.
İdari kayıtlara erişimin sonucunda TÜİK, doğrudan iş yerlerinden anketle bilgi
derlediği bazı çalışmalarında saha uygulamasını sonlandırarak çok büyük kaynak
ve zaman tasarruf etmiştir.
TÜİK, 2017
yılında yürüttüğü 94 araştırma kapsamında 1 milyon 136 bin cevaplayıcı birimden
bilgi toplayarak, toplam 353 adet haber bülteni yayımlamıştır.
TÜİK,
uluslararası iş birliği çalışmalarına büyük önem vermektedir. Ülkemizin dış
politikasına uygun olarak, çeşitli ülke ve ülke gruplarına yönelik ikili ya da
çok taraflı istatistik iş birliği projeleri yapmaktadır. Teknik yardım
programlarını yönetmek, iş birliği protokollerini imzalamak ve uluslararası
anlaşmalara uygun şekilde yürütülmesi konularında kapsamlı çalışmalar
gerçekleştirmektedir. Ayrıca, uluslararası kuruluşlar, ulusal istatistik
ofisleri ve bölgesel teşkilatlarla iş birliği çalışmalarını sürdürmektedir.
Söz konusu
çalışmalar kapsamında, diğer ülkelerin istatistik kuruluşlarının teknik
kapasitelerinin güçlendirilmesi amacıyla geniş bir coğrafyada danışmanlık
hizmeti de vermektedir. Özellikle İslam ülkeleri İstatistik, Ekonomik, Sosyal
Araştırma ve Eğitim Merkezi ve TİKA Başkanlığının finansal destekleriyle
Vietnam’dan Endonezya’ya, Katar’dan Tacikistan’a ve Azerbaycan’a kadar birçok
ülkeyle deneyim paylaşmaktadır.
Sözlerime son
verirken 2018 bütçesinin hayırlara vesile olmasını diliyor, Genel Kurulu ve
ekranları başında bizleri izlemekte olan aziz milletimizi saygıyla
selamlıyorum. (AK PARTİ sıralarından alkışlar) 
BAŞKAN –
Teşekkür ederiz Sayın Yaman.
Yedinci
konuşmacı, Diyarbakır Milletvekili Sayın Mehmet Galip Ensarioğlu. (AK PARTİ
sıralarından alkışlar) 
Süreniz beş
dakika.
Buyurun.
AK PARTİ GRUBU
ADINA MEHMET GALİP ENSARİOĞLU (Diyarbakır) – Sayın Başkan, değerli
milletvekilleri; Kalkınma Bakanlığımıza bağlı GAP Bölge Kalkınma İdaresi
Başkanlığının 2018 yılı bütçesi üzerinde grubumuz adına söz almış
bulunmaktayım. 
Güneydoğu
Anadolu Projesi çok sektörlü, sürdürülebilir insani gelişmeye dayalı, bölgenin
rekabet gücünü artırmayı, ekonomik ve sosyal bütünleşmeyi güçlendirmeyi
hedefleyen, entegre bir bölgesel kalkınma projesi olarak uygulanmaktadır. Temel
amacı Güneydoğu Anadolu Bölgesi’nin sahip olduğu kaynakları değerlendirerek bu
yörede yaşayan insanlarımızın gelir düzeyini ve yaşam kalitesini yükseltmek,
bölgeler arası farklılıkları gidermek ve ulusal düzeyde ekonomik gelişme ve
sosyal istikrar hedeflerine katkıda bulunmaktır. 
Kalkınma
programları arasında ölçek, boyut ve hedefleri itibarıyla dünyadaki en büyük
atılımlardan biri olan Güneydoğu Anadolu Projesi, Adıyaman, Batman, Diyarbakır,
Gaziantep, Kilis, Mardin, Siirt, Şanlıurfa ve Şırnak illerinin yer aldığı, alan
ve nüfus açısından ülkemizin yaklaşık yüzde 10’luk bölümünü oluşturan Güneydoğu
Anadolu Bölgesi’nde uygulanmaktadır. 
9 ili kapsayan GAP bölgesinin özelliklerinden birisi de
Orta Doğu ve Kuzeydoğu Afrika’daki su havzaları içinde gelişme ve değerlendirme
potansiyeli en yüksek havza oluşudur. GAP kapsamında 22 baraj ve 19
hidroelektrik santrali ile 1,8 milyon hektar alanda sulama şebekelerinin yapımı
ve yılda 27 milyar kilovatsaat hidroelektrik enerji üretimi öngörülmüştür.
Tarım, sanayi, enerji, ulaştırma, eğitim, sağlık, kırsal ve kentsel altyapı
yatırımlarıyla bölgenin ekonomik ve sosyal göstergelerinin ülke ortalamasına
getirilmesi hedeflenmiştir.
2008 yılında GAP kapsamındaki bütün gelişmeler gözden
geçirilmiş, master plan ve bölge kalkınma planının hedefleri dikkate alınarak,
GAP’ın beş yıllık süre yani 2008 ile 2014 yılı içerisinde, başta sulama
yatırımları olmak üzere, temel altyapı ve sosyal gelişim yatırımlarının
hızlandırılması ve tamamlanması amacıyla GAP Eylem Planı hazırlanmıştır. Eylem
planı kapsamında, altyapı yatırımlarıyla birlikte bölgenin teknolojik
ilerleyişinde ve sosyoekonomik yapısında önemli gelişmeler sağlayacak proje ve
programlara öncelik verilmiş, Cazibe Merkezlerini Destekleme Programı, SODES
gibi yeni uygulamalar yer almıştır. 2008-2012 yıllarında uyguladığımız GAP
Eylem Planı çalışmalarıyla önemli bir performans sergilenmiş, ayrılan
kaynakların, verilen emeklerin karşılığı alınmıştır. Planlı, programlı ve
disiplinli bir çabayla somut sonuçlar elde edilmiş, 2014 ve 2018 dönemini
kapsayan ve sürdürmekte olduğumuz GAP Eylem Planı’nın ikinci aşaması ise ilk
beş yılda güçlendirilen temellerin üzerine inşa edilmiştir. Kentleşme, kültür
turizmi, organik tarım, yenilenebilir enerji, lojistik, inovasyon ve
rekreasyon, sosyal, kurumsal gelişme ve özellikle beşerî kaynaklarımız yeni
dönemin önemli unsurları olmuştur. 
GAP kapsamındaki yatırımlara 2003-2016 döneminde 2017
fiyatlarıyla yaklaşık 69,4 milyar TL kaynak ayrılmış, yüzde 85,6 nakdî
gerçekleştirmeyle 55,1 milyar TL’si yatırıma dönüştürülmüştür. 2017 yılında
Güneydoğu Anadolu Projesi’ne tahsis edilen kaynak yaklaşık 5,8 milyar TL
olmuştur. GAP bölgesi yatırımlarının merkezî bütçe içerisindeki payı 2003 yılı
öncesinde ortalama yüzde 7 iken eylem planının uygulanmasıyla birlikte merkezî
bütçeden aldığı pay yüzde 14’lere kadar çıkmıştır. 2003 yılından beri bölge
yatırımlarına ayrılan yıllık yatırım tutarı yüzde 10’un üzerindeki seviyesini
korumaktadır.
Kuruluşundan bugüne, bölgesel kalkınma alanında öncü
kurum olan GAP İdaresi Başkanlığı bölgede önemli bir kurumsal kapasite
oluşturmuştur. GAP İdaresi tarafından insan odaklı sürdürülebilir bölgesel
kalkınmayı sağlamak için çalışmalar gerçekleştirilmekte ve bölgede model
olabilecek yenilikçi pilot projeler sergilenmekte ve yürütülmektedir. Bu
çerçevede, yürütmekte olduğumuz projelere 2017 yılında merkezî bütçeden 110,6
milyon TL ödenek ayrılmış, kasım ayı itibarıyla 83 milyon TL’si harcanmıştır.
2018 yılı yatırım programında projeler için 118 milyon TL ödenek tahsis
edilmiştir. 
Bu düşüncelerle GAP Bölge Kalkınma İdaresi
Başkanlığının 2018 yılı bütçesinin ülkemize hayırlı uğurlu olmasını diliyor,
şahsım ve grubumuz adına hepinizi saygıyla selamlıyorum. (AK PARTİ sıralarından
alkışlar) 
BAŞKAN –
Teşekkür ederiz Sayın Ensarioğlu. 
Sekizinci
konuşmacı, Muş Milletvekili Sayın Mehmet Emin Şimşek. (AK PARTİ sıralarından
alkışlar) 
Süreniz beş
dakika. 
Buyurun. 
AK PARTİ GRUBU
ADINA MEHMET EMİN ŞİMŞEK (Muş) – Sayın Başkan, değerli milletvekilleri; Doğu
Anadolu Projesi Bölge Kalkınma İdaresi Başkanlığı 2018 yılı bütçesi üzerinde
grubum adına söz almış bulunmaktayım. Yüce heyetinizi saygıyla selamlıyorum. 
DAP Bölge
Kalkınma İdaresi Başkanlığı 8 Haziran 2011 tarih ve 642 numaralı Kanun Hükmünde
Kararname’yle kurulmuştur. DAP Bölge Kalkınma İdaresi Başkanlığı Doğu Anadolu
Bölgesi’nin sosyal, ekonomik kalkınmasını hızlandırmak, bölgenin gelişmişlik
seviyesini diğer bölgelerle eşit duruma getirmek; uygulamaları yerinde koordine
etmek, araştırmak, planlamak, programlamak, projelendirmek, izlemek,
değerlendirmek amacıyla teşkil edilmiştir. 
Bölgemizin tarım
ve hayvancılık bölgesi olması sebebiyle bitkisel üretimde katma değerin ve
sulanabilir arazinin artırılması amacıyla 2013-2017 yılları arasında Küçük
Ölçekli Tarımsal Sulama Programı kapsamında 715 adet proje için 290 milyon TL
ödenekle bölgede toplam 3.348 kilometre sulama şebekesiyle 133 bin hektar alan
sulamaya açılmıştır. 
Bölgede, bitkisel
ürünlerde üretimin, verimlilik ve çeşitliliğin artırılması, ileri teknolojiye
dayalı üretime yönlendirilebilmesi, altyapı sorunlarının çözülmesi ve tarımın
bitkisel üretim sektöründe refah düzeyinin yükselmesi amacıyla 2014 yılından bu
yana 10,3 milyon TL ödenek tahsis edilerek 50 proje desteklenmiştir. Bu
kapsamda 775 dekar alanda meyve bahçeleri ve uygulamalı sera alanları
kurulmuştur. 76 adet makine ekipman dağıtımıyla 21.373 dekar alanda yeni çeşit
yem bitkileri sağlanmıştır. Yine, küçük baş hayvancılıkta hayvan
hastalıklarının yayılmasının önlenmesi amacıyla DAP idaresiyle Atatürk
Üniversite Ziraat Fakültesi Tarım Makinaları Bölümü iş birliği ve yine, bölge
üniversitelerinin ziraat ve veterinerlik fakültelerinin fiziki altyapılarının
iyileştirilmesi ve çiftçilere yönelik konaklama dâhil uygulamalı eğitim
imkânlarının verilmesi amacıyla 10,8 milyon TL ödenek tahsis edilmiş, bölgede 3
adet çiftçi eğitim merkezi kurulmuştur. Mera hayvancılığının geliştirilmesi ve
bölge çiftçilerinin gelir düzeyinin yükseltilmesi amacıyla 2014-2017 yılları
arasında bölge illerinde 33,6 milyon TL ödenekle 166 adet içme suyu göleti ve
tesisi kurulmuştur. Bölgede hayvan hareketlerinin kontrol altına alınması,
hayvan hastalıklarının yayılmasının önlenmesi ve üretimde katma değerin
sağlanması amacıyla son üç yılda 45 milyon TL ödenekle 27 adet canlı hayvan
pazarı ve 16 adet kesimhane gerçekleştirilmiştir. Kişi başına düşen yeşil alan
miktarlarının artırılması amacıyla DAP bölgesinde rekreasyon alanlarının
geliştirilmesi kapsamında 11 adet proje için 34,8 milyon TL ödenekle 311 dekar
yeşil alan oluşturulmuştur. Bölgede kitap okuma oranlarını artırmak ve okuma
kültürünü geliştirmek üzere 12,2 milyon TL ödenekle 96 adet semt kütüphanesi
kurulmuştur. DAP bölesindeki sınır ilçelerin sosyoekonomik gelişimi için
Ekonomik ve Sosyal Kalkınma Projesi kapsamında 2015 ve 2016 yıllarında 16,1
milyon TL ödenekle gençlik ve kültür merkezleri, spor kompleksi, mobilite, köy
okullarının onarımı ve benzeri olmak üzere toplam 34 adet proje desteklenmiştir.
Bölge illerinde yaşayan 18 yaş altı bireylerin bilim, kültür, sanat ve spor
alanlarında yetenekleri doğrultusunda gelişimlerine olanak sağlayacak ortamlar
sağlamak amacıyla muhtelif kültür projeleri kapsamında 2016-2017 yıllarında
sinema salonu kurulumu, sanat atölyeleri, bilim atölyeleri, yazar buluşmaları,
dengbej buluşmaları ve benzeri projeler olmak üzere toplam 7,5 milyon TL
ödenekle 29 adet proje desteklenmiştir. Evet, bir yandan otoyollar, tüneller,
havaalanları, şehir hastaneleri, barajlar, büyük sulama alanları gibi mega
projelere imza atarken diğer taraftan bölgelerimizdeki DAP gibi kuruluşlarla da
her noktaya ulaşmayı ihmal etmiyoruz ve etmeyeceğiz.
2018 yılı
bütçesinin hayırlı ve uğurlu olmasını diliyor, yüce heyetinizi saygıyla selamlıyorum.
(AK PARTİ sıralarından alkışlar)
BAŞKAN –
Teşekkür ederiz Sayın Şimşek.
Dokuzuncu
konuşmacı Nevşehir Milletvekili Sayın Ebubekir Gizligider. 
Buyurun Sayın
Gizligider. (AK PARTİ sıralarından alkışlar)
Beş dakika
süreniz.
AK PARTİ GRUBU
ADINA EBUBEKİR GİZLİGİDER (Nevşehir) - Sayın Başkanım, saygıdeğer
milletvekilleri; 2018 Yılı Merkezi Yönetim Bütçe Kanunu Tasarısı üzerinde Konya
Ovası Projesi Bölge Kalkınma İdaresi bütçesi hakkında söz almış bulunuyorum. Bu
vesileyle hepinizi saygıyla selamlıyorum. 
KOP bölgesinde
yer alan illerin eylem planı aracılığıyla kalkınmalarını hızlandırmak ve
bölgedeki kalkınmaya yönelik yatırımların ve projelerin koordinasyon
hizmetlerinin yerine getirilmesi amacıyla Kalkınma Bakanlığının bağlı bir
kuruluşu olarak 2011 yılında faaliyetlerine başlamış; öncelikle Konya, Karaman,
Aksaray ve Niğde illeri ve son olarak da 2016 yılındaki Bakanlar Kurulu
kararıyla taleplerimiz doğrultusunda Nevşehir, Yozgat, Kırşehir ve Kırıkkale
illeri de bu alana eklenmiştir. İdarenin sorumluluk sahasında bulunan il sayısı
8’e, toplamda hizmet yüzölçümü alanı ise 95.579 kilometrekareye yükselmiştir.
Tabii, bu kadar büyük bir alanda hizmet ederken toplamda aslında 40
personeliyle faaliyetlerini yürütmekte ve 2017 yılı için 184,4 milyon lira bütçesi
varken yüzde 15 artırımla 2018’de 213,3 milyona yükseltilmiş. İnanıyorum ki bu
bütçe ikiye de, üçe de, beşe de katlansa saygıdeğer milletvekilleri, KOP
İdaresi tarafından bir kuruşu bile boşa harcanmayacak ve hâlihazırda bizim yeni
tanıştığımız bu hizmet çok daha verimli olmaya devam edecektir. Yine, kendi
bütçesinin yanında 2014 ve 2018 yılları arasını kapsayan Eylem Planı dâhilinde
92 eylem ve 243 proje için toplam 9,9 milyarlık bir yatırımın da
koordinasyonunu sağlamış yani hem bütçesi dâhilinde yaptığı hizmetler var hem
de koordine anlamında, farklı bakanlıklarla ilgili bu hizmetleri yürütmüş. 
Şimdi, tabii,
toplamda da baktığımızda üst kuruluş olarak Kalkınma Bakanlığına dair
konuşuyoruz. Ben size küçük bir kalkınma anekdotu anlatmak istiyorum: Yıl 1990,
yer Nevşehir. Dönemin hükûmet partisi teşkilatı ve şehrin ileri gelenleriyle
birlikte -şehrin bir tane talebi var, Avanos-Ürgüp yol kavşağında sürekli
kazalar olmakta hem can kaybı hem mal kaybı… Bakan da tanıdık bir bakan, isim
vermeyeyim size- hâlihazırdaki o yönetim, hep beraber, eşrafla birlikte, tek
bir talepleri doğrultusunda o dönemin kalkınmaya ilişkin faaliyetlerini yürüten
bakanına gider. İstekleri: Bir yonca kavşak çalışması yapılabilir mi? Ne yazık
ki alınan cevap “Yer ile gök ne zaman kavuşursa Nevşehir’e de bu hizmet
gelebilir.” Şimdi, yer gök kavuşmadı elhamdülillah ama AK PARTİ’ye kavuştu
Türkiye ve sadece Nevşehir’de farklı farklı formatlarda beşi aşkın bu hizmet
devam ediyor. (AK PARTİ sıralarından alkışlar)
Şimdi, tabii,
ben o dönemin siyasilerine asla, kesinlikle herhangi bir isnatta bulunmak
istemiyorum. Çünkü o dönemde IMF vardı, o dönemde koalisyonlar vardı, rant
vardı, ithalat vardı ama çok şükür o günler geride kaldı ve inşallah geri
gelmeyecek. 
Bazı tenkitleri
dikkatle dinlemeye çalıştım, önemli bir kısmının iyi niyetli olduğunu
düşünüyorum ama Plan ve Bütçe Komisyonunda da karşılaştığımız, yanlış,
yanıltıldıklarını düşündüğüm milletvekillerimiz tarafından, istatistikler var.
İşte “Toplam nüfusun yüzde 1’i Türkiye’nin şu kadar zenginliğine hükmediyor.”
gibi. Bunlar doğru değil, bunlar hem milletvekillerimizi hem de kendilerini
yanıltıyor, bunu hatırlatmak istiyorum.
Tekrar KOP’a
dönecek olursak bizim henüz yeni tanıştığımız bu hizmetin, gerçekten sadece
çiftçiye, sadece girişimciye değil, aynı zamanda KOP Okuyor Projesi gibi
öğrencilere yönelik de hizmetleri var. Bunları hızlı geçeceğim. KOP Bölgesi
Üniversiteler Birliğini kurmuş durumda ve şimdi, bizi de çok ilgilendiren
“turizm master planı” dediğimiz çok önemli bir entegrasyona dair çalışıyor.
Yine, KÖSİP
denilen Küçük Ölçekli Sulama İşbirliği Programı var. Bunlar, inanın, el değdiği
köylere âdeta can veriyor çünkü bizler kıraç topraklardayız, Orta Anadolu’nun
ortasında tarım yapmaya çalışıyoruz. Örneğin, henüz faydasını gördüğümüz, henüz
hizmetini gördüğümüz bu proje kapsamında bir köyümüzde, Gülşehir’in Gümüşkent
köyünde başlatılan sulama projesiyle 350’yi aşkın çiftçimiz bundan faydalanıyor
yani oradan gelen kâr üçe beşe katlanıyor ve şimdi duyuyoruz ki -inşallah
bunların da devam gelecek- köye geri dönüş noktasında KOP’un katkısı var. Aynı
şekilde, Gülşehir’in Bölükören ve Hacıbektaş’ın Karaburna köylerinde de devam
eden iki projemiz var, yaklaşık 10 milyon TL bunların bedeli olacak.
Vaktimiz çok
azaldı. Şunu da söylemek istiyorum: Kudüs; eninde sonunda bize aitsin ve eninde
sonunda bize döneceksin.
Hepinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederiz Sayın Gizligider.
Onuncu konuşmacı
Konya Milletvekili Sayın Muhammet Uğur Kaleli.
Buyurun. (AK
PARTİ sıralarından alkışlar)
Süreniz beş
dakika.
AK PARTİ GRUBU
ADINA MUHAMMET UĞUR KALELİ (Konya) – Sayın Başkan, değerli milletvekilleri;
Kalkınma Bakanlığına bağlı Konya Ovası Projesi Bölge Kalkınma İdaresi
Başkanlığı bütçesi üzerinde söz aldım. Gazi Meclisimizi saygıyla selamlıyorum.
KOP coğrafyası,
tarihî ve kültürel geçmişi olan kadim bir bölgedir. Ülkemizin merkezi olan bu
bölgenin gelişmesi Türkiye'nin kalkınması anlamına gelir. KOP Başkanlığı, 2011
yılında 642 sayılı Kanun Hükmünde Kararname’yle “Konya, Karaman, Niğde, Aksaray
illerimizi kapsar.” şeklinde kurulmuştur. 2016 yılında Nevşehir, Yozgat,
Kırşehir, Kırıkkale illeri de ilave edilerek toplam 8 ilimize hizmet edecek
hâle getirilmiştir. 96 bin kilometrekare yüz ölçümü ve 4,5 milyon nüfusu ilgilendiren
KOP bölgesinin kalkınması stratejik önem arz etmektedir. 
İdarenin
amacı, KOP bölgesinde yatırımları programlama, geliştirme, izleme,
değerlendirme ve koordinasyon hizmetlerinin yerine getirilmesidir. Bu bağlamda
2014-2018 KOP Eylem Planı hazırlanmış ve kamuoyuna açıklanmıştır. KOP Eylem
Planı’nın temel amacı, tarım sektörünün geliştirilmesinin yanında bölgemizin
tüm sektörlerinin de kalkınmasıdır. Eylem planı, KOP bölgesini bütün olarak ele
alan entegre bir bölgesel kalkınma planıdır. KOP Eylem Planı 5 ana eksenden
oluşmaktadır: Toprak ve su kaynaklarının kullanımı, ekonomik yapının
güçlendirilmesi, altyapının geliştirilmesi ve kentleşme, beşerî ve sosyal
yapının güçlendirilmesi, kurumsal kapasitenin geliştirilmesi. 2014-2018
yıllarını kapsayan KOP Eylem Planı için toplam 10 milyar Türk lirası kaynak
tahsisatı yapılmıştır, 2018 yılı ödeneği yaklaşık 3 milyar Türk lirasıdır,
idaremizin kurumsal bütçesi için de 213 milyon 307 bin TL ödenek ayrılmıştır. 
Değerli
milletvekilleri, İbrahim suresi 32’nci ayetinin son bölümünde “…ve nehirleri
hizmetinize veren O’dur.” buyurulmaktadır. Orada, nehirlerimizin,
akarsularımızın içme suyu, tarımsal sulama, taşımacılık, enerji üretimi ve
benzer ihtiyaçlarımızı karşılamak amacıyla etkin ve verimli şekilde kullanılması
vurgulanmaktadır. 
Konya Ovası
denilince ilk aklımıza tarım sektörü gelir. Tarımın yapılanması, geliştirilmesi
için de su ve enerji gereklidir. Bu arada, Hükûmetimizce KOP kapsamında Konya
Ovası’na su getirmek amacıyla yapılan Mavi Tünel ve diğer projeler için
teşekkür ediyorum. GAP, DAP ve TRAGEP havzalarında olduğu gibi bölgesel sulama
projesinin KOP bölgesi yani Orta Anadolu Bölgesi için de uygulanması
geleceğimiz açısından önem arz etmektedir. 
Ülkemizin
su varlığı 112 milyar metreküptür. Bunun yüzde 60’ını kullanmamaktayız. KOP
bölgesinde 4 milyar metreküp su mevcuttur, ihtiyaç ise 10 milyar metreküptür.
Ülkemizde yeterli su potansiyeli vardır ve verimli bir şekilde kullanabilirsek
tarım gelişir ve bu gelişme de dışa bağımlılığımızı azaltır. 
Sulama
çözülmeden tarımın sorunu çözülmez. Su, tarım, enerji sektörleri stratejik
sektörlerdir. Stratejik sektörlerde ise maliyet hesabı yapılmaz. Yeterli suyun
dış havzalardan sağlanarak bir eylem planıyla Orta Anadolu tarım alanlarıyla
buluşturulması tarım sektörü için önemlidir. 
Başta
Orta Anadolu olmak üzere, ülkemizin tarım arazilerini sulayarak en yüksek
verimi almak ve Türkiye’yi dünyada 5’inci büyük tarım ekonomisi olan ülke
konumuna getirmeye yönelik projeleri yapmak hedefimizdir. 
Sayın
milletvekilleri, ülkenin doğu-batı ve kuzey-güney kara yolu bağlantılarının
kesiştiği kavşak noktasında yer alan KOP bölgesi, sahip olduğu jeopolitik
konumu, yeterli OSB sayısı, güçlü sanayi altyapısı ve esnek iş gücü
potansiyeliyle batı-doğu arasında bir kalkınma köprüsü ve cazibe merkezi olmaya
adaydır. 
Yenilenebilir
enerji kaynaklarının enerji arzındaki payının artırılması, Türkiye’nin enerji
arz güvenliği açısından büyük önem taşımaktadır. KOP bölgesi, güneşlenme süresi
ve kullanılmayan düz arazi varlığıyla güneş enerjisinden elektrik enerjisi
üretiminde ön plana çıkmaya başlamıştır. 
Konya
ili Karapınar ilçesinin Bakanlar Kurulu kararıyla Enerji İhtisas Endüstri
Bölgesi ilan edilmiş olması da büyük bir fırsattır. KOP bölgesinin sahip olduğu
potansiyelleri kullanarak tehditleri fırsatlara çevirerek ülkemizin yeni cazibe
merkezi hâline getirilmesi mümkündür. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
MUHAMMET
UĞUR KALELİ (Devamla) – Sağ olun. 
BAŞKAN
– Siz istemediniz ama ben yine de veriyorum.
Buyurun.

MUHAMMET
UĞUR KALELİ (Devamla) – Allah razı olsun, çok teşekkür ederim. 
Bu
amaçla, bölgede topyekûn bir yapısal dönüşüm programının gerçekleştirilmesi
gerekmektedir. Kalkınmış bir KOP bölgesi, Türkiye’nin 2023 ve 2071 yılı
hedeflerine önemli katkılar sağlayabilecektir. 
Merkezî
yönetim ve KOP İdaresi bütçesinin ülkemize hayırlı olmasını diliyor, Genel
Kurulu saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederiz Sayın Kaleli.
On birinci
konuşmacı, Giresun Milletvekili Sayın Sabri Öztürk.
Buyurun. (AK
PARTİ sıralarından alkışlar)
Süreniz beş
dakika.
AK PARTİ GRUBU
ADINA SABRİ ÖZTÜRK (Giresun) - Sayın Başkan, değerli milletvekilleri; sözlerime
başlamadan önce Gazi Meclisi ve aziz milletimizi saygıyla selamlıyorum. Bugün
burada kısa adı “DOKAP” olan Doğu Karadeniz Projesi Bölge Kalkınma İdaresi
Başkanlığının bütçesi üzerine söz almış bulunuyorum. 
Doğu Karadeniz
Bölgesi, zengin tarihî, kültürel değerleri, sahip olduğu potansiyeli ve eşsiz
doğal güzellikleriyle ülkemizin en önemli bölgelerinden birisidir. Karadeniz
Bölgesi’nin sahip olduğu potansiyellerinin daha iyi değerlendirilebilmesi için
2011 yılında DOKAP kurulmuştur. DOKAP’ın merkezi Giresun ilimizdir, hizmet
alanı Samsun, Ordu, Giresun, Trabzon, Rize, Artvin, Bayburt ve Gümüşhane
illerimizdir. Tokat ilimiz de 2016 yılında DOKAP bölgesine dâhil olmuştur,
böylece hizmet bölgesi toplam 9 ile çıkmıştır. 
Doğu Karadeniz
Projesi Bölge Kalkınma İdaresi Başkanlığı ilk olarak DOKAP Eylem Planı’nı
hazırlayarak yürürlüğe koymuştur. DOKAP Eylem Planı’yla DOKAP bölgesine
gerçekleştirilecek kamu yatırımlarının önceliklendirilmesi, özel sektör
yatırımlarının bölgeye çekilmesi için önemli adımlar atılmıştır. DOKAP Eylem
Planı’nın hazırlık aşamasında bölge geneli için 484 sorun ve bu sorun
alanlarına ait 1.257 adet çözüm önerisi tespit edilmiştir. 
Tüm bu
çalışmaların sonucunda DOKAP Eylem Planı beş temel eksen üzerine inşa
edilmiştir. Bunlar: Turizm ve çevresel sürdürülebilirlik, ekonomik kalkınma,
altyapı ve kentsel gelişme, sosyal gelişme, yerel düzeyde kurumsal kapasitenin
geliştirilmesi şeklindedir. DOKAP Eylem Planı’nın bütçesi 10,4 milyar TL olarak
belirlenmiştir. DOKAP Eylem Planı dâhilinde Yeşil Yol Projesi, bu kapsamda
yollarda iyileştirme ve turizm merkezlerinin imar planlarının yapılması,
sertifikalı tohum ve fidan üretimlerinin desteklenmesi, fındık ve çayda ürün
kalitesinin artırılması, arıcılığın desteklenmesi, tıbbi aromatik bitkilerin
envanterlerinin çıkarılması gibi daha birçok alanda önemli ve vizyonel çalışmalar
planlanmıştır. DOKAP Eylem Planı’nın uygulanması için 2014’ten itibaren 2018
yılı sonuna kadar 10,4 milyar Türk lirası öngörülmüştür ancak 2017 yılı Eylül
sonu itibarıyla planlamanın üzerinde 11,7 milyar Türk lirası harcanarak
bölgemize çok önemli bir kaynak aktarılmıştır. 
Sayın Başkan,
değerli milletvekilleri; DOKAP Bölge Kalkınma İdaresi Başkanlığı birçok alanda
proje planlamış ve uygulamaya başlamıştır. Bu kapsamda, yukarıda ifade ettiğim
projelere ilaveten Doğu Karadeniz Turizm Master Planı Uygulamaları Projesi,
Yeşil Yol Güzergâhı Üzerindeki Turizm Yatırımlarının Desteklenmesi Projesi,
İnsan ve Yük Taşımacılığı İçin Teleferik Sisteminin Araştırılması Projesi,
DOKAP Bölgesi Kültür Envanteri Projesi, Katı Atık Bertarafı İçin Düzenli
Depolama Alanlarının Araştırılması Projesi, Tarımsal Araştırmalar Projesi,
Yenilenebilir Enerji Kaynaklarının Araştırılması Projesi, Hayvancılık
Altyapısının Geliştirilmesi Projesi, Bitkisel Üretim Altyapısının
Geliştirilmesi Projesi, Küçük Tarımsal İşletmelerin Geliştirilmesi Projesi gibi
birçok projeyi, birçok çalışmayı başarıyla hayata geçirmiştir. DOKAP Bölge
Kalkınma İdaresi Başkanlığımız bizzat uyguladığı Yeşil Yol ve diğer projelerle
2013 yılından bu yana toplam 278,3 milyon Türk lirası tutarında yatırımı
bölgemize kazandırmıştır. 
DOKAP’ın
yürüttüğü en önemli projelerden -az önce ifade ettiğim gibi- bir tanesi Yeşil
Yol Projesi’dir. Bu proje bölgenin turizm alanında şahlanışına âdeta vesile
olacaktır. Yeşil Yol, bölge illerinin yayla yollarının toplam 2.600 kilometrelik
kısmının aynı standartta turizm yol ağı olarak iyileştirilmesini
amaçlamaktadır. Bu projede, bazı kesimlerin iddiasının aksine, doğa
katledilmiyor. Aksine, yeni bir yol açılması da söz konusu değil. Bu 2.600
kilometrelik yolun zaten 1.000 kilometresi kara yolları ağında mevcut yol.
Kalan 1.600 kilometrelik kısım ise vatandaşlarımızın yerel ölçekte kullandığı
mevcut yayla yollarıdır. Şu anda bu 1.600 kilometrelik yolun 787 kilometrelik
kısmında çalışmalar tamamlanmıştır. Projenin kalan kısmının, büyük bir oranda,
2018 yılı sonu itibarıyla tamamlanması hedeflenmektedir. 
Yeşil Yol
Projesi’yle doğayla uyumlu, turizm niteliği taşıyan, yaylalarımızın güzelliğine
yaraşır şekilde yolların imar edilmesi hedeflenmekte. Böylece, Doğu Karadeniz’i
gezecek bir turiste Samsun’dan Sarp’a kadar yaylalardan muhteşem tabiat
güzellikleri içerisinde buraları görebilme imkânı sağlanmaktadır.
Yeşil Yol
Projesi için il özel idareleri ve büyükşehir belediyelerine…
(Mikrofon
otomatik cihaz tarafından kapatıldı)
SABRİ ÖZTÜRK
(Devamla) - Sayın Başkanım, bir dakika daha ilave edebilir misiniz?
BAŞKAN –
Buyurun, tamamlayın.
SABRİ ÖZTÜRK
(Devamla) – …2013-2017 yıllarında DOKAP Bölge Kalkınma İdaresi Başkanlığı
tarafından 225,1 milyon TL ödenek tahsis edilmiştir.
Sözlerime son
verirken 2018 yılı bütçesinin hayırlı olmasını diler, DOKAP Bölge Kalkınma
İdaresi Başkanlığının bölgemize kazandırılmasında emeği geçen başta
Cumhurbaşkanımız Recep Tayyip Erdoğan olmak üzere Sayın Başbakanımıza,
bakanlarımıza ve ilgili tüm taraflara şükranlarımı sunarım. Yüce heyetinizi
saygıyla selamlarım. (AK PARTİ sıralarından alkışlar) 
BAŞKAN –
Teşekkür ederiz Sayın Öztürk.
On ikinci
konuşmacı Bursa Milletvekili Sayın Zekeriya Birkan. (AK PARTİ sıralarından
alkışlar) 
Buyurun, süreniz
beş dakika.
AK PARTİ GRUBU
ADINA ZEKERİYA BİRKAN (Bursa) – Sayın Başkan, değerli milletvekilleri,
ekranları başında bizleri izleyen çok kıymetli vatandaşlarımız; hepinizi
saygıyla selamlıyorum. Adalet Bakanlığının 2018 yılı bütçesi üzerine grubum
adına söz almış bulunuyorum.
Değerli
milletvekilleri, konuşmama başlamadan önce, güncel olması ve bir hafta önce de
Kudüs’te bulunmam sebebiyle ABD’nin işgalci İsrail’le birlikte hareket ederek
uluslararası kuruluşların, Birleşmiş Milletlerin sayısız kararına rağmen
haksız, hukuksuz ve adaletsiz bir şekilde işgali meşrulaştırma çabalarını
reddediyorum. Kudüs, Filistin’in başşehridir, insanlığın ortak değeridir. Tüm
milletimizle beraber, her daim Filistin halkının yanında olduğumuzu da buradan
belirtmek istiyorum.
Değerli
milletvekilleri, adalet mülkün temelidir. Hukukun ve adaletin olmadığı
ülkelerin ayakta durması, insanlarının huzurlu ve müreffeh yaşamaları mümkün
değildir. Bu anlamda, Adalet Bakanlığımızın çalışmaları ülkemiz ve milletimiz
için büyük önem arz etmektedir. On beş yılık AK PARTİ iktidarında ülkemize
birçok alanda hizmetlerin ve yatırımların yapıldığı herkesin malumudur. Bu
hizmetler Adalet Bakanlığında da gerçekleşmiştir. Yeni birçok adliye binası
inşa edilmiştir. Artık, handan, apartmandan bozma, kiralık, şehrin her tarafına
dağılmış, hâkimlerin çalışma odalarında kurulan seyyar masalarda, kürsülerde,
merdiven altlarında, bodrumlardaki icra dairelerinde verilen adalet hizmetleri
tarihe karışmıştır. Hâkim ve savcıların rahat çalışabildiği, milletimize
yakışan yeni adliye binaları hemen hemen her şehrimizde faaliyete geçmiştir. Bu
hizmetlerin yapımında emeği geçen başta Sayın Cumhurbaşkanımız Recep Tayyip
Erdoğan olmak üzere Başbakanımıza ve Adalet Bakanlarımıza teşekkür ediyorum.
Yine,
yıllardır konuşulan ama bir türlü hayata geçirilemeyen, yargılamada ikinci
denetimin yapıldığı istinaf mahkemeleri kurulmuş, bölge adliye mahkemeleri
hizmete açılmıştır. Adaletin tecellisinde yeni bir incelemenin yanında
yargılamanın hızlanması, Yargıtay ve Danıştayın da iş gücünün azalması sağlanmıştır.
Değerli
milletvekilleri, adaletin sadece fiziki şartların sağlanması, binaların
yapılmasıyla gerçekleşmeyeceğinin bilincindeyiz. Adalet Bakanlığı, hukuk
devletinin gereği olan hukukun üstünlüğü, temel hak ve hürriyetlerin korunması
noktasında da birçok çalışma gerçekleştirmiştir. Bu meyanda, usulüne uygun
yürürlüğe giren uluslararası antlaşmaların hukukumuzun bir parçası sayılması
suretiyle temel hak ve hürriyetlerin korunmasında ve yargılamada evrensel
ölçütler hayata geçirilmiştir.
Yine,
geçtiğimiz dönemde ara buluculuk yargılama usulü de başlamıştır. Getirilen
sistemle hızlı, ekonomik ve her iki tarafın da rızasına dayanan bir yargılama
gerçekleşmektedir. Kısa zaman önce başlamış olmasına rağmen sayısal verilere
bakıldığında, kasım 2017 tarihi itibarıyla, yaklaşık 21 bin uyuşmazlıktan 19
bini uzlaşmayla çözümlenmiş, başarı oranı da yüzde 90 gibi bir orana
ulaşmıştır.
Değerli
milletvekilleri, adaletin hızlanması, UYAP, SMS gibi teknolojik altyapı
çalışmaları da devam etmektedir. Ayrıca, cezaevinde kalan vatandaşlarımızın
ıslahı ve topluma kazandırılması noktasında ceza infaz sistemimizde birçok
değişiklik gerçekleştirilmiş, yeni ve insan onuruna yakışan ıslah evleri
yapılmış ve yapılmaktadır.
Ülkemiz
ve milletimiz zor bir dönemden geçmektedir. Yargı üzerinde yapılmaya çalışılan
17-25 Aralık darbe girişiminin püskürtülmesi gibi alçak 15 Temmuz darbe
girişimini de hep birlikte engelledik. Bu darbe girişiminin püskürtülmesinde
Adalet Bakanlığının değerli çalışanları hâkim ve savcılarımızın emeği büyük ve
takdire şayandır. Fetullahçı terör örgütünün ülkenin anayasal düzenini
değiştirmek için adalet mekanizmasını bir manivela olarak kullanması birçok
tahribata neden olmuştur. Adalet Bakanlığımız, yaptığı çalışmalarla bu
tahribatı gidermiş ve camianın içerisine sızan teröristleri temizlemiştir. 
Değerli
milletvekilleri, Adalet Bakanlığımızdaki personel açığı da hemen hemen
giderilmiştir. Özellikle hâkim ve savcı alımlarında belli kıdem sahibi
avukatların mesleğe kazandırılmış olmalarından dolayı bir avukat olarak Adalet
Bakanlığımızı tebrik ediyorum. Fizikî şartların iyileşmesi, nicelik olarak
yapılan çalışmaların yanında, adalet personelinin de nitelik olarak
yetiştirilmesi için meslek içi eğitimler de devam etmektedir. Adalet
Bakanlığımızın açıkladığı verilerde birçok hâkim, savcımız yurt dışına
gönderilmiş, dil eğitimi, yüksek lisans ve uluslararası birçok kuruluşta da
incelemelerde bulunmuştur. 
Sayın
Başkan, değerli milletvekilleri; geçen dönemde birçok sıkıntıya, badireye,
darbelere rağmen adaletin gerçekleşmesinde hukukun üstünlüğünden ayrılmayan,
özveriyle çalışan adalet camiamızı bu çalışmalarından dolayı kutluyorum.
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın. 
ZEKERİYA
BİRKAN (Devamla) - Adalet Bakanlığının 2018 yılı bütçesinin ülkemize,
milletimize hayırlı olmasını temenni ediyor, çok değerli Adalet Bakanımıza ve
çalışma arkadaşlarına başarılar diliyor, yüce Meclisi saygıyla selamlıyorum.
(AK PARTİ sıralarından alkışlar) 
BAŞKAN
– Teşekkür ederiz Sayın Birkan. 
On
üçüncü konuşmacı İzmir Milletvekili Sayın Mahmut Atilla Kaya. 
Süreniz
beş dakika. 
Buyurun.
(AK PARTİ sıralarından alkışlar) 
AK
PARTİ GRUBU ADINA MAHMUT ATİLLA KAYA (İzmir) – Sayın Başkan, değerli
milletvekilleri; 2018 yılı Adalet Bakanlığı bütçesi hakkında AK PARTİ Grubu
adına söz almış bulunmaktayım. Bu vesileyle, yüce heyetinizi saygı ve sevgiyle
selamlıyorum. 
Bize
göre demokrasi ve hukuk düzeni refahın, huzurun ve kalkınmanın güvencesidir.
Maalesef daha önceleri yargı bir vesayet odağı hâline gelmiş, darbe
kalkışmalarında darbecilere mihmandarlık yapmış, hatta çoğu darbede de daha ilk
saatlerden itibaren darbecilere biat etmişti. Ancak bu sefer, 15 Temmuz darbe
kalkışmasının ilk anlarından itibaren millî iradeye, demokrasiye, Anayasa'ya,
hukuka sahip çıkan, ölümüne sahip çıkan Türk yargıçları ve Türk milletinin
hâkim ve savcıları vardı. Ben bu Gazi Meclisin kürsüsünden hepsine
teşekkürlerimi iletiyorum.
2002’den bugüne
kadar, adalet sisteminin biriken sorunlarını çözmek adına pek çok reform
gerçekleştirdik. Vatandaşlarımızın hak arama yollarını genişlettik. Bölge
adliye mahkemeleri, bölge idare mahkemeleri 20 Temmuz 2016 tarihi itibarıyla
faaliyete geçmiş oldu. Böylece Yargıtayın ve Danıştayın iş yükünü azalttık.
Uyuşmazlıkların -daha etkin bir yargılama- daha hızlı şekilde çözümlenmesi
sağlandı. 2002 yılından itibaren özellikle hâkim ve savcı sayılarımızda çok
ciddi miktarda artışlar oldu. Personel sayısında da neredeyse yüzde 100’ün
üzerinde bir artış yine sağlandı. Özellikle hizmet binalarında… Bakın, metrekare
olarak vereceğim: 2002’de 569 bin metrekareden şu an 3 milyon 803 bin
metrekareye ve bitecek inşaatlarla birlikte 6 milyon metrekareye ulaşılacaktır.

16 Nisan halk
oylamasıyla birlikte yargının bağımsızlığının yanına tarafsızlığını da eklemiş
olduk. HSK’nın yeni oluşan yapısıyla yargının bağımsızlığı ve tarafsızlığı daha
da güçlendirilmiş oldu.
Muhalefetin pek
çok eleştirileri oldu. Bakın, şunu çok net şekilde ifade ediyoruz: Şu an ceza
ve infaz kurumlarımızda salt gazetecilik faaliyetinden dolayı tutuklu hiç kimse
yoktur. Anayasa'mızın 28’inci maddesinin (4)’üncü fıkrası basın özgürlüğünün
sınırlarını çok ciddi şekilde belirlemiştir. 
Bakın, şu anda
cezaevlerinde tutuklu olan, mesleği gazeteci olan kişilere isnat edilen suçlara
baktığımızda, anayasal düzeni zorla değiştirmeye kalkmak, silahlı terör
örgütüne üye olmak, yağma, kasten öldürme, mühür bozma, silahlı tehdit,
hakaret, uyuşturucu madde ticareti, örgüt propagandası yapmak, tehlikeli madde
taşımak ve böylece gidiyor. Hukuk devleti ne yapacak, yani mesleği gazeteci
diye birisi mühür bozma, yağma, anayasal düzeni zorla değiştirmeye
kalkıştığında göz mü yumacak? Bunu kabul etmemiz zaten mümkün değil.
Yine, tutuklu
milletvekili konusuna gelirsek; bakın, 20 Mayıs 2016’da Anayasa’mıza
eklediğimiz geçici 20’nci maddeyle birlikte yürürlük tarihi itibarıyla ceza
kovuşturmaları için dokunulmazlıkları kaldırdık. Bu noktada pek çok
milletvekili arkadaşımız gitti, ifadelerini verdi, haklarındaki süreç devam
ediyor ama bazı arkadaşlar da bakın, kendi beyanları “Ben savcılara çağrı
yapıyorum, bize davetiye filan göndermeyin kardeşim, gelmeyeceğiz;
götürecekseniz bizi zorla götüreceksiniz.” dediler ve davetiyeye rağmen
gitmediler. 
ZİYA PİR
(Diyarbakır) – Yalan, yalan; bu, yalan. 
MAHMUT ATİLLA
KAYA (Devamla) – Daha sonra savcılıklarca ve mahkemelerce zorla getirme ve
yakalama kararları çıkarıldı. Daha sonra “Böyle bir uygulama olur mu?” dediler
fakat ileriki aşamada gördük ki bu sefer tutuklama kararı çıktı, tutuklama
kararından sonra da “Milletvekilleri tutuklu yargılanır mı?” dediler. Bakın,
öncelikle, dokunulmazlıkları kaldırıldıktan sonra milletvekillerinin, normal
bir vatandaşımıza, yargı, isnat edilen suça ilişkin hangi uygulamayı yapacaksa
bu arkadaşlar için de aynı uygulamaları gerçekleştirecek.
İkinci hususu da
hatırlatmak isterim: Bakın, şu anda iki milletvekili yurt dışında, bir tanesi
havaalanındayken, kaçarken yakalandı ve biri, hakkında bir ilam çıktığı hâlde
hâlâ bulunamıyor. 
ZİYA PİR
(Diyarbakır) – Kim kaçıyordu ya, kim kaçıyordu?
FİLİZ KERESTECİOĞLU
DEMİR (İstanbul) – Kim kaçıyordu?
MAHMUT ATİLLA
KAYA (Devamla) - Tabii, bakın, özellikle buradaki konuşmalarından dolayı, kürsü
masuniyeti, yasama sorumsuzluğu, Anayasa’nın 83’üncü maddesi kapsamına giren
suçlar dolayısıyla netice itibarıyla yargılandıklarını iddia ettiler.
NİHAT AKDOĞAN
(Hakkâri) - Kaçan kim, kaçan, kaçan? Kaçanı bir söyleyin bize.
MAHMUT ATİLLA
KAYA (Devamla) - Ben burada, bakın, bunun böyle olmadığını söylüyorum. Şu an
isnat edilen suçlara baktığımızda, bir: Terör örgütü propagandası yapmak.
(Mikrofon
otomatik cihaz tarafından kapatıldı) 
ZİYA PİR
(Diyarbakır) – Onu siz yazdınız, siz; onların hepsini siz yazdınız.
NİHAT AKDOĞAN
(Hakkâri) – O tarafa bakın, hepsini göreceksiniz. Cemaatle birlikte yürüyenin
kim olduğunu göreceksiniz o zaman, bir bakın. FETÖ’yle birlikte kimin on beş
yıl boyunca yürüdüğünü, bir bakarsanız çok net görürsünüz.
BAŞKAN –
Buyurun, tamamlayın. 
MAHMUT ATİLLA
KAYA (Devamla) – İki: Örgüte bilerek ve isteyerek yardım etmek. Terör örgütüne
üye olmak. Suç işlemeye tahrik, suç işlemeye azmettirme. Silahlı terör örgütü
kurma ve yönetme. Silahlı terör örgütüne silah sağlama. 
ZİYA PİR
(Diyarbakır) – Metin Külünk şu anda onu Almanya’dakilere yapıyor! 
MAHMUT ATİLLA
KAYA (Devamla) – Bakın, hadise budur. Milletvekili olma kimseye suç işleme
hakkı vermez, suç işlerseniz yargılanırsınız, daha sonra da cezasını alırsınız,
burası Türkiye Cumhuriyeti devleti. 
ZİYA PİR
(Diyarbakır) – Metin Külünk getirdi Almanya’dan, gidin ona sorun!
MAHMUT ATİLLA
KAYA (Devamla) – Tüm yaptığımız reformlar daha fazla huzur ve daha fazla adalet
içindir ve biz, bunları yollarda yürüyerek değil, burada, bu yüce Meclisin
çatısı altında, bazen de muhalefetin yapmış olduğu katkılarla birlikte bu
reformları gerçekleştirmiş olduk. 
NİHAT AKDOĞAN
(Hakkâri) – Evet, doğrudur, muhalefet yardım etti size! 
MAHMUT ATİLLA
KAYA (Devamla) – Ben, Sayın Bakanımız Abdulhamit Gül’ün şahsında Adalet
Bakanlığımızın tüm personeline, yargıçlarımıza, hâkimlerimize teşekkür ediyor
ve 2018 yılı Adalet Bakanlığı bütçesinin hayırlı ve uğurlu olmasını diliyorum.
(AK PARTİ sıralarından alkışlar)
BAŞKAN –
Teşekkür ederim Sayın Kaya. 
ENGİN ÖZKOÇ
(Sakarya) – Sayın Başkan, kayıtlara geçsin diye söylemek istiyorum.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN – Sayın
Kerestecioğlu ve Sayın Özkoç…
Buyurun Sayın
Özkoç.
ENGİN ÖZKOÇ
(Sakarya) – Sayın hatibin, hem gazetecilerle ilgili hem milletvekillerinin
tutukluluk hâliyle ilgili söyledikleri sözlerin hiçbir tanesi gerçeği
yansıtmamaktadır. Bir ülkede demokrasinin varlığı, o ülkedeki insan haklarının
iyileştirilmesiyle ve hukukta adil yargılanmayla söz konusudur ancak hem
tutuklu milletvekillerimiz hem de gazetecilerimiz, şu anda, zorla gasbedilen
hürriyetlerinin cezasını çekmektedirler. AKP milletvekillerinin, konuşmacı milletvekilinin
konuşmasının tam tersine, onlar, bu ülkenin özgürlüğü, demokrasisi ve
çocuklarının geleceği için, sadece ve sadece söz söyledikleri için cezaevinde
yatmaktadırlar. 
Bilgilerine arz
ederim.
BAŞKAN –
Teşekkür ederiz Sayın Özkoç.
Sayın Kerestecioğlu,
buyurun.
VI.- AÇIKLAMALAR (Devam)
8.- İstanbul Milletvekili Filiz Kerestecioğlu Demir’in, İzmir
Milletvekili Mahmut Atilla Kaya’nın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın dördüncü
tur görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, öncelikle, HDP’li tutuklu
vekillerin şimdiye kadar 345 duruşması yapıldı. Diğer partilerde bu sayı kaç ve
gerçekten, AKP’li kaç vekilin kaç duruşması oldu? 
Şimdi, bugün, az
önce de bir danışmanımızla ilgili söylediğim gibi, kendisi slogan atmadığı ya
da o ortamda bulunmadığı hâlde o ortamdan da rahatsız olmamış. Nasıl bir yargı
kararı olabiliyorsa işte adalet Türkiye’de şu anda bu: Olmamış ama içinden ne
geçiyor acaba? Düşüncesi ne acaba? Sürekli bir algı yaratılarak HDP ve
vekillerimiz kriminalize edilmeye çalışıldı. Bir kere bu konuşma tarzı bir
hukukçunun yapabileceği bir konuşma tarzı değil. 
Sayın
Adalet Bakanı hukukçu…
(Mikrofon
otomatik cihaz tarafından kapatıldı) 
BAŞKAN
– Buyurun. 
FİLİZ
KERESTECİOĞLU DEMİR (İstanbul) - …ve kendisi de herhâlde polis fezlekelerinin
bir karar olmadığının farkında. Aslında kürsüde konuşan konuşmacının da
farkında olması lazım ama öyle bir dönemde yaşıyoruz ki at ortaya, suçu sen at,
ondan sonrasında ne çıkarsa çıksın, önemli değil. Böyle bir şey yok, böyle bir
usul yok. 
Hani
“Biz yollarda yürümedik.” diyor ya Sayın Vekil, biz yollarda yürüdük, biz
yollarda yürüdük. O yollarda yürüye yürüye biz o uluslararası sözleşmeleri, o
hakları, o insan hakları belgelerini kabul ettirdik. Bu ülkede birtakım şeyler
olduysa haktan hukuktan yana, bizim yürüdüğümüz yollarla oldu. Bizim
vekillerimiz de işte onun için yatıyorlar, düşünce için, ifade için. 
Akın
Atalay benim otuz-kırk yıllık arkadaşımdır Cumhuriyet gazetesinden. Kendi gitti
ifade verdi. Niye tutuklandı? Kaçma şüphesi mi vardı? Şimdi, baksınlar…
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Almanya’dan geldi, yurt dışından geldi. 
FİLİZ
KERESTECİOĞLU DEMİR (İstanbul) – Evet, yurt dışından…
BAŞKAN
– Buyurun, tamamlayın. 
FİLİZ
KERESTECİOĞLU DEMİR (İstanbul) – Yurt dışından geldi kendisi, yurt dışından
geldi ve hâlen tutuklu. Yani gerçekten şu anda kendilerinin bakması gereken
yer, az önce Vekilimizin söylediği gibi, o Almanyalı Osmanlılar mı ne, neler
planlıyorlar acaba orada? Yurt dışında yaşayan insanların güvenliğini tehlikeye
atacak neler planlıyorlar acaba? Türkiye devletinin kendi başını derde sokmaması
için öncelikle bunlara bakması lazım. Orada birtakım tuhaf, meczup gibi
insanlarla neler planlandığını ortaya çıkarması lazım istihbaratın da
Dışişlerinin de. 
Teşekkür
ediyorum. 
BAŞKAN
– Teşekkür ederiz Sayın Kerestecioğlu. 
ZİYA
PİR (Diyarbakır) – Sayın Başkan…
BAŞKAN
– Sayın Pir, Sayın Grup Başkan Vekiliniz cevap verdi.
Sayın Bostancı,
buyurun.
ZİYA PİR
(Diyarbakır) – O, grubumuzla ilgiliydi.
BAŞKAN –
Efendim?
ZİYA PİR
(Diyarbakır) – Orada şahsımla ilgili de bir sataşma var.
SALİH CORA
(Trabzon) – Şahıs, isim kullanmadı. Hayır, isim vermedi Sayın Başkan.
BAŞKAN – Neydi,
hangisi?
ZİYA PİR
(Diyarbakır) – O gece gözaltına alınanlardan birisi de benim ve dedi ki: “O
vekillere çağrı kâğıdı gitti. Gitmedikleri için alındılar.” Bu yanlıştır ve
sataşmadır. Onu düzeltmek için söz istiyorum.
MAHMUT ATİLLA
KAYA (İzmir) – Öyle bir şey demedim.
SALİH CORA
(Trabzon) – Hayır, hayır, öyle bir şey yok.
İSMAİL TAMER
(Kayseri) – Sen öyle mi yaptın? “Gitmiyorum, kendileri zorla mı alsın.” dedin
sen?
SALİH CORA (Trabzon)
– Hayır, öyle bir şey söylemedi, isim kullanmadı.
ZİYA PİR
(Diyarbakır) – Dur, dur, daha neler çıkacak, dur bakalım.
İSMAİL TAMER
(Kayseri) – Öyle mi dediniz? “Gelin, kendiniz mi alın.” dedin?
BAŞKAN – Sayın
Bostancı, buyurun.
9.- Amasya Milletvekili Mehmet Naci Bostancı’nın, İstanbul Milletvekili
Filiz Kerestecioğlu Demir’in yaptığı açıklamasındaki bazı ifadelerine ilişkin
açıklaması
MEHMET NACİ
BOSTANCI (Amasya) – Sayın Başkanım, teşekkürler.
Biz zikredilen
yargılamalara ilişkin hukuki süreçlerin sonunda ilgili kişilerin beraat
etmelerini temenni ederiz bu yargılamalardan. Arkadaşımız kürsüden yapmış
olduğu konuşmada hukuki safahata ve dosya münderecatına dair değerlendirmelerde
bulunmuştur.
FİLİZ
KERESTECİOĞLU DEMİR (İstanbul) – Bulunamaz işte.
MEHMET NACİ
BOSTANCI (Amasya) – Türkiye’de hukuk açık ve aleni süreçlerle işler ve neticede
kesinlikle hakkaniyet ve adalet esası tecelli eder.
CELAL DOĞAN
(İstanbul) – Tayyip Erdoğan mahkûm olduğunda hakkaniyet mi vardı? Yapma yani
ya!
MEHMET NACİ
BOSTANCI (Amasya) – Bizim burada siyasetçi olarak kimseyi yargılamak gibi bir
durumumuz ve konumumuz elbette söz konusu olmaz, bunları yapacak olan hukuki
yerlerdir. O çerçevede, arkadaşımızın değerlendirmesinin hukuki değil, siyasi
bir değerlendirme olduğunu, hukukun kendi alanında sözünü söyleyeceğini
unutmamak gerekir.
Teşekkür
ediyorum.
CELAL DOĞAN
(İstanbul) – Sayın Başkan, Tayyip Erdoğan’ın mahkûmiyeti hukuksal bir karar
mıydı, doğru muydu acaba? Öyle mi yargılandı Tayyip Bey? Yapmayın bunu.
FİLİZ
KERESTECİOĞLU DEMİR (İstanbul) – Bu ülkede herkes siyasi kararlarla yargılandı.
BAŞKAN –
Teşekkürler Sayın Bostancı.
Sayın Pir, size
de yerinizden mikrofonu açayım çünkü o akşam siz de gözaltına alındınız ve daha
sonra serbest bırakıldınız. 
Buyurun, size
bir dakika söz veriyorum.
10.- Diyarbakır Milletvekili Ziya Pir’in, İzmir Milletvekili Mahmut
Atilla Kaya’nın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın dördüncü tur görüşmelerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
ZİYA PİR
(Diyarbakır) – Teşekkür ederim Sayın Başkan.
Sayın Başkan,
geçen sene, bundan on üç ay önce, o zaman Adalet Bakanına da söyledim, burada
da söylüyorum: Uluslararası bir platformda rezil bir duruma düştü ve o zaman da
dedim, hep bu yalanı atıyorsunuz ortaya, diyorsunuz ki: “Çağrı kâğıdı gitti,
gelmediler.” Bana -ben kendim için konuşmak istemiyordum ama o duruma
getiriyorsunuz artık insanı- benim şahsıma, evime, büroma, avukatıma çağrı kâğıdı
gelmemiştir. Abdullah Vekilimizin iki gün önce mahkemesi vardı, ona da tebliğ
edilmemiştir; buna rağmen alındı. Ben iki üç hafta önce buradan da söyledim,
bundan sonra o yalanı kullanan kim varsa alçak ve şerefsizdir dedim şuradan,
onu yineliyorum. 
Terör
örgütlerine yardım ve yataklığa gelince: Videosunu ben kendim de izledim,
gazetelere de yansıdı, sizin milletvekilinizin Almanya’da hangi adreste, hangi
mafya örgütüne 20 bin euro verdiği ortaya çıktı. Şu anda araştırmalar
yapılıyor. Bundan sonra da göreceksiniz daha neler çıkacak. 
BAŞKAN – Peki,
teşekkür ederiz sayın milletvekilleri. 
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları Kurumu
2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN – Konuşma
sırası Zonguldak Milletvekili Sayın Hüseyin Özbakır’da. 
Buyurun. (AK
PARTİ sıralarından alkışlar) 
Süreniz beş
dakika. 
AK PARTİ GRUBU
ADINA HÜSEYİN ÖZBAKIR (Zonguldak) – Sayın Başkan, değerli milletvekilleri; Ceza
ve Tevkifevleri Genel Müdürlüğü ve İşyurtları Kurumunun 2018 yılı bütçesi
hakkında partim adına söz almış bulunuyorum. Hepinizi saygı ve sevgiyle selamlıyorum.

Sözlerime
başlamadan önce bir hususu belirtmek istiyorum. Amerika Birleşik Devletleri
tarafından geçen hafta atılan talihsiz bir adım, Orta Doğu’da yeni bir
çatışmanın ayak sesleri hâline gelmiştir. Orta Doğu’ya barış ve huzurun gelmesi
ancak ve ancak Filistin meselesinin hakkaniyetli bir şekilde çözülmesi
sonucunda gerçekleşecektir. Dünya döndüğü müddetçe Filistin halkının yanında
olacağımızın tüm dünya milletleri tarafından bilinmesini istiyorum. 
İzninizle kurum
hakkında sizlere birtakım bilgiler vermek istiyorum. Aralık ayı başı itibarıyla
ülkemizde 384 adet ceza ve infaz kurumu vardır. Bu ceza ve infaz kurumlarının
toplam kapasitesi 207.579’dur. Söz konusu bu kurumlarımızda 5.316’sı kadın
olmak üzere 149.846 hükümlü, 4.791’i kadın olmak üzere 83.828 tutuklu
bulunmakta olup toplam 233.674 kişinin barınması sağlanmaktadır. 
Fiziki alanda
bazı iyileştirmeler yapılmış ve mevcut ceza ve infaz kurumlarımızın elektrik,
su, doğal gaz, sıhhi tesisat, çatı ve genel tadilatları kapsamında büyük ve küçük
onarımları yaptırılarak kurumlarımızın fiziki şartları iyileştirilmiştir. Çocuk
kapalı ceza infaz kurumu olarak faaliyet gösteren 7 kurumumuzda ise çocuk
hükümlü ve tutukluların aile bağlarının kopmaması ve ruhsal yönden kendilerini
rahat hissetmeleri amacıyla toplam 17 adet aile görüşme odası kurum içinde
oluşturulmuş, kullanıma hazır hâle getirilmiştir. 
Hükümlü ve
tutukluların iaşeleri de Sağlık Bakanlığının belirlediği günlük kalori
ihtiyacına göre hazırlanmaktadır. Hükümlü ve tutuklular için ve görevli
personel için 5 lira olan günlük iaşe bedeli yüzde 40 artırımla 7 liraya
çıkarılmıştır. Yine kurumda annesiyle birlikte kalan çocuklar ve süt emziren
hükümlü, tutuklu anneler ile hamile hükümlü ve tutuklular için 7,5 lira olan
iaşe bedeli 10 liraya çıkarılmıştır. Ceza infaz kurumlarında barındırılan çocuk
hükümlü ve tutuklulara, diyetisyen ve doktor kontrolünde, fiziksel, mental ve
sosyal gelişimini kapsayacak şekilde, günlük iaşenin yanında ilave olarak yüzde
20 daha fazla ek gıda, meyve, bal, süt, tatlı gibi ürünler verilmektedir. 
Diğer taraftan,
hükümlü ve tutukluların nakilleri için son sekiz yılda 1.196 ring aracı
alınmış, toplam sayı 1.384’e ulaştırılmıştır. Bunun yanı sıra, lüzum görülen
özel durumlarda hükümlülerin ve tutukluların nakli için özel uçak bile
kiralanmaktadır. 
Sayın Başkanım,
şu anda cezaevlerimizin kapasitesi biraz yüksek görülmektedir. Ceza ve
Tevkifevleri Genel Müdürlüğümüzce yapılan çalışmalarla, birkaç yıl içerisinde
bu halledilecek ve cezaevleri daha rahat bir duruma kavuşturulacaktır.
Cezaevlerimizdeki 62 bin olan terör tutuklu ve hükümlü sayısı şu anda 59.600’e
düşmüştür. Bunlardan 45.600’ü FETÖ tutuklusu, geri kalanı da PKK ve diğer terör
örgütlerine ait tutuklulardır.
NİHAT AKDOĞAN
(Hakkâri) – Onun içerisine HDP’yi de koyuyor musunuz?
HÜSEYİN ÖZBAKIR
(Devamla) – Evet.
NİHAT AKDOĞAN
(Hakkâri) – Yuh olsun, yuh! Seni nasıl seçenler oraya gönderdiyse HDP’deki
siyasetçileri de öyle göndermişlerdir!
HÜSEYİN ÖZBAKIR
(Devamla) – Sayın Başkan, değerli milletvekilleri; dâhilî ve haricî düşmanlara
rağmen yüzde 11,1 oranda büyüyor olmamız çok büyük bir başarıdır. 
NİHAT AKDOĞAN
(Hakkâri) – Sizi gönderen vatandaşsa beni gönderen de vatandaştır! 
HÜSEYİN ÖZBAKIR
(Devamla) – Bu başarı, milletimizin başarısıdır. Bununla ne kadar gurur duysak
azdır.
NİHAT AKDOĞAN (Hakkâri) – Eğer bize öyle diyorsanız on
misliyle size iade ediyoruz, on misliyle!
BAŞKAN – Lütfen, dinleyelim.
HÜSEYİN ÖZBAKIR (Devamla) – Bu arada, Ceza ve
Tevkifevleri Genel Müdürlüğümüzün bünyesinde bulunan genel müdüründen infaz koruma
memuruna kadar tüm personelini kutluyor, çalışmalarında başarılar diliyorum,
kendilerine sağlık ve mutluluklar temenni ediyorum. 
2018 yılı bütçesinin milletimize, devletimize hayırlı
olmasını diliyorum, siz saygıdeğer milletvekillerini sevgiyle saygıyla
selamlıyorum. (AK PARTİ sıralarından alkışlar) 
BAŞKAN – Teşekkür ederiz Sayın Özbakır.
FİLİZ KERESTECİOĞLU DEMİR (İstanbul) – Sayın Başkan…
BAŞKAN – Sayın
Kerestecioğlu...
FİLİZ
KERESTECİOĞLU DEMİR (İstanbul) – Sayın vekilimizin sorusu üzerine “Evet, içine
koyuyorum.” diyerek HDP’yi de terörist olarak ilan etti.
İSMAİL TAMER
(Kayseri) - Sen sordun, o da “Evet” dedi, ne var yani?
MERAL DANIŞ
BEŞTAŞ (Adana) – Ne demek “Sordun ‘Evet’ dedi” ya?
NİHAT AKDOĞAN
(Hakkâri) – Ne demek yani burada? 
İSMAİL TAMER
(Kayseri) – Sen sordun “Evet” dedi yani.
BAŞKAN –
Sataşmadan mı söz istiyorsunuz?
NİHAT AKDOĞAN
(Hakkâri) – Seni gönderen vatandaşsa, buradaki ne?
MUHAMMET BALTA
(Trabzon) - Sus be! Hayret bir şey ya!
BAŞKAN – Kim
konuşacak?
FİLİZ
KERESTECİOĞLU DEMİR (İstanbul) – Meral Vekilimiz konuşacak.
BAŞKAN – Buyurun
Sayın Beştaş.
V.- SATAŞMALARA İLİŞKİN KONUŞMALAR (Devam)
2.- Adana Milletvekili Meral Danış Beştaş’ın, Zonguldak Milletvekili
Hüseyin Özbakır’ın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın dördüncü tur görüşmelerinde AK
PARTİ Grubu adına yaptığı konuşmasındaki bazı ifadeleri sırasında Halkların
Demokratik Partisine sataşması nedeniyle konuşması
MERAL DANIŞ
BEŞTAŞ (Adana) – Sayın Başkan, değerli milletvekilleri; Adalet Bakanı da
burada. Hiç kimse, hiçbir milletvekili başka bir milletvekiline “Siz
teröristsiniz.” diyemez. 
NİHAT AKDOĞAN
(Hakkâri) – “Terörist” diyen teröristin âlâsıdır!
MERAL DANIŞ
BEŞTAŞ (Devamla) – Eğer terörist arıyorsanız, eğer gerçekten terörist
arıyorsanız kol kola yürüdüğünüz Fetullahçıların şu anda terörizmden içeride
olduğunu unutmayın. Biz buraya sizler nasıl geldiyseniz, hangi seçim
süreçlerinden geçtiyseniz… Halkın oylarıyla ve iradesiyle halkı temsil
ediyoruz. Bu, büyük bir hadsizliktir. Bu, kepazeliktir. Bu Parlamento çatısı
altında bir parlamenterin bir gruba dönerek “Sizler teröristsiniz.” demesi,
kesinlikle büyük bir bayağılıktır. Benim dilim ve kültürüm yetmiyor bunu
söylemeye. Eğer siz 6,5 milyon insana “terörist” diyorsanız bu ülkeyi siz
bölüyorsunuz.
İSMAİL
TAMER (Kayseri) – Öyle bir şey yok.
MERAL
DANIŞ BEŞTAŞ (Devamla) – Eğer siz demokratik siyasette ısrar eden, bütün bu
baskıya rağmen, bütün bu hukuksuzluğa rağmen hâlâ gelip burada demokrasiyi,
hakları ve hukuku savunan bir gruba bunu yapıyorsanız, siz bu ülkenin dörtte
1’ini, dörtte 1 yurttaşını gözden çıkarmışsınız anlamına gelir. 
İSMAİL
TAMER (Kayseri) – 6,5 milyon insana denmiyor, teröriste terörist deniyor. 6,5
milyon insana denmiyor, tekrar onu çok iyi bilin. 
AYŞE
SULA KÖSEOĞLU (Trabzon) – Hiç alakası yok, biz Kürtleri seviyoruz. Bizim
Kürtlerle bir sorunumuz yok. Kürtlerle sorunu olan sizsiniz. 
MERAL
DANIŞ BEŞTAŞ (Devamla) – Biz bu ülkede en az sizin kadar hak sahibiyiz. Bu
konuda sizden daha az, daha fazla bir hakkımız yok.
AYŞE
SULA KÖSEOĞLU (Trabzon) – Kürtlerle sorunu olan sizsiniz. Bırakın milletin
yakasını ya! Kürt milletinin yakasını bırakın! 
MERAL
DANIŞ BEŞTAŞ (Devamla) – Sizler hangi haklara sahipseniz biz de onlarız.
İSMAİL
TAMER (Kayseri) – Sen kendini terörist kabul ediyorsan o başka. 
MERAL
DANIŞ BEŞTAŞ (Devamla) – Bize “terörist” diyenlerin kendisidir “terörist”
diyorum ve teşekkür ediyorum. (HDP sıralarından alkışlar) 
SALİH
CORA (Trabzon) – Terörist demedi size, size öyle bir şey demedi, olayı
çarpıtıyorsunuz Meral Hanım. 
AYŞE
SULA KÖSEOĞLU (Trabzon) – Bırakın Allah aşkına ya! Kürtlere en büyük zararı siz
veriyorsunuz, bırakın onların yakasını! Bir halkı bu kadar mağdur edemezsiniz. 
BAŞKAN
– Teşekkürler Sayın Beştaş. 
NİHAT
AKDOĞAN (Hakkâri) – Sayın Başkan, geçenlerde Osman Başkan, burada bir kelime
kullandı, o kelimeden dolayı iki gün oturuma katılmasına izin verilmedi. Biz de
aynı şekilde, grubumuza dönerek “Evet, siz de teröristsiniz.” diyen bir şahsa
şu anda işlem yapılmasını talep ediyoruz. 
BAŞKAN
– Ben tutanakları isteyeceğim Sayın Akdoğan, tutanakları isteyeceğim,
bakacağım. Tutanaklara bakıp değerlendireceğim Sayın Akdoğan.
MEHMET
NACİ BOSTANCI (Amasya) – Sayın Başkan...
BAŞKAN
- Sayın Bostancı, buyurun. 
MEHMET
NACİ BOSTANCI (Amasya) – Açık bir sataşma var Meral Hanım’ın yapmış olduğu
konuşmada. 
BAŞKAN
– Buyurun. 
3.- Amasya Milletvekili Mehmet Naci Bostancı’nın, Adana Milletvekili
Meral Danış Beştaş’ın sataşma nedeniyle yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; bizim hatibimiz
yapmış olduğu konuşmada hapishanedeki tutuklu ve hükümlülere ilişkin sayı
veriyor, tutanaklar geldiğinde de bakarız. HDP Grubundan bir arkadaş
sesleniyor: “Bunun içinde, bu sayının içinde HDP milletvekilleri de var mı?”
diye, o da “evet” diyor. Bu söylenirken yapılan yargılamalara ve oradaki hukuki
değerlendirmelere atıfla söylenen bir ifade. Şimdi, sizin buradan alıp böyle
bir bağlama taşıyarak, taşımakla kalmayıp aynı zamanda AK PARTİ’ye yönelik bir
suçlama ve bir gayretin içerisine girmeniz bu manada son derece ayıp ve kabul
edilemez bir ifade biçimi. (AK PARTİ ve CHP sıraları arasında karşılıklı laf
atmalar)
BAŞKAN – Sayın
milletvekilleri…
MEHMET NACİ
BOSTANCI (Devamla) - Kıymetli arkadaşlar, bizim, Halkların Demokratik Partisine
yönelik elbette eleştirilerimiz var. Üzerinde yer aldığı sosyopolitik zeminde
“PKK” diye bir terör örgütü olduğunu ve bu terör örgütünün buradaki siyaset
üzerinde kullandığı yöntemle nasıl tayin edici bir rolü ifa ettiğini biliyoruz.
Aynı sosyopolitik zemin, elbette meşru ve demokratik zemin çerçevesinde çaba
gösteren, burada temsil olan sizlerin de üzerinde yer aldığınız zemin. PKK’nın
buradaki tayin edici, belirleyici, yönlendirici atmosferi Halkların Demokratik
Partisinin siyaset yapma usulünü, üslubunu önemli ölçüde etkiliyor. Bizim
getirmiş olduğumuz eleştiri bu çerçevede bir eleştiridir. İkisini birbirine
karıştırmayalım. 
(Mikrofon
otomatik cihaz tarafından kapatıldı) 
MEHMET NACİ
BOSTANCI (Devamla) - Elbette buradaki sayın vekilleri de halkımız seçiyor ve
onlar o çerçevede geliyor. Ancak şimdi burada söylenen eleştirilerden kasıtla,
yok “Terör örgütüyle kol kolaydınız, onlar içeriye girdi…” İşte bu da hem lafı
anlamamaktan kaynaklanan bir eksiklik hem de bir hadsizliktir. Aynen bu lafları
iade ediyorum. 
Teşekkürler. (AK
PARTİ sıralarından alkışlar) 
FİLİZ
KERESTECİOĞLU DEMİR (İstanbul) – Yani gene aynı sataşma bu sefer başka bir
yönden geldi, sonunda da “hadsizlik” dedi. Gene sataşmadan söz istiyoruz.
MEHMET NACİ
BOSTANCI (Amasya) – Sayın Başkanım, ben sataşmadım…
NİHAT AKDOĞAN
(Hakkâri) – Daha neler?
YUSUF BAŞER
(Yozgat) – Sataşmadı canım!
FİLİZ
KERESTECİOĞLU DEMİR (İstanbul) – Daha ne diyecektiniz?
YUSUF BAŞER
(Yozgat) – Hadi be!
MEHMET NACİ
BOSTANCI (Devamla) - …sataşma olarak söylenen sözleri, biraz önce söylenen
sözleri aynen ifade ettim.
HÜSNÜYE ERDOĞAN
(Konya) – En son siz mi konuşacaksınız her seferinde?
FİLİZ
KERESTECİOĞLU DEMİR (İstanbul) – Siz yapınca eleştiri oluyor, biz yapınca
sataşma mı oluyor?
YUSUF BAŞER
(Yozgat) – O kadar niye rahatsız oluyorsunuz?
BAŞKAN – Sayın
Kerestecioğlu, buyurun, size yerinizden söz vereyim.
FİLİZ
KERESTECİOĞLU DEMİR (İstanbul) – Yerimden değil, sataşmadan efendim, sataşmadan
söz istedim yani aynı şekilde sataşma oldu. 
HİLMİ BİLGİN
(Sivas) – Hayır, sataşma yok ki.
HÜSNÜYE ERDOĞAN
(Konya) – Bu ne ya? En son siz mi konuşacaksınız?
BAŞKAN - Kim
konuşacak?
HİLMİ BİLGİN
(Sivas) – Yerinizde ifade edin, yerinizde.
FİLİZ KERESTECİOĞLU
DEMİR (İstanbul) – Burada siyasetimizi PKK’nin belirlediği…
BAŞKAN – Kim
konuşacak?
FİLİZ
KERESTECİOĞLU DEMİR (İstanbul) – Meral Hanım…
BAŞKAN –
Buyurun.
YUSUF BAŞER
(Yozgat) – Yerinden veriyor.
BAŞKAN – Hayır,
kürsüye davet ediyorum.
YUSUF
BAŞER (Yozgat) – Yerinden istemişti. 
4.- Adana Milletvekili Meral Danış Beştaş’ın, Amasya Milletvekili Mehmet
Naci Bostancı’nın sataşma nedeniyle yaptığı konuşması sırasında Halkların
Demokratik Partisine sataşması nedeniyle konuşması
MERAL DANIŞ
BEŞTAŞ (Adana) – Sayın Başkan, değerli milletvekilleri; bu tartışmaları çok
yaptık, gerçekten artık yorulduk ve rahatsızlık duyuyoruz. 
Bunu söyleyen
milletvekili arkadaşımız, biraz önceki hatip eski bir savcıymış, bunu da yeni
öğrendim. Bir savcının, bir hukukçunun hukuki değerlendirmelerden ziyade… 
SALİH CORA
(Trabzon) – Tutanaklara bakmak lazım.
MERAL DANIŞ
BEŞTAŞ (Devamla) – Ki Sayın Bostancı “Hukuki değerlendirme.” dedi; bu hukuki
bir değerlendirme değil, siyasi bir değerlendirmedir. Yani şu anda birbirimize
terörizmi, terörizmin tanımını, geçmişini, Türkiye tarihini anlatacak zamanımız
yok ama şunu asla unutmayın: Türkiye’de bir Kürt problemi vardır ve bu Kürt
problemi çözülmediği müddetçe…
MİHRİMAH BELMA
SATIR (İstanbul) – PKK problemi var. 
İSMAİL TAMER
(Kayseri) – Kürt problemi yok, PKK problemi var, Türkiye’de “Kürt problemi”
denilen bir şey yok!
MERAL DANIŞ
BEŞTAŞ (Devamla) – …bu mesele kısır bir döngüde tartışılmaya devam edecek. 
Siz sosyopolitik
zeminde bizim politikamızı başkalarının, PKK’nin ya da başka kuruluşların,
illegal organizasyonların tayin ettiğini söylediniz. Hayır. Bizim politikamıza
“Bir problem, bu bataklık meselesi.” diyorsunuz ya, onu biraz tahlil edin bir
akademisyen olarak. Şu anda bu ülkede Kürtlerin hak ve özgürlükleri olmadığı
için…
MUHAMMET BALTA
(Trabzon) – Onun için kürsüde konuşuyorsun!
MERAL DANIŞ
BEŞTAŞ (Devamla) – Bizzat sizin iktidarınız tarafından söylenen, PKK’nin 12
Eylülden doğduğunu söyleyen bir partinin milletvekilisiniz. Eğer biz demokratik
siyasette ısrar ediyorsak tam da meselenin demokrasi zemininde çözümünü
savunuyoruz. 
SALİH CORA
(Trabzon) – Şu an kürsüde kim var?
MERAL DANIŞ
BEŞTAŞ (Devamla) – Burada bu suçlamalar sizi bir yere götürmez, bizi de
götürmez. Biz ne dediğimizi gayet iyi biliyoruz. Eğer demokratik siyasetle Türkiye’deki
problemler çözülmezse maalesef biz her gün toprağa can vereceğiz. 
Bu iş çözülmek
zorunda, demokratik yollarla çözülmek zorunda, konuşmakla çözülmek zorunda, bu
çatı altında çözülmek zorunda. Böyle “hadsiziz” “hadsizsiniz” gibi sorularla,
cevaplarla çözemeyiz. 
İSMAİL TAMER
(Kayseri) – Baltalamayacaksınız, hendekleri açmayacaksınız, demokratik çözümler
başladığında açmayacaksınız hendekleri.
MERAL DANIŞ
BEŞTAŞ (Devamla) – Siz bu ülkede FETÖ’yü getirip en üst kurumlara
yerleştirdiniz. Siz, bırakın belirlemeyi, yerleştirdiniz ve şimdi temizlemeye
çalışıyorsunuz; bu bir realite. (HDP sıralarından alkışlar)
HÜSNÜYE ERDOĞAN
(Konya) – PKK’yla el ele, kol kola gezmeyi bırakın, flörtü bırakın, gelin
buraya oturun.
MEHMET NACİ
BOSTANCI (Amasya) – Sayın Başkan…
FİLİZ
KERESTECİOĞLU DEMİR (İstanbul) – Naci Bey, herhangi bir sataşma yok konuşmada,
gerçekten, açıkçası yok. 
BAŞKAN –
Buyurun.
VI.- AÇIKLAMALAR (Devam)
11.- Amasya Milletvekili Mehmet Naci Bostancı’nın, İstanbul Milletvekili
Filiz Kerestecioğlu Demir’in sataşma nedeniyle yaptığı konuşmasındaki bazı
ifadelerine ilişkin açıklaması
MEHMET NACİ
BOSTANCI (Amasya) – Sayın Başkanım, “Kürtlerin hak ve özgürlükleri yok.” lafı
son derece yanlış, Türkiye gerçekleriyle bağdaşmayan, hak ve özgürlüklere
ilişkin Türkiye’deki rayiç uygulamaları sanki etnik temelde bir kesim bunlardan
mahrum kalıyormuş duygusu uyandırarak bir tür etnik…
MERAL DANIŞ
BEŞTAŞ (Adana) – “Sanki” değil, biz mahkûmuz biz.
İSMAİL TAMER
(Kayseri) – Onun için mi böyle konuşabiliyorsunuz?
AYŞE SULA
KÖSEOĞLU (Trabzon) – Kürtleri istismar ediyorsunuz. 
BAŞKAN – Grup
Başkan Vekiliniz konuşuyor arkadaşlar.
Buyurun.
MEHMET NACİ
BOSTANCI (Amasya) - …temelli bir siyasal yaklaşımı tahakkümcü bir dille kurma
çabasının ifade biçimidir bu. Literatüre de bakarsanız buna ilişkin birçok
değerlendirmeyi görürsünüz, sadece burada değil, başka yerlerde de böyledir. Bu
ülkede herkes hak ve özgürlüklerden Türkiye Cumhuriyeti’nin eşit vatandaşları
olarak faydalanırlar, bunun dışındaki etnik temelli değerlendirmeleri biz…
GARO PAYLAN
(İstanbul) – Bazıları daha eşittir.
MERAL DANIŞ
BEŞTAŞ (Adana) – Bazıları daha eşit Sayın Bostancı.
MEHMET NACİ
BOSTANCI (Amasya) - …Türkiye'nin kardeşliği bakımından problemli görürüz, etnik
temelli bir kışkırtıcılığın ifadesi olarak değerlendiririz.
MERAL DANIŞ
BEŞTAŞ (Adana) – Ben ana dilimde neden kürsüde konuşamıyorum?
MEHMET NACİ
BOSTANCI (Amasya) – Diğer taraftan, AK PARTİ’yi FETÖ’yle kol kola göstermek
haksızlıktır, hadsizliktir. FETÖ’nün hakkından gelen, bu çeteyi afişe eden, onu
hapishaneye koyan elbette Türkiye'nin hukuk sistemidir çünkü bir çeteyle,
Türkiye Cumhuriyeti’ne, demokratik zeminine kasteden bir yapıyla mücadele
ederken hukuk bunu yapacaktır ama aynı zamanda, demokrasinin, hakkın ve
özgürlüklerin arkasında sağlam bir siyasi irade olarak duran AK PARTİ’nin
buradaki rolünü ıskalayarak, görmezlikten gelerek bir tür FETÖ suçlaması
yapmak, işte bu da haksızlık ve hadsizliktir. Kayıtlara geçsin diye söz aldım.
Teşekkür ederim. (AK PARTİ sıralarından alkışlar)
HÜDA KAYA (İstanbul) – Kabul etmek zorunda değiliz.
MERAL DANIŞ BEŞTAŞ (Adana) – Siz söylüyorsunuz.
MEHMET MUŞ ( İstanbul) – Sayın Başkan, 60’a göre pek
kısa söz…
FİLİZ KERESTECİOĞLU DEMİR (İstanbul) – Sayın Başkan,
kayıtlara geçsin diye söylemeyeceğim, açıkça sataşmadan söz istiyorum.
ERHAN USTA (Samsun) - Sayın Başkan…
BAŞKAN – Sayın Usta, siz…
ERHAN USTA (Samsun) – Ben tutanaklara geçmesi açısından
bir şey ifade edeceğim.
BAŞKAN – Buyurun.
ERHAN USTA (Samsun) – Az önce, hatip “Kürt problemi”
demiştir. Türkiye’de Kürt problemi yoktur, Türkiye’de terör problemi vardır.
Kürtler bizim kardeşimizdir. (MHP ve AK PARTİ sıralarından alkışlar) Kürtler,
Kürt vatandaşlarımız Türk milletinin, bu milletin şerefli birer üyesidir. 
AYŞE SULA KÖSEOĞLU (Trabzon) – Kürtleri “problem” kelimesiyle
yan yana kullanmayın artık. Kürtler problem değildir bizim için. 
ERHAN USTA (Samsun) – Hele hele Milliyetçi Hareket
Partisi, Bin Yıllık Kardeşliği Yaşa ve Yaşat Mitingi yapmıştır. Dolayısıyla,
buna “Kürt problemi var.” demek Türkiye zaten...
BAŞKAN – Peki. 
İSMAİL TAMER (Kayseri) – Terör problemi var. Kürt
kardeşlerimizle bizim problemimiz yok. 
FİLİZ KERESTECİOĞLU DEMİR (İstanbul) – Siz
problemsiniz. 
İSMAİL TAMER (Kayseri) – Kürtler bizim kardeşimiz.
Terör var, terör. Ondan bahsedin. 
MERAL DANIŞ BEŞTAŞ (Adana) – Siz problemsiniz, siz. Biz
değil. Sizsiniz problem.
FİLİZ KERESTECİOĞLU DEMİR (İstanbul) – Sayın Başkan…
BAŞKAN – Sayın Kerestecioğlu, siz mi konuşacaksınız?
FİLİZ KERESTECİOĞLU DEMİR (İstanbul) – Evet. 
BAŞKAN – Buyurun. 
12.- İstanbul Milletvekili Filiz Kerestecioğlu Demir’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
FİLİZ KERESTECİOĞLU DEMİR (İstanbul) – Sayın Başkan,
değerli milletvekilleri; dün de birçok kez bu konuyu ifade ettik ve gerçekten
aslında hani SİHA’ları siz burada alkışlarken ben nasıl o savaş araçlarını
dehşetle alkışlıyorsunuz…
YUSUF BAŞER (Yozgat) – Rahatsız oluyorsunuz. 
MUHAMMET BALTA (Trabzon) – Yine alkışlıyoruz, yine
alkışlıyoruz SİHA’ları.
FİLİZ KERESTECİOĞLU DEMİR (İstanbul) – Buyurun,
buyurun. 
YUSUF BAŞER (Yozgat) – Rahatsız oluyorsunuz. 
MUHAMMET BALTA (Trabzon) – Onları yapan ellere kurban
olalım. 
AYŞE SULA KÖSEOĞLU (Trabzon) – Terörle mücadeleyi
alkışlıyoruz biz. 
FİLİZ KERESTECİOĞLU DEMİR (İstanbul) – Yani
alkışlayacağınızdan eminim ve insanları biz işte bunu yapıyoruz, bakın ne kadar
güçlüyüz, nasıl aslında savaşmak için donanıyoruz diyerek kandırmaya
çalışacağınıza da eminim. 
YUSUF BAŞER (Yozgat) – Terörü bitirmek için, terörün
kökünü kazımak için ne lazımsa yapacağız.
FİLİZ KERESTECİOĞLU DEMİR (İstanbul) – Bunu
başarabiliyorsunuz da. Doğru, başarılıyor bu. 
İSMAİL TAMER (Kayseri) – O SİHA’lar teröriste karşıdır,
vatan hainlerine karşıdır o SİHA’lar.
FİLİZ KERESTECİOĞLU DEMİR (İstanbul) – Zaten genel
olarak aslında tahakkümcü, otoriter devletlerin politikası budur ama bundan ne
siz kazanıyorsunuz ne biz kazanıyoruz. Ve dün de söyledim, kalkıp…
YUSUF BAŞER (Yozgat) – Sen kimsin ya?
İSMAİL TAMER (Kayseri) – Siz kimsiniz, siz?
YUSUF BAŞER (Yozgat) – Sen kimsin?
İSMAİL
TAMER (Kayseri) – Siz kimsiniz?
FİLİZ
KERESTECİOĞLU DEMİR (İstanbul) – Ben Halkların Demokratik Partisi
milletvekiliyim. “Sen kimsin?” diyen kişinin de burada tutanaklara geçmesini
istiyorum. Buna “hadsiz” dememe herhâlde bir şey demezsiniz Sayın Bostancı,
sizin nezaketinizi bildiğim için o uyarıyı sizin yapmanız gerekiyor. 
YUSUF
BAŞER (Yozgat) – Ya siz “Siz-biz” diyorsunuz. Onu yapan Türkiye Cumhuriyeti
devleti. “Sen kimsin?” diye ne muharebesinden…
İSMAİL
TAMER (Kayseri) – Teröristten bahsediyoruz.
FİLİZ
KERESTECİOĞLU DEMİR (İstanbul) – Kalkıp da sıralara giriyorlar, sizlere
soruyorlar “Bedelli askerlik istiyoruz.” diyorlar. 
YUSUF
BAŞER (Yozgat) – Türkiye Cumhuriyeti devletinin SİHA yapmasından niye rahatsız
oluyorsun? Benim derdim o. 
FİLİZ
KERESTECİOĞLU DEMİR (İstanbul) – Siz ama sürekli “Ver mehteri, ver mehteri”
şeklinde insanları âdeta savaşa sürüklemeye çalışıyorsunuz. Kimse savaş
istemiyor bu ülkede. 
İSMAİL
TAMER (Kayseri) – Biz de istemiyoruz savaşı. Terör var, terör.
YUSUF
BAŞER (Yozgat) – Teröristle mücadeleden niye rahatsız oluyorsun?
İSMAİL
TAMER (Kayseri) – O kürsüden teröristleri bir sefer kınayın. 
GARO
PAYLAN (İstanbul) – Sayın Başkan, müdahale edin. 
FİLİZ
KERESTECİOĞLU DEMİR (İstanbul) – “Kürt sorunu yoktur” demek, bugün Adalet ve
Kalkınma Partisinin aynı geçmişte kimler ne yapıyorsa o fabrika ayarlarına geri
dönmesi demektir. Yazık olan budur, yazık olan budur. 
YUSUF
BAŞER (Yozgat) – Geç onu, hikâye anlatma bize.
FİLİZ
KERESTECİOĞLU DEMİR (İstanbul) – Dönün, aynaya bakın, 
İSMAİL
TAMER (Kayseri) – Teröristleri bir sefer kınayın o kürsüden. 
YUSUF
BAŞER (Yozgat) – Niye teröriste “terörist” diyemiyorsun? Kendine bak sen! İki
yüzlü!
FİLİZ
KERESTECİOĞLU DEMİR (İstanbul) – Üç sene önce vaat ettiklerinize bakın,
yaptıklarınıza bakın ve bu ülkenin ölümlerle yaşadıklarına bakın. 
Ha, bir de şu
var: Siz Adalet Bakanlığı bütçesi konuşmak istemiyorsunuz çünkü adalet sizde
hiç yok. Anlaşılan bu. (HDP sıralarından alkışlar) 
YUSUF BAŞER
(Yozgat) – Hikâye… Geç, bunu geç.
HÜSNÜYE ERDOĞAN
(Konya) – Dağ anlayışında yok adalet, Türkiye Cumhuriyeti’nde var.
BAŞKAN –
Birleşime on dakika ara veriyorum.
Kapanma Saati: 19.25
YEDİNCİ OTURUM
Açılma Saati: 19.40
BAŞKAN: Başkan Vekili Pervin BULDAN
KÂTİP ÜYELER: Vecdi GÜNDOĞDU (Kırklareli), Mustafa AÇIKGÖZ (Nevşehir)
-----0-----
BAŞKAN – Sayın
milletvekilleri, Türkiye Büyük Millet Meclisinin 38’inci Birleşiminin Yedinci
Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî Yönetim
Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN –
Komisyon ve Hükûmet yerinde.
Sayın Bostancı,
söz talebiniz var. 
Buyurun. 
MEHMET NACİ
BOSTANCI (Amasya) – Sayın Başkanım, esasen hiçbir insanın, aklı başında hiçbir
insanın, kitlelere seslenen hiçbir siyasetçinin “Kan dökülsün, çatışma çıksın,
ülkede esenlik olmasın, insanlar birbirlerine karşı hasım olsunlar.” şeklinde
bir yaklaşımı olmaz. AK PARTİ iktidarı yüzde 50 oy alarak iktidar olmuş, on
altı yıldır iktidarda olan bir parti. Bizim “Savaş olsun, savaş çıksın. Aman ne
güzel de çatışıyoruz.” şeklinde bir yaklaşımımız kesinlikle söz konusu olmaz.
Buradaki temel husus şudur: SİHA’lar, İHA’lar vesaire, bunlara ilişkin. 
1984’ten beri
Türkiye, PKK’nın saldırısı ve tehdidi altındadır. Halkın esenliği için devlet
meşru yöntemlerle terör örgütüne karşı mücadele etmektedir. Bu mücadeleyi,
elbette, çeşitli silahlarla, çeşitli araçlarla yapmak durumundadır. Bu, “Aman
ne güzel yapıyoruz, ne kadar memnunuz.” şeklindeki bir yaklaşımla elbette
sürdürülmez. 
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın. 
MEHMET NACİ
BOSTANCI (Amasya) – Ama halkın esenliği, 80 milyonun geleceği, terör örgütüne
ve başka terör örgütlerine karşı böyle bir mücadeleyi devletin ve elbette
iktidar olan siyasetçilerin sırtına bir ödev olarak yükler. Dolayısıyla bizim
yaklaşımımızı bu çerçevede görmek gerekir. 
Ayrıca, şunu
unutmayalım: Bu ülkede her tür problemin konuşulup tartışılacağı yer, akıl
zemininde demokratik zeminlerdir. Demokratik zeminleri korumak, burada halkın
iradesinin tecelli ettiği mecralara ilişkin ihtimam göstermek hepimizin
boynunun borcu. Bu Meclis Türkiye'nin meselelerini kışkırtıcı olmaktan uzak bir
dille ama Türkiye'nin önceliklerini, halkın da önceliklerini hesaba katan bir
akılla, meşruiyet ile gayrimeşru çizgiye her zaman dikkat eden bir siyasal
anlayışla sürdürmek durumundadır. Hassasiyetlerimiz bu çerçevededir. 
Teşekkür
ediyorum.
BAŞKAN –
Teşekkürler Sayın Bostancı.
Sayın
Kerestecioğlu, buyurun.
V.- SATAŞMALARA İLİŞKİN KONUŞMALAR (Devam)
5.- İstanbul Milletvekili Filiz Kerestecioğlu Demir’in, Amasya
Milletvekili Mehmet Naci Bostancı’nın yerinden sarf ettiği bazı ifadeleri
sırasında Halkların Demokratik Partisine sataşması nedeniyle konuşması
FİLİZ KERESTECİOĞLU
DEMİR (İstanbul) – Sayın Bostancı’ya yalnız, bir noktanın eksik kaldığını ifade
etmek isterim. Belki kendisi daha sonra tamamlayacaktır, özellikle terörle
ilgili olan kısmını, bu Parlamentodaki vekillerle ilgili. Bunu rica ettiğimizi
belirtmek isterim.
Dün buradaki
alkışlar gerçekten bana, Körfez Savaşı sırasında Irak’la ilgili nasıl böyle
sanki ortada canlı yokmuş ve hani bir çizgi roman ya da işte, başka bir şey,
film izletiliyormuş gibi gösteriliyordu o Körfez Savaşı sırasındaki saldırılar,
bir an hakikaten bunu hatırlattı. Ben özellikle “SİHA’ları alkışlamak.” derken
de bunu kastediyorum, “Siz savaş istiyorsunuz.” değil kastettiğim şey. Bu
Parlamentoda ya da herhâlde ülkede kimsenin savaş istememesi lazım.
(Mikrofon
otomatik cihaz tarafından kapatıldı)
BAŞKAN –
Buyurun.
FİLİZ
KERESTECİOĞLU DEMİR (Devamla) – Doğal olanı budur. Fakat dünya öyle bir hâlde
ki, dünya aynı zamanda hani sadece terör sorunu olarak adlandırılan sorunların
yıllarca çözülemeyip ve onlarca, binlerce can kaybından sonra insanların daha
akıllı davranıp, müzakereler yapıp barış yollarını seçtiği yöntemleri de
bilmektedir. Yapılması gereken şey bir de budur, böyle yöntemler de vardır.
Onun dışında da hakikaten bu Parlamentoda özlediğimiz şey, aslında başka
başarıların alkışlanmasıdır yani hakikaten savaş aletleri değil, başarıların
alkışlanmasıdır. Bizim kastettiğimiz de bu anlamda budur.
BAŞKAN –
Teşekkür ederiz sayın milletvekilleri.
Sayın
milletvekilleri, biraz önce yaşanan tartışmada Sayın Nihat Akdoğan’ın konuşan
hatibe bir ceza verilmesi yönünde talebi vardı. Tutanakları istedim,
tutanaklara baktım. Şimdi, sayın hatibin konuşması şöyle: “Cezaevlerinde 62 bin
olan terör tutuklu ve hükümlü sayısı şu anda 59.600’e düşmüştür. Bunlardan
45.600’ü FETÖ tutuklusu, geri kalanı da PKK ve diğer terör örgütlerine ait
tutuklulardır.” diyor. Nihat Akdoğan “Onun içerisine HDP’yi de koyuyor
musunuz?” diye soruyor, Hüseyin Özbakır “Evet.” diyor. 
Şimdi, burada
bir sıkıntı var Sayın Bostancı -eğer Sayın Özbakır buradaysa- çünkü şu anda
tutuklu olan milletvekilleri var cezaevinde, HDP’li milletvekilleri var, ayrıca
HDP’li yönetici ve belediye başkanları var. Bütün bunları eğer terörist olarak
gören bir anlayış varsa buna bir açıklık getirmek gerektiğini ben de
düşünüyorum.
Siz mi söz
alırsınız Sayın Özbakır yerine, yoksa kendisi mi konuşur?
Buyurunuz.
VI.- AÇIKLAMALAR (Devam)
13.- Amasya Milletvekili Mehmet Naci Bostancı’nın, Zonguldak
Milletvekili Hüseyin Özbakır’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın dördüncü tur
görüşmelerinde AK PARTİ Grubu adına yaptığı konuşmasındaki ifadelerinin
Halkların Demokratik Partisine bir suçlama şeklinde değerlendirilmemesi
gerektiğine ilişkin açıklaması
MEHMET NACİ BOSTANCI (Amasya) – Sayın Başkanım, Sayın
Özbakır’la konuştum. Sayın Özbakır’ın söylediği, tutuklu ve hükümlülere ilişkin
bir değerlendirme. Bir kolektif kimlik olarak HDP’nin yeri elbette farklıdır.
Aynı zamanda, tutuklu olarak, hükümlü olarak HDP’ye de mensup kimi insanlar olabilir;
bunlara ilişkin kararı verecek olan hukukun kendisidir. İçerideki insanlardan
bahsediyoruz. Çeşitli partilerden insanlar olabilir. Sayın Nihat Bey oradan bir
değerlendirmede bulunuyor, o da “Evet.” diyor. Bunu böyle farklı bir bağlama
taşımak…
NİHAT AKDOĞAN (Hakkâri) – Başkan, bağlamı kendisinin
konuşmasında zaten var. 
MEHMET NACİ BOSTANCI (Amasya) – Buradan ayrıca, böyle
bir, sanki “teröristler” diye bir suçlama yapılmış şeklinde bir yere götürmenin
doğru olmadığı kanaatindeyim.
HÜDA KAYA (İstanbul) – Kendisi çıksın.
MEHMET NACİ BOSTANCI (Amasya) – Sayın Özbakır’ın yapmış
olduğu değerlendirme içerideki insanlara ilişkin hukuki bir değerlendirmedir. 
Yine, en başta, geçen konuşmamda söylediğimi tekrar
edeyim: Bizim temennimiz, bu tür isnat edilen suçlardan, HDP’nin
yetkililerinin, şüphesiz beraat etmesi ve herhangi bir mahkûmiyet almamalarıdır
ama buna karar verecek olan hukukun kendisidir.
Teşekkür ediyorum.
BAŞKAN – Teşekkür ederiz Sayın Bostancı.
Şu anda iki konuşmacı kaldı Adalet ve Kalkınma Partisi
Grubu adına, daha sonra da şahsı adına bir konuşmacı var. Bu konuşmaları da
dinledikten sonra bir ara vereceğim, o arada bu konuyu tekrar arkada
değerlendireceğiz.
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN
– Şimdi İstanbul Milletvekili Sayın Fatma Benli, buyurunuz. (AK PARTİ
sıralarından alkışlar) 
Süreniz
beş dakika. 
AK
PARTİ GRUBU ADINA FATMA BENLİ (İstanbul) – Teşekkürler Sayın Başkan.
Türkiye
Adalet Akademisinin bütçesi hakkında AK PARTİ Grubu adına söz almış
bulunmaktayım. Bu vesileyle Gazi Meclisimizi saygıyla selamlıyorum.
Değerli
milletvekilleri, bildiğiniz üzere İnsan Hakları Haftası’ndayız. Birleşmiş
Milletler İnsan Hakları Evrensel Bildirgesi’nin 69’uncu yıl dönümünü bu hafta
beraber kutladık ve biliyoruz ki, bizatihi uluslararası sözleşmelerde hakların
yer alması -eğer- adaleti gerekli mekanizmalarla güvence altına almadığımızda
fiilî olarak uygulama imkânı bulmuyor. Günümüz, maalesef, insan haklarından ve
adaletten en fazla bahsedildiği, buna karşın da savaş, terör, açlık, göç ya da
buna benzer sebeplerle hakların en fazla ihlal edildiği dönem olma özelliğini
taşıyor. Adalet ortadan kalktığında… En basitinden Amerika Birleşik
Devletleri’nin yakın tarihte Kudüs’le ilgili aldığı karar, bizatihi devletlerin
hak ve adaletin ortadan kalkmasına neden olduğunu gösteriyor ya da İslam
İşbirliği Teşkilatının bizatihi Cumhurbaşkanımız önderliğinde aldığı kararı,
Kudüs’ün Filistin’in başkenti olarak tanınmasına ilişkin kararı ve özellikle de
10 bin kilometre öteden gelerek bu kararı desteklediğini ifade eden Venezuela
Başkanının ifadeleri, aslında adaletin ırkla, dille, dinle, mezheple bir
bağlantısının olmadığını gösteriyor. Sonuçta, adalet evrensel bir terim,
bizatihi kâinatın ruhu. Adalet olmaksızın ne insan haklarından ne güvenlikten
ne haklardan ne de eşitlikten bahsetmek mümkün değil. Bu nedenle adalet
bizlerin vazgeçilmezi, bu nedenle özellikle ülkemizde, sadece bir senede 6
milyondan fazla davanın açıldığı ülkemizde her dava için en hızlı ve etkin
şekilde bireysel adaletin sağlanması gerekliliği bugün bütçesini görüştüğümüz
Türkiye Adalet Akademisinin ne derece önem arz ettiğini gösteriyor. 
Sonuçta bu
davaların adaletli bir şekilde sonuçlanmasının ana zorunlu şekli nitelikli
hâkimlere, nitelikli savcılara sahip olmaktır. Hâkim ve savcıların meslek
öncesi eğitimlerini sağlayan, akabinde de tüm yargı mensuplarına değişen
yasalar hakkında meslek içi hizmet seminerleri veren, yaptıkları
konferanslarla, sempozyumlarla değişik hukuki konularda çözüm arayışlarında
bulunan, özellikle evrensel hukukun takip edilebilmesi için 21 uluslararası
kuruluşla, 96 farklı ülkeyle iş birliği çalışması içerisinde bulunan,
böylelikle hâkimlerimizin Avrupa İnsan Hakları Mahkemesinde ya da Avrupa
Konseyi gibi uluslararası kuruluşlarda staj yapmalarına imkân sağlayan Adalet
Akademisi her birimiz için özel bir önem arz etmektedir. Sonuçta, akademinin
başarısı uluslararası anlamda kabul edildiği için, bugün artık 41 farklı
ülkeden, İsveç’ten İtalya’ya, Amerika’dan Çin’e farklı yabancı hâkimlerin,
binlerce hâkimin Türkiye'ye gelerek bu eğitimi alması sağlanmıştır. 
Adalet
Akademisinin, özellikle adaleti yerine getirmekteki başarısı, uluslararası
anlamdaki başarısı aslında hepimizin başarısıdır. Çünkü adaletin sağlanmasını
gerçekleştirdiğimizde bundan sonra başka haksızlıkların yapılmasını da
engellemiş oluruz. Ancak bu takdirde farklı insanların aynı adaletsizliklere
maruz kalmasını engellemiş oluruz. Böylece bir anne bir gün karşımıza gelip de
“Benim Yasin’im sadece 16 yaşındaydı. 5’inci kattan atıldı ve başı taşla ezildi.
Yakıldı ve cesedi bir çöp torbası gibi çöp bidonuna atıldı. Madem bunu
engelleyemediniz, bari başka annelerin benimle aynı şekilde canı yanmasaydı.”
demek zorunda kalmaz. Bu acıları hep beraber yaşadık. Dünü değiştiremeyiz ama
bugün için ve bundan sonrası için beraber mücadele etmemiz mümkün. Bu da adalet
anlayışının fiilî anlamda yerine gelmesi için hep birlikte mücadele etmemizle
mümkün. 
Bugün tüm
zorluklara rağmen bizatihi adalete karşı gerçekleştirilen darbelere karşı bu
Meclisin ortak bir karşı duruş sergileyebilmesi, daha sonra halkımız tarafından
referandumla kabul edilen Anayasa değişikliğinde yargının sivilleşmesinin
sağlanması, Askerî Yüksek Yargıtayın, askeri yüksek idare mahkemelerinin
kaldırılması ya da Anayasa gereği yargı yoluna kapalı olan durumlarda yargının
açılması aslında adalet ilkesine ulaşılması adına çok önemli adımlardır. 
Sözümü
bitirebilir miyim Başkanım?
BAŞKAN – Tabii,
buyurun, tamamlayın.
FATMA BENLİ
(Devamla) – Sonuçta bugün adaleti gerçekleştirmek adına bireysel olarak yaptığımız
her davranış bizden sonraki kuşaklara vereceğimiz o mirası göstermekte. Bunu
daha önce başardığımız gibi, bana göre sadece Adalet Akademisine ya da sadece
Adalet Bakanlığına bırakılmaması gereken bu derece önemli bir görevi Mecliste
bütün toplumu temsil eden bireyler olarak hep beraber gerçekleştirebiliriz. 
Bu düşünceyle
her birinizi saygıyla selamlıyorum.
Teşekkür ederim.
(AK PARTİ sıralarından alkışlar)
BAŞKAN –
Teşekkürler Sayın Benli.
Adalet ve
Kalkınma Partisi Grubu adına son konuşmacı Denizli Milletvekili Sayın Cahit
Özkan. 
Süreniz beş
dakika.
Buyurun. (AK
PARTİ sıralarından alkışlar) 
AK PARTİ GRUBU
ADINA CAHİT ÖZKAN (Denizli) – Sayın Başkan, değerli milletvekilleri; 2018 Yılı
Merkezi Yönetim Bütçe Kanunu Tasarısı’nın Hâkimler ve Savcılar Kurulu bütçesi
üzerine AK PARTİ Grubu adına söz almış bulunmaktayım. Yüce Meclisi saygıyla
selamlarım. 
Hâkimler ve
Savcılar Kurulu bilindiği üzere yargı teşkilatının yönetimini ve denetimini
gerçekleştirir. Eğer Hâkimler ve Savcılar Kurulunu konuşuyorsak geçmişteki
yargı vesayetini mutlaka iyi idrak etmemiz gerekir. Yargı vesayeti nedir,
vesayetçi yargı nedir, bunu anlamak için son on beş, yirmi yıllık süreçte
yargıda yaşadığımız tartışmaları analiz ettiğimizde doğru yola, doğru sonuca
varacağımıza inanıyorum. 
Vesayetçi yargı,
darbecilerle, darbe anayasalarıyla şekillenmiş yargı demektir. Vesayetçi yargı,
millete hesap vermek yerine darbecilerin kurmuş olduğu statükoyu koruyan yargı
demektir. Tarafsız, bağımsız, adil yargı ilkelerine uygun yargılama yapmak ve adalet
dağıtmak yerine statükoyu korumaktır. İşte, onun için demokratik denetime
açılması gerekiyordu. Demokratik denetime açılmış, millet nezdinde meşruiyeti
olan bağımsız ve tarafsız yargı olabilmenin yolu işte yüce Meclisin duvarında
yazdığı gibi “Egemenlik kayıtsız şartsız millete aittir.” anlayışına uygun
yargıyı inşa etmek demektir. İşte, AK PARTİ hükûmetlerinden önce de var
olagelen vesayetçi yargıyla mücadele tüm hükûmetlerin temel meselesi olmuştur.
Dünden bugüne tüm hükûmetler, vesayetçi yargıyı demokratik meşruiyete sahip
adil ve tarafsız yargı hâline getirmek için mücadele ortaya koydular.
Bakınız,
geçmişte yargı adalet dağıtmıyordu, yargıya olan güven tabana inmişti, her
açılan 100 davanın maalesef yarısına yakını beraatle sonuçlanıyor, vatandaşlar
haksız yere töhmet altında bırakılıyordu. İşte, 1990’lı yıllarda siyasi
suikastlarla, toplumsal olaylarla yargı üzerinden toplumu ve bireyi belirlemek
ve belirli bir prototip üzerinden Türkiye’yi yönetmek isteyen çevreler yargıyı
kullandılar ve yargının o dönemdeki kararlarına bakın; davalı-davacı,
sanık-müdahil, hiç kimsenin tatmin olmadığı kararlarla bu milleti karşı karşıya
getirdiler. Sözde “Millet adına karar veriyoruz.” dediler, Türk milleti adına
ancak taraflı, bağımsız olmayan, statüko yanlısı, darbe zihniyetli statükoyu
koruyan bir anlayışla yargılama yapageldiler. İşte, onun için yapmış olduğumuz
tüm reformlarımızın –tabii ki beş dakikaya sığması mümkün değil- ve yapmış
olduğumuz anayasal ve yasal düzenlemelerin tek bir gerekçesi vardı, o da bağımsız
ve tarafsız yargıyı inşa etmek. 
Bizim köklü bir
geleneğimiz var, medeniyet değerlerimiz var ve modern dünyanın da geliştirmiş
olduğu, Avrupa Konseyinin, Avrupa İnsan Hakları Mahkemesinin Türkiye’yle ilgili
vermiş olduğu kararlar var. Gelişmiş demokrasiler var, meşruiyeti yüksek olan
yargı kararlarının gerçekleştiği ülkeler var. Tüm bu ülkeleri örnek aldık ve
yapmış olduğumuz anayasal ve yasal reformlarla Hâkimler ve Savcılar Kurulunu
bugünkü demokratik meşruiyetine getirdik. İnşallah, Mecelle’de yazdığı gibi… Ne
diyordu Mecelle’de: “Tarafsız olacak, hâkim hakim olacak, mekîn olacak, metin
olacak, fakih olacak, halim olacak, selim olacak.” Elhamdülillah bugün,
yargımız nezdinde milletimizin büyük bir güveni vardır. Bunu çok daha ilerilere
götüreceğiz. Örnek alacağımız müktesebatımız var, tarihsel zenginliğimiz var.
Diğer taraftan, gelişmiş demokrasilerin yargı kurumları var; Avrupa Konseyi
üyesi ülkelerin düzenlemeleri var ve İnsan Hakları Mahkemesinin vermiş olduğu
kararlar da yapmış olduğumuz reformları doğrulamaktadır. 
İnşallah, bugüne
kadar yapmış olduğumuz reformlarla yargı teşkilatımız, çok daha demokratik, çok
daha millet nezdinde güveni tesis eden bir anlayışla geleceğe yürüyecek. Eğer
bir sabitemiz varsa bunu beraber ortaya koyalım. İşte, Türkiye’nin Avrupa
Konseyi üyesi olması, Avrupa İnsan Hakları Sözleşmesi’nin ve vermiş olduğu
mahkeme kararlarının gösterdiği istikamette, milletimizin adil, tarafsız ve
bağımsız yargı ihtiyacını karşılayacak bir anlayışla, gelinen noktada inşallah
yargımız, milletimizin o ihtiyacını karşılayacaktır. 
İnşallah, 2018
Hâkimler ve Savcılar Kurulu bütçemizin ülkemize, milletimize hayırlar
getirmesini temenni ediyor ve ülkemizin aydınlık, adil, tarafsız ve bağımsız
bir yargıyla geleceğe yürümesini yüce Allah’tan niyaz ediyor, sizleri saygıyla,
muhabbetle selamlıyorum. (AK PARTİ sıralarından alkışlar)
BAŞKAN –
Teşekkürler Sayın Özkan.
Sayın
milletvekilleri, gruplar adına konuşmalar tamamlanmıştır.
Şimdi, şahsı
adına lehinde olmak üzere Kayseri Milletvekili Sayın Hülya Nergis. 
Buyurun. (AK
PARTİ sıralarından alkışlar)
Süreniz beş
dakika.
HÜLYA NERGİS
(Kayseri) – Sayın Başkan, değerli milletvekilleri; görüşmekte olduğumuz 2018
Bütçe Kanunu Tasarısı’nın dördüncü turunda şahsım adına söz almış bulunuyorum.
Bu vesileyle yüce heyetinizi saygıyla selamlıyorum.
Hükûmetlerimiz
döneminde, 2002 yılından bu yana, insan hakları temelinde hukuk devleti
ilkesinin geliştirilmesi ve güçlendirilmesine yönelik önemli adımlar
atılmıştır. Kişisel verilerin korunmasının bir hak olarak ilk defa
düzenlenmesi, çocuk haklarının ilk defa anayasal koruma altına alınması,
sendikal özgürlüklerin geliştirilmesi, kamu görevlilerine toplu sözleşme yapma
hakkı getirilmesi, partisinin kapatılmasına beyan ve eylemleriyle sebep olan
milletvekilinin vekilliğinin düşürülmesini öngören Anayasa hükmünün
kaldırılması anayasal düzeyde kaydedilen bazı gelişmelerdendir. 
Hükûmetlerimiz
döneminde, vatandaşlarımızın hukuki güvencesi artırılmış ve hak arama yolları
da çoğaltılmıştır. Anayasa Mahkemesine bireysel başvuru imkânı, tüm idari ve
hukuki süreçlerin tüketilmesinden sonra vatandaşlarımızın başvurabileceği bir
iç hukuk yolu olarak sistemimize dâhil edilmiştir. Böylelikle, bir yandan,
vatandaşlarımızın mağduriyetleri hızlı biçimde çözüme kavuşturulurken diğer yandan,
ülkemiz aleyhine Avrupa İnsan Hakları Mahkemesine yapılan başvuru sayıları da
ciddi oranda azalmıştır. Bu, yargı sistemimizde, hükûmetlerimiz döneminde
gerçekleştirdiğimiz en önemli reformlardan biri olmuştur. 
Yargıda
tarafsızlık kavramı bağımsızlık kadar önemlidir. 16 Nisan 2017 tarihi,
birbirini tamamlayan bu iki kavramın anayasal düzeyde ifadeye kavuşması ve
yargı sistemimizin sivilleşerek normalleşmesi konusunda önemli bir milattır. Bu
tarihte gerçekleştirilen halk oylamasıyla Anayasa’nın ilgili hükümlerinde köklü
bir dizi değişikliğe gidilmiş ve yargıyı ilgilendiren konularda yeniden
yapılanma sağlanmıştır. Disiplin mahkemeleri dışındaki bütün askerî mahkemeler
ile Askerî Yargıtay ve Askerî Yüksek İdare Mahkemesi kaldırılmıştır. Böylece
Türkiye’de uzun yıllardır tartışılan bir konu çözüme kavuşturulmuştur. Hâkimler
ve Savcılar Yüksek Kurulunun ismi Hâkimler ve Savcılar Kurulu olarak
değiştirilmiş, kurulun yapısı ve üye seçim sistemi yeniden düzenlenmiştir. HSK
üyelerinin 7’sinin TBMM tarafından seçilmesi sayesinde millî iradenin yargı üst
yönetimine yansımasının yolu açılmıştır. Bu adım, yargının demokratik
meşruiyeti ile hesap verilebilirliğini de güçlendirmiştir. 
Hükûmetlerimiz
döneminde temel kanunlardan Türk Ceza Kanunu’yla başlayan değişim süreci Ceza
Muhakemesi Kanunu, Türk Borçlar Kanunu, Türk Ticaret Kanunu ve Hukuk
Muhakemeleri Kanunu’yla devam etmiştir. Ayrıca Kabahatler Kanunu, Ceza ve
Güvenlik Tedbirlerinin İnfazı Hakkında Kanun, Denetimli Serbestlik ve Yardım
Merkezleri ile Koruma Kurulları Kanunu, Çocuk Koruma Kanunu, Bilgi Edinme Hakkı
Kanunu, Bilirkişilik Kanunu ve Kişisel Verilerin Korunması Kanunu gibi birçok
düzenlemeyle önemli yenilikler getirilmiştir. 
Ceza Muhakemesi
Kanunu’nun 158’inci maddesinde gerçekleştirdiğimiz değişiklikle soyut ihbar ve
şikâyetler için soruşturma öncesi bir ön değerlendirme mekanizması
oluşturulmuştur. 
İş
uyuşmazlıklarının çözümünün uzaması bir yandan işçilerimizi, diğer yandan
işverenleri olumsuz etkilemekteydi. Bu nedenle, iş uyuşmazlıklarının çözümünün
çabuk ve etkili bir biçimde yerine getirilmesi önem taşımaktaydı. Bundan
hareketle, 12 Ekim 2017 tarihinde TBMM Genel Kurulunda kabul edilen 7036 sayılı
İş Mahkemeleri Kanunu’yla hukuk sistemimizde önemli bir değişiklik yapılmıştır.
Bu değişiklikle bazı iş uyuşmazlıklarında ara buluculuk dava şartı hâline
getirilmiştir. 
Görüşmelerini
sürdürdüğümüz 2018 Yılı Merkezî Yönetim Bütçe Kanunu Tasarısı’nın aziz
milletimiz için hayırlı ve uğurlu olmasını temenni ediyor ve yüce Meclisi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Nergis. 
Sayın
milletvekilleri, birleşime yarım saat ara veriyorum. 
Kapanma Saati:20.05
SEKİZİNCİ OTURUM
Açılma Saati: 20.44
BAŞKAN: Başkan Vekili Pervin BULDAN
KÂTİP ÜYELER: Mustafa AÇIKGÖZ (Nevşehir), Vecdi GÜNDOĞDU (Kırklareli)
-----0-----
BAŞKAN – Sayın
milletvekilleri, Türkiye Büyük Millet Meclisinin 38’inci Birleşiminin Sekizinci
Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
Komisyon ve
Hükûmet yerinde.
Şimdi sıra
Hükûmet adına yapılacak olan konuşmalarda.
İlk konuşmacı,
Çevre ve Şehircilik Bakanı Sayın Mehmet Özhaseki.
Buyurun Sayın
Bakan. (AK PARTİ sıralarından alkışlar)
Süreniz yirmi
beş dakika, buyurunuz.
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Sayın Başkan, değerli
milletvekilleri; Çevre ve Şehircilik Bakanlığımız ile Tapu ve Kadastro Genel
Müdürlüğümüzün gerçekleştirdiği çalışmalar ve hedeflerimiz hakkında bilgi sunmak
istiyorum. Bu vesileyle yüce heyetinizi saygıyla selamlıyorum. 
Bakanlığımıza,
çevrenin ve tabiat varlıklarının korunmasından kentsel dönüşümün yürütülmesine,
her türlü ölçekte plan yapımı ve onaylanmasından kamu binalarının yapımı,
enerji verimliliğinin artırılması, yapı malzemeleri ile yapılan yapıların
denetimine, ulusal coğrafi bilgi sistemlerinin kurulmasından iskân projelerinin
gerçekleştirilmesi ve mahallî idarelere mali ve teknik destek sağlanmasına
kadar çok geniş bir yelpazeye yayılan görevler verilmiştir. 
Değerli
milletvekilleri, hepimizin bildiği gibi, Sanayi Devrimi’yle birlikte insanlar
artık şehirlere yoğun bir şekilde göç etmeye başladılar. Büyük şehirlerin
oluşması, oralarda insanların daha çok tüketmesine ve çok kirletmesine
sebebiyet vermeye başladı. Çok üretmeye başladık, çok tüketmeye başladık.
Eskiden az üretiyorduk, az tüketiyorduk ve çevreyi de kirletmiyorduk ama büyük
şehirlerin oluşumuyla birlikte bu denge de bozuldu ne yazık ki. Eskiler
derlerdi ki: “Hayat şu dört esas üzerine kaimdir: Birincisi hava, ikincisi su,
üçüncüsü toprak, dördüncüsü enerji.” Bunları kirletmemek esas. Doğa bir denge
üzerine yaratılmıştır. Eğer bu denge bozulursa ve özellikle biraz önce saydığım
dört ana unsur kirletilirse yavaş yavaş başımıza felaketler gelmeye
başlayabilir yani kuraklıklar, seller, felaketler birbirlerini kovalar. 
Birleşmiş
Milletlerin yayınladığı rapora göre, 2050 yılında dünya 9 milyar nüfusa
ulaşıyor, israf çılgınlığı artıyor, devasa büyüme yaşamı ve ekosistemi
zedeliyor. 1850 yılından bu tarafa yapılan ölçümlerde dünya yüzey sıcaklığı
artı 1 derece arttı, deniz seviyesi artı 19 santimetre arttı, atmosferdeki
karbondioksit oranı da yüzde 42 oranında arttı. Artık dünyanın bir an önce
çevre konusunda adım atması ve birlikte çok önemli işler yapması zamanı geldi,
geçiyor âdeta. 
Çevreyi bizler
bir emanet olarak görüyoruz. Hakikaten, çocuklarımıza teslim edeceğimiz en
kıymetli varlığımız herhâlde çevre olsa gerek. Burada Bakanlık olarak en çok
zorlandığımız konu çevre-yatırım dengesi. Bir taraftan, yatırımlar yapılmak
zorunda olan bir ülkeyiz, gelişmekte ve kalkınmakta olan bir ülkeyiz; bir
taraftan da o yapılan yatırımların çevreyi kirletmemesi ve tahrip etmemesi
esas. İşte bu aradaki dengeyi kurmak bayağı zor gözüküyor. Ancak, nasıl, bir
arı bal yapmak için çiçekler üzerinde gezer, polenleri toplar, sonra dünyanın
en kıymetli yiyeceğini yaptığında çiçeklere zarar vermezse, işte yatırımlar
hususunda da doğrusu bizim Bakanlık olarak gayretimiz aynı nokta üzerinde devam
etmektedir. Aslında, burada sadece AK PARTİ’li değil, birçok MHP’li, CHP’li
hatta HDP’li arkadaşlara da teşekkürüm var çünkü çevrelerinde olan birtakım
çevre tahribatları konusunda gece gündüz demeden beni arıyorlar, hepsiyle
birlikte ortak olarak, o çevrede yaşanan felaketlerin üzerine gidiyoruz ve
hepsinden de sonuç alıyoruz. Bu noktada bize yardımcı olan tüm arkadaşlarımıza
da teşekkür ediyorum.
Değerli
milletvekilleri, son on beş yıl içerisinde yapılan yaklaşık 15 başlıkta,
Bakanlık olarak ortaya koyduğumuz performansımızla ilgili birkaç bilgi vermek
istiyorum. Özelikle şimdi yeni başlattığımız Bakanlığımız ve Cumhurbaşkanlığı
Külliyesi’nde başlatıp gelecek sene Ankara’da tüm kamu kuruluşlarına
yaygınlaştıracağımız bir projemiz var, Sıfır Atık Projesi. Bu Sıfır Atık Projesi
neticesinde, kaynağında önce ayrıştırıyoruz, sonra da en son kalan, organik
olarak ortaya çıkan malzemeyi de gübre hâline getiriyoruz, dışarıya sıfır atık
olarak çıkıyor. Bunu gelecek sene Ankara bünyesinde bütün kamu kuruluşlarında
ve topluca yaşanılan yerlerde uygulamaya başlayacağız, sonra Türkiye’ye
yaygınlaştıracağız. Bakın, birkaç ay içerisinde, beş ay kadar bir süre
içerisinde, Bakanlığımızda başlatmış olduğumuz bu çalışma neticesinde tam 58
ton kâğıt, 14 ton plastik, 3 ton cam, 1,5 ton metal topladık. Arkadaşlarımızın
yaptığı hesaba göre, topladığımız kâğıtlardan ve mâni olduğumuz bu israf
neticesinde tam 980 ağacı kurtarmış olduk.
Bir
başka çalışmamız katı atık düzenli depolama tesisleri hususunda. Değerli
milletvekilleri, 2002 yılında sadece 15 tane tesis vardı Türkiye olarak, ülke
olarak; şimdi, bu, 2017 yılı itibarıyla 87’ye ulaşmıştır. 1.400’e yakın
belediyemiz var, bunlardan 1.112’si yani 53 milyon nüfusa hitap eden orandaki
belediyemiz artık katı atık düzenli depolama tesislerinden istifade ediyorlar.
Yıl sonuna kadar 4 tesis daha devreye giriyor ve bu tesislerden 180 MW’lık
kapasitede elektrik de elde ediyoruz. 
Tıbbi
atıklar konusunda eskiden ülke olarak herhangi bir şey yapmazken şu anda 3 adet
yakma tesisi, 58 adet tıbbi atık sterilizasyon tesisi güvenilir bir şekilde
yönetilmektedir. 
Üçüncü
olarak, tehlikeli atık geri kazanım tesisi, bugün itibarıyla, sayısı 434’e,
tehlikeli atık düzenli depolama tesisi sayısı da 8’e ulaşmıştır.
Bir
başka bu konudaki gösterge, atık suların alıcı ortama verilmesi hususunda çevre
kirliliğinin önlenmesi yani atık su arıtma tesisleri hususu. 2000’li yılların
başında sadece nüfusun yüzde 35’ine hitap eden bölümde atık su arıtma
hizmetleri verilirken bugün itibarıyla ülke nüfusumuzun tam yüzde 82’sinin
dışarıya atmış olduğu atıkların hepsini temizleyerek doğaya veriyoruz. Kurulu
kapasitesi günlük 10 binin üzerinde olan arıtma tesislerinin çıkışına da
on-line izleme tesisi kurduk. 2012 yılında 30 adet tesisle başlayan sürekli
atık su izleme çalışmalarında entegrasyonu sağlanan tesis sayısı da günümüzde
220’ye yükselmiştir. Atık su arıtma tesisi yönetimlerini teşvik etmek amacıyla,
son altı ayda, atık su arıtma tesislerinin enerji giderlerinin yüzde 50’sine
tekabül eden 216 milyon lirayı Bakanlığımız karşılamıştır. 2017 yılında da 63
milyon lira daha belediyelerimize bu konuda yardım yapılacaktır. 
Ayrıca,
havza bazında su kalitesinin belirlenmesinde 6 havzada, 83 noktada çalışma
yapıyoruz. Denizlerde bütünleşik kirlilik izleme çalışması ile tüm
denizlerimizde kirlilik ekolojik ve kimyasal kalite durumu izleme çalışması da
yapılmaktadır. Bu kapsamda, 272 noktada denizlerdeki kirliliği izleme altyapısı
kurulmuştur. 
Mavi
bayraklı plaj sayımız 2002 yılında 151’ken 2017 yılında 454’e ulaşmıştır. Bu
noktada dünya 2’ncisiyiz, inşallah yakında 1’inciliği de alırız. Eskiden
gemilerden atık alım hizmeti hiç verilmezken 2017 yılında 277 limanda atık alım
hizmeti verilmektedir. Bu konudaki bir başka çalışmamız hava kalitesi izleme
ağı hususudur. 2005 yılında 36 istasyonla başlatılmış olan bu faaliyet bugün
itibarıyla 81 ilimizde 253 istasyona genişletilmiştir. Egzoz emisyonlarının
ölçümü… Sürekli ölçüm sistemiyle büyük sanayi tesislerinden 270 tesis ve bu
tesislere ait 609 baca Bakanlığımız tarafından 7/24 gerçek zamanlı olarak takip
edilmektedir. Aslında, yaptığımız bütün bu çalışmalar neticesinde 2012, 2014,
2016 ve 2017 yılları Ozon Tabakasını Koruma Onur Madalyası’nı ülkemiz almıştır.

Değerli
milletvekilleri, burada bir konunun daha altını çizmek istiyorum. Belki sıkça
konuşulan ve sizlerin de gündemine gelen bir konu, küresel ısınma ve iklim
değişikliği insanlığın karşı karşıya kaldığı en önemli çevre sorunu olarak
uluslararası gündemde de yer almaktadır. Ülkemiz iklim değişikliğiyle
mücadelede üzerine düşen görevi kararlılıkla yerine getirmektedir. 2004 yılında
Birleşmiş Milletler İklim Değişikliği Çerçeve Sözleşmesi’ne ve 2009 yılında da
Kyoto Protokolü’ne taraf olduk. Bu kapsamda, Ulusal İklim Değişikliği
Stratejisini ve İklim Değişikliği Eylem Planı’nı da hazırladık. 21 Nisan 2016
tarihinde de Paris Anlaşması’nı imzaladık. 2030 yılına kadar sera gazı
emisyonlarında yüzde 21’e kadar artıştan azaltım yapabileceğimizi de Birleşmiş
Milletler Değişiklik Sekretaryası’na bildirdik. Bu noktada, kurulmuş olan Yeşil
İklim Fonu noktasında ise bir ihtilafımız var. Özellikle, 1992 yılında yurt
dışında yapılan Birleşmiş Milletlerin New York’taki toplantısına Türkiye’den
giden temsilcilerimiz -doğrusu, şimdiden rahmetlik olanların isimlerini vererek
sizleri rahatsız etmek istemiyorum ama- oradaki sözleşmeler yapılırken “Biz
gelişmekte olan ülke değiliz, gelişmiş ülkeyiz, bizi oraya yazın.” demişler ve
öyle olduğu için de Ek 1’de emisyon azaltmak zorunda olan, Ek 2’de de finansman
desteğinde bulunmakta olan ülkeler sınıfına yazılmışız. Arkasından, ek dışı
olan ülkeler sınıfına geldiğimiz zaman ise doğrusu, bizi buraya şimdi
almıyorlar. Diyorlar ki: “Siz hem para vereceksiniz hem de finansman desteğinde
bulunduğunuz gibi teknoloji yardımında da bulunacaksınız.” Bunun haksızlık
olduğunu her gittiğimiz platformda izah ediyoruz. Şimdi öyle bir manzarayla
karşı karşıyayız ki, 1991-1992’de giden arkadaşlarımızın hatası yüzünden Suudi
Arabistan, Katar, Birleşik Arap Emirlikleri, Çin, Brezilya, Güney Kore,
Hindistan, Singapur, Güney Afrika yardım alacak, finansman desteğinden, Yeşil
İklim Fonu’ndan istifade edecek ve aynı zamanda teknoloji desteğinden de
istifade edecek fakat Türkiye olarak biz oraya hem para vermeye hem de aynı
zamanda teknoloji desteğinde bulunmaya devam edeceğiz.
Bunu geçen sefer
gittiğim Bonn’da, Birleşmiş Milletler Genel Sekreteriyle yaptığım bir saatlik
görüşmede uzun uzun izah ettim. Birçok dışişleri bakanıyla, çevre bakanıyla
konuştuğumuzda hiç kimse kendi pastasından bizlere pay verilmesini istemediği
gibi ayrıca da bizim oraya finansman desteğinde bulunmamızı ısrarla istiyorlar.
Ben de çıkacağımızı söyledim. Ya bizi Yeşil İklim Fonu’na erişen ülkeler
sınıfına alırsınız, ek dışı ülkeler sınıfına ya da Paris Anlaşmasını
Meclisimize getirip “Onaylamıyoruz.” diyerek onlara da tavrımızı belli ettik.
Önümüzdeki günlerde yapılacak bütün toplantılarda herhâlde Türkiye'nin konusu
birinci gündem maddesi olarak yerini almaya devam edecek diye düşünüyorum ben.
Çünkü biz iddiamızda haklıyız. 
Bir taraftan da
dünyayı kirleten ülkeler sıralamasına baktığımız zaman, Çin yardım alıyor, tam
yüzde 29,5 oranıyla dünyayı kirleten ülkeler sınıfında 1’inci sırada. Amerika
Birleşik Devletleri zaten çekildiğini söyledi, yüzde 15 civarında dünyayı
kirleten ülkeler sıralamasında. AB, 28 ülkeyle 9,6 oranında dünyayı kirleten
ülkeler sıralamasında yer alıyor. Bize durmadan oradan akıl vermeye devam eden
AB’den bahsediyorum. Hindistan 6,6, Rusya 5, Japonya 3,5, Almanya 2 küsur,
Türkiye ise 1’in altında. Hem az kirletiyoruz hem de yardım etmek zorundayız,
emisyonu da azaltmak zorundayız gibi doğrusu zor bir durumla karşı karşıyayız.
Ama haklı olduğumuz konuyu her platformda biz de izah etmeye, bu konuda
ülkemizin iddialarını orada dile getirmeye de devam edeceğiz. İnşallah bu
haksızlık kalktığında Paris Anlaşması’nı da buraya getirip, burada konuşup,
tartışıp yürürlüğe sokacağız, üzerimize düşen neyse zaten onu yapmaya
çalışacağız. Aslında bizim yaptığımız çalışmalarda çevreyi kirletmeme adına,
küresel ısınma adına burada sadece bizi bağlayan Paris Anlaşması değil, biz
ülke olarak zaten üzerimize düşeni yapıyoruz; biraz önce saymış olduğum 12
maddedeki çalışmalar, hiçbiri Batı tarafından bize deklare edilmeyen ve kendi
içimizde bizim çevreyi koruma adına, doğayı tahrip etmeme adına
belediyelerimizle birlikte yapmış olduğumuz çalışmalardan ibaret. Onlardan da
öğrenecek değiliz ama bir haksızlığın giderilmesi noktasında biz burada
iddiamızı güçlü şekilde dile getirmeye de devam edeceğiz.
Değerli
milletvekilleri, ülkemizde çevre altyapısına yapılacak yatırımlar için belediyelerimizin
desteklenmesi noktasında da önemli çalışmalarımız var. Bu noktada son on beş
yıl içerisinde 12.477 projeye Bakanlık olarak 1 milyar 511 milyon lira da
şartlı nakdî yardım yapılmıştır. Ayrıca, Avrupa Birliği tarafından sağlanan
mali yardımların 2007-2013 yıllarını kapsayan IPA 1 dönemiyle ilgili de
ülkemize çevre sektörü için 711 milyon avro bütçe tahsis edilmiştir. 
Çevresel etki
değerlendirmesi noktasında, yatırımların çevresel etkilerinin ölçülmesi ve
gerekli tedbirlerin alınması yönünde önemli bir süreç olduğunu hepimiz
biliyoruz. ÇED Yönetmeliği, Avrupa Birliği uyum çalışmaları ve ülkemizin
ihtiyaçları doğrultusunda mayıs ayında revize edilmiştir. Yönetmelikte halkın
katılımı süreci daha da güçlendirilmiş ve yönetmelik, sınır aşan hususlar hariç
Avrupa Birliği ÇED Direktifi’yle tam uyumlu hâle getirilmiştir. Burada
konuşmacı arkadaşlarımızdan birinin söylediği “Madencilik projelerinde ÇED
raporu istenmeyen bir Bakanlık.” ifadesi gibi bir şeyi de doğrusu üzüntüyle
dinledim; ÇED muafiyeti de asla söz konusu değil, bunu da bilmemiz lazım. 
Korunan
alanların tespiti, tescili, korunmasıyla ilgili de Bakanlığımız önemli bir
görev ifa etmektedir. Doğal sit alanları, özel çevre koruma bölgelerinin tüm
planlama ve uygulama çalışmaları Bakanlığımız bünyesinde yürütülmektedir. 21
ilde 27 adet tabiat varlıklarını koruma bölge komisyonlarıyla doğal sit
alanlarına ilişkin vatandaş ve kamu kurumlarının talepleri hızlı ve etkin bir
biçimde sonuçlandırılmaktadır. Bu konuda yapılan aslında birtakım yenileme çalışmaları
noktasında da doğrusu elimizdeki bütün bilgileri ilan etmeden önce Genel
Müdürlüğümüz bünyesindeki arkadaşlar bölgeye giderek vatandaşı toplamakta,
belediyeleri çağırmakta, sivil toplum örgütleriyle toplantılar yaparak
önümüzdeki süreçte kendi bölgelerinin nasıl bir hâl alacağı hususunu da
aydınlatmaktadırlar, bu konuda da üzerimize düşeni hakkıyla yaptığımızı
zannediyorum. 
Değerli
milletvekilleri, şehircilik alanında da birkaç şey söylemem lazım. Özellikle
şehirlerimiz çok eski ve kadim şehirler, hatta şehirlerimizin tarihine
baktığımız zaman devletlerin bile hayatından çok eski olduğunu görürüz. Bu
şehirler canlı organizmalar, yaşıyorlar, taştan, topraktan ibaret görmemek
lazım, onların da bakım istediğini, devamlı ihtimam göstermek gerektiğini de
hepimizin bilmesi gerekiyor. 
Bu topraklar
üzerinde, özellikle geçmişe ait iki önemli medeniyet kurduk; birisi Selçuklu
medeniyeti, birisi de Osmanlı medeniyeti. Şimdi, inşallah, cumhuriyet
medeniyetini kuruyoruz, ilanihaye ülkemizde huzur içerisinde, bu medeniyeti
inşa ederek hep birlikte barış içerisinde yaşarız diye de temennide
bulunuyorum. (AK PARTİ sıralarından alkışlar) 
Ancak
şehirlerimizi ifade ederken, hiç kimseyi kastetmeden, hiçbir partiyi de
özellikle burada kastımahsusa olarak söylemeden ifade etmem gereken birkaç
nokta var. Bizim, özellikle göçler noktasında, 1950’lerden başlayan büyük
şehirlere doğru akınların gelmiş olması noktasında belediyelerimiz ne yazık ki
hazırlıksız yakalandılar, o göçler karşısında ne yapacaklarını bilemediler, bazı
belediyelerimiz de bu konuya biraz ideolojik yaklaştılar. O zaman, 1950’li ve
1960’lı yıllarda başlayan bu göç dalgası karşısında belediyelerimiz tam bir
hezimet yaşattılar desek doğru olur. 
Bir başka
talihsizliğimiz de burada bizim geç planlama yapmış olmamız. Türkiye'de ilk
planlamalar neredeyse 1925’lere, 1930’lara denk geliyor. New York’a
gittiğimizde, Washington’a gittiğimizde 1711’lerde plan yapıldığını
öğrendiğimiz zaman, hakikaten bir Türk olarak benim moralim bozuluyor. Üç yüz,
dört yüz yıllık tarihi olan bir ülkede planlama üç yüz yıllık fakat bizim
ülkemize gelin, burada on bin yıldır yaşanan bir medeniyet var, onlarca kavim
yaşamış, medeniyetler kurulmuş, çok eski şehirlerimiz var, kadim bir medeniyete
sahibiz diye övünüyoruz fakat planlamalarımız ne yazık ki seksen, yüz yıllık.
Böyle olunca, 2000’lere doğru geldiğimizde, bir taraftan göç dalgası karşısında
hazırlıksız yakalanmamız, bazen ideolojik tavırlarımız, bazen doğrusu, işte, bu
planlamalardaki geç yaklaşımımız karşımıza üzücü bir tablo çıkarıyor. Nedir bu?
Birincisi, sağlıksız şehirlere sahip oluyoruz. İkincisi de kimliksiz şehirlere
sahibiz. Bunu hepimizin kabul etmesi lazım. Şimdi bizim hep birlikte başımızı
iki elimizin arasına alarak neler yapabileceğimiz hususunu “Sen yaptın, ben yaptım.”dan
çıkarak konuşmamız ve bu konuda doğru adımlar atmamız icap ediyor. 
Bu
anlamda planlama yapabilmek adına 1/100.000’likler yani çevre düzeni
planlamaları hususunda Bakanlık olarak biz yüzde 99’un üzerindeki bölümü
tamamladık, kentsel tasarım projelerini hazırladık. Kentsel tasarım
rehberlerini hazırladık. Bütün belediyelerimizle içli dışlı bu konuda çalışmaya
devam ediyoruz. Ayrıca kıyı alanlarının planlanmasında, ülkemiz bütünleşik kıyı
alanları planlamasının bitirilmesi hususunda da çok az bir eksiğimiz kaldı,
onları da yakında inşallah bitireceğiz. 
Burada
imar mevzuatıyla ilgili bir hususun da altını çizmek istiyorum. Belediyeci
arkadaşlarımız bilirler, Planlı Alanlar Tip İmar Yönetmeliği diye bir
yönetmelik vardı. Orada belediyelerimiz biraz serbest bırakıldığı için ellerine
geçen o yönetmeliklerden hangisi işlerine geliyorsa onu uygulamaktaydılar.
Şikâyetimiz şuydu: Müthiş bir istismar kapısıydı. 100 metrekarelik bir inşaat
yapma hakkını bile orada 150-200 metrekareye kadar çıkaranları gördük. Nasıl
yapıyorlardı? 50 metrekarelik kış bahçesi koyuyorlar, imardan sayılmıyor. 60
metrekarelik balkon koyuyorlar, imardan sayılmıyor. Böyle olunca önümüze
kocaman bir alan çıkıyor, 100 metrekarelik evler, 250, 300 metrekareye çıkar
hâle gelmişti. Bunu herkes yapıyordu âdeta. İsim vermeme gerek yok, şu parti,
bu parti dememe gerek yok, isimleri, hepsi bende mahfuz zaten, isteyene
dışarıda veririm. İşte bunların önüne geçecek şekilde bir Tip İmar Yönetmeliği
hazırladık. Orada imardan sayılmayacak alanları kestik ve belirledik. O miktar
da yüzde 35, onun dışına çıkamazlar yani girişlerindeki hol boşlukları, asansör
boşlukları, balkonları bunun içinde çözecekler, istismar yok.
Bir
ikincisi de belediyelere göre farklı imar yönetmelikleri çıkabilir hâle
getirdik. İmarın değişmez yönetmeliklerini yazdık, maddelerini yazdık ama bir
de İstanbul ile Şarkışla bir olmasın diye kendilerine bıraktığımız özel alanlar
var. Onlar da kendileri bundan sonra belirlemeye devam edecekler. 
Bu
arada, otopark yönetmeliği yakında çıkacak. Otoparkla ilgili zorunluluk tam 3
katına çıkıyor. Eskiden 3 binaya 1 otopark zorunluluğu varken şimdi her
bağımsız birim için âdeta bir otopark zorunlu hâle geliyor.
MAHMUT TANAL
(İstanbul) – O otopark paraları ne oldu Sayın Bakanım, toplanan otopark
paraları?
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Eskiden “Toplanmış olan otopark
paraları, otopark dışında kullanılamaz.” diye bir hüküm vardı. Bu toplanan
ilçede, otopark yapacak olan büyükşehirlere gönderilmesinden ziyade kendi
bütçesinin içinde eritiyorlardı. Bunun da cezai bir uygulaması olmadığı için
herkes de o paranın üstüne yatıyor, kullanıyor, başlarına da bir şey
gelmiyordu.
MAHMUT TANAL
(İstanbul) – Yok, var; görevi kötüye kullanmanın Ceza Kanunu madde 257’de
karşılığı var Değerli Bakanım.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Ben biliyorum, kimsenin başına
hiçbir şey gelmedi şimdiye kadar.
MAHMUT TANAL
(İstanbul) – Şikâyet eden yok ki. Ben şikâyet ettim. Benimkine de gayet rahat
“Menfaatin, zararın yok.” dediler. Aslında bakanlık olarak siz yapsanız herkes
ceza yer.
BÜLENT TURAN
(İstanbul) – Biz dinliyoruz Sayın Bakanım.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Görevi kötüye kullanma maddesinde
şöyle bir şey var…
MAHMUT TANAL
(İstanbul) – “Zarar” diyor.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Ya kendine bir şey almış olacak
ya karşısındakine vermiş olacak ya da kamuyu zarara uğratacak. Şimdi, otopark
parasını almış, belediyede kullanıyor, bunlardan hangisi oluşuyor?
MAHMUT TANAL
(İstanbul) – Amaç dışı ama. 
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Hukuk böyle diyor.
MAHMUT TANAL
(İstanbul) – Yok, hukuk yerinde ama amaç dışı. 
FATMA BENLİ
(İstanbul) – Değerli Vekilim, bitirsin, sorularda sorarsınız.
MEHMET DOĞAN
KUBAT (İstanbul) – Sayın Bakanım, devam edelim.
BÜLENT TURAN
(İstanbul) – Sayın Bakanım, Tanal her zaman söyler: Biz dinliyoruz sizi. 
BAŞKAN – Sayın
Tanal, Sayın Bakanı dinleyelim.
MAHMUT TANAL
(İstanbul) – Yapıcı bir şey söylüyorum.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Ya, sohbet ediyoruz, bir şey yok
arkadaşlar.
NURHAYAT ALTACA
KAYIŞOĞLU (Bursa) – Önemli bir konu bence.
HAYDAR AKAR
(Kocaeli) – Aslında çok güzel bir konu, Türkiye’nin kangren olmuş bir konusu.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Evet arkadaşlar, burada ben
aslında -zaman kısıdı başladı- iki şeye değinmek istiyorum. Birisi, depremlerle
ilgili. Evet, bu konuyu gündeme getirmek çok hoşuma gitmiyor ama arkadaşlar,
şunu bilelim: Bakın, ben elimde bulunan verileri söylüyorum. Bunlar benim
hayali olarak ortaya koyduğum ve ara ara gündeme gelmek için söylediğim şeyler
değil, bir.
Bu ülkede son
yüz yılda 6.00 ve üzerinde tam 56 tane deprem var, 100 bin kişi kaybetmişiz,
100 milyar dolar zararımız var. Kuzey Anadolu fay hattı da şu anda tehlike
olarak kapımızda duruyor. İster duymayın ister görmeyin isterseniz “Bu adam da
ikide bir neler söylüyor ya!” deyin ama böyle bir bela var. 
MAHMUT TANAL
(İstanbul) – Efendim, biz duyduk, deprem alanlarını İstanbul’da imara açtılar
Sayın Bakanım.
BAŞKAN – Sayın
Tanal, lütfen dinleyelim.
FATMA BENLİ
(İstanbul) – Bitirsin.
MAHMUT TANAL
(İstanbul) – Toplanma alanlarını yani.
SEBAHATTİN
KARAKELLE (Erzincan) – Ya Sayın Tanal, lütfen…
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Bakın arkadaşlar -toplanma
alanlarıyla ilgili arkadaşlar ara ara söylüyorlar- toplanma alanları şu:
Zamanında ben de belediye başkanlığı yaptığım için… “Toplanma alanları” diye
imar planlarında bir imar notu yok yani konut gibi, ticaret gibi, yeşil alan
gibi birtakım plan notları var ya arkadaşlar, “toplanma alanları” diye bir şey
yok. Belediye başkanları AFAD’la bir araya gelirler, valilikle bir araya
gelirler, derler ki: “Boş alanlar nerede? Burada bir deprem olduğunda millet
nereye toplansın?” Bunun için, mülkiyet durumuna bakılmaksızın, herhangi bir
vatandaşa ait, imar durumu belli olmayan yerlerle ilgili boş alanlar tespit
edilir, kitaplara işlenir, kaymakamlara, belediyelere verilir ve vatandaşa
denir ki: “Deprem olduğunda buraya geleceksiniz. Şurası çadır kent olacak,
burası konteyner olacak.” Fakat sizin yazdığınız yer Ahmet Efendi’nin arsasıdır
ve konut arsasıdır. 
FİLİZ
KERESTECİOĞLU DEMİR (İstanbul) – Ama yeşil alanı imara açtılar. 
CELAL DOĞAN
(İstanbul) – Hayır, Sayın Bakan, işlemeye mâni bir şey yok, imara işlemeye mâni
bir şey yok. 
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Bakın, şöyle: Bunları
genellemeyle söylemek doğru olmaz ama böyle yapılır bunlar. Zaten İstanbul’da
en son yapılan çalışmalar son derece gündeme geliyor. Şu anda 2.275 adet
toplanma alanı tespit edilmiş, bunun Anadolu Yakası tarafında kimlere ait
olduğu, Avrupa Yakası tarafındakilerin hangileri olduğu hususu da tek tek
yazılmış. Burada eğer hakikaten birisi gelip de bir yeşil alanı imara açıyorsa
ondan büyük suç yok. Benim öyle bir günahım yok, ne belediye başkanlığında ne
şimdi yaptığım bakanlıkta. Bunun da sonuna kadar savaşını veriyorum. (AK PARTİ
sıralarından alkışlar) 
FİLİZ
KERESTECİOĞLU DEMİR (İstanbul) – Daha yeni bakan yalnız kendisi. Eskilerin suçu
var. 
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Özellikle İstanbul’dan tapusunu
alıp gelen insanları da kapıdan geri gönderiyorum. Sadece kamuya ait planlar
yapıyoruz. Yani bir hastane planlaması veyahut da orada yapılması icap eden bir
sosyal konut planlamasıyla ilgili projelere biz imza atıyoruz. Bu konuda
aslında herkesin duyarlı olması kadar güzel bir şey olamaz. Bu rezilliklerin
önüne geçmenin tek yolu müşterek hareket etmek. Şimdi, mesela Bakırköy’de bir
hadise var, Garo Bey geliyor, Bakırköy ekibi geliyor, birlikte hareket
ediyoruz. Mâni olacağız arkadaşlar, başka çaresi yok, yapmamız gereken tek şey
bu. Bu konuda duyarlılık gösteren herkese teşekkür ediyorum. 
MAHMUT TANAL
(İstanbul) – Onu önceki bakanlık verdi, sizden önceki bakanlık izin verdi oraya.
Yani işte en kötüsü de o. 
FİLİZ
KERESTECİOĞLU DEMİR (İstanbul) – Tamam, onu bu bakanlık iptal etti. 
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Ben size bir şey söyleyeyim mi
arkadaşlar: İmarda müşterek bir sorumluluk var, bunu samimi olarak söylüyorum.
Lütfen, yıllarca belediye başkanlığı yapan bir arkadaşınız olarak dinleyin,
imarda müşterek bir sorumluluk var. Şu anda imar planları yapmaya yetkili eğer
10’dan fazla kurum varsa Türkiye’de imarı takip edemezsiniz, çok zor. 
CELAL DOĞAN (İstanbul)
– Hele büyükşehirlerde. 
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Bir de asıl plan yapma yetkisi
belediyelerde. Belediye başkanları beş yıllığına geliyor. Mesela benim
uyguladığım planlar… 1994’te Belediye Başkanı olduğum hâlde, arkadaşlar,
1985’te yapılan planları uygulamaya başladım, rahmetli Niyazi Bey’in planları.
Şimdi ben gittim, birisi daha uyguluyor aynı planları. Kim yaptı, kim uyguladı,
bambaşka bir alan olarak karşımızda duruyor. 
(Mikrofon
otomatik cihaz tarafından kapatıldı) 
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Değerli Başkanım, eğer bir iki
dakika daha verirseniz…
MAHMUT TANAL
(İstanbul) – Bence on dakika daha verin Başkanım, süresini biraz ben aldım,
özür dilerim.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Senden oldu zaten Mahmut Bey, ben
biliyorum.
BAŞKAN – Sayın
Bakan, buyurun, tamamlayın.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Efendim, şimdi, özellikle kentsel
dönüşümle ilgili birtakım planlar belirledik, esaslar belirledik. 
Bakın, şu
esaslar hususunun üzerinde de bundan sonra ben ciddiyetle duracağım: Eğer bir
yerde kentsel dönüşüm yapıyorsak, birincisi, yerinde dönüşüm esas. Yerinde
dönüşüm sağlamayan belediyelere izin vermeyeceğiz kolay kolay; yerinde dönüşüm
esas. 
İkincisi: Evi
yıkılan bir vatandaş varsa kesinlikle ona -bir belediye veyahut da devlet, biz
yapıyorsak- ev vereceğiz, bunu vermek zorundayız.
Üçüncüsü:
Boşalttığımız alanlar sosyal donatı olacak. Bunu sosyal donatı olarak
getirmeyen belediyelere de izin vermeyeceğiz. Bunun kötüye kullanılmış hâlini
daha önce çok gördük, onlara da izin vermeyeceğiz.
Bu arada…
MAHMUT TANAL
(İstanbul) – Hecinler’e ne yapacaksınız Bakanım, şu anda Hecinliler sizi
dinliyor, Düzce Hecinler? Düzce Hecinler çok önemli.
ÇEVRE VE ŞEHİRCİLİK
BAKANI MEHMET ÖZHASEKİ (Devamla) – Dinlesinler.
Özellikle yeni
yapılacak rezerv alanlardaki çalışmalar da mahalle planı esaslı olacak yani
hepimizin özlediği mahalle planı var ya arkadaşlar, yüksek olmayan, konu komşu
ilişkilerinin sürdürüldüğü…
ÖMER FETHİ GÜRER
(Niğde) – Meydanları olan…
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Aynen öyle.
O tür gelen
projelere izin veriyoruz, onun dışında da izin vermiyoruz.
Ben, müsaade
ederseniz “terör bölgeleri” diye adlandırılan yedi bölgeyle ilgili yaptığımız
çalışmalardan da birkaç tane örnek vermek istiyorum arkadaşlar. Oralarda 70
bine yakın hasarlı ev vardı. Bunun nasıl olduğu hususunu çok tartıştık, o
yüzden oraya hiç girmiyorum ben. Yalnız, ben işin yapımı tarafındayım şimdi. 26
bin civarında kullanılamaz ev var. O evlerin hepsine başladık ve yapıyoruz. Bu
noktada, anlaşma oranlarımız Şırnak’ta yüzde 93, Silopi’de yüzde 92, İdil’de
yüzde 76, Cizre’de yüzde 75, Hakkâri ve Yüksekova’da yüzde 51, Mardin’de de
yüzde 66. Niye bazıları düşük? Vatandaş -özellikle Yüksekova’da- diyor ki: “Ben
evimi tamir eder otururum. Sen bana paramı ver.” Biz de “Burası dayanıksız,
sağlam gözüktüğüne bakma ne olur, yıkılır; gel sana temiz ev verelim.” diye
çabalıyoruz âdeta; emin olun bundan dolayı. Birçok yerde ben evler yaptım ve
teslim ettim ama bir kısmında da devam ediyor. Onlardan birkaç örnek göstereyim
ben size. 
Arkadaşlar, şu
İdil’de devam eden inşaatlarımızın son hâli. İdil’de ayrıca tek katlı evler
vardı, vatandaş tek katlı evler istediği için 350 civarında da şu evlerden
yapıldı, bahçeli. Bu evleri veriyoruz.
(Mikrofon
otomatik cihaz tarafından kapatıldı) 
AYŞE SULA
KÖSEOĞLU (Trabzon) – Çok güzel.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Silopi; arkadaşlar, Silopi’de
yaptığımız evler şunlar. (AK PARTİ sıralarından “Bravo” sesleri, alkışlar)
AYŞE SULA
KÖSEOĞLU (Trabzon) – Tebrikler Sayın Bakan.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Bu evleri de teslim ettik. Tabii,
bazı vatandaşlar…
BAŞKAN – Sayın
Bakan…
AYŞE SULA
KÖSEOĞLU (Trabzon) – Bunları görelim Sayın Başkan.
BAŞKAN – Sayın
Bakan, üç dakika ek süre veriyorum. 
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – Çok teşekkür ediyorum.
BAŞKAN - Diğer
sayın bakanın konuşma hakkından kesiyoruz yalnız.
MUSTAFA ELİTAŞ
(Kayseri) – AK PARTİ adına kullanıyorsunuz.
MAHMUT TANAL
(İstanbul) - Benden de verelim bir beş dakika Sayın Başkan ne olacak?
BAŞKAN -
Buyurun.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Arkadaşlar, Silopi’de yapılan çok
katlılar da bunlar. (AK PARTİ sıralarından alkışlar) 
AYŞE SULA
KÖSEOĞLU (Trabzon) – Çok güzel.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Bu animasyon değil ha, ona göre
arkadaşlar.
Şimdi,
arkadaşlar, ben Sur’a gelmek istiyorum. Sur hepimizin bir değeri bana göre.
Orada bir çatışma yaşandı. Çatışma yaşanan yerler Sur’un yaklaşık yüzde
35-40’ına tekabül ediyor. Orada yapılması icap eden çok iş var. İçeride
hakikaten hepimizin rahatsız olduğu o yüksek katlılar yapılmadan o kendine has
geleneksel evlerin yapılabileceği bir ortamı sağlayacağımız bir iş için emin
olun gece gündüz uğraşıyoruz.
SİBEL YİĞİTALP
(Diyarbakır) – Çıkmak istemiyorlar ama.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) -Oradaki çalışmalardan bazılarını
size göstermek istiyorum. 
SİBEL YİĞİTALP
(Diyarbakır) – Çıkmak istemiyorlar, orada yaşamak istiyorlar.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Şurası Yanık Çarşı. Şu andaki
Yanık Çarşı’nın hâli bu arkadaşlar. (AK PARTİ sıralarından “Bravo” sesleri,
alkışlar) Sokakları sağlıklaştırmaya başladık orada. Gazi Caddesi’ndeki görünüm
arkadaşlar. Bu Gazi Caddesi’nin görünümü. (AK PARTİ sıralarından “Bravo”
sesleri, alkışlar) Aynı şekilde… 
AYŞE
ACAR BAŞARAN (Batman) - Oradaki demografik yapıyı değiştiriyorsunuz.
ÇEVRE
VE ŞEHİRCİLİK BAKANI MEHMET ÖZHASEKİ (Devamla) - İzah edeyim. Müsaade ederseniz
o konuyu da söyleyeceğim. Oradaki vatandaşlara ne teklif ettiğimizi söyleyeyim
ben.
SİBEL
YİĞİTALP (Diyarbakır) – Çıkmak istemiyorlar, şu an kar kış koşullarında
binlerce insan oradan göç etmek istemiyorlar.
MUSTAFA
ELİTAŞ (Kayseri) – Siz bize hitap edin Sayın Bakan, biz dinliyoruz.
BÜLENT
TURAN (Çanakkale) – Sayın Bakanım, biz dinliyoruz.
ÇEVRE
VE ŞEHİRCİLİK BAKANI MEHMET ÖZHASEKİ (Devamla) - Arkadaşlar, şu dükkânlar. (AK
PARTİ sıralarından “Bravo” sesleri, alkışlar)
SİBEL
YİĞİTALP (Diyarbakır) – Yani 35 bin insanın sokakta kalmasını alkışlıyorsunuz.
ÇEVRE
VE ŞEHİRCİLİK BAKANI MEHMET ÖZHASEKİ (Devamla) - Şu Ulu Cami’nin eski hâli
arkadaşlar. Anadolu’nun en güzel, en eski camisi burası, Hazreti Ömer döneminde
yapılmış.
MAHMUT
TANAL (İstanbul) – Diyarbakır’daki cami, Diyarbakır’daki.
ÇEVRE
VE ŞEHİRCİLİK BAKANI MEHMET ÖZHASEKİ (Devamla) - Diyarbakır. 
Son
hâli şu arkadaşlar. (AK PARTİ sıralarından alkışlar) 
MAHMUT
TANAL (İstanbul) – Sur bölgesiyle ne ilgisi var? Sur bölgesi nerede, o nerede?
AYŞE
SULA KÖSEOĞLU (Trabzon) – İşte halka hizmet bu.
ÇEVRE
VE ŞEHİRCİLİK BAKANI MEHMET ÖZHASEKİ (Devamla) - Arkadaşlar, Hazreti Süleyman
Camisi ve sahabe türbelerinin olduğu yer, bu eski hâli. Şu da yeni hâli
arkadaşlar. (AK PARTİ sıralarından “Bravo” sesleri, alkışlar) Bu da yeni hâli.
(AK PARTİ sıralarından alkışlar) 
MUHAMMET
BALTA (Trabzon) - Tebrik ediyoruz Çevre ve Şehircilik Bakanlığını. 
NİHAT
AKDOĞAN (Hakkâri) – Bunu bir minnet olarak da sunmayın Sayın Bakan. 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) – Arkadaş, en azından bir
teşekkür ederiz deyin, ne olur ya! Bir şey gitmez ya! Teşekkür ederiz deyin ne
var ya!
MUHAMMET
BALTA (Trabzon) - Biz teşekkür ediyoruz Sayın Bakan. 
BÜLENT
TURAN (Çanakkale) – Olmaz, olmaz, derler mi! Çatlarlar söylerlerse!
İLKNUR
İNCEÖZ (Aksaray) – Önemli olan milletin teşekkürü. 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) - Orada senelerce belediye
başkanlığı yaptınız, niye yapmadınız bunları o zaman ya?
MEHMET
EMİN ADIYAMAN (Iğdır) – Tarihi yıktınız, tarihi. 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) -Bunu sormaya hakkım var benim.
(AK PARTİ sıralarından “Bravo” sesleri, alkışlar) Yapsaydınız. Şu evler
yapılıyor, arkadaşlar. 
MAHMUT
TANAL (İstanbul) – Orada bir değişiklik yok.
MEHMET
EMİN ADIYAMAN (Iğdır) – Peki, tarih var mı, kaldı mı Sayın Bakan? Tarihten
bahsedin. Beton dökmüşsün, yapmışsın. 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) - Bak, arkadaşlar, bu arkadaşlar
bolca konuşuyor, Ulu Cami’ye bitişik olan ev bu hâldeydi, tarih buydu.
MUHAMMET
BALTA (Trabzon) - Tarih diye buna diyorlar Sayın Bakan. 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) –İşte, tarih buydu; şimdi şu
arkadaşlar, şimdi tarih şu. (AK PARTİ sıralarından alkışlar) 
SİBEL
YİĞİTALP (Diyarbakır) - İyi de on beş yıldır iktidarda olan sizsiniz!
AYŞE
SULA KÖSEOĞLU (Trabzon) - Çok güzel oldu Sayın Bakan. 
İLKNUR
İNCEÖZ (Aksaray) – Ellerinize sağlık. 
MAHMUT
TANAL (İstanbul) – Ulu Cami’nin bitişiğinde ev yok, dükkânlar var; ev değil ya
dükkânlar var. Sayın Bakanım, Ulu Cami’nin bitişinde dükkânlar var, ev yok,
sizi yanıltıyorlar. 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) - Mahmut Bey, lütfen ya... Ben
Diyarbakır milletvekillerinden daha çok gidiyorum oraya. (AK PARTİ sıralarından
alkışlar) 
(Mikrofon
otomatik cihaz tarafından kapatıldı) 
SİBEL
YİĞİTALP (Diyarbakır) - Öyle mi hiç de karşılaşmadık!
ÇEVRE
VE ŞEHİRCİLİK BAKANI MEHMET ÖZHASEKİ (Devamla) – Adım adım söylerim etrafını,
adım adım söylerim her tarafı. Hem de bu yaptığımız evi Ulu Cami’nin imamına
tahsis ettik, Ulu Cami’ye bitişik olduğu için. (AK PARTİ sıralarından alkışlar)

MAHMUT
TANAL (İstanbul) – Ben biliyorum, bakın, o Ulu Cami’de namaz da kıldım,
herkesinkini Allah kabul etsin ama değil yani. 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) – Allah kabul etsin, ne güzel!
(AK PARTİ sıralarından alkışlar)
Şu
da arkadaşlar Diyarbakır’da yaptığımız evler. (AK PARTİ sıralarından alkışlar) 
Arkadaşlar,
bakın, Üçkuyular mevkisinde, Çölgüzeli mevkisinde yaklaşık 6.500 ev yaptık. 
BÜLENT
TURAN (Çanakkale) – Bir dakika daha verebilir misiniz Sayın Başkan? Son bir
dakika. 
BAŞKAN
– Sayın Bakan, son bir dakika, bitirin lütfen. 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) – Vatandaşa diyoruz ki
arkadaşlar, bakın o bölgede oturan, Sur’da oturan vatandaşlarımız için
söylüyorum. Bir: “Burada eviniz yıkıldı mı?” “Evet, yıkıldı.” “İstiyorsanız
parasını verelim, arsası sizinse arsanın parasını verelim.” Birinci tercih bu. 
MAHMUT
TANAL (İstanbul) – Özgürlükler parayla satılmaz Bakanım. Öyle bir şey olabilir
mi? Yani ben özgürlüğü alırım, parayı basarım, yok böyle bir kural.
AYŞE
ACAR BAŞARAN (Batman) - Verdiğiniz parayla evin tapusu alınmaz Sayın Bakan,
tapusu. 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) – Müsaade buyurun ya… Bir dakika
ya... 
İki:
Hazır ev istiyor musunuz? Hazır ev isterseniz, buyurun, şu gösterdiğim evler
var, çıkıp oturabilirsiniz.
AYŞE
ACAR BAŞARAN (Batman) - Borç olarak veriyorsunuz Sayın Bakan. 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) -Maliyetten yüzde 30 geriye
çekiyoruz, neredeyse bedavaya bu evleri veriyoruz, ikinci tercihimiz bu. 
AYŞE
ACAR BAŞARAN (Batman) - Bedava? Fiyatını söyleyin, fiyatını. Bedavaymış! 
MEHMET
EMİN ADIYAMAN (Iğdır) – Yapmayın Bakanım, yapmayın! 
ÇEVRE
VE ŞEHİRCİLİK BAKANI MEHMET ÖZHASEKİ (Devamla) - Üç: Diyoruz ki: Yerinde sen
evini yapmak istiyor musun, evin yıkılmış? 
SİBEL YİĞİTALP
(Diyarbakır) – Gitmek istemiyor.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) – “Yıkım parasını verelim sana,
üstündeki projede yardımcı olalım, evini yap.” diyoruz. (AK PARTİ sıralarından
alkışlar) 
AYŞE ACAR
BAŞARAN (Batman) – Ne kadar veriyorsunuz? “Bütün para” dediğiniz ne? Bana bir
fiyat söyleyin bakalım. 
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Dördüncü tercih: “Biraz beklersen
bu tarihî evleri yapıyoruz, birinci tercih hakkı sizin, size vereceğiz
kardeşim.” diyoruz.
MEHMET EMİN
ADIYAMAN (Iğdır) – Kaç para alacaksın Bakanım, kaç para alacaksın?
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - “Sur’un içerisinde oturan
insanlara vereceğiz.” diyoruz. 
MUHAMMET BALTA
(Trabzon) – Onlar çukur veriyor, siz ev veriyorsunuz.
AYŞE ACAR
BAŞARAN (Batman) – Daha fazla para veren olursa ona vereceksiniz, öyle mi?
FİLİZ
KERESTECİOĞLU DEMİR (İstanbul) – Kaç paraya satacaksınız?
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Ya, niye rahatsız oluyorsunuz şu
söylediklerimden? (AK PARTİ sıralarından alkışlar) 
MUHAMMET BALTA
(Trabzon) – Onlar çukuru açıyor, siz ev veriyorsunuz
FİLİZ
KERESTECİOĞLU DEMİR (İstanbul) – Hayır. Kaç paraya satacaksınız?
MEHMET EMİN
ADIYAMAN (Iğdır) – Hayır, kaç para alıyorsun? Parayı söyle.
AYŞE ACAR
BAŞARAN (Batman) – Benim soruma cevap verin.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Ya, bu söylediklerimden niye
rahatsız oluyorsunuz? 
(Mikrofon
otomatik cihaz tarafından kapatıldı) 
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Arkadaşlar, aynı zamanda,
anlaştığımız her vatandaşa “Evi boşalt” dediğimiz günden itibaren yeni evine
çıkıncaya kadar kaç ay geçmişse kira parası veriyoruz, eşya parası da
veriyoruz… (AK PARTİ sıralarından “Bravo” sesleri, alkışlar) 
AYŞE ACAR
BAŞARAN (Batman) – Ne kadar veriyorsunuz? Kümeste kalacak kadar mı? 
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Doğrusu, ben elimden geleni
yapıyorum. (AK PARTİ sıralarından alkışlar) 
MUHAMMET BALTA
(Trabzon) – Helal olsun! Elinize sağlık!
AYŞE ACAR
BAŞARAN (Batman) – Tabii, tabii. Gidin, halkın içine bir çıkın bakalım,
çıkabiliyor musunuz.
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Özetle, arkadaşlar, bunlar bizim
işimiz. 
AYŞE ACAR
BAŞARAN (Batman) – Kendiniz çalıp kendiniz oynuyorsunuz!
ÇEVRE VE
ŞEHİRCİLİK BAKANI MEHMET ÖZHASEKİ (Devamla) - Hakikaten teşekkür almak için de
yapmıyoruz. Devletin orada şefkat kanadını göstermek için, yaraları sardığını
göstermek için, kardeşlik hukuku için yaptığımıza inanıyoruz. Bir görev olarak
yapıyorum, bununla da şeref duyuyorum. 
Hepinizi
saygıyla selamlıyorum. (AK PARTİ sıralarından “Bravo” sesleri, alkışlar;
HDP sıralarından gürültüler) 
BAŞKAN –
Teşekkür ederiz Sayın Bakan. 
AYŞE SULA
KÖSEOĞLU (Trabzon) – Sadece Diyarbakır’da değil, Yüksekova’ya da yapıyoruz,
Yüksekova’ya.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN – Sayın
Kerestecioğlu, duyamıyorum sizi, bir saniye.
FİLİZ
KERESTECİOĞLU DEMİR (İstanbul) – Sayın Bakan “Ben oraya Diyarbakır
vekillerinden daha çok gidiyorum.” dedi. Mevcut duruma ilişkin kendi
bilgilerini bir vekilimiz yerinden izah etmek istiyor söz verirseniz.
BAŞKAN – Tamam,
yerinden. 
Sayın Yiğitalp,
buyurun, mikrofonunuzu açıyorum. 
Diyarbakır
Milletvekili olarak bir dakika söz veriyorum.
VI.- AÇIKLAMALAR (Devam)
14.- Diyarbakır Milletvekili Sibel Yiğitalp’in, Çevre ve Şehircilik
Bakanı Mehmet Özhaseki’nin 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dördüncü tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
SİBEL YİĞİTALP
(Diyarbakır) – Sayın Başkan, Sayın Bakan Diyarbakır vekillerinden daha fazla
orada olduğunu söyledi. Doğrudur, AKP vekilleriyle kıyasladığında doğru bir şey
yapıyor, herhâlde o eksikliği kapatmak için orada kalıyor. 
BÜLENT TURAN
(Çanakkale) – Bu nasıl bir üslup Sayın Başkan?
SİBEL YİĞİTALP
(Diyarbakır) – Şunu söyleyelim: Sur’da hâlen devam eden bir yasak var, 5
mahalle. Bir buçuk yıldır, operasyonun bittiğini söyleyen İçişleri eski Bakanı
Sayın Efkan Ala, hâlen yasak devam ediyor, kimse oraya gidebilmiş değil. 
35 bin insanın
bu kar kış koşullarında elektrikleri kesildi, suları kesildi, kanalizasyonları
tıkatıldı; zorla, zorun gücüyle göçe zorlanıyor. Oradaki insanlar bu
koşullarda, evlerinin bu hâliyle yaşamak istiyorlar; yerinden tadilat isterken
siz hangi hakla, hangi güçle, zorla insanları oradan gönderip, kendinize göre
bir ev tasarlayıp ve onların alım gücünün onlarca katı üzerinden onlara satmayı
ve bunu da bir marifet olarak anlatmayı buradan söyleyebiliyorsunuz? 
Ve en kötüsü de
buradaki insanlar 35 bin insanın göçünü alkışlayabildiler. Sizi de biraz
vicdanlı olmaya davet ediyorum. 
BAŞKAN –
Teşekkürler Sayın Yiğitalp.
BÜLENT TURAN
(Çanakkale) – Sayın Başkan, niye alkışladığımızı herkes biliyor. 
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Sayın Başkan…
ENGİN ÖZKOÇ
(Sakarya) – Sayın Başkan…
BAŞKAN – Sayın
Bakan, söz talebiniz mi var?
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Efendim, müsaade ederseniz kısaca
izah edeyim. 
BAŞKAN – Size de
bir dakika…
ENGİN ÖZKOÇ
(Sakarya) – 60’a göre söz istedim Sayın Başkan.
BAŞKAN – Tamam
Sayın Özkoç, size de süre vereceğim. 
Buyurun Sayın
Bakan.
15.- Çevre ve Şehircilik Bakanı Mehmet Özhaseki’nin, Diyarbakır
Milletvekili Sibel Yiğitalp’in yaptığı açıklamasındaki bazı ifadelerine ilişkin
açıklaması
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Biraz önce hanımefendi oradan
insanların zorla göç ettirildiğini, kendimize göre planlayıp sattığımızdan
falan bahsediyor. Bakın, burada kendimize göre planladığımız hiçbir şey yok.
Orada sizin daha önceki belediyenizin yapmış olduğu koruma amaçlı imar planı var.
Duydunuz mu böyle bir şey? Haberiniz yok. 
SİBEL YİĞİTALP
(Diyarbakır) – Nereden biliyorsunuz bilmediğimizi?
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Bilmediğiniz için konuşuyorsunuz
öyle. (AK PARTİ sıralarından alkışlar)
SİBEL YİĞİTALP (Diyarbakır)
– Nereden biliyorsunuz?
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Koruma amaçlı imar planını
uyguluyoruz orada, koruma amaçlı imar planı.
SİBEL YİĞİTALP
(Diyarbakır) – Niye evi üstlendiniz?
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Kendimizin yaptığını nereden
biliyorsunuz siz?
SİBEL YİĞİTALP
(Diyarbakır) – Yani ne diyorsunuz siz, anlayamadım ben. Sorarak buradan bir
cevap mı bekliyorsunuz?
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Arkadaşlar, ben size hitap
ediyorum şimdi. 
SİBEL YİĞİTALP
(Diyarbakır) – Ne diyor, anlamadım ben.
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Orada hiç kimsenin tehcir
edildiği yok, gönderildiği yok. Çıkan vatandaşlara da biraz önce söylediğim
tekliflerin hepsini tek tek, tek tek izah ediyoruz…
SİBEL YİĞİTALP
(Diyarbakır) – Binlerce yıllık tarihî evler yıkıldı.
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – …ve anlaşma oranımız da orada
zaten yüzde 100’lere yaklaştı. Eğer dışarıdan ev istiyorsa eve gidiyor, yerinde
kalmak istiyorsa yerinde yaptığımız evleri teklif ediyoruz, ilk çıktığı günden
itibaren de kira parasını ödemeye devam ediyoruz. 
SİBEL YİĞİTALP
(Diyarbakır) – Binlerce yıllık tarihî evler…
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Orada hiç kimsenin mağduriyeti de
yok, insanlar orada sadece evlerinin hızlı yapılmasını istiyorlar.
SİBEL YİĞİTALP
(Diyarbakır) – Ne ilgisi var?
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Fakat bu biraz zor oluyor. Niye
zor oluyor? Bütün bu planlar yapıldıktan sonra koruma kurullarına giriyor,
koruma kurullarından onay alıyor, onay aldıktan sonra yapıyoruz, o gecikmeden
dolayı haklılar.
MEHMET EMİN
ADIYAMAN (Iğdır) – Ya Bakanım, korunacak yer mi bıraktınız? Yıktınız hepsini.
SİBEL YİĞİTALP
(Diyarbakır) – Sayın Bakan, binlerce yıllık evler başlarına yıkıldı. 
Üstten bir dille
buradan konuşmak için de “Beyefendi” demiyorsam size, siz de bana “Hanımefendi”
diye hitap edemezsiniz.
BAŞKAN – Sayın
Özkoç, buyurun.
16.- Sakarya Milletvekili Engin Özkoç’un, Çevre ve Şehircilik Bakanı
Mehmet Özhaseki’nin 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın dördüncü tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
ENGİN ÖZKOÇ
(Sakarya) – Sayın Başkan, Sayın Bakan konuşurken çok dikkatle dinledim. Ben,
Sakarya Milletvekiliyim aynı zamanda. Sakarya deprem bölgesidir ve çok büyük
acılar yaşadık orada. 
Sayın Bakan, siz
anlatırken şöyle diyorsunuz: “Toplanma alanları yasal olarak gösterilmiyor. Bu
konuda vali, il koordinasyon kurulu bir araya gelerek, belediye başkanlarıyla
bir araya gelerek boş alanları -kime ait olduğuna bakmadan- tespit ediyoruz ve
o alanları kullanacağız.” Şimdi, ben Sakarya’da yaşıyorum. Sakarya’da toplanma
alanı olarak kullanılacak eski stadın bulunduğu yer şu anda satılmış
durumdadır, 40 dönümlük bir arazi imara açılmış durumdadır. Eğer, bu
bölgelerdeki toplanma alanı olarak kullanılacak alanlar belediyeler tarafından
imara açılırsa buralar nasıl tespit edilip de bu alanlar kullanılacaktır?
(Mikrofon
otomatik cihaz tarafından kapatıldı) 
BAŞKAN – Sayın
Özkoç, tamamlayın lütfen.
ENGİN ÖZKOÇ
(Sakarya) – Sayın Bakan, deprem yaşamış olarak bir şey söylüyorum: Deprem
olduğu andan itibaren, ilk önce canınızı kurtarmak için dışarı çıkıyorsunuz,
dışarı çıktığınızda ailenize bakıyorsunuz “Nerededir?” diye, ondan sonra
kafanızı çeviriyorsunuz, bina tamamen yıkılmış, enkazın altından sesler
geliyor. O anda aklınıza gelen şeyler şu: “Nereden yardım isteyeceğim? Nereye
gideceğim? Kime ulaşacağım?” Sakarya’da insanlar hangi toplanma alanına
ulaşacaklarını bilmiyorlar, sağlık kuruluşlarının hangi bölgelerde olacağını
bilmiyorlar, makine ve teçhizatların hangi okulların bahçesinde olduğunu ve
nasıl ulaşılacağını bilmiyorlar. Bugün bir deprem olsa Sakarya’da aynı acıyı ve
aynı çileyi yaşayacağız. Bunun için, toplanma alanları zaruri olarak devlet
tarafından “Bu bölgeler depremlerde toplanma alanıdır ve burası kesinlikle
imara açılmamalıdır.” denmesi lazım.
(Mikrofon otomatik
cihaz tarafından kapatıldı)
ENGİN ÖZKOÇ
(Sakarya) – Söylemek istediğim bir iki şey daha var efendim.
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Ben dediğinizi anladım.
Teşekkür ederim.
ENGİN ÖZKOÇ
(Sakarya) – Sayın Bakan, bir de deprem olduktan sonra –kusurla da ilgili,
geleceğim o konuya- vatandaşımız, o deprem bölgesindeki insanlara kendi
mallarıyla mülkleriyle ev yapıyorlar ve veriyorlar. Yasa gereği, Sakarya’da da
olduğu gibi, vatandaşlar, bu evleri vatandaşa teslim edilmesi için devlete
teslim ediyorlar. Ama devlet burada maliyet bedeli de dâhil olmak üzere
binaları vatandaşa taksitlendirerek borca sokuyor, bu doğru değildir. Deprem
vergisinden her vatandaşımızdan para alınıyor, deprem vergisinden alınan
paralar buraya ödenmelidir. 
BAŞKAN
– Teşekkür ederiz Sayın Özkoç…
ENGİN ÖZKOÇ
(Sakarya) – Sayın Başkan, Sur’da da, eğer Sur’da yaşanan mağduriyetler varsa o
evlerin içerisindeki insanlar terörü beslemediler. Orada yaşayan insanlar
masum, Türkiye Cumhuriyeti’nin vatandaşlarıdır. Terörü besleyen bir uzlaşı
sağlayacağız diye terörle ilgili militanları oraya sokup orada tünellerin
açılmasına, menfezlere bomba yerleştirilmesine izin veren Hükûmetin kendisidir.
Bundan sebep Sayın Bakan, oraya girildikten sonra, o insanların evleri başlarına
yıkıldıktan sonra… “Al sana 30 milyar lira, çık buradan, yeni evine geçmek
istiyorsan şu kadar da para vereceğim.” diye yoksul ve mağdur vatandaşa
söylemek Türkiye Cumhuriyeti devletinin vicdanıyla uyuşmuyor Sayın Başkan. 
Saygılar
sunuyorum.
SEBAHATTİN KARAKELLE
(Erzincan) - Ne anlatıyorsun ya, ne alakası var? Ne anlatıyorsun, ne alakası
var anlattıklarının?
BÜLENT TURAN
(Çanakkale) – Soru-cevapta yapalım bunları Sayın Başkan. 
MUSTAFA ELİTAŞ
(Kayseri) – Sayın Başkan, izin verir misiniz bir cümle bir şey söyleyeceğim.
BAŞKAN –
Buyurun.
MUSTAFA ELİTAŞ
(Kayseri) – Biraz önce Sayın Bakan kürsüde yaptığı işleri anlattı. Teşekkür
ediyoruz, bir dakika, artı iki dakika verdiniz, sonra sayın bakanlarımızdan üç
dakikayı ilave ettiniz. Sayın Bakan burada icraatını anlatırken üç dakikayı
veriyorsunuz ama Sayın Grup Başkan Vekili, çıksın madem öyle, Sayın Bakanla
dışarıda görüşsün, Sakarya’yla olan meseleyi anlatsın, izah etsin; güzel de
fikirleri var, bunu yerine getirsin ama böyle bir usul yok Sayın Başkan, lütfen
ben de yapıyorsam beni de uyarın.
Teşekkür
ediyorum.
ENGİN ÖZKOÇ
(Sakarya) – Sayın Başkan, kayıtlara geçsin diye söylüyorum.
BAŞKAN –
Buyurun.
ENGİN ÖZKOÇ
(Sakarya) – Sayın Başkan, Meclisin saygınlığına gösterdiğiniz hassasiyet için
çok teşekkür ediyorum. Az önce AK PARTİ milletvekilleri konuşurken her biri
hemen hemen sizden bir dakika ve sözlerini bitirmek için iki dakika söz
istediler. Böyle bir usul olmadığı hâlde siz onlara söz verdiniz ve biz bunu
gerçekten takdirle karşıladık. Bir bakan konuşurken eğer sözü bitmediyse ona üç
dakika, beş dakika söz vermek gerekir çünkü Türkiye Cumhuriyeti’nin bakanıdır… 
MUSTAFA
ELİTAŞ (Kayseri) – Güzel.
ENGİN
ÖZKOÇ (Sakarya) – …hepimizin bakanıdır, hepimizi ilgilendirir. 
Bir
grup başkan vekilinin bir başka grup başkan vekili arkadaşının bir dakika fazla
konuşmasını içine sindirememesini de anlayışla karşılamıyorum. Kendilerini bu
konuda kınıyorum. 
Sağ
olun. 
MUSTAFA
ELİTAŞ (Kayseri) – Kusura bakmayın, grup başkan vekilleri usule en fazla uyan
insanlar olmalı. Usule en fazla grup başkan vekilleri uymalı. 
BAŞKAN
– Peki, teşekkür ederiz sayın milletvekilleri.
MUSTAFA
ELİTAŞ (Kayseri) – Usule en fazla grup başkan vekilleri uymalı. 
BÜLENT
TURAN (Çanakkale) – Devam edelim Başkanım.
BAŞKAN
– Sayın Elitaş, tamam anlaşıldı, kayıtlara da geçti eleştirileriniz,
önerileriniz. 
MUSTAFA
ELİTAŞ (Kayseri) – Usul dışına çıkanı uyarmalı.
ENGİN
ÖZKOÇ (Sakarya) – Çok ayıp böyle yaklaşımlar.
MUSTAFA
ELİTAŞ (Kayseri) – Hiç ayıp değil, senin yaptığın ayıp.
BAŞKAN
– Söz isteyen sonuçta bir milletvekili, bir grup başkan vekili…
ENGİN
ÖZKOÇ (Sakarya) – Biraz hazmetmek lazım. 
MUSTAFA
ELİTAŞ (Kayseri) – Sayın Başkan, on dakika konuşarak olmaz ama bu iş. 
BAŞKAN
– …bir dakika az konuşmuş, bir dakika fazla konuşmuş, bunun hesabını yapmayalım
lütfen. Burada 80 milyon insan bizi izliyor. 
MUSTAFA
ELİTAŞ (Kayseri) – Sayın Başkan…
BAŞKAN
– Buyurun.
MUSTAFA
ELİTAŞ (Kayseri) – Efendim, siz mikrofonu da açmadınız, biliyorsunuz. 
BAŞKAN
– Evet, açmadım.
MUSTAFA
ELİTAŞ (Kayseri) – Mikrofonu açsak bir şey demeyeceğiz. 
BAŞKAN
– Ama sözünü de kesemiyorum. 
MUSTAFA
ELİTAŞ (Kayseri) – İşte nezaket gösteriyorsunuz. Aynı nezaketi karşı tarafın
göstermesi lazım. 
BAŞKAN
– Ben herkese aynı nezaketi gösterdiğim için… 
ENGİN
ÖZKOÇ (Sakarya) – Aynı nezaketi AKP milletvekillerine de gösteriyor. 
MUSTAFA
ELİTAŞ (Kayseri) – Sayın Başkanım, teşekkür ediyoruz, nezaket gösteriyorsunuz. 
BAŞKAN
– Teşekkür ederim, sağ olun. 
Şimdi,
sayın milletvekilleri, Sayın Elvan size geçmeden önce, bir önceki oturumda
Sayın Özbakır yapmış olduğu konuşmada “Cezaevlerimizdeki 62 bin olan terör
tutuklu ve hükümlü sayısı şu anda 59.600’e düşmüştür. Bunlardan 45.600’ü FETÖ
tutuklusu, geri kalanı da PKK ve diğer terör örgütlerine ait tutuklulardır.”
diye bir söz kullandı. Bunun üzerine Hakkâri Milletvekili Sayın Nihat Akdoğan
“Onun içerisine HDP’yi de koyuyor musunuz?” diye soru sordu ve Sayın Hüseyin
Özbakır “Evet.” diye cevap verdi. Bunun üzerine hem HDP Grubu hem de Sayın
Nihat Akdoğan’ın Sayın Özbakır’a bir ceza verilmesi konusunda talebi vardı. Ancak
Sayın Özbakır, bu konuya ilişkin, bu konuya açıklık getirmek üzere bir söz
talebinde bulundu. 
Şimdi
Sayın Özbakır’a söz veriyorum. 
Buyurunuz.

17.- Zonguldak Milletvekili Hüseyin Özbakır’ın, 503 sıra sayılı 2018
Yılı Bütçe Kanunu Tasarısı ile 504 sıra sayılı 2016 Yılı Kesin Hesap Kanunu
Tasarısı’nın dördüncü tur görüşmelerinde AK PARTİ Grubu adına yaptığı
konuşmasındaki ifadelerinde HDP’nin tüzel kişiliğiyle ilgili bir suçlaması
olmadığına ilişkin açıklaması
HÜSEYİN
ÖZBAKIR (Zonguldak) – Sayın Başkanım, teşekkür ederim. 
Ben
daha önce aslında söz isteyecektim, siz ara verdiniz, söyleyemedim. 
Şunu
ifade edeyim ki: Ben uzun yıllar başsavcılık yaptım. Bir kişi hakkında yapılan
suçlamayla ilgili olarak kesin karar verilmedikçe ben “Sen şusun busun.” diyemem,
denmez çünkü o kişi, hakkındaki hüküm kesinleşinceye kadar masum sayılır.
Şimdi, burada
ben konuşurken orada bir gürültü oldu ama “HDP’li” kelimesini ben duymadım.
Samimi söylüyorum, “HDP’li” kelimesini duymadım. Ben sadece oradan “Tutuklu
vekiller bu sayıya dâhil midir?” diye anladım. Ona cevaben bu sayıya onlar da
dâhildir, evet anlamında “Evet.” dedim, yoksa HDP’nin tüzelkişiliğiyle ilgili
benim bir kastım, suçlamam yoktur.
BAŞKAN – Peki,
çok teşekkür ederiz Sayın Özbakır.
HÜSEYİN ÖZBAKIR
(Zonguldak) – Estağfurullah… Estağfurullah…
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî Yönetim
Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN – Şimdi,
sayın milletvekilleri, Hükûmet adına ikinci konuşmacı Kalkınma Bakanı Sayın
Lütfi Elvan.
Buyurunuz. (AK
PARTİ sıralarından alkışlar) 
Süreniz yirmi
iki dakika.
KALKINMA BAKANI
LÜTFİ ELVAN (Mersin) – Sayın Başkan, değerli milletvekilleri; hepinizi saygıyla
selamlıyor, bütçe görüşmelerimizin hayırlı olmasını diliyorum.
Kalkınma
Bakanlığı, Türkiye İstatistik Kurumu, GAP, DAP, KOP, DOKAP Bölge Kalkınma
İdarelerinin 2018 yılı bütçe görüşmeleri vesilesiyle söz almış bulunuyorum.
Öncelikli olarak
Bakanlığım, bağlı ve ilgili kuruluşlarıyla ilgili olarak görüşlerini,
düşüncelerini ve eleştirilerini dile getiren arkadaşlara huzurlarınızda çok
teşekkür etmek istiyorum. 
Görüş ve
değerlendirmelerimi ise üç ana eksende sizlere sunmak istiyorum: İlk olarak,
dünya nereye gidiyor, Türkiye olarak bundan biz nasıl etkilenebiliriz, nasıl ve
ne şekilde yararlanabiliriz sorusuna cevap vermeye çalışacağım. Bu bölümde,
ayrıca, ülkemizdeki son makroekonomik gelişmelere, yapısal reform
önceliklerimize ve kalkınma yaklaşımımıza ilişkin değerlendirmelerde
bulunacağım.
İkinci bölümde
ise Bakanlığımızın görev ve sorumluluk alanı içerisindeki hususlarla ilgili
değerlendirmede bulunmak ve bölgesel gelişme perspektifimiz hakkında kısaca
bilgi vermek istiyorum.
Son bölümde ise
ülkemizi uzun vadede nereye götürmek istiyoruz, vizyonumuz nedir ve bunun için
neler yapacağız konusuna değinmek istiyorum. 
Değerli
milletvekilleri, küresel ekonomi artık yeni bir evreye girdi. Bu evre hem
riskleri hem de fırsatları beraberinde getiriyor. Kriz sonrası özellikle
gelişmiş ülkeler, para ve maliye politikalarında alışılmışın dışında tedbirleri
devreye soktular. Tüm bu tedbirlere rağmen, dünya ekonomisi 2017 yılına kadar
belirli bir toparlanma gösteremedi. Ancak, 2017 yılından itibaren görünümün ve
bekleyişlerin değiştiğine şahit oluyoruz. Gelişmekte olan ülkeler yanında
gelişmiş ülkelerde de hissedilebilir şekilde bir toparlanma gerçekleşmeye
başladı. Ekonomik iyileşmenin süreklilik kazanma eğilimine girmesi, uygulanan
mevcut politikaların da gözden geçirilmesine yol açtı. Nitekim, başta FED olmak
üzere, bugüne kadar genişlemeci para politikaları izleyen merkez bankaları da
mevcut politikalarını gözden geçirdiler ve geçirmekteler. Bunun sonucunda da
kriz sonrasında uygulanan politikalardan çıkış stratejilerini hayata geçirmeye
başladılar. 
Ekonomik ve
finansal gelişmeler açısından girdiğimiz bu evre, teknolojik değişim ve dönüşüm
hızını önceki dönemden farklılaştırmaktadır. Bilgi ve iletişim teknolojileri
üretimin her alanına çok daha yoğun bir şekilde nüfuz etmektedir. Yapay zekâ,
nesnelerin interneti, büyük veri, bulut bilişim alanındaki hızlı teknolojik
ilerlemeler bilginin paylaşılmasında ve etkin şekilde kullanılmasında yeni bir
çığır açmıştır. Dolayısıyla, geleneksel üretim modelleri yerini dijital tabanlı
yeni bir yaklaşıma bırakmaya başladı ve endüstriyel değer zincirleri daha fazla
önem kazandı. Bahsettiğim tüm bu değişim ve dönüşüm süreçlerinden Türkiye’yi
ayrı düşünmek mümkün değildir. Hükûmetimiz bu bilinçle hareket etmektedir.
Ülkemizin küresel dönüşüm sürecinden en etkin şekilde yararlanması için
planladığımız adımlar kararlılıkla atılmaktadır.
Değerli
milletvekilleri, küresel kriz sonrası dünya durgunluğa girerken birçok iç ve
dış olumsuz gelişmeye rağmen, Türkiye bunun tam aksi olumlu bir performans
göstermiştir. Bakınız, rakamlar oldukça çarpıcı. 2010-2015 yıllarında ülkemiz
ortalama yüzde 7,4 oranında büyüdü ve gelişmekte olan ülkelerin ortalama büyüme
hızı bu süreçte yüzde 5,5’tir, buna Hindistan ve Çin de dâhil. Tek başına bu
performans bile ülke olarak, Hükûmet olarak ödevimizi başarıyla yaptığımızı
göstermektedir. Keşke 2016 yılı 7,4’lük ortalamayı daha da yukarıya taşıdığımız
bir yıl olsaydı ama malumunuz, hain darbe girişiminin etkisiyle 27 çeyreklik
büyümemiz sekteye uğradı ve yılı yüzde 3,2’lik bir büyümeyle kapattık. Bu oran
sizlere düşük gelmesin. Emin olunuz ki bizim yaşadıklarımız başka bir ülkede
yaşanmış olsaydı değil büyümek, çok büyük oranlı bir küçülme söz konusu olurdu.
Bu başarıda emeği geçen herkese ayrı ayrı teşekkür etmek istiyorum.
Bu yılki büyüme
performansımız ise gerçekten göz kamaştırıcı. 2017 yılı üçüncü çeyrek büyüme
hızımız yüzde 1,1’le(x) gelişmiş ve gelişmekte olan ülkelerin
en yükseği olarak gerçekleşmiştir. Bu çeyrekte sanayi ve hizmetler sektörü
katma değerlerinde önemli artışlar kaydedilmiştir. Sanayi sektörü yüzde 14,8;
hizmetler sektörü yüzde 12,3’le gerçekten büyümemize önemli katkı
sağlamışlardır. Harcama yönüyle bakıldığında ise yatırımlardaki artışın özel
tüketimin üzerinde olduğunu özellikle belirtmek istiyorum. 
İlk dokuz ay
gelişmelerine baktığımızda ise yüzde 7,4’lük bir büyümeyi yakaladığımızı
görüyoruz. Burada yatırım, tüketim ve net ihracatın büyümeye hem pozitif hem de
dengeli bir katkı verdiğini görüyoruz. Niceliğin yanı sıra bu büyümenin
niteliği de oldukça sağlıklı bir resmi ortaya koyuyor. Yıl sonunda OVP
hedefimizin üzerine çıkmayı hedefliyoruz. Sanayi üretimi, özellikle sermaye
malı imalatı, yüzde 80’leri bulan kapasite kullanım oranı ve yüzde 10’u aşan
ihracat gibi göstergeler de bunu teyit ediyor. 2017 yılı tamamı için en az
yüzde 7’lik bir büyüme beklentimiz bulunmakta. 2018 yılı için ise yüzde 5,5’lik
bir büyümeyi programladık. Dünyadaki ekonomik canlanma devam ettiği sürece orta
vadeli program hedefinin üzerine de çıkabileceğimizi buradan ifade etmek
istiyorum. 
Değerli
milletvekilleri, son dönemde, artan döviz kuru, gıda ve petrol fiyatlarının
etkisiyle enflasyon bir miktar yüksek seyretmektedir. Özellikle gıdada
tarladaki üretim aşamasından ürünün tüketiciye ulaşmasına kadar geçen tüm
süreçlerin iyileştirilmesi ve maliyetlerin düşürülmesine yönelik önemli
kararlar aldık, ilave çalışmalarımızı da sürdürüyoruz. 
Son dönemde
döviz kurlarında gözlenen yukarı yönlü hareketin temel kaynağı, ülkemiz
ekonomisine yönelik spekülatif ataklardır. Bu sebeple kur üzerinde etkili olan
bir dışsal baskı söz konusudur. Dolayısıyla, kurda son dönemdeki dalgalanma
mutlaka dengeye oturacaktır. 
Orta vadeli program döneminde enflasyonla kararlı bir
şekilde mücadele edeceğiz ve hedeflediğimiz seviyeye indireceğiz. İstihdamda
ise değerli milletvekilleri, Türkiye ekonomisi güçlü bir istihdam oluşturma
kapasitesine sahiptir. 2017 yılında büyüme hızındaki artışlar iş gücü piyasası
verilerine de yansımaktadır. Son dört dönemdir önceki yılın aynı dönemine göre
1 milyonun üzerinde net istihdam oluşturulmuştur. Nitekim, bugün açıklanan
eylül dönemi rakamları da bu trendin güçlü bir şekilde devam ettiğini
göstermektedir. Eylül ayı itibarıyla, yıllık bazda, geçtiğimiz senenin aynı
dönemine göre 1 milyon 233 bin kişiye istihdam sağlanmıştır. Bu doğrultuda,
işsizlik oranımız geçen yılın aynı dönemine göre 0,7 puanlık bir azalış
göstererek yüzde 10,6 seviyesinde gerçekleşmiştir. İşsizlik sigortası ve Sanayi
Üretim Endeksi verileri, ilerleyen dönemlerde işsizlik rakamlarındaki
gerilemenin devam edeceğine işaret etmektedir.
Bir diğer önemli alan da değerli milletvekilleri, cari
dengenin iyileştirilmesidir. Her ne kadar yüzde 10’luk artışları aşan ve rekora
doğru giden bir ihracat performansımız olsa da büyüme performansımız, yurt içi
talepteki ivmelenme, uluslararası emtia fiyatlarında görülen artış, kur ve
parite etkisi cari açığın bu sene bir miktar artmasına neden oldu ancak cari
dengeyi orta vadede daha da aşağı çekmek için önemli tedbirler aldık, almaya
devam ediyoruz. Katma değeri ve niteliği yüksek olan ürün ve hizmetlerle daha
fazla pazara ulaşılması, ithalata bağımlı olduğumuz pek çok üründe yerlileşme
sağlanması, küresel tedarik zincirlerinde özel sektörün daha fazla yer
almasının teşvik edilmesi, yerli ve yenilenebilir enerji kaynak ve
teknolojilerinin kullanımıyla enerjide ithalata olan bağımlılığın azaltılması,
gümrük ve lojistik işlemlerini kolaylaştırarak zaman ve maliyetten tasarruf
sağlanması önceliklerimiz arasında yer almaktadır. Turizm stratejimiz ise ülke
ve tür çeşitliliğini artıracak şekilde yenilenecektir. 
Cari dengeye değinmişken ülkemizin dış finansman
ihtiyacına değinmeden olmaz diye düşünüyorum. 
Değerli arkadaşlar, pek çok kesim tarafından
“Türkiye'nin yıllık, cari açık dâhil, kısa vadeli dış borcu yaklaşık 210 milyar
dolar ve bu rakam da millî gelirin yüzde 25’ine karşılık geldiği için
kırılganlık yaratıyor.” tespiti yapılıyor. Ben bu konudaki yaklaşımın doğru olmadığını
düşünüyorum. Öncelikle belirtmek isterim ki her ne kadar Türkiye'nin kalan
vadeye göre kısa vadeli dış borç stoku toplamı ekim ayı itibarıyla yaklaşık 173
milyar dolar olsa da bu tutarın yaklaşık 96 milyar doları mevduat, gelir
karşılığı olan hesaplar ve çok az da olsa kamunun yükümlülüklerinden oluşuyor.
173 milyar doların 77 milyar doları kredi borcudur. Bu miktar 2014’te 80,6
milyar dolar, 2015’te 79,2 milyar dolardı, geçen yıl 73 milyar dolar olarak
gerçekleşti, bu yıl bir miktar daha üzerinde. Ancak ben, iddia edildiği gibi
dış borcun finansmanında bir problem görmüyorum. Zaten Türkiye, iktidarımız
döneminde hiçbir zaman böyle bir durumla karşılaşmadı. 
Türkiye ekonomisinin en önemli çıpalarından olan mali
disiplinden asla taviz vermeyeceğiz. 2016 yılında yaşadığımız hain darbe
girişimi ve büyüme potansiyelimizi düşüren diğer iç ve dış gelişmeler maliye
politikasında aktif bir tutum alınmasını gerektirdi. Bu kapsamda, 2017 yılında
bütçe harcamalarının istihdam ve gelir oluşturacak alanlara yönlendirilmesi,
orta vadede büyümeye katkı sağlaması ve ekonomik istikrarı desteklemesi
amaçlandı. Bir başka ifadeyle, mali alanımızı ihtiyaç duyulduğu anda, ihtiyaç
duyulduğu şekilde kullandık ve olumlu sonuçlarını hep birlikte gördük. Türkiye
gerek bütçe dengesi gerekse kamunun borç stoku oranları açısından pek çok
gelişmiş ve gelişmekte olan ülkeden daha iyi bir konumdadır. 
Bugün burada özellikle kırılgan beşliden bahsedildi çok
değerli milletvekilleri, Türkiye’nin kırılgan beşli içerisinde yer aldığı ifade
edildi. Ancak bunun da tamamıyla ön yargılı bir yaklaşımın sonucu olduğunu
buradan ifade etmek istiyorum, size de birkaç örnek vermek istiyorum. Örneğin,
kırılgan beşliden çıkarılan Arjantin ve Brezilya. Bakınız, 5 gösterge
itibarıyla 4 göstergede biz Arjantin ve Brezilya’dan çok daha iyi olmamıza
rağmen, sadece 1 göstergede Arjantin ve Brezilya’dan kötü olmamıza rağmen bu
ülkeler kırılgan beşliye dâhil edilmiyor ama Türkiye kırılgan beşliye dâhil
ediliyor. Örnek mi? Bakınız, Arjantin’de kamu borç stokunun millî gelire oranı
53,4; Brezilya’da 83,4; Türkiye’de yüzde 28. Bütçe açığı Arjantin’de yüzde eksi
6,6; Brezilya’da eksi 9,2; Türkiye’de ise sadece 2 değerli milletvekilleri.
Cari açıkta bizden daha iyi konumdalar, onu söyleyeyim. Enflasyona baktığımızda
Arjantin’de yüzde 26,9; Türkiye’de ise aşağı yukarı 11 civarında. Gayrisafi
yurt içi hasıla büyümesine bakalım: Arjantin’de 2,5; Brezilya’da 0,7;
Türkiye’de ise 7 civarında bir büyüme bekliyoruz. (AK PARTİ sıralarından
alkışlar) Bakınız, aldığımız 5 temel gösterge; 4’ünde Türkiye daha iyi ama
Türkiye’yi kırılgan ülkeler arasında tutuyorlar. Bunu özellikle ifade etmek
istiyorum. 
Yatırımlara
baktığımızda, çok değerli milletvekilleri, son on beş yılda yatırımların tam 4
kat arttığını görüyoruz. 2002 yılında -kamu ve özel yatırımları olarak
söylüyorum- 2017 yılı fiyatlarıyla -sabit fiyatlarla söylüyorum- 242 milyar
liralık yatırım yapılmışken 2017 yılında bunun yaklaşık 4 katı olan tam 929
milyar liralık yatırım gerçekleştirilmiştir. Önümüzdeki yıl inşallah 1 trilyon
lirayı kamu ve özel kesim olarak birlikte aşacağız.
Değerli
milletvekilleri, unutulmamalıdır ki güçlü ve sürdürülebilir büyüme yapısal
reformlarla desteklenmediği sürece ulaşılabilir değildir. Yapısal
politikalarımız makro politikalarımızın çok önemli bir tamamlayıcısı ve
sürükleyicisi olma özelliğini taşımaktadır. Evet, orta vadeli programımızı
açıkladığımızda herkesin dikkatini çeken yegâne şey makro büyüklükler oldu.
Üzülerek ifade etmeliyim ki yapısal reform gündemi üzerinde medya başta olmak
üzere yeterince durulmadı. Başta döviz kuru olmak üzere bazı temel ekonomik
varsayımlarla programın asıl ruhu ve içeriği görmezden gelindi. 
Bu vesileyle,
aslında çok kısa da olsa orta vadeli programımızda yer alan bazı hususlara
değinmek istiyorum. Büyüme ve istikrarımızın olmazsa olmazı makroekonomik
istikrar, verimli ve kapsayıcı büyümenin en önemli bileşeni olan beşerî
sermaye, iş gücü -bunlar yoğunlaşacağımız alanlar elbette- ve büyümenin yüksek
oranlarda sürdürülebilirliği için yüksek katma değerli üretim, kaliteli
yatırımlarla birlikte nitelikli işlerin oluşturulması için iş ve yatırım
ortamının iyileştirilmesi, kamuda kurumsal kalite ve hizmet sunumunun
güçlendirilmesi. 
Beşerî sermaye
alanında politikalarımız, eğitim seviyesi ve kalitesinin artırılmasıyla iş gücü
piyasasının etkinleştirilmesine yöneliktir. Bu bağlamda, dijital dönüşüm ve
teknolojik değişime uyum, iş ve iş gücü arasındaki beceri uyumunun artırılması,
özel politika gerektiren grupların istihdamının artırılması ve kayıt dışı
istihdamın azaltılması alanlarında tedbirler getiriyoruz. Bu vesileyle
taşeronluk yoluyla emeğini kazanan işçi kardeşlerimize verdiğimiz sözü tutmanın
da gururunu yaşıyoruz. Yapacağımız bu düzenlemenin şimdiden, emekçi
kardeşlerimize ve ailelerine hayırlı olmasını diliyorum. 
ÖMER FETHİ GÜRER
(Niğde) – Taşeron kalkmıyor, adı değişiyor. Belediye şirketleri taşeron değil
mi?
KALKINMA BAKANI
LÜTFİ ELVAN (Devamla) – Yine, orta vadeli programımızda yoğunlaştığımız bir
başka alan yüksek katma değerli üretim. Eğer biz, ihracatımızı ve üretimimizi
daha fazla artırmak ve daha fazla katma değer elde etmek istiyorsak mutlaka
teknoloji yoğun alanlara yoğunlaşmak durumundayız. Bu noktada da inşallah, orta
vadeli program döneminde özellikle katma değeri yüksek olan alanlara, evet, çok
daha fazla yoğunlaşacağız ve bu alanlara yönelik desteklerimizi daha da
artıracağız. 
Kamuda kurumsal
kalitenin iyileştirilmesine yönelikse kamunun kamuyla olan ilişkilerine,
kamunun sivil toplum kuruluşlarıyla olan ilişkilerine, kamunun vatandaşla olan
ilişkilerine özel bir önem vereceğiz. Kamunun kamuyla olan ilişkilerinde iş
süreçlerinin daha da kısaltılması, kamunun özel kesimle olan ilişkilerindeyse
kısa sürede özel kesimin taleplerinin karşılanması ve vatandaş memnuniyetinin
daha da artırılması yine önceliklerimiz arasında yer alıyor. 
Kıymetli
milletvekilleri, kalkınma için öncelikli ve gerekli şartın makroekonomik
istikrar olduğu açıktır. Kalkınma için önemli bir kaldıraç olmakla birlikte
yüksek büyümeyi kalkınmanın tek belirleyicisi olarak da görmüyoruz. Bu
bağlamda, kalkınmayı çok daha kapsamlı ve geniş bir perspektifle ele alıyor ve
sürdürülebilir kalkınmanın gereklerini yerine getirmek için azami gayret sarf
ediyoruz. Her bir vatandaşımızın yaşam kalitesini artırmak, geleceğe güvenle
bakabilmesini sağlamak ve gelir dağılımını iyileştirmek için adımlarımızı
kararlılıkla atıyoruz. 
Sayın Başkan,
değerli milletvekilleri; konuşmamın bu bölümünde de müsaade ederseniz
-zamanımız da oldukça daraldı- bölgesel gelişme alanına kısaca değinmek
istiyorum.
Biliyorsunuz,
yerel ve bölgesel alanda bölgeler arası gelişmişlik farkının azaltılması
yönünde çaba sarf eden iki önemli kurumumuz var, daha doğrusu iki önemli idare
yapımız var: Bunlardan bir tanesi bölgesel kalkınma idarelerimiz DAP, GAP, KOP
gibi...
(Mikrofon
otomatik cihaz tarafından kapatıldı) 
BAŞKAN – Sayın
Bakan, Sayın Gül’ün süresinden iki dakika alıp size veriyorum. 
Sayın Gül
konuşunca artık Allah büyük.
KALKINMA BAKANI
LÜTFİ ELVAN (Devamla) – Şöyle yapalım Sayın Başkan...
BAŞKAN –
Buyurun, iki dakika veriyorum. Ona Allah büyük.
KALKINMA BAKANI
LÜTFİ ELVAN (Devamla) – En azından, her arkadaşımıza ilave bir süre
veriyorsunuz. 
BAŞKAN – Tamam,
o zaman önce onu kullanın.
Buyurun, iki
dakika. 
Sonra Sayın
Gül’den alıp size iki dakika daha vereceğim.
KALKINMA BAKANI
LÜTFİ ELVAN (Devamla) – O zaman şöyle; çok kısaca, müsaade ederseniz konuşmamın
son bölümüne geçeceğim.
Biliyorsunuz, On
Birinci Kalkınma Planı çalışmalarına başladık. Şu anda, aşağı yukarı 3.500 kişi
bu plan çalışmalarında görev alıyor. Ayrıca, yerel ve bölgesel düzeyde
toplantılarımız olacak. İnşallah, haziran ayı itibarıyla On Birinci Kalkınma
Planı’mızı -ki bu yüzüncü yılımıza ulaşma, 2023 yılı için son planımız olacak-
gerçekleştirme yönünde yoğun bir çaba sarf ediyoruz. Sizlerin de katkıları son
derece önemli, bunu özellikle ifade etmek istiyorum, milletvekillerimizin
katkıları önemli.
MAHMUT TANAL
(İstanbul) – GAP ne zaman bitecek Bakanım?
KALKINMA BAKANI
LÜTFİ ELVAN (Devamla) – Birçok komisyonumuzla On Birinci Kalkınma Planı
çerçevesinde yine bir araya geleceğiz ve Türkiye'nin önümüzdeki gelecek
vizyonunu birlikte belirleyeceğiz.
GAP’a gelince...
MAHMUT TANAL
(İstanbul) – GAP ne zaman bitecek? Urfalılar sizi bekliyor Sayın Bakanım.
KALKINMA BAKANI
LÜTFİ ELVAN (Devamla) – Madem sordunuz, çok kısa da olsa değineyim: Değerli
milletvekilleri, son on beş yılda tam 65 milyar liralık GAP bölgesine kaynak
tahsis ettik. (AK PARTİ sıralarından alkışlar)
MAHMUT TANAL
(İstanbul) – Ama yüzde 20’si yapılmış, yüzde 80’i duruyor.
KALKINMA BAKANI
LÜTFİ ELVAN (Devamla) – Lütfen beni dinleyin. 
MAHMUT TANAL
(İstanbul) – Ama yüzde 80’i duruyor.
KALKINMA BAKANI
LÜTFİ ELVAN (Devamla) – Ve 500 bin hektar alan sulamaya açıldı. Her yıl,
inanın, geçmişle kıyasladığınızda geçmişin 2 katı ödenek tahsis ediyoruz. 
MAHMUT TANAL
(İstanbul) – Para var, iş yok. 
KALKINMA BAKANI
LÜTFİ ELVAN (Devamla) – Hayır, yapılıyor efendim, yapılıyor. 
MAHMUT TANAL
(İstanbul) – Yok, yüzde 20’si yapılmış. 
BÜLENT TURAN
(Çanakkale) – Sayın Bakanım, biz dinliyoruz sizi. Biz dinliyoruz Sayın Bakanım.

MAHMUT TANAL
(İstanbul) – Yüzde 80’i yapılmamış. 
KALKINMA BAKANI
LÜTFİ ELVAN (Devamla) – Bakınız, Silvan Barajı’mız tamamlandığında sulama
projelerinin yüzde 70’i tamamlanmış olacak. Ilısu Barajı’mız tamamlandığında…
MAHMUT TANAL
(İstanbul) – Ilısu Urfa’da değil ki, Ilısu’yla ilgisi yok. 
KALKINMA BAKANI
LÜTFİ ELVAN (Devamla) – Lütfen müsaade edin. 
…enerji
yatırımları açısından da yüzde 90’ını tamamlamış olacağız. 
HAYDAR AKAR
(Kocaeli) – Karaman’a hızlı tren ne zaman gelecek Sayın Bakan? Karamanlılar
bekliyor. 
ZEHRA
TAŞKESENLİOĞLU (Erzurum) – Sayın Bakanım, Erzurum’a ve Doğu Anadolu’ya
yaptığınız tüm katkılar için teşekkür ediyoruz.
(Mikrofon
otomatik cihaz tarafından kapatıldı) 
KALKINMA BAKANI
LÜTFİ ELVAN (Devamla) – Estağfurullah, ben teşekkür ediyorum. 
Dolayısıyla,
Güneydoğu Anadolu Bölgemize gerçekten inanılmaz düzeyde yatırımlar yapıyoruz,
yapmaya da devam edeceğiz, o bölgemizin hakkıdır. O bölgemizin kalkınması,
gelişmesi için elimizden gelen her türlü çabayı gösteriyoruz. Bundan sonraki süreçte
de göstermeye devam edeceğiz diyor, hepinizi saygıyla sevgiyle selamlıyorum.
(AK PARTİ sıralarından alkışlar) 
BAŞKAN –
Teşekkür ederiz. 
BÜLENT TURAN
(Çanakkale) – Tanal bile alkışladı Sayın Bakanım. 
BAŞKAN – Şimdi
Hükûmet adına Adalet Bakanı Sayın Abdulhamit Gül. 
Buyurun Sayın
Bakan. (AK PARTİ sıralarından alkışlar) 
Süreniz otuz
dakika. 
ADALET BAKANI
ABDULHAMİT GÜL (Gaziantep) – Teşekkür ediyorum. 
Sayın Başkan,
değerli milletvekilleri; Bakanlığımızın 2018 yılı bütçesini takdim etmek, devam
eden ve planlanan faaliyetlerimiz hakkında bilgi vermek üzere huzurunuzdayım.
Bu vesileyle Gazi Meclisi saygıyla selamlıyorum. 
Sözlerime,
inananların ilk kıblesi olan Kudüs’ümüze, Mescid-i Aksa’ya yapılan hukuk dışı,
insanlık dışı uygulamaları şiddetle kınayarak başlamak istiyorum. Birleşmiş
Milletlerin yüzlerce kararına rağmen, bir hukuk katliamı, bir haydut devlet
anlayışıyla bir katliama, bir hukuk katliamına seyirci kalmamak adına buradan
bir kez daha ifade etmek istiyoruz ki Kudüs, Müslümanların ilk kıblesi,
bağımsız Filistin devletinin başkenti oluncaya kadar hiçbir şekilde bu
mücadeleden asla vazgeçmeyeceğiz. (AK PARTİ sıralarından alkışlar) 
Esasen
yüzyıllardır Osmanlı’nın barış, selamet yurdu olarak her inanç için -gerek
Müslümanlar gerek Yahudiler gerek Hristiyanlar- ortak kutsal bir mekân olan
Kudüs’ün yine bu kimliğini ortadan kaldırmak isteyenlerin bölge barışına, dünya
barışına hiçbir şekilde katkı sunamayacağını da bütün dünya görmektedir. 
Bu
vesileyle, Cumhurbaşkanımız Sayın Recep Tayyip Erdoğan liderliğinde Dönem
Başkanlığını yapmış olduğumuz İslam İşbirliği Teşkilatının ülkemizde toplanarak
dünya tarihine kayıt düşülmesi ve bu toplantının yapılması gerçekten dünya
barışı, insanlık tarihi adına da çok önemli bir adım olmuştur. Niyetimiz ve beklentimiz,
bütün dünya ülkelerinin bu alınan kararları tanıması, kabul etmesidir. 
Sayın
Başkan, değerli milletvekilleri; hukuk devletinin en önemli unsuru etkin
işleyen bir yargı sisteminin varlığıdır. Hukukun üstünlüğünü esas alan bir
devlet modeli içinde yargı bir hakem niteliğindedir. Bu işlevini yerine
getirebilmesi, önüne gelen sorunları nesnel ve adil bir şekilde çözmesine
bağlıdır. Bu özelliğiyle yargı, hukuku ölçülebilir bir değer hâline getirir. Bu
sebeple, yargı sistemimizi vatandaşlarımıza hizmet eden bir araç olarak
işlevsel kılmak ve doğru işlemesini sağlamak en büyük önceliklerimiz arasında
olmaya devam edecektir. 
Hükûmetlerimizin
son on beş yıldır takip etmiş olduğu yol, bu önceliğe uygun bir reform
çizgisidir. Adalet hizmetlerinin geliştirilmesi, adalete erişimin
güçlendirilmesi hiç eksilmeyen bir dikkat ve heyecan olarak bu yıl da yine
Hükûmetimizin en önemli kararlarından ve yol haritalarından biri olacaktır. 
Vatandaşlarımızın
daha hızlı, daha etkili, daha adil karar ve yargılama süreçlerinden istifade
edebileceği çalışmalar, bunlara yönelik çalışmalar her alanda olumlu
sonuçlarını vermektedir. Son on beş yıl içinde adalet hizmetlerine merkezî
bütçeden ayrılan pay 2 kat artmış, kurumlarımızın fiziki imkânları, yapısal
dönüşümleri de hız kazanmıştır. Adaletin fiziki çehresi kadar yeni kurumlar ve
iyi uygulama örnekleriyle de adalet hizmetlerinde anlayış ve kalite yine
yükselmiştir. Mevzuatımız demokratikleşme ve insan odaklı bir yaklaşımla gözden
geçirilmiş, temel kanunlarımız da büyük ölçüde yenilenmiştir. Anayasal ve yasal
düzeyde gerçekleştirilen değişiklikler, bir taraftan temel hak ve hürriyetleri
güçlü bir teminat altına alırken diğer taraftan yargının bağımsızlığını,
etkinliğini ve tarafsızlığını da güçlendirecek önlemleri içermiştir. 
Bildiğiniz gibi,
kişisel verilerin korunmasının bir hak olarak düzenlenmesi, yine çocuk
haklarının ilk defa anayasal koruma altına alınması, yine sendikal
özgürlüklerin genişletilmesi, kamu görevlilerine toplu sözleşme yapma imkânı
getirilmesi, siyasi özgürlüklerin genişletilmesi bu süreçte Anayasa’da
kaydedilen çok önemli gelişmeler arasında kısaca sayacağımız, hükûmetlerimiz
döneminde yapılan reformlardır. Temel hak ve hürriyetlerin korunup
geliştirilmesi ve ihlallerin önlenmesi amacıyla ülkemizin kurumsal kapasitesi
de geliştirilmiştir. Avrupa İnsan Hakları Mahkemesinin ortaya koyduğu sistemin
ikincillik prensibine uygun olarak iç hukukumuzda oluşturduğumuz Anayasa
Mahkemesine bireysel başvuru yolu da yine hükûmetlerimiz döneminde ortaya konan
çok önemli bir reformdur. 
Yine, Türkiye
İnsan Hakları ve Eşitlik Kurumu, idari işlemlerin demokratik denetimine imkân
tanıyan Kamu Denetçiliği uygulaması, İnsan Hakları Dairesinin kurulması ve bu
dairenin Bakanlığımız bünyesinde müstakil hâle getirilmesi yeniden yapılanmaya
örnek olarak verilecek birtakım düzenlemelerdendir. 
Yine, 2013
yılında kurulan İnsan Hakları Tazminat Komisyonu da çeşitlenen hak arama
yolları arasına girmiş, kendi vatandaşını başka kapılarda değil, kendisinin
denetime saydam ve şeffaf bir şekilde, devletin bu anlamda da varsa bir hak
ihlali kendi vatandaşına tazminatını verebileceği şekilde bir düzenleme,
saydam, hesap verebilir bir yargı ve devlet sistemi anlamında çok önemli
reformlar olmuştur.
Yine,
hükûmetlerimiz döneminde hak arama yolları daima açık tutulmuştur. Son olarak
Olağanüstü Hâl Komisyonunun kararlarına karşı yine yargı yolunun, yargısal
denetim yolunun açılması da ve bu Komisyonun bağımsız bir şekilde teşekkül
ettirilmesi de bu anlamda ortaya konan önemli reformlardan ve düzenlemelerden
biridir. 
Sayın Başkan,
değerli milletvekilleri; Türk yargı sistemi adına yapısal dönüşümde çok önemli
reformlardan birisi de 16 Nisanda yapılan Anayasa değişikliğidir. Yüce Meclisin
takdiri ve milletimizin onayıyla bu tarihte gerçekleştirilen Anayasa
değişiklikleri yargıda iki temel değişimi yanında getirmiştir. Birincisi,
Hâkimler ve Savcılar Kurulunun yapısının daha demokratik meşruiyete dayanması,
millet iradesinin tecellisi anlamında bir teşekkül ettirilmesi; ikincisi de
asker-sivil yargı ayrımının ortadan kaldırılması. Burada bazı arkadaşlarımız da
dile getirdiler, “Hâkimler ve Savcılar Kurulu iktidar partisinin ya da
Cumhurbaşkanının iradesiyle teşekkül ettiriliyor.” diye bir iddiayı kabul etmek
asla mümkün değildir. Bakınız, şimdiye kadar olmayan çok önemli bir değişiklik
yapılmıştır. Demokratik meşruiyet anlamında bir yargı üst bürokrasisi olan
Hâkimler ve Savcılar Kurulu milletin iradeleriyle seçilmiş organların seçimine
bırakılmıştır. Türkiye Büyük Millet Meclisi, Hâkimler ve Savcılar Kurulunun
büyük çoğunluğunu seçmektedir. Türkiye Büyük Millet Meclisini kim seçiyor?
Millet seçiyor. “Egemenlik kayıtsız şartsız milletindir.” ilkesinin
gerçekleşmesi anlamında çok önemli bir değişikliktir. “AK PARTİ istediği
şeklide Meclisten seçer.” Bakın, değerli arkadaşlar, bu çalışmayı yaptığımız
Anayasa çalışmalarında bütün partilere çağrıda bulunduk ama Milliyetçi Hareket
Partisiyle bu çalışmayı milletimizin önüne götürdük.
MAHMUT TANAL
(İstanbul) – Bakanlık ile müsteşarlığı çekip çıkaralım oradan Sayın Bakanım.
ADALET BAKANI
ABDULHAMİT GÜL (Devamla) – Ve orada bu çalışmayı yaparken ortaya koyduğumuz
“Türkiye Büyük Millet Meclisi nasıl seçecek?”
MAHMUT TANAL
(İstanbul) – Yok, Bakanlık ile müsteşarlığı çıkaralım oradan o zaman, Hâkimler
ve Savcılar Kurulunda. 
ADALET BAKANI
ABDULHAMİT GÜL (Devamla) – Biz bunu üçlü olarak çalıştığımızda konuştuk “Nasıl
seçilsin?” Orada birçok alternatif vardı ama biz seçim hususunda uzlaşmaya
dayalı “Türkiye Büyük Millet Meclisinde bir uzlaşmayla seçilsin.” yolunu tercih
ettik. Nasıl? 
MEHMET EMİN
ADIYAMAN (Iğdır) – Çoğunluğun oyuyla seçiliyor. 
ADALET BAKANI
ABDULHAMİT GÜL (Devamla) – İlk turda öncelikli olarak 367 oy gerekecek Hâkimler
ve Savcılar Kurulu üyesinin seçilmesi için. Yani, Meclisin büyük bir
çoğunluğunun, üçte 2 çoğunluğunun ittifakıyla, uzlaşmasıyla seçilmesini
öngördük. Ha, bu mümkün değilse, Kurula kimse seçilmesin mi? Beşte 3 çoğunlukla
eğer Meclis bir çoğunluğa sahip olursa yine Hâkimler ve Savcılar Kurulu
üyelerini seçsin.
Bakın, AK
PARTİ’nin Meclisteki grubunun sayısı beşte 3 değil arkadaşlar, 330 değil. Yani
AK PARTİ “Ben oturayım, Hâkimler Savcılar Kurulunu ben seçeyim.” dese, 330’u
bulamazsa seçemeyecek. Bunu Türkiye, dünya kamuoyuna hep bu referandum
sürecinde anlatmaya çalıştık ama hâlâ anlamayanlar, anlamak istemeyenler var.
Bir kez daha anlatıyoruz. Eğer bu uzlaşma Mecliste sağlanamazsa Hâkimler ve
Savcılar Kuruluna uzlaşmayı sağlamak adına bu sistemin zorunlu olması için
düzenlemeler yapıldı. Dolayısıyla, Türkiye Büyük Millet Meclisinin Hâkimler
Savcılar Kuruluna üye seçmesi hele bir milletvekilini neden rahatsız eder? 
MAHMUT TANAL
(İstanbul) – Siz niye başkanısınız oranın o zaman?
BÜLENT TURAN
(Çanakkale) – Sayın Başkan, Tanal’ı uyarır mısınız? 
ADALET BAKANI
ABDULHAMİT GÜL (Devamla) - Milletimizin bu anlamda en memnun olacağı
-demokratik meşruiyet anlamında- hesap verilebilir bir durum noktasına
getirmiştir. Cumhurbaşkanımız zaten Hâkimler ve Savcılar Kuruluna seçim
yapıyordu, şimdi de 4 kişiyi Cumhurbaşkanının seçmesine ilişkin düzenleme
yapılmıştır. Yüzde 50+1’in oyuyla seçilen bir Cumhurbaşkanının 4 kişiyi
Hâkimler ve Savcılar Kuruluna üye olarak seçmesi…
ÖMER FETHİ GÜRER
(Niğde) – Tarafsızlığı zedeler, tarafsızlığı.
ADALET BAKANI
ABDULHAMİT GÜL (Devamla) - …bu milletin, Türkiye’nin bütün genel çoğunluğunda
uzlaşmayla seçilen birisinin, 50+1 anlamında, yarıdan fazlasının seçtiği
birisinin Hâkimler ve Savcılar Kuruluna isim belirlemesi neden rahatsız eder?
MAHMUT TANAL
(İstanbul) – Adalet Bakanının orada olmasından rahatsızız, Müsteşarın orada
olmasından rahatsızız, onları çıkarın.
ADALET BAKANI
ABDULHAMİT GÜL (Devamla) – Yani bunun temel noktası, milletin iradesiyle
Meclise seçilen milletvekillerinden, milletin iradesiyle Cumhurbaşkanı olarak
seçilen kişiden rahatsız oluyorsanız bu milletin, 80 milyonun kendisinden
rahatsız oluyorsunuz demektir. (AK PARTİ sıralarından alkışlar) 
ÖMER FETHİ GÜRER
(Niğde) – Konuştuğumuz adalet, konuştuğumuz adalet.
ÜNAL DEMİRTAŞ
(Zonguldak) – Biz adaletin siyasallaşmasından rahatsız oluyoruz. 
ADALET BAKANI
ABDULHAMİT GÜL (Devamla) – İkinci olarak, “yargının siyasallaşması”
dediğinizde, 27 Mayısta darbecilerin vatandaşlarımızı yargıladığı darbe
yargısına “siyasallaşmış yargı” dersiniz. Eğer siyasallaşmış bir yargıyı görmek
istiyorsanız 27 Mayıstan sonra, 12 Eylül darbesinden sonra oluşturulan yargıya
karşı çıkmak lazım.
MAHMUT TANAL
(İstanbul) – Yine faşist sağcılar iktidardaydı, biz değildik ki.
ADALET BAKANI
ABDULHAMİT GÜL (Devamla) – Yaşını büyüterek “Senin yaşın 17, yaşını büyütüyorum
senin, öyle idam ediyorum.” diyen anlayış, işte “Yargı bağımsız değil.” o
tarihlerdedir. (AK PARTİ sıralarından alkışlar) 
MAHMUT
TANAL (İstanbul) – Yine faşist darbe anlayışı. 
ÜNAL
DEMİRTAŞ (Zonguldak) – Biz saray vesayetinden rahatsızız yargıda, saray
vesayeti istemiyoruz. 
SELİNA
DOĞAN (İstanbul) – Ya onu da istemiyoruz, bunu da istemiyoruz.
ADALET
BAKANI ABDULHAMİT GÜL (Devamla) – 28 Şubatta apoletleri görerek cübbelerini
alıp apoletin karşısında selam duran yargı bağımsız bir yargı değildir. (AK
PARTİ sıralarından alkışlar)
ÜNAL
DEMİRTAŞ (Zonguldak) – Şimdi de saraya el pençe divan duruyorlar. 
ADALET
BAKANI ABDULHAMİT GÜL (Devamla) - O gün bu vesayetçilere selam duranlar, o gün
bu vesayetçilere selam çakanlar yargı için hiçbir şekilde kılını
kıpırdatmamışlar. Bugün “Türkiye Büyük Millet Meclisi HSK’ya üye seçsin,
milletin oylarıyla Cumhurbaşkanı seçilen birisi HSK’ya üye seçsin.”
denildiğinde neden rahatsız oluyorsunuz? (AK PARTİ sıralarından alkışlar)
MAHMUT
TANAL (İstanbul) – Adalet Bakanın orada olmasından rahatsızız. 
ADALET
BAKANI ABDULHAMİT GÜL (Devamla) - Milletten rahatsız oluyorsunuz da o yüzden
karşı çıkıyorsunuz. (AK PARTİ sıralarından alkışlar)
MAHMUT
TANAL (İstanbul) – Adalet Bakanının orada Başkan olmasından rahatsızız. 
ÜNAL
DEMİRTAŞ (Zonguldak) – Güvenilmeyen yargı istemiyoruz, güvenilen yargı
istiyoruz. 
ADALET
BAKANI ABDULHAMİT GÜL (Devamla) – Siz isteseniz de istemeseniz de bugün
Türkiye’de yargı olağan mecrasına girmek üzeredir, girmesi yönünde çok önemli
adımlar atılmıştır.
SELİNA
DOĞAN (İstanbul) – Bu tarzınızı hiç beğenmedim Sayın Bakan, hiç yakışmadı yani.
ADALET
BAKANI ABDULHAMİT GÜL (Devamla) - Bakın, 27 Mayısta darbeciler vatandaşlarımızı
karşısına alıp darbecilerin yargıladığı bir hukuk vardı, yargı vardı. 12
Eylülde darbecilerin yargıladığı bir yargı vardı, hukuk vardı. 
MAHMUT
TANAL (İstanbul) – Faturasını biz solcular çektik yine hepsinde. 
FATMA
KAPLAN HÜRRİYET (Kocaeli) – Şimdi de sizin yargınız var, şimdi de sizin
yargınız var Sayın Bakan, değişen ne?
ADALET
BAKANI ABDULHAMİT GÜL (Devamla) – 28 Şubatta darbecilerin yargıladığı bir hukuk
vardı. 15 Temmuzdan sonra darbecilerin yargılandığı bir hukuk var, yargı var.
(AK PARTİ sıralarından alkışlar) 
FATMA
KAPLAN HÜRRİYET (Kocaeli) – Kendi mahkemelerinizi kurdunuz, kendi
yargıçlarınızı atadınız. 
ADALET
BAKANI ABDULHAMİT GÜL (Devamla) - Bugün darbeciler bağımsız Türk yargısının
karşısında hesap vermektedir.
Ay
yıldızlı bayrağından başka, Türk bayrağından başka, İstiklal Marşı’ndan başka,
Anayasa’dan başka, hukuktan ve vicdandan başka hiçbir yere kendisini, vesayetini
teslim etmemiş, 1 dolara ruhunu Pensilvanya’ya vermemiş Türk yargı mensuplarına
hiç kimsenin söz söylemeye hakkı yoktur. (AK PARTİ sıralarından alkışlar)
SELİNA
DOĞAN (İstanbul) – “Evet” demek 50 milyon. 
FATMA
KAPLAN HÜRRİYET (Kocaeli) – Sizin yol arkadaşlarınızdı bir zamanlar onlar, siz
koydunuz onları yargıya, siz soktunuz. 
SELİNA
DOĞAN (İstanbul) – 50 milyondan aşağısı kurtarmıyor. 
FATMA
KAPLAN HÜRRİYET (Kocaeli) – Siz atadınız o yargıçları, hâkimleri. 
AHMET
SAMİ CEYLAN (Çorum) – Ya, niye rahatsız oluyorsunuz?
BAŞKAN
– Sayın milletvekilleri, lütfen dinleyelim.
FATMA
KAPLAN HÜRRİYET (Kocaeli) – Siz atadınız, siz.
HİLMİ
BİLGİN (Sivas) – Niye rahatsız oluyorsunuz?
SELİNA
DOĞAN (İstanbul) – Hiç yakışmıyor.
BAŞKAN
– Sayın Bakan, buyurun, devam edin. 
FATMA
KAPLAN HÜRRİYET (Kocaeli) – Hikâye anlatmayın burada. 
AHMET
SAMİ CEYLAN (Çorum) – Ya, niye rahatsız oluyorsunuz?
BAŞKAN
– Sayın milletvekilleri, lütfen…
HİLMİ
BİLGİN (Sivas) – Niye rahatsız oluyorsunuz?
FATMA
KAPLAN HÜRRİYET (Kocaeli) – Yo, olmuyoruz, gayet güzel cevap veriyoruz, hiç de
rahatsız olmuyoruz, siz niye oluyorsunuz bizim söylemlerimizden?
BÜLENT
TURAN (İstanbul) – Tamam arkadaşlar, devam ediyoruz.
Sayın
Bakanım, biz dinliyoruz sizi.
BAŞKAN
– Buyurun.
ADALET
BAKANI ABDULHAMİT GÜL (Devamla) – Cübbelerini ait oldukları ülke ve terör
örgütlerine bağlılıklarını, aidiyetlerini gizlemek için kullanan terör
mensupları yargıdan silinip atılmıştır, silinip atılmıştır. (AK PARTİ
sıralarından alkışlar)
MAHMUT
TANAL (İstanbul) – Onu sizin Hükûmet aldı, biz almadık ki, onları sizin Hükûmet
aldı oraya. 
FATMA
KAPLAN HÜRRİYET (Kocaeli) – Siz getirdiniz, sizin Hükûmetiniz getirdi. 
ADALET BAKANI
ABDULHAMİT GÜL (Devamla) - 17-25 Aralık yargı darbesiyle, seçilmiş Hükûmete,
millete, demokratik bir rejime karşı darbe girişimi yapmak isteyenlerin
hevesleri kursaklarında kalmıştır. 
Sayın Tanal,
duruşmalarda bazıları yapar -meslektaşım olduğu için söylüyorum- duruşmanın
huzuru anlamında biraz…
BÜLENT TURAN
(Çanakkale) – Mübaşir, mübaşir. 
ADALET BAKANI
ABDULHAMİT GÜL (Devamla) - Devam edelim duruşmaya, meslektaş olarak. (AK PARTİ
sıralarından alkışlar) 
FATMA KAPLAN
HÜRRİYET (Kocaeli) – Yargılama yapmıyoruz Sayın Bakan, yargılamıyoruz. 
ADALET BAKANI
ABDULHAMİT GÜL (Devamla) - Yargıyı araçsallaştırarak sağlayamadıklarını 15
Temmuzda kanlı ve hain bir darbe girişimiyle elde etme hevesleri kursaklarında
kalmıştır. O gece, Sayın Cumhurbaşkanımızın yüreklerde tutuşturduğu cesaret
ateşi, milletimizi sokaklara, meydanlara dökmüş, darbeci güruhu kendi
sefaletlerinde boğmuştur. Milletimiz, liderine, ülkesine, kaderine, hukukuna,
demokrasisine ve cumhuriyetine sahip çıkmış, FETÖ’cü hainlerin esaret
girişimlerini, hayasızca akını göğsünü siper ederek durdurmuştur. O gece,
Meclisimiz bir kez daha “Gazi” unvanını almıştır. Bu vesileyle, o gece şehit
olan tüm vatan kahramanlarını rahmetle yâd ediyorum ve gazilerimize de
Allah’tan hayırlı uzun ömürler niyaz ediyorum. 
Çok değerli
milletvekillerimiz, bu kanlı kalkışmanın püskürtülmesinde bütün millî ve yerli
unsurların, vatansever askerlerimizin, kahraman polisimizin ve elbette cesur
yargı mensuplarımızın da çok büyük payı vardır. 15 Temmuz gecesi hızla harekete
geçen hâkim ve savcılarımız olaya cesaretle el koymuş, soruşturmaları
başlatmışlardır. O gece tanklara, F16’lara vücuduyla siper olan
vatandaşlarımızla birlikte Türk yargısı da adliye koridorlarında demokrasi
nöbetlerini tutmaya başlamıştır ve Türk yargı mensupları ve adliye çalışanları
hâlâ demokrasi nöbetlerini sürdürmektedir. Bu nöbet, devam eden yargılamaların
adil, hukuka ve hakkaniyete uygun bir sonuca ulaşmasıyla toplum vicdanını
rahatlatacak biçimde suçluların hak ettiği cezayı bulmalarıyla sona erecektir.
Ülke
genelindeki bu davalar kesin hükme doğru hızla ilerlemektedir ve esasen 15
Temmuzdaki kanlı tertibin parçası terör örgütü mensuplarının çiğnedikleri
hukukun ve ortadan kaldırmaya çalıştıkları anayasal düzenin gereklerine uygun
olarak adil bir biçimde yargılanmaları da Türkiye'nin hukuk devleti olması
anlamında çok önemli bir noktada olduğunu tüm dünyada gözler önüne sermektedir.
Mahkemelerimiz bir mahkûmiyet otomatı gibi asla çalışmamaktadır. Olaya ve
delillere göre değerlendirme yaparak suçluyu cezalandırmakta suçsuzu da
ayırmaktadır. 
Elbette ne
yaptıklarını en iyi bilen ve akıbetlerini az çok tahmin eden bazı sanıklar bu
davaları sulandırmak, yargılamaları uzatmak ve hukuki süreci zehirlemek için
ellerinden geleni yapıyorlar. Ama milletimiz müsterih olmalıdır. Mahkemelerde
tiyatro oynayanlar ile “15 Temmuz bir tiyatrodur.” diyenleri tarih asla ama
asla affetmeyecektir. (AK PARTİ sıralarından alkışlar) 
Yargılamalar
tamamlandığında bütün suçlular hak ettiği cezayı alacak ve bugün duruşmalarda
konuşan, gülen, itiraz ve alay eden darbeciler ebediyen susacak ve bu aziz
millete hiçbir zaman hiçbir kimse darbe yapmaya cüret edemeyecektir. Bu
vesileyle, görevlerini fedakârca, cesaretle sürdüren yargı mensuplarımıza bu
Gazi Mecliste milletimiz adına, Bakanlığımız adına şükranlarımı bir kez daha
ifade etmek isterim. 
Sayın Başkan,
değerli milletvekilleri; pek çok ülke, hukuk ve adalet sistemini artan ve
çeşitlenen toplumsal ihtiyaçlara cevap verecek şekilde sürekli
güncellemektedir. Dünya genelinde ortak bir sorun hâline gelen mahkemelerin iş
yükünü ortadan kaldırmak, daha hızlı işleyen bir yargı sistemini ortaya koymak
için daima bir arayış hâlindedir. AK PARTİ reformcu bir partidir, daha sağlam
bir hukuk sistemi, daha güçlü demokrasi, daha geniş özgürlükler bu kimliğin
bileşenleridir. Özgürlük-güvenlik dengesini gözeterek devleti ve kamu düzenini
bu özgürlükleri yaşatan, vazgeçilmez temel bir çerçeve olarak ayakta tutan
yürüyüşümüzü devam ettiriyoruz. Son on beş yılın reformları; demokratik
kurumlarımızı güçlendirmek, özgürlük alanını genişletmek, insan haklarını
korumak ve yüceltmek amaçları üzerinde yükselmiştir. Yine reform çizgimizi aynı
anlayışla sürdüreceğiz, adalet hizmetlerinin kalitesini de daha fazla
artıracağız.
Cumhuriyetimizin
yüzüncü yılına yakışır bir adalet sistemini milletimizin hizmetine sunmak için
çalışmalarımızı sürdürüyoruz. Bu kapsamda yeni vizyon belgelerimiz, stratejik
belgelerimizde bu hamleleri hayata geçirmeyi planlıyoruz. Önümüzdeki süreçte
yargıya olan güveni ve yargının etkinliğini, hızını daha da artıracak reform
paketini kamuoyumuzla paylaşacağız. Bu reform paketinde toplumun gündemine
giren birçok konuyu da düzenleme imkânı bulmuş olacağız. Böylece hem
vatandaşlarımıza daha hızlı adalete erişim yollarını açmış olacağız hem de
yargının iş yükünün azaltılması ve hızlandırılması için önemli yeniliklere imza
atacağız. Bu çerçevede, hukuki himaye sigortasının geliştirilmesini
sağlayacağız, elektronik tebligatı yaygınlaştırarak masraftan ve zamandan
tasarruf sağlayacağız, küçük alacaklarda vatandaşımızın yolunu icra dairesine
düşürmeden, onu icralık yapmadan borcun hızlı ve masrafsız bir şekilde tahsili
için yeni bir takip usulü oluşturacağız. Bunu yaparken borçlu ile alacaklı
arasındaki hassas dengeyi de muhafaza edeceğiz, hem borçlu hem de alacaklının
yararını esas alacağız. Yine, bilişim entegrasyonunu, tüm kamu kurumlarıyla
entegrasyonu sağlayarak yargıda hantal işleyen birtakım uygulamalara da son
vermiş olacağız. Boşanmış eşler arasında kangrene dönüşen bir soruna da neşter
vuracağız. En başta çocuğun yararını gözeterek çocuk teslimini daha insani bir
hâle getirecek düzenlemeyi gerçekleştireceğiz. Keza, örgütlü suçlarla,
toplumun, milletimizin huzurunu bozan kabahat ve suçlarla daha etkin bir
mücadele edeceğiz. Yaşam tarzına müdahale anlamında suç teşkil eden birtakım
fiilleri tekrar gözden geçirerek bu hususta hiçbir vatandaşımızın ötekileştirilmediği,
yaşam tarzına müdahale edecek fiiller anlamında, bu husustaki düzenlemeleri de
gözden geçireceğiz. Suç ve suçluyla mücadelede soruşturmaların daha hızlı ve
etkin bir şekilde tamamlanması da yine bu dönemde önümüzdeki çalışma başlıkları
arasında yer alan bir düzenlemedir. 
Sayın Başkan,
değerli milletvekilleri; yine, mevzuatımızda, bu meyanda olmak üzere adaletin
sosyal hedefini gerçekleştirmek, yani toplumdaki uyuşmazlıkları bir an evvel
gidermek anlamında çok önemli alternatif çözüm yöntemlerini, bildiğiniz üzere
hükûmetlerimiz hukuk âlemine kazandırmıştır. Bu çerçevede, Arabuluculuk
Kanunu’yla, hukuki uyuşmazlıklarda hızlı, ekonomik, gizli ve gönüllü bir çözüm
Türk yargı sistemine kazandırılmıştır. Bu çerçevede, 7.539 ara bulucu hizmet
vermektedir. 11 Aralık tarihi itibarıyla toplam 24.162 uyuşmazlıkta ara
buluculuk uygulaması yapılmış, bunların 21.405’inde anlaşma sağlanmıştır ki bu
başarı oranı da yüzde 90 civarındadır.
Yine, son
olarak, İş Mahkemeleri Kanunu’yla birlikte 1 Ocaktan itibaren, hukuk sistemimizde
iş davalarında zorunlu ara buluculukla, alın teri kurumadan vatandaşlarımızın
hak ettiği alacağı almasına yönelik bir düzenleme de malumunuz olduğu üzere
Meclisimizden geçmiştir.
Adalet, esasen
hak edene hak ettiğini vermektir ve gecikmeden, bihakkın ve bir an evvel verme
konusundaki bu çabaların vatandaşlarımıza çok önemli katkılar sunacağına,
hükûmetlerimizin milletimize vermiş olduğu reformlar ve hizmetler anlamında
önemli bir halka olarak kazandırılacağına inanıyoruz. Yine, bu alternatif yöntemleri
de teşvik etmeye devam edeceğiz.
Yine, idarenin
vatandaşla, idarenin idareyle yaşadığı uyuşmazlıklar da mahkemelerin iş yükünü
oldukça artırmaktadır. Bu çerçevede, yine, 659 sayılı KHK’yı da daha etkin hâle
getirerek, dava veya takip yoluna başvurmadan, idarenin idareyle, vatandaşın
idareyle olan uyuşmazlıklarının da sulh yolunun bir şekilde gözden geçirilmesi,
mahkemelerin iş yükünü azaltma anlamında da önemli bir çalışma, bu hususta da
çalışmalarımıza devam ediyoruz.
Yine, bildiğiniz
üzere, çok değerli milletvekillerimiz, ceza muhakemesinde de uzlaştırma
müessesesi adına çok önemli adımlar atılmıştır hükûmetlerimiz sayesinde ve bu
sonuçlar itibarıyla da 1 Aralık tarihinde 523 bin dosya tevdi edilmiş
uzlaştırmacılara, 200.711’i uzlaşmayla sonuçlandırılmıştır. Yani bu ne demek?
200 bin dosyanın savcılar ve ceza mahkemelerine gelmeden mahkemelerin iş yükünü
azaltması bakımından çok önemli bir sonuçtur. 
MAHMUT
TANAL (İstanbul) – Ama hepsini gönderiyorlar, orada 300 TL de haksız ücret
veriliyor o uzlaşmacılara.
ADALET
BAKANI ABDULHAMİT GÜL (Devamla) – Bu çerçeveyi artırarak sürdürmeye
çalışacağız. 
Sayın
Başkan, değerli milletvekilleri; yine ceza adaleti sisteminin amaç dışı
kullanılmasını, meşgul edilmesini engelleyecek tedbirleri de geliştirdik. Bu çerçevede
son KHK’da yapılan bir düzenlemeyle soyut ihbar ve şikâyetler için soruşturma
öncesi bir değerlendirme mekanizması kuruldu. Vatandaşlarımıza bu düzenlemeyle
lekelenmeme hakkını getirmiş olduk yani bu düzenlemeyle bir kişi hakkında
genel, soyut ve asılsız birtakım isnatlar olursa savcı yapmış olduğu
soruşturmadan, incelemeden sonra soruşturma açılmamasına karar verebilecek. 
Bu
en son KHK’da çıkan düzenleme insan hakları anlamında vatandaşlarımız için çok
önemli bir düzenlemedir. Bunun şu faydası olacak: Bir kişi şu sebeple ya da bu
sebeple “Şöyle bir yanlış yaptı, suç işledi.” diye haksız bir iftira yaptığında
savcı hâliyle o vatandaş adına hemen bir dosya açıyor, şüpheli yapıyor ve
gerekli kolluk hizmetlerini sürdürüyor ama bununla beraber artık soyut, genel,
asılsız olduğunu gördüğü zaman savcı -bundan sonra birisi birini her şikâyet
ettiğinde kapısına, iş yerine, evine polis gelmeyecek- onu araştıracak,
soruşturma açmayacak. 
MAHMUT
TANAL (İstanbul) – Benimle ilgili her şikâyette dava açıyorlar.
FATMA
KAPLAN HÜRRİYET (Kocaeli) – Makul şüpheyi ne yapacaksınız? “Makul şüphe” denen
bir şey getirdiniz. 
ADALET
BAKANI ABDULHAMİT GÜL (Devamla) – Bu konuda diğer birimlerde de tutulan
tutanaklar da kayıtlardan çıkartılacak, hiçbir şekilde delil ve ihbar anlamında
da kullanılmayacak. Bu da çok önemli bir düzenlemedir. 
Yine,
Mağdur Hakları Kanunu’muz da çok önemli bir düzenleme olarak çalıştığımız diğer
hususlardan biridir. İYUK’ta, HMK’da, yine, Türkiye Adalet Akademisi, Noterlik
Kanunu hususunda da çok önemli çalışmalarımız var. Keza yargılamanın çok önemli
ve esas unsurlarından olan avukatlık mesleğinin daha iyi bir hâle getirilmesi,
avukatlık mesleğinin daha saygın bir hâle getirilmesi anlamında da
çalışmalarımızı, barolarımızla, sivil toplum kuruluşlarıyla yapmış olduğumuz bu
konudaki tüm reformları, iyileştirmeleri artıracağız. 
FATMA
KAPLAN HÜRRİYET (Kocaeli) – Genç avukatların sorunları var Sayın Bakanım.
MAHMUT
TANAL (İstanbul) – Yeşil pasaport verecek misiniz avukatlara?
ADALET
BAKANI ABDULHAMİT GÜL (Devamla) – Sayın Başkan, değerli milletvekilleri; vaktim
de yavaş yavaş sona eriyor. Özetle söylemek istediğim hususları kısaca arz
etmek istiyorum. Bilirkişilik Kanunu 1 Ocak 2018’te yürürlüğe girecek
malumlarınız olduğu üzere ve yargılamada özellikle bilirkişilik sisteminden
kaynaklı olan bazı sorunların giderilmesi anlamında da çok önemli bir reform,
yine önümüzdeki dönemde vatandaşlarımızın hizmetinde olacaktır.
Makul sürede
yargılanma, adil yargılanma hususunda tüm bu çabaları artırarak sürdüreceğiz.
FATMA KAPLAN
HÜRRİYET (Kocaeli) – Adli yardım uygulamalarında sorun varmış.
ADALET BAKANI
ABDULHAMİT GÜL (Devamla) – Yine, adliyelerde 2002 yılında 9.349 olan hâkim,
savcı sayısı yüzde 73 oranında artmış, bugün itibarıyla 16.106 hâkim ve
savcımız vardır. Bu artış, yine iş yüküyle uyumlu olarak devam edecektir.
Adliyelerde
ilgili birimlerde ve ceza infaz kurumlarında görev yapan personelimiz 2002
yılında 51 bin iken bugün 115.638’e çıkmıştır ve bildiğiniz gibi, son KHK’da
ceza infaz kurumlarımızda görev yapan personelimize fiilî hizmet süresi zammını
tanımış olduk. Gerçekten büyük bir fedakârlıkla çalışan infaz koruma
memurlarımıza -özellikle bu darbe yargılamaları -15 Temmuz sonrasında
cansiparane çalışan infaz koruma memurlarımıza ve tüm adliye çalışanlarımıza
ben buradan selamlarımı, saygılarımı, muhabbetlerimi gönderiyorum. (AK PARTİ
sıralarından alkışlar)
Keza, değerli
arkadaşlar, sadece bu çalışanlar değil, adliye personelimizin hepsi birbirinden
değerli ve fedakâr çalışma yapan arkadaşlarımızdır. Mübaşirlerimizle ilgili,
Maliye Bakanlığımızla gerekli çalışmalarımızı yapıyoruz, genel idare
hizmetlerine alınmasına yönelik çalışmalarımız devam ediyor. Hükûmetimiz bu
konuda gerekli neticeyi aldığında da inşallah bu müjdeyi vermeyi biz de arzu
ediyoruz.
Avukatlık
yapanlar ve vatandaşlarımız da bilir ki mübaşirler mahkemenin iş yükünü çeken
en büyük, en esaslı mütemmim cüzdür. Dosyaların tozunu, avukatların yükünü,
nazını, kalemin bütün yükünü çeken mübaşirler de gerçekten hak ettikleri bu
değeri, inşallah, şimdiye kadar verilen bu hizmetleri, bu husustaki
çalışmalarla… Zabıt kâtiplerimiz, icra kâtiplerimiz, hepsiyle ilgili her zaman
Bakanlığımız onların yanındadır ve her türlü desteklerini de sürdürmeye ve
eğitim anlamında da desteklerimizi yapmaya gayret ediyoruz. 
MAHMUT TANAL
(İstanbul) – Kâtipler yetersiz Sayın Bakanım. Her hâkime 4 kâtip düşmesi
gerekirken 2 kâtip düşüyor. 
ADALET BAKANI
ABDULHAMİT GÜL (Devamla) – Sayın Başkan, değerli milletvekilleri; tabii ki
yargıda değişimin ihmal edilemeyecek bir boyutu da fiziki kapasitenin
güçlendirilmesidir. Gerçekten merdiven altı adliyelerden, hatta yine avukatlık
yapan arkadaşlarımız bilir, “Mahkemenin kâğıdı bitti.” denilip avukatların el
birliğiyle, imeceyle kâğıtlarını verdiği, makinelerini aldığı adliyelerden, bugün
gerçekten fiziki anlamda çok önemli noktalara gelmiştir adliyeler. 
MAHMUT TANAL
(İstanbul) – Ankara Adliyesi kaç parçaya bölünmüş Sayın Bakanım? Ankara
Adliyesi dağınık. 
ÜNAL DEMİRTAŞ
(Zonguldak) – 4 tane adliye var Ankara’da. 
ADALET BAKANI
ABDULHAMİT GÜL (Devamla) – Hükûmetlerimiz sayesinde 2003 yılından itibaren
toplam 232 adalet hizmet binası inşaatı tamamlanmıştır ve 3 milyon 800 bin
metrekare kapalı alana ulaşılmıştır. Hedefimiz, 6 milyon metrekareye
artırılarak bu hizmetlerin sürdürülmesidir. 
UYAP’a bir
cümleyle ancak değinebileceğim. Gerçekten çok önemli bir hizmet olan UYAP’ın da
daha entegre edilerek SEGBİS’le birlikte yargılamaların hızlanması ve bu
hususta birtakım mağduriyetlerin de ortadan kaldırılması hususunda çok önemli
gayretlerimiz vardır. 
Sayın Başkan,
değerli milletvekilleri; ceza hukukunun suç işleyenlere yönelen özel dikkati,
günümüzde önleme ve yeniden topluma kazandırma hedefi üzerinde yoğunlaşmıştır.
Bu konuda da ceza infaz sistemi anlamında gerçekten çok önemli düzenlemeler
yapılmaktadır. Bu hususta da bu dönemde bu hizmetlerimizi sürdürmeye
çalışacağız. 
(Mikrofon
otomatik cihaz tarafından kapatıldı) 
MAHMUT TANAL
(İstanbul) – Bu zorunlu müdafi ücreti ne kadar olacak Bakanım?
BAŞKAN – Sayın
Bakan, buyurun, tamamlayın. 
ADALET BAKANI
ABDULHAMİT GÜL (Devamla) – Sayın Başkan, değerli milletvekilleri; sözlerime son
verirken adalet hizmetlerini en üst seviyeye yükseltme gayesiyle
hazırladığımız, vatandaşlarımızı, 80 milyon vatandaşımızı hiçbir ayrıcalık ve
ayrımcılığa tabi tutmadan, bir tarağın eşit dişleri gibi ve 80 milyonun birinci
sınıf vatandaş olarak adalet hizmetlerinden yararlandığı bir bütçeyi ve adalet
hizmetlerini vatandaşlarımıza sunmak için gayretlerimizi sürdürmeye devam
edeceğiz. 
Ben, bu
vesileyle, Bakanlığımızın 2018 yılı bütçesini Genel Kurulumuzun takdirlerine
sunuyorum. 
2018 yılı
bütçemizin devletimize, milletimize, tüm yargı teşkilatımıza hayırlı olmasını
temenni ederken, bu bütçeye destek veren başta Cumhurbaşkanımıza,
Başbakanımıza, Hükûmetimize, destekleri için teşekkürlerimi sunuyorum.
Genel Kurulun
Çok Değerli Başkan ve üyelerini saygıyla selamlıyorum. (AK PARTİ sıralarından
alkışlar) 
BAŞKAN –
Teşekkür ederiz Sayın Bakan.
Sayın Özkoç…
ENGİN ÖZKOÇ
(Sakarya) – Sayın Başkan, Sayın Bakan konuşmasında, Sayın Cumhurbaşkanının
Hâkimler ve Savcılar Kuruluna 4 kişiyi atamasıyla ilgili “Bu sizi niye rahatsız
ediyor?” diyerek bize sataşmada bulunmuştur, cevap vermek istiyorum.
BAŞKAN – Peki,
buyurun. (CHP sıralarından alkışlar)
İki dakika.
V.- SATAŞMALARA İLİŞKİN KONUŞMALAR (Devam)
6.- Sakarya Milletvekili Engin Özkoç’un, Adalet Bakanı Adbulhamit Gül’ün
503 sıra sayılı 2018 Yılı Bütçe Kanunu Tasarısı ile 504 sıra sayılı 2016 Yılı
Kesin Hesap Kanunu Tasarısı’nın dördüncü tur görüşmelerinde Hükûmet adına
yaptığı konuşmasındaki bazı ifadeleri sırasında Cumhuriyet Halk Partisine
sataşması nedeniyle konuşması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; gerçekten, iktidar
partisine mensup milletvekilli arkadaşlarımdan şunu bilmelerini rica ediyorum:
Biz bazı muhalefeti gerçekleştirirken sadece sizlere karşı çıkmak için bir şey
söylemiyoruz. Seçilmiş Cumhurbaşkanı ve milletvekilleri bundan sonra birlikte
seçime gidecekler. Cumhurbaşkanı, seçildikten sonra Hâkimler ve Savcılar
Kurulunun 4 üyesini atayacak; Bakan doğal üye, 5; bir de müsteşar yoktu,
müsteşarı da koyduk, 6. O hâlde, iktidar partisinin üyeleri de seçilecek
Cumhurbaşkanıyla birlikte 7 kişiyi belirleyecek. Şimdi, bunlar ister AKP
Hükûmetinden olabilir ister CHP ister başka muhalefet partisine mensup iktidara
gelen milletvekili olabilir. Türkiye'nin adil yönetilmesi için, hâkimlerin ve
savcıların kendi içerisinde yaptığı seçimle bağımsız bir hâkimler ve savcılar
kurulu oluşturması gerekir. Bu, bunun üzerinde engeldir. Biz bunun için karşı çıkıyoruz.
(CHP sıralarından alkışlar)
ZEKERİYA BİRKAN
(Bursa) – Geçtik bunu ya?
ENGİN ÖZKOÇ
(Sakarya) – Ben cevap veriyorum. Burası kürsü, daha sonra gene gelirsiniz.
Arkadaşlar,
Sayın Bakana buradan sesleniyorum -kendilerini nasıl bu kadar aklıyorlar, ona
da hayret ediyorum- Balyoz ve Ergenekon davalarında masum insanları, Zekeriya
Öz’ün arkasında durarak yargılatıp yıllarca içeride tutan bu yargı sistemine
verilen destek değil miydi? Sizin yargı sisteminiz değil miydi? Mustafa Balbay
orada oturuyor, beş yıl hücrede tuttunuz. Bu, masumiyet karinesi midir? Ben
şimdi soruyorum: Habur Sınır Kapısı’na gönderdiğiniz hâkim ve savcılar Türkiye
Cumhuriyeti’nin hâkim ve savcıları değil miydi? (CHP sıralarından alkışlar) PKK
terör örgütüne onlara hakaret ettirttiniz ve Türkiye’ye girmelerine, onlarca
evladımızın ölmesine neden oldunuz. Beğenmediğiniz mahkemelerde alınan
kararların hâkim ve savcılarını değiştirerek kendi kararlarınızı dikte
ettirdiniz. Bu mudur sizin adaletiniz? (CHP sıralarından alkışlar) 
BAŞKAN – Teşekkürler
Sayın Özkoç. 
BÜLENT TURAN
(Çanakkale) – Sayın Başkan…
BAŞKAN - Sayın
Turan, sizi dinleyeceğim, bir saniye.
Sayın Durmaz,
sanırım, Tokat’ta şu an yaşanan bir olayla ilgili bir bilgilendirme yapmak
istiyor, 60’a göre söz veriyorum.
Buyurunuz. 
VI.- AÇIKLAMALAR (Devam)
18.- Tokat Milletvekili Kadim Durmaz’ın, Tokat’ın Niksar ilçesinin
Büyükyurt köyünde ahşap bir evde çıkan yangında hayatını kaybeden çocuklara
Cenab-ı Hak’tan rahmet dilediğine ilişkin açıklaması
KADİM DURMAZ
(Tokat) – Teşekkür ederim.
Sayın Başkanım,
değerli milletvekili arkadaşlar; akşamüzeri aldığımız üzücü bir habere göre,
Tokat ili Niksar ilçesi Büyükyurt köyünde öğle sonrası çıkan bir yangında evin
de ahşap olması nedeniyle 5 yaşında Berkay Hüseyin, 2 yaşında Berilsu, 1
yaşında Aleyna yaşamlarını acı bir şekilde, hayatlarının körpe bir çağında
kaybetmişlerdir. Hayatını kaybeden bu körpe yavrulara Cenab-ı Hak’tan rahmet,
Şahin ailesine de başsağlığı diliyoruz.
Teşekkür ederim
Sayın Başkanım.
BAŞKAN –
Teşekkür ederiz Sayın Durmaz.
VII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Pervin Buldan’ın, Tokat’ın Niksar
ilçesinin Büyükyurt köyünde yangında hayatını kaybeden çocuklara Allah’tan
rahmet dilediğine ilişkin konuşması
BAŞKAN – Biz de
yaşanan bu olaydan dolayı üzüntülerimizi ifade ediyor, yaşamını yitiren
çocuklarımıza Allah’tan rahmet diliyoruz, Şahin ailesinin de başı sağ olsun
diyoruz.
BÜLENT TURAN
(Çanakkale) – Allah rahmet eylesin.
Soru-cevaba
geçelim Sayın Başkan.
BAŞKAN –
Konuşacak bir kişi daha var Sayın Turan.
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN - Aleyhte
olmak üzere, şahsı adına Niğde Milletvekili Sayın Ömer Fethi Gürer’de sıra.
Buyurunuz. (CHP
sıralarından alkışlar) 
Süreniz beş
dakika.
ÖMER FETHİ GÜRER
(Niğde) – Sayın Başkan, değerli milletvekilleri; Adalet Bakanlığının bu yılki
bütçesini, geride bıraktığımız dönemlerden çok farklı ve çok özel bir zaman
diliminde konuşuyoruz. Bu ülkedeki hâkim ve savcıların üçte 1’i meslekten ihraç
edildi, dörtte 1’i de hapse atıldı, çok büyük bir bölümü hâlen hapiste. FETÖ
üyesi olmakla suçlanan ve yargılanmakta olan bu kişilerin sadece yüzde 15’i
2002 öncesinde mesleğe kabulü yapılmış olanlar. Bunun dışındakilerin tümü,
Adalet ve Kalkınma Partisi iktidarında göreve başlayan hâkim ve savcılardır.
Krizin sorumlularının bizi krizden çıkarmasını umuyoruz. Düşünün ki Adalet ve
Kalkınma Partisinin dahi milat kabul ettiği 17-25 Aralık sonrası mesleğe kabul
edilen hâkim ve savcıların yüzde 25’i, şimdi FETÖ üyesi olmaktan
yargılanmaktadır. 
Değerli
milletvekilleri, Bakanlıkta 15 Temmuz sonrasında mesleğe kabulde gösterilmesi
beklenen tavrın tam da aksi bir istikamette uygulamalar sürmektedir. Bu süreçte
Adalet ve Kalkınma Partisi Hükûmeti en çok da liyakati anlamış olmalıydı.
Liyakat yerine sadakati tercih ederek yandaşlar yaratmak hevesinin yeni
sorunlar üreteceği düşünülmelidir. 
Bakanlık
sadece mesleğe kabulde değil, mesleğin içinde olan hâkim ve savcılar için de
hiçbir dönemde görülmeyen partizanlık örnekleri sergilemektedir. Bakanlığın
Adalet Bakanlığı olduğunu düşündüğünüzde yaşananların siyasetin doğal uzantısı
olarak nitelendirilmesi mümkün değildir. Unutmayın ki ülkemizdeki bütün
kumpaslar, yakın geçmişte yargı üzerinden gerçekleştirildi. 2010 referandumunda
Hâkimler ve Savcılar Kurulu örgütlenmesinde gerçekleştirilen düzenlemeye “evet”
denilmeseydi 15 Temmuz olmazdı. 
Değerli
milletvekilleri, yeni Hâkimler ve Savcılar Kurulu kararnamesiyle hâkim ve
savcılar üzerindeki baskının dosyalardaki vicdan muhasebesini etkileyen faktöre
dönüştüğü ifade edilmektedir. Bitmek bilmeyen demokrasi alternatifi bir rejime
dönüşen OHAL, tutuklu yargılamanın tuzu biberi olmaktadır. Uzun tutukluluklar
OHAL’le birlikte zirve yapmıştır. 
Sayın
milletvekilleri, OHAL çerçevesinde çıkarılan kanun hükmünde kararnamelerin
anayasal denetiminin Anayasa Mahkemesi tarafından yapılmaması hukuk devletini
sorgulattırmaktadır. Hükûmetin çıkardığı kanun hükmünde kararnamelerde artık
yargısal denetimin olmaması Hükûmeti “Bildiğim bildik, dediğim dedik.”
anlayışına yöneltmiştir.
Ayrıca, OHAL’in
ilanıyla ilgisi bulunmayan kanun hükmünde kararnameler çıkarılmaktadır.
Yürütmeyi hukuksal açıdan denetleyen bir organ mevcut değildir ama daha
önemlisi, hukuku bir pranga gibi gören yürütme, bu serbesti içinde hukukun
evrensel kabulüne ulaşmış ilkelerden de uzaklaşmaktadır. Çıkarılan kanun
hükmünde kararnameyle terörle hiçbir ilgisi bulunmayan insanlar kamu görevinden
uzaklaştırılmakta, çok çeşitli mağduriyetlere uğramaktadır. Hukukçuların bütün
dünyada kabul edilen ve çağdaşlığın göstergesi sayılan “adalete erişim hakkı”
dedikleri bir haktan artık bu ülkede söz edilememektedir. Mağdur edilen kişi,
Venedik Komisyonunca zorla kurdurulan OHAL İnceleme Komisyonuna başvuracak, 7
kişilik kurul 101 bin başvuruyu karara bağlayacak, bu karara karşı ancak yargı
yolu açılabilecek. Bu süreç de aylardır sonuç getirmemiştir. 
Ayrıca,
ülkemizdeki süreçten en çok etkilenenlerin başında savunma ve avukatlar
gelmektedir. Avukat olduğunuz için Sayın Bakan, size avukatların sormamı
istediği sorular var: Özellikle büyük kentlerde, avukatların kimliğini okutarak
girdiği adliyede x-ray cihazından ve duyarlı kapıdan geçmesi sizi bir avukat
olarak hiç rahatsız etmiyor mu? Adliyelerde bir avukat tarafından çıkarılmış
bir olay biliyor musunuz ki bu muameleyi avukatlara reva görüyorsunuz?
Avukatlar, Avukatlık Yasası’na göre, yargının kurucu unsuru değil mi? Türk Ceza
Kanunu’nun 5’inci maddesine göre, yargı görevi yapan değil mi? Öyleyse hâkim ve
savcıdan ne farkları var, aranarak giriyorlar? Bir avukat olarak bu duruma
nasıl seyirci kalıyorsunuz? Avukatı itibarsızlaştırarak yargı bağımsızlığı
nasıl sağlanacak Sayın Bakan? 
Ayrıca, adliye
çalışanlarının özlük haklarıyla ilgili biraz önce söylediğiniz düzenlemelerin
de bir an önce yapılmasını diliyorum. 
(Mikrofon
otomatik cihaz tarafından kapatıldı) 
ÖMER FETHİ GÜRER
(Devamla) – Bir dakikada bitiriyorum. 
BAŞKAN –
Buyurun, tamamlayın lütfen.
ÖMER FETHİ GÜRER
(Devamla) – Sayın milletvekilleri, adalet, bu Adalet Bakanlığına bırakılmayacak
kadar önemlidir. Onun için Cumhuriyet Halk Partisi olarak adalet duyarlılığını
yaratmaya devam edeceğiz. “Hak, hukuk, adalet” demeye ve adalet için mücadeleye
ara vermeyeceğiz. Haksız yere tutuklu Milletvekilimiz Enis Berberoğlu,
Cumhuriyet gazetesi yöneticileri ve gazetecilerin de bir an önce özgürlüklerine
kavuşmalarını diliyor, herkes için “Hak, hukuk, adalet” diyor, yüce Meclisi
saygıyla selamlıyorum. (CHP sıralarından “Bravo” sesleri, alkışlar)
BAŞKAN –
Teşekkür ederiz Sayın Gürer. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN – Söz
talebiniz mi var?
FİLİZ
KERESTECİOĞLU DEMİR (İstanbul) – Kısa bir söz talebim var.
BAŞKAN – Sayın
Kerestecioğlu, buyurun. 
VI.- AÇIKLAMALAR (Devam)
19.- İstanbul Milletvekili Filiz Kerestecioğlu Demir’in, Adalet Bakanı
Abdulhamit Gül’den, konuşmalar sırasında sordukları konular hakkında açıklama
yapmasını beklediklerine ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; şimdi,
Sayın Adalet Bakanının konuşmasını dinledik. Hani, buna herhangi bir müdahalede
bulunmak için değil, böyle bir şey yapmak istemem fakat vekillerimiz sorular
sormuşlardı ve muhtemelen de soru sırasında şimdi gelmeyecek olabilir o
sorular. O yüzden, Sayın Adalet Bakanından mümkünse kendi değerlendirmesi
içerisinde aynı zamanda bu soruları da cevaplandırmasını rica edeceğim. 
Aslında benim de
sorularım var: Mesela, darbeden bahsettiniz ama siyasi ayağının hâlâ neden
yargılanmadığı Türkiye’de merak konusu olmaya devam ediyor. “Bütçemiz arttı.”
dediniz fakat Sayın Selahattin Demirtaş’ı, yargılama giderleri gerekçesiyle de
duruşmaya getirmedikleri oldu. 
(Mikrofon
otomatik cihaz tarafından kapatıldı) 
CELAL DOĞAN
(İstanbul) – Daha yeni bütçede o.
BAŞKAN –
Buyurun, tamamlayın.
FİLİZ
KERESTECİOĞLU DEMİR (İstanbul) – Sayın Celal Doğan diyor ki: “O yeni bütçeye
dâhil herhâlde.” Böyle bir durum var. 
Bunun dışında,
hakikaten, neden mahkemeye çıkarılmıyor? Bizler neden yeterince bir görüşme
yapamıyoruz? Ve artık, bu izin meselesiyle ilgili mesela, siz de adaletten yana
bir hukukçu olarak düşünürseniz, izne tabi olmanın kaldırılması gerekmez mi?
Siz bir yazı gönderdiniz mi “Sayın Demirtaş’ı mahkemeye çıkarmayın.” diye? O da
bir merak konusu. Hani, bu açıklamayı biz sizin ağzınızdan duyarsak herhâlde
daha rahatlatıcı olacak.
Teşekkür ederim.
BAŞKAN –
Teşekkür ederiz Sayın Kerestecioğlu.
IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
A) ÇEVRE VE ŞEHİRCİLİK BAKANLIĞI (Devam)
1) Çevre ve Şehircilik Bakanlığı 2018 Yılı Merkezî Yönetim
Bütçesi
2) Çevre ve Şehircilik Bakanlığı 2016 Yılı Merkezî Yönetim
Kesin Hesabı
B) TAPU VE KADASTRO GENEL MÜDÜRLÜĞÜ (Devam)
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
C) KALKINMA BAKANLIĞI (Devam)
1) Kalkınma Bakanlığı 2018 Yılı Merkezî Yönetim Bütçesi
2) Kalkınma Bakanlığı 2016 Yılı Merkezî Yönetim Kesin Hesabı
Ç) TÜRKİYE İSTATİSTİK KURUMU (Devam)
1) Türkiye İstatistik Kurumu 2018 Yılı Merkezî Yönetim
Bütçesi
2) Türkiye İstatistik Kurumu 2016 Yılı Merkezî Yönetim Kesin
Hesabı
D) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2018 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2016 Yılı Merkezî
Yönetim Kesin Hesabı
E) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
F) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
G) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2018 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2016 Yılı Merkezî Yönetim Kesin Hesabı
Ğ) ADALET BAKANLIĞI (Devam)
1) Adalet Bakanlığı 2018 Yılı Merkezî Yönetim Bütçesi
2) Adalet Bakanlığı 2016 Yılı Merkezî Yönetim Kesin Hesabı
H) CEZA VE İNFAZ KURUMLARI İLE TUTUKEVLERİ İŞ YURTLARI
KURUMU (Devam)
1) Ceza ve İnfaz Kurumları ile Tutukevleri İş Yurtları
Kurumu 2018 Yılı Merkezî Yönetim Bütçesi
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
I) TÜRKİYE ADALET AKADEMİSİ (Devam)
1) Türkiye Adalet Akademisi 2018 Yılı Merkezî Yönetim
Bütçesi
2) Türkiye Adalet Akademisi 2016 Yılı Merkezî Yönetim Kesin
Hesabı
İ) HÂKİMLER VE SAVCILAR KURULU (Devam)
1) Hâkimler ve Savcılar Kurulu 2018 Yılı Merkezî Yönetim
Bütçesi
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN – Sayın
milletvekilleri, şimdi yirmi dakika süreyle soru-cevap işlemini
gerçekleştireceğiz. Bu yirmi dakikanın on dakikası sayın milletvekillerine ait,
geri kalan on dakika ise sayın bakanlara ait.
Şimdi, Sayın
Durmaz’la başlayalım.
Buyurunuz.
KADİM DURMAZ
(Tokat) – Teşekkür ederim Sayın Başkanım.
Sorum Çevre ve
Şehircilik Bakanımıza. Büyükşehir olmayan illerde il özel idaresi köylerin
çöplerini topluyor ve köylerdeki çöp konteynerlerini bırakıyor ancak Anadolu’ya
ve etrafımızdaki illere baktığımızda, ne köylerde yeteri kadar çöp konteyneri
olduğu ne de çöplerin düzenli alındığı vaki değil. O köylerin o güzel
derelerine, köy girişlerine bakıldığında çöp yığınlarından etraf görünmüyor.
Bunu yasal olarak zorunlu kılacak bir düzenleme yoksa acilen çıkarılmalı.
Bizden sonraki nesillere iyi bir çevre bırakabilme adına bu konuda Sayın
Bakanlığınızın çalışmalarını öğrenmek istiyorum.
Teşekkür ederim.
BAŞKAN – Sayın
Gürer…
ÖMER FETHİ GÜRER
(Niğde) – Teşekkür ederim Sayın Başkan.
Çevre Bakanımıza
soruyorum. Ülkemizin -küresel ısınmayla- ciddi anlamda yer altı suları
çekilmektedir. Bu bağlamda, kentlerde çatı yağmur sularının, özellikle
sitelerde, toplama depolarında toplanarak atık su olarak değerlendirilmesi için
Bakanlık olarak yasal bir düzenleme yapmayı düşünüyor musunuz?
Kentlerde hava
kirliliği yeniden artmaya başlamıştır. Bunun başlıca sebeplerinden biri
kalitesiz olarak dağıtımı yapılan kömürlerdir. Bunun önlenmesine yönelik
Bakanlığınızın kömürlerin kalitesiyle ilgili denetimi var mıdır? Hava kirliliği
riski olan illerimiz şu anda hangileridir?
Sayın Bakan, ayrıca, deprem konusunda genelde
İstanbul’la ilgili değerlendirmelerde bulunuyorsunuz. Ülkemiz deprem kuşağında.
Bu bağlamda, ülke genelinde yapılan konutların kaçı incelendi? Kaç ilde, kaç
kamu kurum ve kuruluşunun deprem dönüşümü sağlandı? AFAD’ın bazı illerde hâlen
binası dahi yok. AFAD için olsun depreme dayanıklı binalar yapılması
düşünülmekte midir?
Teşekkür ederim.
BAŞKAN – Sayın Kayışoğlu…
NURHAYAT ALTACA KAYIŞOĞLU (Bursa) – Teşekkürler.
Sayın Adalet Bakanı, Semih ve Nuriye iki yüz seksen
ikinci günündeler açlık grevinin. Semih yargılandığı davadan beraat etti,
Nuriye de ceza aldı fakat kesinleşmedi. Daha önce OHAL Komisyonuna bir çağrı
yapmıştınız, yaşam hakkı söz konusu olduğu için bu kişilerin dosyasının
öncelikli olarak ele alınması konusunda. Tekrar bu konuda biz de sizi çağrı
yapmaya davet ediyoruz.
Bir diğer konu: Ankara’dan meslektaşlarımız bu dağınıktan,
adliyelerin dağınıklığından şikâyetçi, bunu toparlayacak mısınız, bununla
ilgili bir planınız var mı? Mesai arkadaşlarımız olan mübaşirlerle ilgili genel
idari hizmetler sınıfı konusunda çalışma yaptığınızı söylediniz, bunun için
tarih verebilir misiniz? 
Bir
de aslında bir talepte bulunacağım. Sayın Bakan, Adalet Akademisi konusunda,
lütfen daha titiz çalışmalar yapılması konusunda talepte bulunuyorum çünkü
geçenlerde Anayasa Mahkemesinde hâkim, savcı adaylarına bir panel düzenleniyor.

(Mikrofon
otomatik cihaz tarafından kapatıldı)
NURHAYAT
ALTACA KAYIŞOĞLU (Bursa) - Konuşmacı Melih Gökçek, konu 15 Temmuz; yani
yakışmıyor.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sorum
Adalet Bakanımıza olacak. Sayın Bakanım, 15 Temmuz darbe girişiminden sonra
tutuklu olan erlerden hâlâ cezaevinde yatanlar var. Bunlarla ilgili, silah
kullanmayanları hâkimler, savcılar serbest bırakmakta belki tereddüt
yaşıyorlar. Yani Bakanlar Kurulunda bunu gündeme getirmenizi… 3 sayın bakanımız
burada, bu erlerin -on, on beş günlük er olanlar var içinde, tahsili olmayanlar
var, ilkokul mezunu olanlar var- bu dramı artık sona ersin, yeni yıla girerken
bunların ailelerine bir müjde verelim. Hâkimlere, savcılara bir telkinde
bulunun. Silah kullanmayanların tahliyesini aileleri istiyorlar. 
Yine
benzer şekilde, astsubay okulu öğrencileri var tutuklu olan, hâlâ bunlardan
cezaevinde olanlar var. Bu konuda 3 sayın bakanımızdan da destek bekliyoruz.
Teşekkür
ediyor, saygılar sunuyorum.
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – İlk sorum Çevre Bakanına. Kuzey Marmara Otoyolu
Projesi kapsamında İzmit’te kamulaştırma bedelleri hâlâ ödenmedi, bu bedeller
ne zaman ödenecek? Gebze ve Çayırova ilçelerimizde Hürriyet ve Yavuz Selim
Mahalleleri başta olmak üzere çok sayıda mahallede tapu tahsis belgeleri olduğu
hâlde ve belediyeleriniz tapu sözü verdiği hâlde sözler tutulmadı. İzmit’te de
Cedit Mahallemizde kentsel dönüşüm yapılmak isteniyor ama bu mahallelerde hep
rant hikâyesi karşımıza çıkıyor. Vatandaşa âdeta eziyet ediliyor. Buralarda
ranta engel olacak mısınız? Tapular verilecek mi? Belediyelerinizi ne kadar
denetliyorsunuz?
İkinci
sorum Adalet Bakanına. Bir avukat olarak, genç meslektaşlarımızın mesleğin
başında yaşadığı mağduriyetler ile zorunlu müdafilik ve adli yardım
uygulamalarındaki sorunlar hakkında bir düzenlemeniz olacak mı?
Hâkime,
savcıya verilen ama yargının kurucu unsuru avukatlardan esirgenen yeşil
pasaport avukatlara da verilecek mi?
Teşekkür
ederim.
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan. 
Sorum
Sayın Adalet Bakanına. Ülkemizde yaşayan engellilerimizin yüzde 25 gibi bir
kısmı araç sahibi. Otomobili olan kişilerin araçlarının ÖTV’siz fiyatı 40 bin
ila 60 bin Türk lirası arasındadır. Elbette 200 bin liralık araç alabilecek
engellilerimiz de vardır ancak bu oran yüzde 5 civarındadır. Engellilerimizin
önemli bir bölümü devlet destekleriyle hayatlarını idame ettirmektedirler ve
araç alabilecek durumda olan engellilerimizin tercihi küçük motorlu, yakıt sarfiyatı
düşük araçlar. Ekonomik krizin boyutu ortada. Çok sayıda borçlu engelli
vatandaşımız bulunmaktadır. 700 liralık telefon borcunu ödeyemeyen engelli bir
vatandaşımızın borcu faiziyle birlikte 7 bin ila 8 bin liraya yükselmiştir. Bu
ödemeyi yapamayan engelli vatandaşımızın yakalamalı haciz kararı çıkmıştır.
Haciz konması, lakin engelli vatandaşımızın kolu, bacağı olan aracına el
konmaması noktasında bir tedbiriniz olacak mı ya da bir düzenlemeniz olacak mı?

Teşekkür
ederim.
BAŞKAN
– Sayın Erdoğan…
MEHMET
ERDOĞAN (Muğla) – Teşekkür ederim Sayın Başkan.
Sorularım
Sayın Çevre Bakanına. İmar planlarıyla iktidarınız döneminde iskâna açılan
tarım arazilerinin miktarı ne kadardır? 
Yine,
Muğla’nın yüzde 68’i orman. Yine, Muğla’nın önemli miktarda kıyısı var, Kıyı
Kanunu’na tabi alanımız çok fazla. Tabii sit, tarihî sit, ÖÇK sorumluluk
alanında bölgelerimiz var. Toprak Koruma Kanunu da devreye girince ilde imar
yapılabilecek alan yüzde 5. 
Yukarıda
saydığımız gibi birçok kurumun yetkili olması sebebiyle Muğla’da imar
bütünlüğünü sağlamak çok zor. En önemli sorun da kırsalda vatandaşın köyden
mahalleye dönüşen bölgelerde çoluk çocuğuna ev yapmasıdır. Sit alanlarının
daraltılması konusunda bir çalışmanız var mı, varsa ne zaman sonuçlanacak?
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım.
29
Ekim 2016 tarihinden bu yana güvenlik soruşturması tamamlanamadığı için
atanamayan kaç kamu emekçisi vardır? Bu sayının bakanlıklara ve illere göre
dağılımı nedir? Yine, aynı tarihten bu yana güvenlik soruşturması olumsuz
sonuçlandığı için atanmayan kaç kamu emekçisi vardır, bu sayının bakanlıklara
göre dağılımı nedir? 
Üçüncü sorum:
Güvenlik soruşturması olumsuz sonuçlanan kamu emekçilerine hangi yasal
gerekçeyle detaylı bilgi verilmemektedir?
Dördüncü sorum:
Güvenlik soruşturması olumsuz sonuçlanan kamu emekçilerinin hak arama yolları
neden kapatılmıştır?
Beşincisi:
Güvenlik soruşturması yasal süreden daha uzun sürede sonuçlanan kamu
emekçilerinin bekledikleri süre içerisinde yaşadıkları maddi, manevi
mağduriyeti gidermek amaçlı bir çalışmanız var mıdır, var ise nelerdir?
Altıncısı:
Güvenlik soruşturmasıyla emekçileri fişleme, kodlama, ihbar, keyfîlik ve
benzeri gibi durumların yaşandığına dair ciddi iddialar mevcuttur. Bu
iddiaların doğruluk payı nedir?
BAŞKAN – Sayın
Doğan…
SELİNA DOĞAN
(İstanbul) – Sayın Başkan, ilk sorum Sayın Çevre Bakanına.
Özellikle
kentsel dönüşümle ortaya çıkan asbest lifleri halk sağlığı açısından ölümcül
bir tehdit içeriyor. Türkiye’de 2011 yılında kullanımı yasaklanan asbest, eski
binaların yıkımıyla ortaya çıkarak kitlesel bir kanser felaketine yol
açabiliyor. Toplum sağlığı açısından yaşamsal bir öneme sahip bu konuyla ilgili
olarak ne gibi önlemler almaktasınız?
İkinci sorum
Sayın Adalet Bakanına.
Türkiye, Avrupa
İnsan Hakları Mahkemesi tarafından sık sık tazminat ödemeye mahkûm
edilmektedir. 2004-2016 yılları arasında Türkiye, tam 258 milyon lira tazminat
ödemeye mahkûm edilmiştir. 
Sorum şu:
OHAL’le yönetilen 2017 yılında Türkiye’den Avrupa İnsan Hakları Mahkemesine kaç
başvuru olmuştur ve 2018 yılında ne kadar tazminat ödemeyi öngörmektesiniz?
Türkiye, Avrupa İnsan Hakları Sözleşmesi’nin en çok hangi maddelerini ihlal
etmekten tazminata mahkûm edilmektedir?
Ve son sorum:
Ülkemizde ceza infaz kurumlarında çalışan personel zor koşullarda görev
yapmaktadır…
(Mikrofon
otomatik cihaz tarafından kapatıldı)
BAŞKAN – Sayın
Çam…
MUSA ÇAM (İzmir)
– Sayın Başkan, sorum Sayın Çevre ve Şehircilik Bakanına.
Şu anda
televizyonda izlenmekte bütçe görüşmeleri. Karaburun Belediye Başkanımız Sayın
Ahmet Çakır ve Ambarseki köyü Muhtarı, Ambarseki’de yapılacak olan balık
çiftliğiyle ilgili, Sayın Bakana ilgisi ve duyarlılığından dolayı
teşekkürlerini iletmektedirler.
Yine, bir başka
teşekkür: Urla Gülbahçe köyünde açılmak istenen taş ocakları Sayın Bakanımızın
ve ilgili arkadaşlarımızın duyarlılığı sonucunda durdurulmuştur. Bu nedenle
Urla Gülbahçe köyü sakinleri ve Yüksek Teknoloji Enstitüsü öğrencileri size
teşekkürlerini iletmektedirler.
Sayın Bakan, dün
bir cenaze nedeniyle İstanbul’a gitmek durumunda kaldım. Uçakla Sabiha Gökçen’e
indim, oradan araçla Kağıthane’deki camiye gittik ve cenazemizi defnettik.
Yolun sağında ve solundaki o devasa binaları, o iğrenç binaları gördüm.
Kağıthane’den sonra da dönüş için Atatürk Havalimanı’na gittim. Atatürk
Havalimanı’na giderken yine sağlı sollu, İstanbul’daki o devasa binaları
gördüm. 
Lütfen, çevreye
karşı duyarlılığınızın devam etmesini diliyorum. Teşekkür eder, başarılar
dilerim. 
BAŞKAN –
Teşekkür ederiz sayın milletvekilleri. 
Sayın bakanlar,
sıra sizde. 
Sayın Özhaseki,
buyurunuz. 
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Efendim, sırayla arkadaşlarımızın
sorularına cevap vermeye çalışacağım. 
Birincisi, Kadim
Bey’in sorduğu, köylerdeki çöplerin toplanması hususu. Bu konuda, büyükşehir
olmayan yerlerde çöplerin toplanması konusu il özel idarelerine verilmiş bir
görev olarak önümüzde duruyor. Bizlerden onlar çöp konteyneri istediklerinde,
bizim Çevre Yönetim Biriminde biriken cezalardan oluşan bir fonumuz var, çöp
konteyneri olarak onları dağıtmaya devam ediyoruz. Eğer Tokat İl Özel İdaresi
bizlerden bu konuda bir yardım isteyecek olursa bir dilekçeyle müracaat
etsinler, çöp konteynerlerini vermeye devam edelim. Çöp konteynerinde sıkıntı
yok. 
İkincisi, çatı
sularının kullanılmasıyla ilgili Ömer Bey’in bir sorusu vardı. “Gri su” diye
adlandırıyoruz bu suları. Özellikle bu suların nasıl toplanacağı ve nasıl
kullanılacağı hususunda arkadaşlarımız yönetmelik hazırlıyorlar. Akıllı
şehirler ve akıllı mahalleler konsepti içerisinde vazgeçilmezlerden birisi de
oranın kendi enerjisini üretebilen bir yapıya kavuştuğu gibi, bir taraftan da
oraya yağmış olan ne kadar su varsa onların bir yerde toplanması, arıtıldıktan
sonra kullanım suyu olarak dışarıda kullanılabileceği bir ortama kavuşturulması
hedeflenen bir projedir zaten. Uzun süredir arkadaşlarımızın bu konuda
çalışmaları da devam ediyor ama yönetmeliğini de hazırlıyorlar, yakında
çıkarırız onu. 
Bir başka konu
hava kirliliğiyle ilgili. Şu anda Bakanlık olarak tam 263 noktada hava
kirliliğini ölçüyoruz. Tehlikeli gördüğümüz yerlerde kısa, orta, uzun vadeli
projeler yapıyoruz. Hâliyle şehirde bulunan valilikler, belediyelerle ilgili
yaptığımız çalışma neticesinde o şehre uygun olan eylem planlarını da
kendilerine özellikle biz yönlendirerek veriyoruz, neler yapılacağı hususunu da
biz anlatıyoruz. Bu kirlilikten nasıl kurtulunacağı hususunu çevre il
müdürlüğümüzün de içerisinde bulunduğu bir komisyon marifetiyle devam
ettiriyoruz. Ama şu anda, hamdolsun, kırmızı noktaya gelmiş olan bir yer yok. Eğer
kırmızı noktaya gelen yer olursa zaten birinci tedbir olarak Enerji
Bakanlığının doğal gazı da o ile götürmesi öncelikler arasında diyerek de
yeniden onları da devreye sokuyoruz. 
Son üç yılda
Türkiye ortalamasında yaklaşık yüzde 20 bir iyileşme var. Bizim arkadaşlarımız,
bürokratlar çalışmalarına 2019 yılında AB normlarının yakalanması üzerinde
devam ediyorlar. İnşallah onu da başarırız diye düşünüyorum çünkü her yıl
yaptığımız çalışmalardan verim alıyoruz, gittikçe de seviye aşağı doğru
düşüyor. 
Kentsel dönüşüm
noktasında yeni yasaları hazırladık. Meclis, inşallah, uygun çalışma ortamına
girdiğinde ben biraz önce kürsüde de izah etmeye çalıştığım kentsel dönüşüm
yasalarının temel, ana ilkelerini ve orada olması gerekenleri tek tek izah
ederek burada sizlerin de huzuruna getirmeye çalışacağım. Şimdiye kadar yapılan
uygulamalarda birçok hatalar ve aksaklıklar var. Emin olun, şimdi izah etsem,
burada herkes “Doğru söylüyorsunuz.” der ama bu hatayı A partisi de yapıyor, B
partisi de yapıyor, C partisi de yapıyor. Bu hatalardan ders alarak artık
önümüze bakmamız lazım. Yani durduğu yerde yoğunluk artırarak iş yapmak kentsel
dönüşüm değil bana göre. Kat yüksekliği vererek yarısı müteahhide, yarısı
vatandaşa, kentsel dönüşüm değil bu. Vatandaşı yerinden çıkarıp bir yere
götürmek, olduğu yeri, boşalttığı yeri de büyük iş merkezlerine satmak asla
doğru bir hareket değil. Bütün bunların tek tek temel prensiplerini yazdık.
Getirdiğim zaman da öyle tahmin ediyorum ki burada arkadaşlarımızın oy
birliğiyle geçecek bir konu diye düşünüyorum. 2012’de çıktığında 52 ilde
belediyelerin bize talebi üzerine tam 209 tane riskli alan ilan etmişiz, 639
bin bağımsız birim var burada. Riskli yapı olarak da yani alan değil, tek tek
bina bazlı olarak da 524 bin adet bağımsız birim bize müracaat etmiş. Bu 524
bin bağımsız birimden 400 bini yıkılmış ama riskli alanlarda başarı oranı yüzde
11-12’lerde. Demek ki doğru olan “alan bazındaki kentsel dönüşüm” Türkiye’de
tam iyi uygulanmıyor. O zaman, işte, bunun yasasını yapmak, teşviklerini
vermek, vatandaşı buna özendirmek, alan bazlı dönüşüm yapmak esas. Alan bazlı
dönüşüm yaptığımızda ortaya hem mahalle konsepti çıkacak hem sosyal donatı
alanları düzgün bir şekilde verilmiş olacak. Özellikle İstanbul’da binayı yıkıp
yeniden yapsak bile, yoğunluk vermesek bile bir şeyi çözmüyoruz ki; otoparkını
çözmüyoruz, yeşil alanını çözmüyoruz, sosyal donatıyı koymuyoruz. İşte, bundan
vazgeçeceğimiz temel prensiplerin hepsini kanun olarak hazırladım. 
Seyit Bey gitti,
o da sormuştu, Büyükşehir Belediyesi Yasası’yla ilgili Genel Başkan
Yardımcılığım sırasında yaptığımız çalışmaları Seyit Bey’le de paylaşmıştım.
Üzerinde mutabık kaldığımız metotları daha sonra İçişleri Bakanlığına teslim
ettik, inşallah, önümüzdeki günlerde o da gelecek. Oralarda, kürsüde de Seyit
Bey’in izah ettiği bir konu vardı, bağımsız ilçelerin…
BAŞKAN – Sayın
Bakan, sürenin yarısı bitti ama siz devam ediyorsunuz. 
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Ben, müsaade ederseniz, Kalkınma
Bakanımızın hakkını kullanıyorum.
BAŞKAN –
Bilemem, siz bilirsiniz.
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Soru gelmedi, Lütfi Bey’in
anlattığı her şey anlaşıldığı için soru gelmemiş, onu ben kullanıyorum şimdi.
Evet, orada,
özellikle bağımsız ilçelerde büyükşehrin zabıta göndermesi, itfaiye
hizmetlerini vermesi veyahut da mezarlık hizmetlerini veriyor gibi olması
hakikaten zor; bunların ilçelere bırakılması doğru. O konularda hep mutabıkız,
inşallah, o da gelecek diye düşünüyorum ben.
CELAL DOĞAN
(İstanbul) – İlçe hiç yapamaz Başkan, o hiç yapamaz. İlçe istimlak bile
yapamaz, nereden yapacak?
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Mezarlık hizmetlerini verirler.
CELAL DOĞAN
(İstanbul) – Hangi kaynakla yapacak?
BAKİ ŞİMŞEK
(Mersin) – Sayın Bakanım, bu taslağı bir de Komisyon üyelerine gönderin de bir
görsünler yani bu hazırladığınız taslağı, sonradan kavga etmeyelim. 
CELAL DOĞAN
(İstanbul) – Kaynağını verirsen yapar ama istimlak edemez, o imkânı bile yok. 
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Şimdi, burada imara açılan tarım
alanlarının ne kadar bir alan olduğu soruluyor. Doğrusu, elimizde öyle bir veri
yok, bu konuyu araştıralım ama en azından ben kendi namıma söylüyorum, görev
yaptığım hiçbir yerde, belediyelerde veyahut da şu anda bakanlıklarda tarım
alanlarından 1 milimetre bile imara açılmış... Benim böyle bir günahım yok;
açılmasın diye de savaş veriyorum, kim getiriyorsa reddettirmek için elimden
geleni de yapıyorum o konuda, hiç kimsenin endişesi olmasın. Eğer açılan bir
alan varsa, isterseniz araştırıp ben size bildireyim Sayın Vekilim.
BARIŞ YARKADAŞ
(İstanbul) – Silivri’de açılıyor Sayın Bakan.
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Silivri’deki verilen yeri biraz
önce değerli vekilimiz verdi bana, ben içeriden bilgi istedim. KİPTAŞ’ın
yaptığı yeri söylüyorsunuz galiba…
BARIŞ YARKADAŞ
(İstanbul) – Evet Sayın Bakan. 
ÇEVRE VE
ŞEHİRCİLİK BAKANI MEHMET ÖZHASEKİ (Kayseri) – Büyükşehir Belediyesinden bana
gelen bilgi şöyle ama araştırmadım, direkt gelen bilgiyi aktarıyorum ben size
şimdi: 5.000’liklerde ve 1.000’liklerde kesinleşmiş olarak kentsel gelişim
alanı olarak verilmiş. Kentsel gelişim alanı olarak bir planda işli alan varsa,
doğrusu, o imara açılabilir alan demektir ama alt tarafın tarım alanı
olacağıyla ilgili bir kayıt orada yok gözüküyor. Ben araştıracağım, eğer tarım
alanıysa alt tarafı, gerçekten, o mücadeleyi hep beraber verelim. O konuda
kimsenin endişesi olmasın. 
BARIŞ YARKADAŞ
(İstanbul) – Engel olalım Sayın Bakan, on iki katlı bir bina dikmek istiyorlar
tarım alanının içine. 
BAŞKAN –
Teşekkür ederiz Sayın Bakan. 
Sayın Elvan,
buyurun.
KALKINMA BAKANI
LÜTFİ ELVAN (Mersin) – Sayın Başkan, soru yok ama sadece bir düzeltme yapacağım
kayıtlara geçmesi açısından. 
“11,1” yerine
“1,1”(x) ifadesini kullanmışım, o düzeltme
açısından…
Teşekkür
ediyorum.
BAŞKAN –
Teşekkür ederiz Sayın Bakan.
Sayın Gül,
buyurun.
ADALET BAKANI
ABDULHAMİT GÜL (Gaziantep) – Teşekkür ediyorum.
Ankara
Adliyesiyle ilgili çalışmalarımız devam etmektedir. Yeni Büyükşehir Belediye
Başkanımızla ilk atanır atanmaz konuştuğumuz konu Ankara Adliyesi olmuştu. Bu
konuda da AK PARTİ Ankara milletvekillerimiz, hukukçu arkadaşlarımızla,
Bakanımızla da yoğun çalışma içerisindeyiz. Bu konuda, hepsinin bir arada
toplandığı, başkentimize yakışır bir adliyeyi inşallah kazandırmış olacağız.
Adalet müzesiyle, kütüphanesiyle çok güzel, estetik bir şekilde,
cumhuriyetimize, başkentimize yakışır bir adliyeyi inşallah kazandıracağız. 
Nuriye ve
Semih’le ilgili, OHAL Komisyonuna bir çağrı hususunda… Biliyorsunuz, OHAL
Komisyonu bağımsız teşekkül ettirilen bir komisyondur ancak elbette komisyon,
bu hususla ilgili, bu hususla alakalı, kamuoyundaki bu tür değerlendirmeyi
kendileri takdir edebilir, değerlendirebilir. Biz de bu konunun ivedilikle, tüm
diğer dosyaların da ivedilikle öne alınması, değerlendirilmesi hususunda
komisyonun takdirine… Elbette biz de bir kez daha ifade ediyoruz. 
Sayın Şimşek
“Tutuklu erlerden hâlâ tutuklular var, silah kullanmayanlar var.” diye bir soru
sordu. Kendilerinin beyanlarına göre yani CTE’den aldığımız bilgiye göre
-bunlar çok sağlıklı da olmayabilir ama beyanlarına göre- er ve erbaş olarak
317 kişi şu anda tutukludur. Gerçekten mahkemelerimiz, er ve erbaşlarla ilgili
birçok… Sonuçlanan davalarla ilgili, beraatle sonuçlananların büyük çoğunluğu
erlerdir, erbaşlardır, öğrencilerdir. Bu konuda mahkemelerimiz gerçekten
titizlikle suçlu ve suçsuzu ayırt ediyor ve çok az bir rakam, genel itibarıyla
bakıldığında… Bunlar da şehitlerimizin olduğu 15 Temmuz Köprüsü’dür,
vatandaşlarımızın şehit olduğu yerlerde, o esnada bulunanlarla ilgili,
diğerleriyle ilgili, dijital veriler ya da başka delillerdir. Elbette biz,
genel olarak bizim baktığımız mahkemelerden çıkan sonuçlara göre bunu
söylüyoruz. Ama bu konuyla ilgili de elbette mahkemelerimiz titizlikle gayret
ediyorlar.
Yine, Sayın
Erdem’in sorusunu, engelli vatandaşlarımızın araçlarına haciz konulmaması
hususunu Aile Bakanlığımızla birlikte değerlendirelim. Onun vatandaşlarımıza
faydalı bir yönü varsa, bu konuda suistimal edilmeyecek şekilde bir durum varsa
değerlendirmeyi ben Aile Bakanımıza da iletmiş olacağım. 
(Mikrofon
otomatik cihaz tarafından kapatıldı) 
ADALET BAKANI
ABDULHAMİT GÜL (Gaziantep) – Bir de…
BAŞKAN – Süre
bitti Sayın Bakan. 
ADALET BAKANI
ABDULHAMİT GÜL (Gaziantep) – Yazılı cevap vereyim diğerlerine. 
BAŞKAN – Yazılı
cevap verebilirsiniz. Süre bitti. 
MERAL DANIŞ
BEŞTAŞ (Adana) – Bizim sorularımıza yanıt alamadık Sayın Bakan. 
FİLİZ
KERESTECİOĞLU DEMİR (İstanbul) – Bir iki dakika ekleseydiniz. 
MERAL DANIŞ
BEŞTAŞ (Adana) – Hiçbir sorumuza yanıt alamadık. 
BAŞKAN – İki
dakika…
ADALET BAKANI
ABDULHAMİT GÜL (Gaziantep) – Yazılı veririm. 
BAŞKAN – Peki,
teşekkür ederiz. 
Birleşime on
dakika ara veriyorum. 
Kapanma Saati: 23.01
DOKUZUNCU OTURUM
Açılma Saati: 23.16
BAŞKAN: Başkan Vekili Pervin BULDAN
KÂTİP ÜYELER: Mustafa AÇIKGÖZ (Nevşehir), Vecdi GÜNDOĞDU (Kırklareli) 
-----0-----
BAŞKAN – Sayın
milletvekilleri, Türkiye Büyük Millet Meclisinin 38’inci Birleşiminin Dokuzuncu
Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon ve
Hükûmet yerinde.
Şimdi, sırasıyla
dördüncü turda yer alan bütçe ile kesin hesapların bölümlerine geçilmesi
hususunu ve bölümlerini ayrı ayrı okutup oylarınıza sunacağım.
Çevre ve
Şehircilik Bakanlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
27) ÇEVRE VE ŞEHİRCİLİK BAKANLIĞI
1) Çevre ve Şehircilik Bakanlığı 2018 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 67.948.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 320.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 5.180.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 821.976.000
BAŞKAN – Kabul
edenler… Etmeyenler… Kabul edilmiştir.
 05 Çevre Koruma Hizmetleri 362.779.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 663.890.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 660.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 1.922.753.000
BAŞKAN – Kabul
edenler... Etmeyenler... Kabul edilmiştir.
Çevre ve
Şehircilik Bakanlığı 2018 yılı merkezî yönetim bütçesinin bölümleri kabul
edilmiştir.
Çevre ve
Şehircilik Bakanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Çevre ve Şehircilik Bakanlığı 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.627.272.186,00
Bütçe Gideri 2.179.925.287,12
İptal Edilen Ödenek 210.987.047,71
Ertesi Yıla Devredilen Ödenek 236.359.851,17
BAŞKAN – (A)
cetvelini kabul edenler... Etmeyenler... Kabul edilmiştir.
Çevre ve
Şehircilik Bakanlığı 2016 yılı merkezî yönetim kesin hesabının bölümleri kabul
edilmiştir.
Tapu ve Kadastro
Genel Müdürlüğü 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
27.75) TAPU VE KADASTRO GENEL
MÜDÜRLÜĞÜ
1) Tapu ve Kadastro Genel Müdürlüğü 2018 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 987.043.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 197.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 987.240.000
BAŞKAN – Kabul
edenler... Etmeyenler... Kabul edilmiştir.
Tapu ve Kadastro
Genel Müdürlüğü 2018 yılı merkezî yönetim bütçesinin bölümleri kabul
edilmiştir.
Tapu ve Kadastro
Genel Müdürlüğü 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Tapu ve Kadastro Genel Müdürlüğü 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 1.094.975.415,92
Bütçe Gideri 922.665.757,32
Ödenek Üstü Gider 10.082,38
İptal Edilen Ödenek 71.312.990,66
Ertesi Yıla Devredilen Ödenek 101.006.750,32
BAŞKAN – (A)
cetvelini kabul edenler... Etmeyenler... Kabul edilmiştir.
Tapu ve Kadastro
Genel Müdürlüğü 2016 yılı merkezî yönetim kesin hesabının bölümleri kabul
edilmiştir.
Kalkınma
Bakanlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
32) KALKINMA BAKANLIĞI
1) Kalkınma Bakanlığı 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 1.749.684.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 861.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 2.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 13.831.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 1.764.378.000
BAŞKAN – Kabul
edenler... Etmeyenler... Kabul edilmiştir.
Kalkınma
Bakanlığı 2018 yılı merkezî yönetim bütçesinin bölümleri kabul edilmiştir.
Kalkınma
Bakanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Kalkınma Bakanlığı 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 1.263.139.433,70
Bütçe Gideri 985.113.843,24
İptal Edilen Ödenek 278.025.590,46
BAŞKAN – (A)
cetvelini kabul edenler... Etmeyenler... Kabul edilmiştir.
Kalkınma
Bakanlığı 2016 yılı merkezî yönetim kesin hesabının bölümleri kabul edilmiştir.
Türkiye
İstatistik Kurumu 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
32.75) TÜRKİYE İSTATİSTİK KURUMU
1) Türkiye İstatistik Kurumu 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 390.736.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.435.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 392.171.000
BAŞKAN – Kabul
edenler... Etmeyenler... Kabul edilmiştir.
Türkiye
İstatistik Kurumu 2018 yılı merkezî yönetim bütçesinin bölümleri kabul
edilmiştir.
Türkiye
İstatistik Kurumu 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
2) Türkiye İstatistik Kurumu 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 383.160.836,00
Bütçe Gideri 286.784.662,26
İptal Edilen Ödenek 96.376.173,74
BAŞKAN – (A) cetvelini
kabul edenler... Etmeyenler... Kabul edilmiştir.
Türkiye
İstatistik Kurumu 2016 yılı merkezî yönetim kesin hesabının bölümleri kabul
edilmiştir.
GAP Bölge
Kalkınma İdaresi Başkanlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.34) GAP BÖLGE KALKINMA İDARESİ
BAŞKANLIĞI
1) GAP Bölge Kalkınma İdaresi Başkanlığı 2018 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 4.387.800
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.709.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 140.481.200
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 146.578.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 1.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 145.467.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 1.110.000
BAŞKAN – Kabul
edenler… Etmeyenler… Kabul edilmiştir.
 TOPLAM 146.578.000
BAŞKAN – Kabul
edenler... Etmeyenler... Kabul edilmiştir.
GAP Bölge
Kalkınma İdaresi Başkanlığı 2018 yılı merkezî yönetim bütçesinin bölümleri
kabul edilmiştir.
GAP Bölge
Kalkınma İdaresi Başkanlığı 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) GAP Bölge Kalkınma İdaresi Başkanlığı 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 85.603.000.00
Bütçe Gideri 75.122.032,70
İptal Edilen Ödenek 10.480.967,30
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 85.603.000,00
Tahsilat 78.859.635,58
BAŞKAN – (B)
cetvelini kabul edenler… Etmeyenler… Kabul edilmiştir.
GAP Bölge
Kalkınma İdaresi Başkanlığı 2016 yılı merkezî yönetim kesin hesabının bölümleri
kabul edilmiştir.
Doğu Anadolu
Projesi Bölge Kalkınma İdaresi Başkanlığı 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.54) DOĞU ANADOLU PROJESİ BÖLGE
KALKINMA İDARESİ BAŞKANLIĞI
1) Doğu Anadolu Projesi Bölge Kalkınma İdaresi
Başkanlığı 2018 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 275.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 157.699.000
BAŞKAN – Kabul
edenler… Etmeyenler… Kabul edilmiştir.
 TOPLAM 157.974.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 1.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 155.770.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 2.203.000
BAŞKAN – Kabul
edenler… Etmeyenler… Kabul edilmiştir.
 TOPLAM 157.974.000
BAŞKAN – Kabul
edenler... Etmeyenler... Kabul edilmiştir.
Doğu Anadolu
Projesi Bölge Kalkınma İdaresi Başkanlığı 2018 yılı merkezî yönetim bütçesinin
bölümleri kabul edilmiştir.
Doğu Anadolu
Projesi Bölge Kalkınma İdaresi Başkanlığı 2016 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Doğu Anadolu Projesi Bölge Kalkınma İdaresi
Başkanlığı 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 115.499.873,00
Bütçe Gideri 97.114.774,85
İptal Edilen Ödenek 18.385.098,15
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 108.535.000,00
Tahsilat 120.435.428,45
BAŞKAN – (B)
cetvelini kabul edenler… Etmeyenler… Kabul edilmiştir.
Doğu Anadolu
Projesi Bölge Kalkınma İdaresi Başkanlığı 2016 yılı merkezî yönetim kesin
hesabının bölümleri kabul edilmiştir.
Konya Ovası
Projesi Bölge Kalkınma İdaresi Başkanlığı 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.55) KONYA OVASI PROJESİ BÖLGE
KALKINMA İDARESİ BAŞKANLIĞI
1) Konya Ovası Projesi Bölge Kalkınma İdaresi
Başkanlığı 2018 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 346.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 212.961.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 213.307.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 151.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 212.001.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 1.155.000
BAŞKAN – Kabul
edenler… Etmeyenler… Kabul edilmiştir.
 TOPLAM 213.307.000
BAŞKAN – Kabul
edenler... Etmeyenler... Kabul edilmiştir.
Konya Ovası
Projesi Bölge Kalkınma İdaresi Başkanlığı 2018 yılı merkezî yönetim bütçesinin
bölümleri kabul edilmiştir.
Konya Ovası
Projesi Bölge Kalkınma İdaresi Başkanlığı 2016 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Konya Ovası Projesi Bölge Kalkınma İdaresi
Başkanlığı 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 138.165.117,00
Bütçe Gideri 133.536.501,69
İptal Edilen Ödenek 4.628.615,31
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 107.356.000,00
Tahsilat 115.035.541,69
BAŞKAN – (B)
cetvelini kabul edenler… Etmeyenler… Kabul edilmiştir.
Konya Ovası
Projesi Bölge Kalkınma İdaresi Başkanlığı 2016 yılı merkezî yönetim kesin
hesabının bölümleri kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2018 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri
okutuyorum:
40.56) DOĞU KARADENİZ PROJESİ BÖLGE
KALKINMA İDARESİ BAŞKANLIĞI
1) Doğu Karadeniz Projesi Bölge Kalkınma İdaresi
Başkanlığı 2018 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 580.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 144.616.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 145.196.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 5.000
BAŞKAN – Kabul edenler…
Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 144.496.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 695.000
BAŞKAN – Kabul
edenler… Etmeyenler… Kabul edilmiştir.
 TOPLAM 145.196.000
BAŞKAN – Kabul
edenler... Etmeyenler... Kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2018 yılı merkezî yönetim bütçesinin
bölümleri kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2016 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Doğu Karadeniz Projesi Bölge Kalkınma İdaresi
Başkanlığı 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 84.319.368,37
Bütçe Gideri 82.995.730,83
İptal Edilen Ödenek 1.323.637,54
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 76.300.000,00
Tahsilat 79.246.937,88
BAŞKAN – (B)
cetvelini kabul edenler… Etmeyenler… Kabul edilmiştir.
Doğu Karadeniz
Projesi Bölge Kalkınma İdaresi Başkanlığı 2016 yılı merkezî yönetim kesin
hesabının bölümleri kabul edilmiştir.
Adalet Bakanlığı
2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
08) ADALET BAKANLIĞI
1) Adalet Bakanlığı 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 1.860.291.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 224.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 11.853.890.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 13.714.405.000
BAŞKAN – Kabul
edenler... Etmeyenler... Kabul edilmiştir.
Adalet Bakanlığı
2018 yılı merkezî yönetim bütçesinin bölümleri kabul edilmiştir.
Adalet Bakanlığı
2016 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Adalet Bakanlığı 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 11.232.908.942,60
Bütçe Gideri 11.152.575.155,89
Ödenek Üstü Gider 92.549,09
İptal Edilen Ödenek 80.426.335,80
BAŞKAN – (A)
cetvelini kabul edenler... Etmeyenler... Kabul edilmiştir.
Adalet Bakanlığı
2016 yılı merkezî yönetim kesin hesabının bölümleri kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.41) CEZA VE İNFAZ KURUMLARI İLE
TUTUKEVLERİ İŞ YURTLARI KURUMU 
1) Ceza ve
İnfaz Kurumları ile Tutukevleri İş Yurtları Kurumu 2018 Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 1.093.526.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 1.093.526.000
BAŞKAN – Kabul
edenler... Etmeyenler... Kabul edilmiştir.
(B) cetvelini okutuyorum:
GELİR CETVELİ



Kodu


Açıklama


(TL)



 01 Vergi Gelirleri 532.000
BAŞKAN – Kabul
edenler… Etmeyenler… Kabul edilmiştir.
 03 Teşebbüs ve Mülkiyet Gelirleri 52.013.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 1.018.528.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 22.942.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 11.000
BAŞKAN – Kabul
edenler… Etmeyenler… Kabul edilmiştir.
 09 Ret ve İadeler -500.000
BAŞKAN – Kabul
edenler… Etmeyenler… Kabul edilmiştir.
 TOPLAM 1.093.526.000
BAŞKAN – Kabul
edenler... Etmeyenler... Kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2018 yılı merkezî yönetim
bütçesinin bölümleri kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2016 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Ceza ve İnfaz Kurumları ile Tutukevleri İş Yurtları
Kurumu 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.973.410.000,00
Bütçe Gideri 2.428.106.257,99
İptal Edilen Ödenek 545.303.742,01
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 977.979.000,00
Tahsilat 2.856.091.684,77
Ret ve İadeler 1.317.420,91
Net Tahsilat 2.854.774.263,86
BAŞKAN – (B)
cetvelini kabul edenler… Etmeyenler… Kabul edilmiştir.
Ceza ve İnfaz
Kurumları ile Tutukevleri İş Yurtları Kurumu 2016 yılı merkezî yönetim kesin
hesabının bölümleri kabul edilmiştir.
Türkiye Adalet
Akademisi 2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.10) TÜRKİYE ADALET AKADEMİSİ
1) Türkiye Adalet Akademisi 2018 Yılı Merkezî Yönetim
Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 22.585.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 22.585.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 802.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 21.443.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 340.000
BAŞKAN – Kabul
edenler… Etmeyenler… Kabul edilmiştir.
 TOPLAM 22.585.000
BAŞKAN – Kabul
edenler... Etmeyenler... Kabul edilmiştir.
Türkiye Adalet
Akademisi 2018 yılı merkezî yönetim bütçesinin bölümleri kabul edilmiştir.
Türkiye Adalet
Akademisi 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türkiye Adalet Akademisi 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 22.654.000,00
Bütçe Gideri 17.533.537,30
İptal Edilen Ödenek 5.120.462,70
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 21.117.000,00
Tahsilat 15.067.146,23
Ret ve İadeler 192,00
Net Tahsilat 15.066.954,23
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Adalet
Akademisi 2016 yılı merkezî yönetim kesin hesabının bölümleri kabul edilmiştir.
Hâkimler ve
Savcılar Kurulu 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
23) HÂKİMLER VE SAVCILAR KURULU
1) Hâkimler ve Savcılar Kurulu 2018 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve Güvenlik
Hizmetleri 64.966.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 64.966.000
BAŞKAN – Kabul
edenler... Etmeyenler... Kabul edilmiştir.
Hâkimler ve
Savcılar Kurulu 2018 yılı merkezî yönetim bütçesinin bölümleri kabul
edilmiştir.
Hâkimler ve
Savcılar Yüksek Kurulu 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Hâkimler ve Savcılar Yüksek Kurulu 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 55.378.000,00
Bütçe Gideri 51.839.604,72
İptal Edilen Ödenek 3.538.395,28
BAŞKAN
– (A) cetvelini kabul edenler... Etmeyenler... Kabul edilmiştir.
Hâkimler
ve Savcılar Yüksek Kurulu 2016 yılı merkezî yönetim kesin hesabının bölümleri
kabul edilmiştir.
Böylece,
dördüncü turda yer alan kuruluşların bütçeleri ve kesin hesapları kabul
edilmiştir; hayırlı olmalarını temenni ediyorum.
Sayın
milletvekilleri, dördüncü tur görüşmeleri tamamlanmıştır. Programa göre
kuruluşların bütçe ve kesin hesaplarını sırasıyla görüşmek için 16 Aralık 2017
Cumartesi günü saat 11.00’de toplanmak üzere birleşimi kapatıyorum.
Kapanma Saati: 23.38




(x) 503, 504 S. Sayılı Basmayazılar ve
Ödenek Cetvelleri 11.12.2017 tarihli 34’üncü Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Bu ifadeye ilişkin düzeltme bu
birleşim tutanağının …….. sayfasında yer almaktadır.


(x) Bu düzeltmeye ilişkin ifade bu
birleşim tutanağının …….. sayfasında yer almaktadır.





