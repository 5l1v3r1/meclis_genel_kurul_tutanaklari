



TBMM Tutanak Müdürlüðü




 
 TÜRKİYE
BÜYÜK MİLLET MECLİSİ
 TUTANAK DERGİSİ

 73’üncü
Birleşim
 14
Nisan 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bursa Milletvekili Orhan Sarıbal’ın, çatışmalar
nedeniyle harabeye dönen yerleşim yerleri için alınan kamulaştırma kararlarına
ilişkin gündem dışı konuşması
2.- Kahramanmaraş Milletvekili İmran Kılıç’ın, 14-20
Nisan Kutlu Doğum Haftası’na ilişkin gündem dışı konuşması
3.- Bitlis Milletvekili Mizgin Irgat’ın, Kürt
siyasetçilere yönelik gözaltı ve tutuklamalara ilişkin gündem dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
Kutlu Doğum Haftası münasebetiyle Hazreti Muhammed’i rahmetle andığına ve Enfal
katliamının yıl dönümüne ilişkin konuşması 

VI.- AÇIKLAMALAR
1.- Manisa Milletvekili Mazlum Nurlu’nun, millî
bayramların eğlence programı değil, ulusal kurtuluş mücadelesinin, birlik ve
bütünlüğün simgesi ve cumhuriyetin temel değerleri olduğuna ilişkin açıklaması
2.- Bursa Milletvekili Erkan Aydın’ın, Çanakkale
Savaşlarında en çok şehit veren Bursa’ya da İstiklal Madalyası verilmesini talep
ettiğine ilişkin açıklaması
3.- Hatay Milletvekili Serkan Topal’ın,
Hatay’ın İskenderun ilçesinin Denizciler Mahallesi’nin ilçe yapılmasını talep
ettiğine ilişkin açıklaması
4.- Afyonkarahisar Milletvekili Hatice Dudu Özkal’ın, grubunda şampiyon olarak Birinci Lig’e çıkan
Afyon Belediyespor Erkek Voleybol Takımı’nı tebrik ettiğine ilişkin açıklaması
5.- Denizli Milletvekili Cahit Özkan’ın, ekonomik
kalkınmayı gerçekleştirmek için başkanlık
sistemine dayanan yeni anayasayı desteklediğine ilişkin açıklaması
6.- Çanakkale Milletvekili Bülent Öz’ün, Çanakkale’de
TEDAŞ için bir irtibat bürosu açılarak vatandaşların işlemler için Bursa’ya gitmesini
önleyecek bir girişimin olup olmadığını öğrenmek istediğine ilişkin açıklaması
7.- Amasya Milletvekili Mustafa Tuncer’in, Amasya Karakeçili Vadisi’ndeki HES
inşaatının durdurulmasını talep ettiğine ilişkin açıklaması
8.- Hatay Milletvekili Birol Ertem’in, Millî Eğitim
Bakanlığının şube müdürlüğü atamalarıyla ilgili Danıştay kararına neden uymadığını
öğrenmek istediğine ilişkin açıklaması
9.- Muğla Milletvekili Akın Üstündağ’ın, Suriyeli
mültecilerin turistik bölgelere yerleştirilmelerinin turizmi olumsuz
etkileyeceğine ilişkin açıklaması
10.- İstanbul Milletvekili Mihrimah Belma Satır’ın, 2016
yılından itibaren iki yıl süreyle Birleşmiş Milletler Kadının Güçlenmesi Prensipleri
İş Dünyası Sözcüsü olarak atanan Nur Ger’i tebrik ettiğine ilişkin açıklaması
11.- Denizli Milletvekili Kazım Arslan’ın, ören
yerlerine, sanat ve kültür alanlarına giriş ücretlerinin çok yüksek olduğuna
ilişkin açıklaması
12.- Ağrı Milletvekili Cesim Gökçe’nin, Ağrı’nın düşman
işgalinden kurtuluşunun 98’inci yıl dönümüne ilişkin açıklaması
13.- İstanbul Milletvekili Filiz Kerestecioğlu Demir’in,
parti binalarını yakmanın, Anayasa ve Anayasa Mahkemesi kararlarını tanımamanın,
belediyelere kayyum atamak ve siyasetçileri tutuklamanın sivil darbe olduğuna
ilişkin açıklaması
14.- Sivas Milletvekili Ali Akyıldız’ın, art niyetli işverenlerin
İŞKUR üzerinden işçi almak suretiyle işçilik maliyetlerini düşürdüklerine ve bu
konuya çözüm bulunması gerektiğine ilişkin açıklaması
15.- Adıyaman Milletvekili Behçet Yıldırım’ın, İdil’de duvarlara,
kapılara gayriahlaki sözler yazan zihniyeti ve kişileri kınadığına ilişkin
açıklaması
16.- Manisa Milletvekili Erkan Akçay’ın, Ege
Denizi’ndeki Türk adalarında Yunanistan’ın işgalinin devam ettiğine ve
Hükümetin bu konudaki tavrını açık bir şekilde ortaya koyması gerektiğine
ilişkin açıklaması
17.- Diyarbakır Milletvekili İdris Baluken’in, Türkiye
Büyük Millet Meclisinin El Enfal operasyonlarını soykırım olarak tanıması
gerektiğine ve AKP tarafından devreye konan darbe konseptinin devam ettiğine
ilişkin açıklaması
18.- Aksaray Milletvekili İlknur İnceöz’ün, Diyarbakır
Milletvekili İdris Baluken’in yaptığı açıklamasındaki bazı ifadelerine ilişkin
açıklaması
19.- Diyarbakır Milletvekili İdris Baluken’in, Meclis
İdare Amiri Salim Uslu’ya annesinin, Ankara Milletvekili Aydın Ünal’a babasının
vefatları nedeniyle başsağlığı dileğinde bulunduğuna ve Kilis’te yapılan çete
saldırılarıyla ilgili istenen bilgilendirmenin yapılmamasının Hükûmetin
saygısızlık düzeyini gösterdiğine ilişkin açıklaması
20.- İzmir Milletvekili Oktay Vural’ın,
dokunulmazlıklarla ilgili geçici düzenlemeyi destekleyeceklerine ilişkin
açıklaması

VII.- SATAŞMALARA İLİŞKİN KONUŞMALAR
1.- Diyarbakır Milletvekili İdris Baluken’in, Aksaray
Milletvekili İlknur İnceöz’ün yaptığı açıklaması sırasında Halkların Demokratik
Partisine sataşması nedeniyle konuşması
2.- Aksaray Milletvekili İlknur İnceöz’ün, Diyarbakır
Milletvekili İdris Baluken’in sataşma nedeniyle yaptığı konuşması sırasında Adalet
ve Kalkınma Partisine sataşması nedeniyle konuşması
3.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması
4.- Diyarbakır Milletvekili İdris Baluken’in, Ankara
Milletvekili Murat Alparslan’ın HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
5.- Manisa Milletvekili Erkan Akçay’ın, Mardin
Milletvekili Mithat Sancar’ın AK PARTİ grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
6.- İstanbul Milletvekili Engin Altay’ın, Mardin
Milletvekili Mithat Sancar’ın AK PARTİ grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
7.- Amasya Milletvekili Mehmet Naci Bostancı’nın,
Mardin Milletvekili Mithat Sancar’ın AK PARTİ grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
8.- Mardin Milletvekili Mithat Sancar’ın, Manisa
Milletvekili Erkan Akçay’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
9.- İstanbul Milletvekili Engin Altay’ın, Mardin
Milletvekili Mithat Sancar’ın sataşma nedeniyle yaptığı konuşması sırasında
şahsına sataşması nedeniyle konuşması
10.- Mardin Milletvekili Mithat Sancar’ın, İzmir
Milletvekili Oktay Vural’ın yaptığı açıklaması sırasında Halkların Demokratik
Partisine sataşması nedeniyle konuşması
11.- Kocaeli Milletvekili Haydar Akar’ın, İstanbul
Milletvekili Garo Paylan’ın 273 sıra sayılı Kanun Tasarısı’nın 29’uncu
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
12.- Aksaray Milletvekili İlknur İnceöz’ün, İstanbul
Milletvekili Garo Paylan’ın 273 sıra sayılı Kanun Tasarısı’nın 29’uncu
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
13.- Osmaniye Milletvekili Ruhi Ersoy’un, İstanbul
Milletvekili Garo Paylan’ın 273 sıra sayılı Kanun Tasarısı’nın 29’uncu
maddesiyle ilgili önerge üzerinde yaptığı konuşması sırasında Milliyetçi
Hareket Partisine sataşması nedeniyle konuşması
14.- İstanbul Milletvekili Garo Paylan’ın, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması
15.- Aksaray Milletvekili İlknur İnceöz’ün, İstanbul
Milletvekili Garo Paylan’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
16.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
17.- Diyarbakır Milletvekili İdris Baluken’in, Aksaray
Milletvekili İlknur İnceöz’ün yerinden sarf ettiği ifadeleri sırasında şahsına
sataşması nedeniyle konuşması

VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- MHP Grubu adına Grup Başkan Vekilleri İzmir
Milletvekili Oktay Vural ve Manisa Milletvekili Erkan Akçay’ın, enerjide dışa
bağımlılığının azaltılması için yapılması gerekenlerin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/157)
2.- HDP Grubu adına Grup Başkan Vekili Diyarbakır
Milletvekili İdris Baluken’in, Diyarbakır, Suruç ve Ankara katliamlarının gerçekleşmesi
sürecinde adli ve idari ihmallerin, açıkların ve varsa kasıtların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/158)
3.- Şırnak Milletvekili Ferhat Encu ve 23
milletvekilinin, doğu ve güneydoğu illerinde uygulanan fiilî olağanüstü hâl
durumu nedeniyle eğitimde yaşanan aksaklıkların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/159)

IX.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, 10/10/2015 tarihinde DAİŞ tarafından
Ankara Garı önünde gerçekleştirilen Ankara katliamının tüm boyutlarıyla
araştırılması, ihmal ve kasıtların açığa çıkarılması ve tarihin en kanlı
saldırılarından biri olan bu katliamın karanlıkta kalmaması amacıyla 14/4/2016
tarihinde Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 14 Nisan 2016 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; bastırılarak
dağıtılan (11/5), (11/6), (11/8) ve (11/7) esas numaralı Gensoru Önergelerinin
Genel Kurulun 18 Nisan 2016 Pazartesi günkü gündemin "Özel Gündemde Yer
Alacak İşler" kısmının sırasıyla 1, 2, 3 ve 4’üncü sıralarına alınmasına
ve Anayasa’nın 99’uncu maddesi gereğince gündeme alınıp alınmayacağı
hususundaki görüşmelerinin bu birleşimde yapıImasına; 277 ve 278 sıra sayılı
Kanun Tasarılarının İç Tüzük’ün 91’inci maddesine göre temel kanun olarak
bölümler hâlinde görüsülmesine ilişkin önerisi 

B) Danışma Kurulu Önerileri
1.- Danışma Kurulunun, Genel Kurulun 14/4/2016 tarihli
bugünkü birleşiminde 273 sıra sayılı Kanun Tasarısı’nın görüşmelerinin tamamlanmasına
kadar çalışmalarını sürdürmesine, daha önce çalışmasına karar verilen 15 Nisan
2016 Cuma günü toplanmamasına ilişkin önerisi 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı, Genel Kadro ve Usulü
Hakkında Kanun Hükmünde Kararnamede Değişiklik Yapılmasına Dair Kanun Tasarısı,
Konya Milletvekili Mustafa Kalaycı’nın; 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Milliyetçi Hareket Partisi Grup Başkan Vekili Manisa
Milletvekili Erkan Akçay’ın; 2022 sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Diyarbakır Milletvekili Nursel Aydoğan’ın; 2022
sayılı 65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda ve 2828 Sayılı Sosyal Hizmetler Kanununda
Değişiklik Yapılmasına Dair Kanun Teklifi, Denizli Milletvekili Kazım
Arslan’ın; 2022 Sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda Değişiklik Yapılmasına Dair
Kanun Teklifi, Bursa Milletvekilleri Hüseyin Şahin ve Hakan Çavuşoğlu ile 115
Milletvekilinin; Bazı Kanunlarda Değişiklik Yapılmasına Dair Kanun Teklifi, Şanlıurfa
Milletvekilleri Faruk Çelik ve Ahmet Eşref Fakıbaba ile 7 Milletvekilinin;
Şanlıurfa İline İstiklal Madalyası Verilmesi ile Bazı Kanunlarda Değişiklik
Yapılmasına Dair Kanun Teklifi ile Plan ve Bütçe Komisyonu Raporu (1/694,
1/689, 2/393, 2/403, 2/404, 2/899, 2/922, 2/923) (S. Sayısı:273)

XI.- OYLAMALAR
1.- (S. Sayısı:273) 65 Yaşını Doldurmuş Muhtaç, Güçsüz
ve Kimsesiz Türk Vatandaşlarına Aylık Bağlanması Hakkında Kanun ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
oylaması

XII.- YAZILI SORULAR VE CEVAPLARI
1.- İstanbul
Milletvekili Mustafa Sezgin Tanrıkulu'nun, banka borçları nedeniyle el konulan
tarım arazilerine ilişkin sorusu ve Başbakandan sorusu ve Başbakan Yardımcısı
Mehmet Şimşek’in cevabı (7/2667)
2.- İstanbul Milletvekili Mustafa Sezgin Tanrıkulu'nun,
çalışma ziyaretlerine eşlik eden gazetecilere ilişkin sorusu ve Başbakan
Yardımcısı Mehmet Şimşek’in cevabı (7/3177)
14 Nisan 2016 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Pervin BULDAN 
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya) 
----- 0 -----
BAŞKAN
– Türkiye Büyük Millet Meclisinin 73’üncü Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız. 
Yoklama
için üç dakika süre vereceğim. Sayın milletvekillerinin oy düğmelerine basarak
salonda bulunduklarını bildirmelerini, bu süre içerisinde elektronik sisteme
giremeyen milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla üç dakikalık süre içerisinde Başkanlığa
ulaştırmalarını rica ediyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, tarımda büyüme ve fiyat artışları hakkında söz isteyen Bursa
Milletvekili Sayın Orhan Sarıbal’a aittir. 
Sayın
Sarıbal, buyurun. (CHP sıralarından alkışlar)
Süreniz
beş dakika.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bursa Milletvekili Orhan Sarıbal’ın, çatışmalar
nedeniyle harabeye dönen yerleşim yerleri için alınan kamulaştırma kararlarına
ilişkin gündem dışı konuşması
ORHAN
SARIBAL (Bursa) – Sayın Başkan, değerli milletvekilleri; haziran seçimlerinin
ardından bölgede çatışmaların artmasıyla harabeye dönen kentler için Bakanlar
Kurulu tarafından kamulaştırma kararı art arda gelmeye başladı. 5 Nisanda
alınan karar 11 Nisanda Resmî Gazete’de yayımlanarak yürürlüğe girdi. Karara
göre, 4 il, 7 ilçede, 13 bölge, Emniyet Genel Müdürlüğünün kullanımı için
İçişleri Bakanlığına izin verildi. Kamulaştırma kararına göre, sadece çatışma
ve operasyonların sürdüğü kentler değil, İstanbul, Ankara, Adana, Mersin ve
buna benzer büyükşehirlerde karakol kurma planları devrede. Anlaşılan, bu
uygulama ülke geneline yayılacaktır. 
Türkiye
hızla demokratik hukuk devletinden uzaklaşıp polis devleti oluyor. Sorunları
çözmek gibi planları olmayanların başvurduğu yöntem güvenlikçi anlayışı
güçlendirmek olmuştur. Böylelikle, barışçı, demokratik bir anlayıştan
uzaklaşıyoruz, polis devleti olma yolunda geri dönülmesi mümkün olmayan adımlar
atıyoruz. 
Diyarbakır’ın
Sur ilçesinde Bakanlar Kurulu 25 Mart 2016 günü acele kamulaştırma kararı
almıştır. Sur’un tarihî dokusu koruma imar planında dikkate alınmış ancak şimdi
bu planda olmayan yollar meydanda görünüyor. 
Dünya
kültür mirası güvenlik politikalarıyla güvenli kılınamaz. Sur’da şu anda
yürütülen her faaliyet 2863 sayılı Kültür ve Tabiat Varlıklarını Koruma
Yasası’na aykırıdır. Sur için acele kamulaştırmanın İstanbul Sulukule ve
Tarlabaşı yıkımlarıyla, Bursa Doğanbey kentsel dönüşümüyle aynı mantığı
taşıması gerçekten üzücüdür. Kentin yoksulları, çalışanları, işçi sınıfı,
ötekileri bu kent merkezlerinde istenmiyor. Bu bir bakıma bir kültür kıyımı
olarak karşımıza çıkmaktadır. 
Değerli
milletvekilleri, Sur’daki mekânlar ve mahalleler ve iktidarın başını
ağrıtabilecek diğer bütün sokaklar ne yazık ki artık bu ülkede Sur olarak
değerlendirilmektedir. Siyasi iktidar, kendi siyasal geleceği ve yandaşları
için yapay büyüme aracı olarak gördüğü konut ve müteahhitlik hizmetlerini
ülkenin her yerinde hayata geçirebilmektedir. Çatışmasızlık süreci sonrasında
harabeye dönen Sur’un yanı sıra, Cizre, Nusaybin, Silopi ve diğer kentlerde bu
süreç bu şekilde hayata geçirilebilir. Şok Doktrini çalışmasında anlatıldığı
gibi felaket kapitalizmi Sur’da uygulanmaya konulmuş olabilir. Felaket
beklentileri zamanlarında ya da felaketlerin ertesinde oluşan olağanüstü hâl
durumlarının sermayeye büyük fırsatlar tanıyacağını hep birlikte biliyoruz ve
gördük. Böyle zamanlarda rahatlıkla uygulanacağını biliyoruz bu tür
uygulamaların. Ne yazık ki New Orleans sel felaketi böyle bir yaklaşımın tam da
sonucunu bize sunmuştur. Sosyal konutlardan çıkmayan vatandaşları bir sel yok
etmiştir ve bunun üzerinden aynen şunu söylemiştir yetkililer: “Bizim
başaramadığımızı ne yazık ki Tanrı başarmıştır.” 
Evet,
değerli milletvekilleri, yine, 273 sıra sayılı Kanun Tasarısı’nın 26’ncı
maddesinde aynen şöyle bir ibare var, “Kamu düzeni ve güvenliğinin olağan
hayatı durduracak ve kesintiye uğratacak şekilde bozulduğu yerlerde…” diye bir
cümle var. Bu cümleyle, artık bu ülkede her mahallede, her sokakta, her yerde
siyasal iktidar istediği dönüşümü yapacaktır ve bu madde -eğer geçerse değerli
milletvekilleri- Anayasa’nın 35’inci ve 36’ncı maddelerine, 125’inci maddesine,
138’inci maddesine aykırıdır. Alınan bu acele kamulaştırma kararının halkın
görüşü alınmadan ve saklanarak alınması hukuka, demokratik sosyal devlet
ilkesine, mülkiyet, eşitlik, konut dokunulmazlığı ve barınma hakkı ilkelerine
uygun olmadığından eğer bu madde uygulanırsa kişiler bulundukları bölgelerinde
mülteci statüsüne gireceklerdir, bu da o ülkede hukukun tükendiğini, hukukun
üstünlüğü değil, üstünlerin ve egemenlerin diktatöryalarının uygulandığı
anlamına gelmektedir.
Değerli
milletvekilleri, evet, bu ülkede gerçekten kamu düzeninin ve güvenliğinin
olağan hayatı durduracak ve kesintiye uğratacak şekilde bozulduğu yerlerle
ilgili bir sorun var. Sorun, ülke düzenini bozan, yaşamımızı riske atan bir AKP
iktidarıdır. Evet, bir acil el atmaya ihtiyaç var. AKP’yi bu ülkeden el atma
yöntemiyle bir an önce uzaklaştırmamız gerekiyor.
Saygılar
sunuyorum. (CHP sıralarından alkışlar)
NAZIM
MAVİŞ (Sinop) – Sandık daha yeni kalktı, haberin yok herhâlde.
BAŞKAN
– Teşekkür ederiz Sayın Sarıbal.
Gündem
dışı ikinci söz 14-20 Nisan Kutlu Doğum Haftası münasebetiyle söz isteyen
Kahramanmaraş Milletvekili Sayın İmran Kılıç’a aittir. 
Sayın
Kılıç, süreniz beş dakika.
Buyurun.
(AK PARTİ sıralarından alkışlar)
2.- Kahramanmaraş Milletvekili İmran Kılıç’ın, 14-20
Nisan Kutlu Doğum Haftası’na ilişkin gündem dışı konuşması
İMRAN
KILIÇ (Kahramanmaraş) – Sayın Başkan, değerli milletvekilleri; hepinizi
saygıyla selamlıyorum.
Peygamberimiz
(SAV)’in dünyayı teşriflerinin yıl dönümünün bir hafta süreyle kutlandığı yeni
bir Kutlu Doğum Haftası’nı daha idrak ediyoruz. Bu hafta içerisinde
Peygamberimiz’i anmak ve onun mesajlarını anlamak amacıyla çeşitli etkinlikler
düzenlenmektedir. Diyanet İşleri Başkanlığı bu sene yüce dinimizin tevhit
inancı ve vahdet anlayışına dikkat çekmek ve bu konuda bir bilinç oluşturmak
maksadıyla Kutlu Doğum Haftası’nda “Hazreti Peygamber, Tevhit ve Vahdet”
temasını gündeme taşımış ve bu konu işlenmektedir. “İnsanlığı diriltmek,
insanlığı yaşatmak ve yüceltmek için gelin birlik olalım.” çağrısıyla
Peygamberimiz’in (SAV) ortaya koyduğu örneklik çerçevesinde tevhit ve vahdet
konusu bütün yönleriyle ele alınmaktadır. Tevhit, yüce Rabb’imizin varlığını ve
birliğini gönülden tasdik etmek ve ona hiçbir şeyi ortak koşmamaktır. İnsanın
yaradılış gaye ve hikmeti tevhide dayanır. Bütün peygamberler tevhit inancını
yeryüzünde yaymak ve hâkim kılmak üzere gönderilmişlerdir. Peygamberimiz (SAV)
sadece tevhit inancını değil beraberinde vahdet anlayışını da getirmiştir. Bu
anlayış ensar ve muhacir arasında zirveye çıkan kardeş olma, birlik olma, bütün
olmaya dair en nadide örnekleri insanlığa takdim etmiştir. Bu anlayışla
dilleri, renkleri, ırkları farklı ama gayeleri, gönülleri aynı birler bin,
binler bir olmuştur. Tevhit sadece bir inanç ve düşünce sistemi değil, bir
hayat tarzı, yaşama sevinci olup Rabb’imize, kendimize, çevremize ve kâinata
karşı sorumluluğumuzun bilincinde olmaktır. Bu inancın toplumsal hayattaki
karşılığı vahdet, kardeşlik, eşitlik, dostluk, sevgi, saygı, adalet, iyilik,
yardımlaşma, dayanışma ve paylaşmadır, birlikte yaşama, ortak değerlere
kenetlenme ve ortak ideallere yönelmedir. Vahdet, medeniyetimizin ortaya
koyduğu büyük tecrübelerin farkında olmak, birbirimizin mezhebini, meşrebini,
ırkını, dilini, coğrafyasını, ideolojisini değil İslam’ın tevhit ve birlik
anlayışını esas almakla mümkündür. Birliğe, dirliğe ve huzura giden yolda
insanların yüzünü güldürmenin yolu da bundan geçmektedir. “Gelin, birlik
olalım, işi kolay kılalım. / Sevelim, sevilelim, dünya kimseye kalmaz. / Bir
olalım, iri olalım, diri olalım.” 
Değerli
kardeşlerim, Peygamberimiz’in (SAV) kutlu doğumunda o yüce resulden ben bazı
mesajları sizlerle paylaşmak istiyorum, şöyle buyurmuştur o yüce Peygamber:
“İman etmedikçe cennete giremezsiniz, birbirinizi sevmedikçe de iman etmiş
olmazsınız. Müslüman o kimsedir ki elinden ve dilinden başkaları zarar görmez.
Faydasız sözleri ve işleri terk etmesi kişinin iyi Müslüman oluşunun
alametlerindendir. Kendinize istediğinizi başkaları için de istemedikçe gerçek
mümin olamazsınız.” Peygamberimiz (SAV)’in getirmiş olduğu Kur’an’daki en temel
hükümlerden birisi de şudur: “Haram ve helale dikkat etmeyen dinini ve ırzını
koruyamaz. Bir insanı öldüren bütün insanlığı öldürmüş, bir insanı yaşatan
bütün insanlığı yaşatmış gibidir.” 
Peygamberimiz
(SAV) Efendimiz’in kutlu doğumlarının seneidevriyesinin hepimize hayırlı
olmasını, insanlık âlemine ve İslam âlemine birlik, dirlik, güzellikler
getirmesini diliyor, hepinizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Kılıç. 
Gündem
dışı üçüncü söz gözaltı ve tutuklamalar hakkında söz isteyen Bitlis
Milletvekili Sayın Mizgin Irgat’a aittir. 
Süreniz
beş dakika Sayın Irgat. 
Buyurun.
(HDP sıralarından alkışlar) 
3.- Bitlis Milletvekili Mizgin Irgat’ın, Kürt siyasetçilere
yönelik gözaltı ve tutuklamalara ilişkin gündem dışı konuşması
MİZGİN
IRGAT (Bitlis) – Sayın Başkan, değerli üyeler; bugün tarih 14 Nisan 2016.
Bundan yedi yıl önce aynen bugün, 14 Nisan 2009 tarihinde Diyarbakır merkezli
başlatılan Kürt siyasetçilerine yönelik siyasi soykırım operasyonlarının yıl
dönümü. 2009 senesinde bugün adına paralelciler dediğimiz yetkililerle
birlikte, bugün yargılanan, tutuklanan, meslekten uzaklaştırılan paralelci
savcılar, hâkimler eşliğinde siyaset yapan Kürt siyasetçilerine, kadın, erkek,
gençlik parti çalışanlarına bir operasyon düzenlenmiş ve 10 bine yakın Kürt
siyasetçi cezaevine atılmıştır. Bu tarihin akabinde avukatlar, gazeteciler bu
ülkede siyaset yapan ve “Muhalifim.” diyen herkes tek tek cezaevlerine doldurulmuştu.
Âdeta bu ülkenin etrafına bir tel örgü sarılmış ve Türkiye, büyük bir cezaevi,
büyük bir hapishaneye dönüştürülmüştü. Ardından o günün operasyonunu yapanlar
bugün yargılandı, bugün tarih önünde yanlış yaptıkları ispatlandı ve yaptıkları
mesleklerinden uzaklaştırıldı. 
Bugün
aynı gün, yani bu sabah 14 Nisanda en büyük bileşenimiz DBP’nin Diyarbakır il
eş başkanları, Kayapınar ilçe eş başkanları ve parti çalışanları büyük bir
operasyonla gözaltına alınmış, aldıkları hukuksuz kararlarla, şu anda, şu dakikada
parti binalarında hukuka aykırı aramalar gerçekleştirilmektedir. Ve yine aynı
zihniyet ve yine aynı çalışma tarzı ve yine aynı hukuksuz işlemlerle şu an
gözaltılar devam etmekte ve il eş başkanlarımız şu an operasyonlarla gözaltına
alınmış, siyasi çalışmalarına âdeta bir darbeyle el konulmuştur. 
İnsanlık
tarihi bu sürece büyük bedellerle yani hukuksuzluğu, adalet arayışını ve
antidemokratik uygulamaları, ta, üç yüz yıl önce yani Magna Carta’dan başlayarak
1215’ten Habeas Corpus’a kadar, İnsan Hakları Evrensel Bildirgesi’ne kadar
büyük bedeller ödeyerek geldi. İnsan hakları hukuku noktasındaki aşamada
maalesef bugün, Türkiye’de iktidarın, muktedirin ayak altına aldığı ve bu
insanlık mücadelesini yok ettiği bugünlerde, maalesef her gün aynı operasyonlarla,
siyasi soykırım operasyonlarıyla maalesef insanlarımız gözaltına alınıyor ve
özelde partimiz, Halkların Demokratik Partisi, en büyük bileşenimiz DBP ve
diğer gençlik ve kadın çalışanlarımız gözaltına alınıyor. Yaklaşık bundan
birkaç gün önce tekrar, Diyarbakır’da KJA ve yerel yönetimler binamızda hakeza
hukuka aykırı bir şekilde baskın yapılmış ve orada çalışanlar gözaltına alınmış
ve tutuklanmışlardır.
Dolayısıyla
da bugün siyasi soykırımın yıl dönümünde yani 14 Nisanda bizler Hakların
Demokratik Partisi olarak hiçbir darbeye, hiçbir hukuksuzluğa, gözaltına ve
tutuklamalara boyun eğmedik. Evet, on bin insan cezaevine atıldı ama on bin
güçlü siyasetçi tahliye olup tekrar siyasi hayatına, çalışmalarına devam etti. 
Evet,
nasıl ki 2009 paralelcileri yargılandıysa, nasıl ki hukuk önünde mahkûm olduysa
bugünün hâkim ve savcıları da yarın hukuk önünde hesap vereceklerdir. Biz, bunu
çok iyi biliyoruz. O yüzden şimdiden buradan uyarıyoruz: Yanlışlarınızdan
vazgeçin. Bu halkın özgürlük, adalet ve onur mücadelesi yok olmayacaktır. Buna
hiçbir infaz, hiçbir tehdit, hiçbir cezaevi engel olmadı, olmayacaktır. 
Bizler
Halkların Demokratik Partisi olarak bu Mecliste, sokakta, Türkiye’nin her
yerinde siyasi çalışmalarımıza son hız devam edeceğiz. 
(Mikrofon
otomatik cihaz tarafından kapatıldı) 
MİZGİN
IRGAT (Devamla) - Dolayısıyla da bu ülkenin en büyük sorunu olan haksız
tutuklama, yakalamaya bir an önce son verilmeli. 
Siyasi
soykırım operasyonlarının bir an önce ortadan kaldırılması adına buradan tüm
Genel Kurula, hukukçuyum diyen herkese sesleniyorum…
BAŞKAN
– Sayın Irgat, size pozitif ayrımcılık yapabilirim, bir dakika ek süre
verebilirim. 
Buyurun,
tamamlayın lütfen. 
MİZGİN
IRGAT (Devamla) - Buradan kendisini hukuka adayan, hukuka inanan, insan hak ve
hukukunu kendisine felsefe edinen herkese -özelde aslında gündem dışı olarak
konuştuğum bu konu, Türkiye'nin gerçek gündemi olarak ele alınmalı- ve bir an
önce iktidarın elinde maşa olarak tuttuğu Hâkimler Savcılar Kurulundan
başlayarak iktidarın bağımlısı ve iktidarın bir memuru gibi çalışan savcı ve
hâkimlere sesleniyoruz: Bu hukuksuzluktan vazgeçin. Hukuk fakültesinde ve sözde
Adalet Akademisinde aldığınız eğitimlere denk bir şekilde, imzacı olduğumuz
sözleşmelere ve hukuka bağlı bir şekilde çalışmalarımızı yürütüp ve aslolan
adalet deyip bir gün adaletin herkese ama herkese lazım olabileceğini unutmadan
faaliyetlerimizi yürütüp herkesi adalete ve hukuka bağlı kalmaya davet
ediyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederiz Sayın Irgat.
Sayın
milletvekilleri, gündeme geçmeden önce sisteme giren sayın milletvekillerine İç
Tüzük’ün 60’ıncı maddesine göre yerlerinden kısa söz vereceğim. Talepleri
doğrultusunda sayın grup başkan vekillerine de söz vereceğim. Ancak sayın
milletvekillerine söz vermeden önce iki konuda görüş ve düşüncelerimi sizlerle
paylaşmak istiyorum.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
Kutlu Doğum Haftası münasebetiyle Hazreti Muhammed’i rahmetle andığına ve Enfal
katliamının yıl dönümüne ilişkin konuşması 
BAŞKAN
– Bugün itibarıyla başlayan Kutlu Doğum Haftası münasebetiyle şunu ifade etmek
isterim ki: İnsanlığa rahmet ve esenlik olarak gönderilen Hazreti Muhammed’i
rahmetle anıyorum. Bilindiği üzere bütün peygamberler iktidara, güce, mal
biriktirmeye, makam aşkına, zulme ve eşitsizliğe karşı gönderilmiştir. Hazreti
Muhammed İslam'ı ilk duyurduğunda Mekke sokaklarında "kölelere
özgürlük" sloganları yankılandı. Kendisine ilk inanan insanlar köleler ve
yoksullardı. İlk getirdiği kurallar; eşitlik, özgürlük, inançlar ve aidiyetler
arasında ayrım yapılmaması, kadınların miras hakkından yararlanması ve develere
kaldıramayacaklarından fazla yük yüklenmemesi olmuştur. Kendisi en büyük
mücadelesini tekçiliğe karşı vermiştir. Onun düşüncesinde tek dil, tek millet
asla olmamıştır. Onun inandığı dinde sultan, padişah ve tek adamlığa yer
yoktur. İslam'ın doğduğu yıllarda hak, hukuk, adalet ve eşitlik konularında
büyük sorunlar yaşanmaktaydı. Hazreti Muhammed ömrünü bu sorunlarla mücadele
ederek geçirdi. Eşitliği, adaleti, hukuku tesis etmek için uğraştı. En büyük
hedefi farklı din, dil, kimlik ve renklere eşit statü tanıyarak bunu bağlayıcı
bir metne dayandırmaktı. Hadisinde "Ey insanlar, hepiniz Adem'in
çocuklarısınız. Adem ise topraktan yaratılmıştır. İnsanlar muhakkak ve muhakkak
ırklarıyla övünmeyi bırakmalıdırlar." diye buyurmuştur. Nitekim, elçisi
olduğu Kur’an-ı Kerim'de de tamamen eşit yaratılan insanların yaşam
kurallarının adalet, hukuk, eşitlik ve barış çerçevesinde düzenlenmesi
öngörülmüştür. Zulüm reddedilmiştir. Savaşlar sadece mazlumlara zalimin
zulmünden korunmak için bir hak olarak tanınmıştır. Hazreti Muhammed Veda
Hutbesi’nde "Ben sana Allah’tan utanmayı, doğru söylemeyi, sözlerini ve
emaneti yerine getirmeyi, hıyanetten uzaklaşmayı, komşularını savunmayı,
yetimlere sevgi ve merhameti, konuşmakta yumuşamayı, insanlara selam etmeyi,
her iki kolunu vaziyet etmeyi vasiyet ederim.” demiştir. Bunun yanı sıra
kadınların haklarının yenmemesini insanlığa vasiyet etmiştir. 
Toplumlara
rehber olan bu kutsal sözlere bugün en az cahiliye dönemi kadar ihtiyacımız
bulunmaktadır. Nitekim, Hazreti Muhammed döneminden sonra İslam toplumları
günümüze kadar barışı ve huzuru elde edememiş, aksine İslam toplumlarının
yönettiği topraklar yeryüzünün en yakıcı acılarına, en amansız savaşlarına
tanıklık etmiştir. Ateş çemberi içerisinde olan coğrafyamız da bugün aynı
durumdadır. Bu nedenle, Kutlu Doğum Haftası vesilesiyle İslam dininin
asrısaadet dönemindeki realitesine, özüne kulak verilmesine çağrıda bulunmak
istiyorum. Bir insan kanı dökmenin tüm insanlığın kanını dökmeye eş değer
tutulduğu, barış dini olan İslam'da zulme, kıyıma, haksızlıklara ve insanların
aidiyetlerinden mahrum bırakılarak ezilmesine yer yoktur. Tek olan sadece
Allah'tır. Allah’ın yarattıkları çok dilli, çok renkli, çok dinli ve çok
mezheplidir. Hepimizin gökyüzü damının altında yeri ve aidiyetleriyle yaşama
hakkı vardır. Bu aidiyetlere ve hak taleplerine yönelik olarak yürütülen savaş
ve baskı uygulamaları kutsal kitabımızda ve Hazreti Muhammed'in sözlerinde de
ifade edildiği üzere sadece zulümdür. İslam'ın yolundan gidenler zulmü değil
adaleti, haksızlığı değil eşitliği, savaşı değil barışı tercih etmekte asla
tereddüt etmeyeceklerdir.
Değerli
milletvekilleri, bugün aynı zamanda Kürtlerin hafızasında çok acı bir yere
sahip olan Enfal katliamının yıl dönümüdür. Kutsal Enfal suresinin ismini
lanetli soykırım girişimine vererek uygulamaya koydukları vahşete meşruiyet
kazandırmaya çalışan Irak Baas rejimi 1986 ile 1989 yılları arasında Kürtlere
karşı sistematik saldırılarda bulunmuştur. Enfal operasyonu; kara harekâtları,
havadan bombalamalar, yerleşkelerin sistematik bir şekilde yıkılması, toplu
zorunlu göçler, idam mangaları ve kimyasal silah kullanımını içermiştir. Resmî
rakamlara göre toplamda 180 bin Kürt katledilmiştir, en az 1 milyon insan göç
ettirilmiştir, binlerce insan kaybedilmiş, 4 bin köy tamamen yok edilmiştir.
Enfal
mağduru kadınlar çocuklarının ve eşlerinin gözlerinin önünde katledilmesine,
tecavüze uğrayan kadınların çığlıklarına tanıklık etmişlerdir. Onlarca kadın ve
çocuk kaçırılarak kaybedilmiştir. Enfal katliamının yaşandığı coğrafyada hiçbir
zaman bitmeyen, dünyanın en uzun yası tutulmaktadır. 
Enfal
katliamının yıl dönümünde bu katliamda yaşamını yitirenleri derin bir acı ve
rahmetle anıyorum. Enfal'in mağdurlarının acılarını yürekten paylaşıyor, dünya
var oldukça dayanışmamızın ve mücadele birliğimizin süreceğini ifade etmek
istiyorum. Enfal katliamını gerçekleştirenleri ve dünyanın neresinde, kime
karşı yapılmış olursa olsun tarihten bugüne bütün katliam ve girişimlerini
lanetliyorum. Katliamlar hayata geçirilirken sessiz, sağır ve kör olmayı tercih
eden dünya ülkelerinin ve toplumsal örgütlerin tavırlarını kınıyorum.
Tarih
boyunca birçok katliamla karşı karşıya kalan Kürtler için Enfal de dâhil olmak
üzere bütün katliam girişimleri özgürlük ve demokrasi mücadelesinin en büyük
gerekçesi olacaktır diyor, hepinizi saygıyla selamlıyorum. (HDP sıralarından
alkışlar) 
Sayın
milletvekilleri, şimdi sisteme giren sayın milletvekillerine yerlerinden
sırasıyla söz vereceğim. 
Sayın
Nurlu…
VI.- AÇIKLAMALAR
1.- Manisa Milletvekili Mazlum Nurlu’nun, millî
bayramların eğlence programı değil, ulusal kurtuluş mücadelesinin, birlik ve
bütünlüğün simgesi ve cumhuriyetin temel değerleri olduğuna ilişkin açıklaması
MAZLUM
NURLU (Manisa) – Sayın Başkan, AKP hükûmetlerinin ulusal bayramlarımıza karşı
tavrı nedeniyle 23 Nisan Ulusal Egemenlik ve Çocuk Bayramı etkinliklerinin
iptal edileceği söylenmektedir. 
Bilinmelidir
ki millî bayramlar bir eğlence programı değil, ulusal kurtuluş mücadelesinin,
birlik ve bütünlüğümüzün simgesi, cumhuriyetimizin temel değerleridir.
Şehitlerin yetim kalan çocukları, okulları yakılan öğrenciler, vakıflarda
tecavüze uğrayan çocuklar nedeniyle bu yıl 23 Nisan Bayramı daha anlamlı bir
hâle gelmiştir. Bu bayram da çocuklarımızın yüzü gülsün diye acılarımızı
yüreğimize gömüp çocukların coşkusuna ortak olacağız. Büyük Önder Atatürk’ün
çocuklara armağan ettiği bu bayramı, teröre, Ensarın çocuk tecavüzcülerine, “Bir
kereden bir şey olmaz.” diyen bakanlara inat ulusça coşkuyla kutlayacağız. 
Genel
Kurulu saygıyla selamlıyorum. (CHP sıralarından alkışlar) 
AYŞE
SULA KÖSEOĞLU (Trabzon) – Çok ayıp ediyorsunuz. 
BAŞKAN
– Sayın Aydın…
2.- Bursa Milletvekili Erkan Aydın’ın, Çanakkale
Savaşlarında en çok şehit veren Bursa’ya da İstiklal Madalyası verilmesini
talep ettiğine ilişkin açıklaması
ERKAN
AYDIN (Bursa) – Teşekkür ediyorum Sayın Başkan.
Geçen
hafta Urfa iline İstiklal Madalyası verilmesiyle ilgili kanun Meclisimizde
kabul edildi.
Bu
konuda Çanakkale savaşlarında en çok şehidi veren il olarak Bursa’nın ve dağ
yöresi ilçelerinin, Orhaneli, Keles, Büyükorhan, Harmancık ilçelerinin de Bursa
özelinde, Çanakkale savaşlarında en çok şehit veren yer olduğunu biliyoruz. Bu konunun
da Meclisimizin gündemine gelerek Bursa’ya da İstiklal Madalyası verilmesi
talebimizi iletmiş bulunuyorum. 
Teşekkür
ediyorum. 
BAŞKAN
– Sayın Topal…
3.- Hatay Milletvekili Serkan Topal’ın, Hatay’ın
İskenderun ilçesinin Denizciler Mahallesi’nin ilçe yapılmasını talep ettiğine
ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Sayın
Hükûmet yetkilileri, Hatay ilimizin İskenderun ilçesine bağlı Denizciler
Mahallesi, Hatay’ımızdaki en büyük mahallelerdendir. Denizciler Mahallesi,
parkları ve doğal örtüsüyle, insanların vakitlerini rahatça ve eğlenerek
geçirebilecekleri alanlarıyla Hatay ilimizin müstesna yerlerinden biridir.
Bunun dışında, 20 bini aşan nüfusuyla İskenderun ilçesine bağlı en büyük
mahalle olma özelliğini de taşımaktadır. 
Hatay
ilimizde kamu hizmetlerinin daha etkin yürütülmesi, ilimizin sosyal, kültürel
ve sosyoekonomik dengelerinde görülen değişikliklere uyum sağlanabilmesi ve
Denizciler Mahallesi’nin sosyal, kültürel ve ekonomik gelişmişliği de göz
önünde bulundurularak mahallenin ilçe yapılması yerinde olacaktır. 
Karaağaç
Mahallesi ve Denizciler Mahallesi, ilçeler oluşturulurken etnik kimliğe göre
ayrıştırarak mı oluşturuldu? Şayet eğer öyleyse Sayın Hükûmet bu ayıbı bir an
önce ortadan kaldırmayı düşünüyor mu? 
BAŞKAN
– Sayın Özkal…
4.- Afyonkarahisar Milletvekili Hatice Dudu Özkal’ın, grubunda şampiyon olarak Birinci Lig’e çıkan
Afyon Belediyespor Erkek Voleybol Takımı’nı tebrik ettiğine ilişkin açıklaması
HATİCE
DUDU ÖZKAL (Afyonkarahisar) – Sayın Başkan, değerli milletvekilleri; Afyon
Belediyespor Erkek Voleybol Takımı’mız grubunda şampiyon olarak Birinci Lig’e
çıkmayı başarmıştır. Önce, Afyon Belediyespor Erkek Voleybol Takımı’mızı,
teknik ekibi, kulüp yönetimini ve Kulüp Başkanı Abdullah Aydoğan’ı, Belediye
Başkanımız Burhanettin Çoban’ı canıgönülden kutluyorum. Başarılarının devamını
diliyorum. 
Afyon
halkı takımımızı Anıtpark’ta saat 14.00’te karşılamış ve birlikte bu başarıyı
kutluyorlar. Gönlümüzün onlarla olduğunu ifade ediyor, sevincimizi tüm
Türkiye’yle paylaşmak istiyoruz. 
Teşekkürler.

BAŞKAN
– Sayın Özkan…
5.- Denizli Milletvekili Cahit Özkan’ın, ekonomik
kalkınmayı gerçekleştirmek için başkanlık
sistemine dayanan yeni anayasayı desteklediğine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Ekonomik
ve siyasi istikrar üreten, demokratik anayasa ihtiyacımızın en önemli
gerekçelerinden biri kalıcı ekonomik kalkınmayı gerçekleştirmektir. Millî
iradeye iktidar fırsatı vermeyen vesayetçi darbe anayasalarının ekonomik ve
siyasi istikrar üretmediği açıktır. Son yetmiş yılın yaklaşık otuz yılı
istikrarlı, güçlü hükûmetlerle, geriye kalanı darbe veya ülkeye sürekli kan
kaybettiren koalisyon hükûmetlerle yönetilmiştir. Adnan Menderes, Turgut Özal
ve AK PARTİ hükûmetlerinde ortalama büyüme oranı yüzde 8 oranında
gerçekleşmiştir. Buna karşılık darbe hükûmetleri döneminde büyüme oranı yüzde
2, bir yıl bile devam etmeyen istikrarsız koalisyon hükûmetleri döneminde yüzde
3,75 oranında gerçekleşmiştir. Demek oluyor ki kalıcı istikrar sağlayacak başkanlık
sistemi demek, büyüyen, güçlü Türkiye demektir. 
Bu
nedenlerle, Başkanlık sistemine dayanan yeni anayasayı ekonomik kalkınma için
destekliyor, yüce Meclisi selamlıyorum. 
BAŞKAN
– Sayın Öz…
6.- Çanakkale Milletvekili Bülent Öz’ün, Çanakkale’de
TEDAŞ için bir irtibat bürosu açılarak vatandaşların işlemler için Bursa’ya
gitmesini önleyecek bir girişimin olup olmadığını öğrenmek istediğine ilişkin
açıklaması
BÜLENT
ÖZ (Çanakkale) – Sayın Başkan, 30/12/2014 tarih ve 29221 mükerrer sayılı Resmî
Gazete’de yayınlanan ve bir süredir uygulamaları devam eden Elektrik Tesisleri
Proje Yönetmeliği’nin bazı maddeleriyle ilgili olarak Elektrik Mühendisleri
Odasının Danıştayda açtığı dava sonucunda yürütmeyi durdurma kararı çıkmıştır. 
Çanakkale’de
vatandaşlarımızın enerji müsaadesi, proje onayı, geçici kabul ve abonelik
işlemleri için daha yüksek maliyetlere katlanması sorunu doğmuştur çünkü bu
işlemler Çanakkale’de yapılamamaktadır. 
Bu
çerçevede, Danıştay kararı sonrası, Çanakkale’de TEDAŞ için bir irtibat bürosu
açarak insanlarımızın onay işlemi için Bursa’ya gitmesini önleyecek bir girişim
yapılacak mıdır? 
TEDAŞ
Bursa Koordinatörlüğüne enerji müsaadesi, proje onayı, geçici kabul ve abonelik
işlemleri için yapılan başvuru sayısı kaçtır? Bu başvurular hangi sürelerde
sonuçlandırılarak işlemler bitirilmiştir?
Bursa
Koordinatörlüğünde 3 elektrik mühendisiyle bu işlerin aksamadan yürütülmesi
mümkün müdür?
Teşekkür
ederim. 
BAŞKAN
– Sayın Tuncer…
7.- Amasya Milletvekili Mustafa Tuncer’in, Amasya Karakeçili Vadisi’ndeki HES
inşaatının durdurulmasını talep ettiğine ilişkin açıklaması
MUSTAFA
TUNCER (Amasya) – Sayın Başkan, Amasya merkeze ait Karakeçili Vadisi’nde
bulunan köylerin ve köy halkının feryadını buradan bir kez daha dile getirmek
istiyorum. 
Karakeçili
Vadisi, ortasından Yeşilırmak’ın geçtiği, iki kenarında köylerin ve köylere ait
tarlalar ile bahçelerin bulunduğu, sırtlara doğru ise yemyeşil ormanın
bulunduğu bir coğrafyadır. Bu coğrafyaya şu an HES yapılmak istenmektedir,
inşaat başlamıştır. Yapılacak HES, 64’üncü Hükûmet Programı’na ve Bakanlar
Kurulunun kararına aykırı olarak 3,5 megavatlık bir HES’tir. Buna rağmen bu
inşaat devam etmekte, valilik tarafından ÇED raporu verilmiş durumda ve valilik
tarafından da bu HES inşaatı desteklenmektedir. 
HES
inşaatı yapıldığı takdirde o vadideki 15 köy ve 15 köy halkı bütün arazisinden
olacağı gibi, köylerinden de göç etmek zorunda kalacaklardır. İdare
mahkemesinin yürütmeyi durdurma kararı dahi beklenilmemektedir. Bizim, köylüler
adına talebimiz, şu an kanuna, mevzuata aykırı olan HES inşaatının
durdurulmasıdır.
Teşekkür
ederim. 
BAŞKAN
– Sayın Ertem. 
8.- Hatay Milletvekili Birol Ertem’in, Millî Eğitim
Bakanlığının şube müdürlüğü atamalarıyla ilgili Danıştay kararına neden
uymadığını öğrenmek istediğine ilişkin açıklaması
BİROL
ERTEM (Hatay) – Teşekkür ediyorum Sayın Başkanım. 
Millî
Eğitim Bakanı Sayın Nabi Avcı’ya sormak istiyorum: Millî Eğitim Bakanlığının
Türkiye çapında 1.709 şube müdürlüğü kadrosuna atama yapmak için yapılan yazılı
ve sözlü sınavlarda Bakanlığınızın yalnızca sözlü sınavları dikkate alarak
atama yapması üzerine itiraz eden öğretmenlerin itirazlarını Danıştay 2.
Dairesi 15/10/2015 tarihli kararıyla haklı bulmuştur. Yani, yapılan atamaların
iptal edilmesini onaylamıştır. Bakanlığınızın yazılı sınavları da dikkate
alması ve buna göre tarafsız ve adil atamalar yapması gerekirken bunu
yapmamasının, Danıştay kararını yok sayarak yalnızca sözlü sınav sonuçlarına
göre atama yapmasının hukuki bir temeli var mı? Danıştay 2. Dairesinin oy
birliğiyle almış olduğu kararı neden uygulamıyorsunuz? Yürütmenin kararları
yargı kararlarından daha mı üsttedir?
Teşekkür
ediyorum.
BAŞKAN
– Sayın Üstündağ…
9.- Muğla Milletvekili Akın Üstündağ’ın, Suriyeli
mültecilerin turistik bölgelere yerleştirilmelerinin turizmi olumsuz etkileyeceğine
ilişkin açıklaması
AKIN
ÜSTÜNDAĞ (Muğla) – Sayın Başkan, Avrupa'dan Türkiye'ye gönderilecek olan
Suriyelilerle ilgili olarak gelen mültecilerin Türkiye'ye giriş yapacakları
noktalarda konteyner kentler kurulacağı gerek İçişleri Bakanlığı gerekse Göç
İdaresi Başkanı tarafından dile getirilmektedir. Bu amaçla Muğla ili Güllük
Limanı mülteci giriş noktalarından biri olarak belirlenmiş olup bu kapsamda
Milas ilçesi ile Bodrum ilçesi arasında bulunan Dörttepe-Karaova bölgesindeki
alana bir mülteci kampı kurulacağı öne sürülmektedir. Bu durum hem Milas hem
Bodrum halkında büyük bir infiale yol açmıştır. 
Mülteci
kampları tavuk kümesi değildir, Suriyeliler de tavuk değildir. Dolayısıyla,
mülteciler turizm alanlarına ve sahillere yayılarak turizmi olumsuz
etkileyecektir. Böyle bir karar varsa bundan acilen vazgeçilmelidir. 
Teşekkür
ediyorum.
BAŞKAN
– Sayın Satır.
10.- İstanbul Milletvekili Mihrimah Belma Satır’ın,
2016 yılından itibaren iki yıl süreyle Birleşmiş Milletler Kadının Güçlenmesi
Prensipleri İş Dünyası Sözcüsü olarak atanan Nur Ger’i tebrik ettiğine ilişkin
açıklaması
MİHRİMAH
BELMA SATIR (İstanbul) – Teşekkür ederim Sayın Başkan.
Sayın
Başkan, değerli milletvekilleri; Türkiye'de başarıları tescil edilmiş, artık,
ülkemizi dünyada temsil edecek bir kadın girişimciden söz etmek istiyorum.
TÜSİAD Toplumsal Cinsiyet Eşitliği Çalışma Grubu Başkanlığını yürüten iş kadını
Nur Ger, 2016 yılından itibaren iki yıl süreyle Birleşmiş Milletler Kadının
Güçlenmesi Prensipleri İş Dünyası Sözcüsü olarak atanmıştır. Kadın siyasetçiler
olarak öncelikli hedefimiz, kadının toplumsal hayatımızdaki yerinin
yükseltilmesi, başarılarının toplumun refahına değer katmasını sağlamaktır.
Kadınların siyasal, sosyal ve iş hayatında daha fazla inisiyatif ve görev
üstlenmesi gerektiğinin bilincinde olduğumuzu vurgulamak istiyorum. Bu
bakımdan, ülkelerin sürdürülebilir kalkınmasını desteklemek ve toplumda refahın
devamı için kadınların tüm sektör ve düzeylerde iş yaşamına katılımlarını
sağlamanın önemine inanıyoruz. Söz konusu, kadının güçlenmesi ilkelerinin de
ülke ekonomimize sağlayacağı olumlu katkının bilinciyle Sayın Nur Ger’i…
(Mikrofon
otomatik cihaz tarafından kapatıldı)
MİHRİMAH
BELMA SATIR (İstanbul) – …tebrik ediyor, yeni görevinin ülkemize hayırlar
getirmesini diliyor, Genel Kurulu saygıyla selamlıyorum. (AK PARTİ sıralarından
alkışlar) 
BAŞKAN
– Sayın Arslan…
11.- Denizli Milletvekili Kazım Arslan’ın, ören
yerlerine, sanat ve kültür alanlarına giriş ücretlerinin çok yüksek olduğuna
ilişkin açıklaması
KAZIM
ARSLAN (Denizli) – Teşekkür ederim Sayın Başkan.
Kültür
ve Turizm Bakanlığına yöneltiyorum sorumu: Ülkemizde çok sayıda ören yerleri
her bölgemizde ve illerimizde vardır. Ören yerlerine, sanat ve kültür
alanlarına giriş ücretleri çok yüksektir. Vatandaş bundan çok şikâyetçidir.
Bölge halkı, giriş ücretlerinin yüksekliği sebebiyle -nüfusun yarıdan çoğu- bu
değerlerden ve kıymetlerden habersizdir. Bu nedenle başta Pamukkale giriş
ücreti olmak üzere ülkemizde bulunan tüm ören yerlerine, sanat ve kültür
yerlerine bölgede bulunan, yaşayan yurttaşlarımıza beşte 1 ücretle girişlerinin
sağlanmasını istiyorum.
Teşekkür
ederim.
BAŞKAN
– Sayın Gökçe…
12.- Ağrı Milletvekili Cesim Gökçe’nin, Ağrı’nın düşman
işgalinden kurtuluşunun 98’inci yıl dönümüne ilişkin açıklaması
CESİM
GÖKÇE (Ağrı) – Teşekkürler Sayın Başkan.
Ağrı’nın
düşman işgalinden kurtuluşunun 98’inci yıl dönümündeyiz. Ağrı ilimiz 15 Nisan
1918 tarihinde, Rus işgalinden birlik içinde verilen mücadele neticesinde
kurtarılmıştır. 
Yüz
yıl önce ekilen nifak tohumlarıyla bu coğrafyayı parçalayan ancak ruh
bütünlüğümüzü bozmayan düşmanlar bugün bunu yeniden başarmanın peşindedirler.
Bugün ortaya konulan oyunun dünden farkı yoktur. Bin küsur yıllık müşterek bir
tarih ve coğrafya bilinciyle her türlü farklılıklarımıza rağmen insan üst
kimliğiyle her birimizin adalet, özgürlük ve eşitlik duygularını tatmin edecek
anlayışla mücadelemize hep birlikte çaba sarf etmek durumundayız. Bu nedenle,
yaşadığımız toprakları korumak için mücadele neticesinde canlarını feda etmiş
ecdadımızı rahmet ve minnetle anıyor, ülkemiz ve coğrafyamız için birlik ve
kardeşlik temenni eder, saygılar sunarım.
BAŞKAN
– Sayın Kerestecioğlu…
13.- İstanbul Milletvekili Filiz Kerestecioğlu
Demir’in, parti binalarını yakmanın, Anayasa ve Anayasa Mahkemesi kararlarını
tanımamanın, belediyelere kayyum atamak ve siyasetçileri tutuklamanın sivil
darbe olduğuna ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Bugün
Hitler ya da Abdülhamit döneminde değiliz tabii, artık kimse seçimsiz hiçbir
meşruiyet alamaz ama bugün yeni yöntemler nedir biliyor musunuz? Seçimi yok
sayıp tekrar seçim yapmak, parti binalarını yakmak, ülkeyi savaşa sürükleyip
her taraftan patlayan bombalarla, değil ülkede siyaset yapmak, yaşanmaz hâle
getirmek, Anayasa’yı, Anayasa Mahkemesi kararlarını tanımamak, “Oğlan bizim,
kız bizim.” diyerek yargıyı elinde tutmak, demokrasiyi siyasete hapsetmek,
belediyelere kayyum atamak, siyasetçileri tutuklamak. Değerli halkımız, işte
bunun adı sivil darbedir.
Teşekkür
ederim. 
BAŞKAN
– Sayın Akyıldız…
14.- Sivas Milletvekili Ali Akyıldız’ın, art niyetli
işverenlerin İŞKUR üzerinden işçi almak suretiyle işçilik maliyetlerini
düşürdüklerine ve bu konuya çözüm bulunması gerektiğine ilişkin açıklaması
ALİ
AKYILDIZ (Sivas) – Teşekkür ederim Sayın Başkanım.
Asgari
ücret, işçilik maliyeti, maaşla beraber ortalama 2 bin lira. İŞKUR’dan istihdam
edildiğinde İŞKUR maaşın yaklaşık bin lirasını ödüyor. İşverenin üzerinden
Sosyal Güvenlik Kurumu primi maliyeti kalkıyor. İŞKUR sadece sağlık sigortası
primi ödüyor. Emeklilik sigortasıyla ilgili herhangi bir prim ödemiyor. Bu
durumda işveren işçi başına yaklaşık 1.700 lira gibi bir destek alırken işçiler
emeklilik hesabında gün kaybına uğruyorlar. Bu uygulama esas olarak işsizliğin
azaltılması amacıyla yapılsa da fiilî uygulamada art niyetli işverenler, mevcut
işçilerini, zamana yayarak işten çıkartıyorlar. Bir müddet sonra da İŞKUR
üzerinden tekrar işçi almak suretiyle işçilik maliyetlerini düşürüyorlar.
Sivas’ta birçok işçi bu şekilde işinden olmuştur, işini kaybetmiştir. Yerine de
AKP il örgütlerinin göndermiş olduğu listelerle yeniden İŞKUR üzerinden işçi
alınmaktadır. 
Bu
ihmallerin özellikle de çalışanları mağdur ettiği bir gerçektir. Sayın Çalışma
ve Sosyal Güvenlik Bakanından bu konuda çözüm bulmalarını talep ediyor,
saygılar sunuyorum. 
BAŞKAN
– On beşinci ve son konuşmacı Sayın Yıldırım…
15.- Adıyaman Milletvekili Behçet Yıldırım’ın, İdil’de
duvarlara, kapılara gayriahlaki sözler yazan zihniyeti ve kişileri kınadığına
ilişkin açıklaması
BEHÇET
YILDIRIM (Adıyaman) – Teşekkürler Başkanım. 
Geçen
hafta İdil’de sokağa çıkma yasağının kaldırılmasından sonra bölgeye gittim.
Yıkılan, yakılan, tamamen yerle bir edilen ev ve iş yerlerine şahit oldum.
Halk, bunları yapan iktidara ve zihniyete son derece öfkeliydi. En çok tepki
duydukları şey ise oradaki güvenlik kuvvetlerinin içerisinde bulunan insanlık
dışı yapıların, çetelerin, duvarlara, kapılara yazdıkları gayriahlaki sözlerdi.
Ağza alınmayacak bu kötü sözleri, cümleleri kaymakamlık bir haftada silmeye
çalışmış ama bitirememişti. Bu çirkin sözleri yazan zihniyeti ve kişileri
buradan kınıyorum. O sözleri, halkın adına, yazan şahıslara misliyle iade
ediyorum. 
BAŞKAN
– Teşekkür ederiz Sayın Yıldırım.
Şimdi,
sisteme giren sayın grup başkan vekillerine söz vereceğim ancak tek giren Sayın
Akçay.
Buyurunuz
Sayın Akçay.
16.- Manisa Milletvekili Erkan Akçay’ın, Ege
Denizi’ndeki Türk adalarında Yunanistan’ın işgalinin devam ettiğine ve
Hükümetin bu konudaki tavrını açık bir şekilde ortaya koyması gerektiğine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Ege
Denizi’ndeki Türk adalarında Yunanistan’ın işgali maalesef devam etmektedir.
Ege Denizi’ndeki Türk adalarından 17’ncisi de Yunan işgaline maruz kaldı. 16
Türk adası ve bazı adacık ve kayalıklar geçtiğimiz 2004 yılından bu yana
çeşitli tarihlerde işgal edilmişti ve en son da, şimdi, Muğla’ya bağlı bir ada
da işgale uğramıştır. Bu adaların isimlerini özellikle vermiyorum. Hükûmet, Dışişleri
ve Millî Savunma Bakanlığı bu adaların ne olduğunu gayet iyi bilmektedir ve en
son bu işgalle ilgili de basınımızda çeşitli haber ve fotoğraflar da
yayınlanmıştır, çıkmıştır. Ancak, maalesef, Hükûmetin sessizliği çok ciddi
şekilde kaygı vericidir ve manidardır. Türk topraklarında Yunan bayrakları ve Yunan
otoritesi hâkim oluyor. Bir örnek vermek istiyorum: Aydın iline bağlı bir Eşek
Adası var ve bütün dünyanın, yabancı ülkelerin gerek resmî gerek askerî
haritalarında Türkçe “Eşek Adası” olarak yıllardır, ta Kanuni Sultan Süleyman
zamanından ve günümüze kadar Türkiye sınırları içerisinde bir Türk adası olarak
bilinmesi ve gösterilmesine rağmen, Yunanistan tarafından güya tartışmalı hâle
getirildiği gerekçe gösterilerek 2004 yılında Avrupa Birliğiyle ilişkiler
nedeniyle, verilen taviz nedeniyle göz yumulduğu da iddialar arasındadır ve
Hükûmet sessiz kalmaktadır. Biz diyoruz ki…
(Mikrofon
otomatik cihaz tarafından kapatıldı) 
BAŞKAN
– Ek süre veriyoruz Sayın Akçay, buyurun tamamlayın. 
ERKAN
AKÇAY (Manisa) – Oranın yerel yöneticisi Aydın Büyükşehir Belediyesi ama adada
bir de Yunan belediye başkanı var ve bu adalarda Yunanistan vergi topluyor,
yargılama yapıyor ve bayrağını dalgalandırıyor. Diğer bir ifadeyle, Türk
topraklarında Türkiye Cumhuriyeti’nin iradesi yoktur, Yunan otoritesi vardır ve
bütün bu işgaller karşısında 2004’ten beri Hükûmetten Yunanistan’a karşı hiçbir
tepki görmediğimiz gibi milletimize ve Meclisimize de izah eden hiç bir
açıklama yapmamıştır, sadece Dışişleri Bakanıyken Sayın Davutoğlu “Bazı ada ve
adacıkların aidiyetine ilişkin sorun vardır.” dedi. Millî Savunma Bakanı
-verdiğimiz soru önergesinde- bu işgali reddetti, geçen dönemde Genel Kuruldaki
tartışmalar sırasında fiilî durumdan bahsederek itiraf etti. Yani Hükûmetin
görüşünü merak ediyoruz. Davutoğlu Başbakan oldu, İsmet Yılmaz hâlen Bakan.
Acaba görüş ve politikalarında ne etkili? 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Yani onda bir netlik sağlamaları gerekir ve Ege Denizi’ndeki
bu Yunan işgalleri için Hükûmet ne yapacak, nasıl bir tavır koyacak; bunu çok
açık seçik bir şekilde ortaya koyması gerekir. 
Geçtiğimiz
yıl Yunanistan’ı ziyaret etti Sayın Başbakan, bu konuyu gündeme getirmedi ve
geçtiğimiz aylarda da Yunan Başbakanını İzmir’de ağırladı, misafir etti, hatta
kendi Başbakanlık ofisini de tahsis etti. Fakat, çok dikkat çekici bir şekilde,
bu adaların işgal durumu Türkiye tarafından gündeme getirilmemektedir. Oysa
Yunan Hükûmetinin Savunma Bakanının, daha yeni, Yunan Hükûmeti göreve başlar
başlamaz ilk ziyareti bu işgal edilen adalara olmuştur. Bu, göz göre göre göz
yumulacak bir durum değildir, Hükûmeti bu konuda açıklama yapmaya davet
ediyorum.
Teşekkür
ederim.
BAŞKAN
– Teşekkür ederiz Sayın Akçay. 
Sayın
Baluken, buyurun.
17.- Diyarbakır Milletvekili İdris Baluken’in, Türkiye
Büyük Millet Meclisinin El Enfal operasyonlarını soykırım olarak tanıması
gerektiğine ve AKP tarafından devreye konan darbe konseptinin devam ettiğine
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, 1986 ve 1989 yılları arasında Irak’ta “El Enfal” adı altında, insanlık
tarihinin en büyük soykırım operasyonları yürütülmüştür. Saddam Hüseyin
diktatörlüğü, Baas rejimi, devreye koyduğu askerî operasyonlar neticesinde
gerek Kürdistan toprağında gerekse de Şii nüfusun yaşadığı Irak topraklarında
tarihe geçecek en kanlı katliamların altına imza atmıştır. Özellikle 1988
yılında bu soykırım operasyonları zirveye ulaşmış, kimyasal silahların da
kullanıldığı, insanlığa karşı ağır suçlar maalesef Orta Doğu’nun orta yerinde
işlenmiştir. Biz, 185 bin Kürt’ün katledildiği bu soykırım operasyonlarını
yürütenleri, bu katliamcı zihniyeti bugün burada bir kez daha kınadığımızı
ifade etmek istiyoruz. Katliamda, soykırımda katledilen bütün kardeşlerimizi
buradan saygıyla, rahmetle ve minnetle bir kez daha andığımızı Halkların
Demokratik Partisi olarak ifade etmek istiyoruz.
Katliamla,
soykırımla sonuç almaya çalışanları da özellikle Saddam rejiminin, Baas
rejiminin sonunu ve soykırımla dize getirmek istediği Kürt halkının statüsünü
tekrar gözden geçirmeye davet ediyoruz. Türkiye Büyük Millet Meclisinin de
tarihin ve insanlığın en büyük soykırımlarından biri olan bu El Enfal
operasyonlarını soykırım olarak tanıması gerektiğini, bu konuda…
(Mikrofon
otomatik cihaz tarafından kapatıldı)
BAŞKAN
– Sayın Baluken, ek sürenizi veriyorum.
İDRİS
BALUKEN (Diyarbakır) - …daha önce vermiş olduğumuz kanun tekliflerini de bir
kez daha güncelleyerek Parlamentoya sunacağımızı ifade etmek istiyorum.
Diğer
taraftan, Sayın Başkan, saray ve AKP tarafından devreye konan darbe konsepti
bütün ayaklarıyla devam ediyor. Yani bir tarafta, ablukalarla halka dayatılan
katliam konsepti, diğer tarafta, dokunulmazlık tartışmasıyla Meclisin iradesini
tasfiye girişimi ve son olarak da işte bugün 14 Nisanda 7’nci yılını andığımız
siyasi soykırım operasyonlarını bir kez daha Diyarbakır’dan güncelleme girişimi
tam anlamıyla, sarayın mevcut parlamenter rejime el koyma darbesidir. Bugün
Diyarbakır’da yürütülen siyasi soykırım operasyonları neticesinde, aralarında
DBP İl Eş Başkanı Ali Şimşek’in de bulunduğu, Kayapınar İlçe Eş Başkanlarımızın
bulunduğu…
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) - …14 arkadaşımız gözaltına alınmış, parti binalarımız
kapıları kırılarak basılmış ve her türlü hukuksuzluk maalesef devreye
konmuştur. AKP Hükûmetinin sadece son altı ay içerisinde yürüttüğü bu siyasi
soykırım operasyonları neticesinde 5 binden fazla partili arkadaşımız gözaltına
alınmış, bunlardan 1.074’ü tutuklanmıştır. Bunların içerisinde onlarca belediye
başkanı, belediye meclis üyesi ve il genel meclis üyesi gibi halkın seçilmiş
iradesini temsil eden arkadaşlarımızın da bulunduğunu özellikle altını çizerek
belirtmek istiyorum. Yani halkın seçilmiş iradesine karşı pervasız bir şekilde
devreye konan bir darbe anlayışıyla karşı karşıyayız. Bu darbe anlayışının işe
yaramayacağını, bunun karşısında asla tek bir geri adım atmayacağımızı ve bu
darbeci zihniyetle mutlaka halkın iradesi karşısında olması gereken tavra geri
dönünceye kadar da mücadelemizi sürdürmeye devam edeceğimizi ifade etmek
istiyorum.
Teşekkür
ederim.
BAŞKAN
– Teşekkür ederiz Sayın Baluken.
Sayın
İnceöz, buyurun.
18.- Aksaray Milletvekili İlknur İnceöz’ün, Diyarbakır
Milletvekili İdris Baluken’in yaptığı açıklamasındaki bazı ifadelerine ilişkin
açıklaması
İLKNUR
İNCEÖZ (Aksaray) – Aslında bugün söz almayacaktım ama tabii, bu konuşmanın
üzerine bir şeyler söylememek mümkün değil. 
Bu
“siyasi soykırım” lafının gerçekten kastı çok aşan bir ifade olduğunu özellikle
belirtmek istiyorum. Bugün oralarda gerçekleştirilen operasyonlar… Ülkemiz bir
kere her şeyden önce hukuk devleti ve bunu koruma konusunda, hukukun
üstünlüğünü koruma konusunda bugüne kadar yaptıklarımız ortada. Eğer buralarda
bir operasyon yapılıyorsa bunların hiçbirisi durduk yere değildir. Muhakkak ki kanunlarda
yazılı suçlar çerçevesinde bir illiyet bağı vardır ki bu operasyonlar
yapılıyordur. Bunun siyasi soykırım olarak değerlendirilmesini doğru
bulmadığımı özellikle belirtmek istiyorum. Neden Diyarbakır’da, diğer illerde,
belirtilen yerlerde bu tür operasyonlar yapılıyor, ona bakmak lazım. Örneğin,
milletimizin oyuyla bir belediye başkanı seçilmiş, orada o bölge halkına hizmet
etmesi gerekirken, genel bütçeden gönderilen kaynakları hizmet amaçlı
kullanması gerekirken, makineleri milletin emrine amade etmesi gerekirken, eğer
orada yaşayan sivil halkın güvenliğini tehdit edecek şekilde hendekler
kazılıyorsa, bu kaynakları başka legal, illegal örgütlerle bir şekilde
bağlantılı olan insanlara aktarıyorsa muhakkak Türk Ceza Kanunu’nda sayılı
çerçevedeki suçlarla bir bağı vardır ki bu operasyonlar yapılıyordur. Bunu
siyasi soykırım olarak değerlendirmesinin, bu çerçevede, hukuk devleti olan bir
ülkede, özellikle ülkemizde demokrasinin güçlenmesi konusunda iktidarımız
döneminde attığımız adımlara da baktığımızda çok kastı aşan bir ifade olduğunu
belirtmek istiyorum. Burada kimin, ne şekilde, ne hareket ettiğiyle alakalı
muhakkak soruşturmalar, kovuşturmalar yapılacak ve ona göre de kararlar
verilecektir. Bu, bu çerçevede yürütülen operasyonlardır. Ve orada bugün,
doğuda, güneydoğuda bazı illerimizde, ilçelerimizde de ciddi bir şekilde ve
Türkiye’nin her tarafında da terörle mücadele sürmekte. Bugün bu noktaya
geldiysek buradaki illegal…
(Mikrofon
otomatik cihaz tarafından kapatıldı)
BAŞKAN
– Sayın İnceöz ek sürenizi veriyorum. 
Buyurun.

İLKNUR
İNCEÖZ (Aksaray) – Burada muhakkak yasaya uygun olmayan davranışlar söz konusu
olduğu içindir. Buradaki terörle mücadelemizi kesintiye uğratacak şekilde
açıklamalar yapmayı, orada güvenlik güçlerimizin ciddi anlamda cansiperane bu
mücadeleyi sürdürdüğü bir ortamda bu tür açıklamaları da bunu kesintiye
uğratacak şekilde açıklamalar olarak değerlendirmek istiyorum. Ülkemizin bekası
için, milletimizin bekası için, özellikle de bölge halkımızın güvenliği için,
vatandaşlarımızın rahatı için ve güvenli bir ortamda yaşayabilmesi için bu
operasyonları hem terörle mücadele yönünden hem de öbür taraftan, varsa bunlar
muhakkak tespit edilip yargı önünde gerekenler yapılacaktır. Hukuk devleti ve
hukukun üstünlüğü konusunda da son derece rahat olmak gerekmektedir.
Teşekkür
ediyorum. 
BAŞKAN
– Teşekkür ederiz Sayın İnceöz. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, sizi dinleyeceğim ancak Sayın Altay, siz kullanacak mısınız
hakkınızı?
ENGİN
ALTAY (İstanbul) – Belki biraz sonra Başkanım.
BAŞKAN
– Peki, gündeme geçmeden önce olursa iki artı bir biliyorsunuz.
ENGİN
ALTAY (İstanbul) – Biz iki dakikada hallederiz Başkanım.
BAŞKAN
– Peki Sayın Altay.
Sayın
Baluken, buyurun.
İDRİS
BALUKEN (Diyarbakır) – Sayın İnceöz, konuşması sırasında, hem il eş
başkanlarımızı hem belediye başkanı arkadaşlarımızı, halkın güvenliğini tehdit
altına almakla suçladı. Aynı zamanda bizim yaptığımız değerlendirmeye de
“Gerçeği ters yüz ederek yansıtmaktır.” dedi.
BAŞKAN
– Buyurun Sayın Baluken, iki dakika.
VII.- SATAŞMALARA İLİŞKİN KONUŞMALAR
1.- Diyarbakır Milletvekili İdris Baluken’in, Aksaray
Milletvekili İlknur İnceöz’ün yaptığı açıklaması sırasında Halkların Demokratik
Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; eğer bir ülkede demokratik siyaset yürüten 5
binin üzerinde insan sadece altı ay içerisinde hukuki herhangi bir gerekçe
olmadan, siyasi saiklerle düzenlenmiş iddianamelerle gözaltına alınıp bunlardan
1.078’i tutuklanıyorsa, bu operasyonların adı net olarak siyaseti tasfiye
etmeyi amaçlayan siyasi soykırım operasyonlarıdır.
Bunu
ilk defa yapıyor değilsiniz. Bunu, şimdi “Terörle mücadele ediyoruz.” yalanıyla
kamuoyuna yansıtmaya çalışabilirsiniz ama bunu 2009 yılında da yaptığınızda 10
bin arkadaşımızı tutuklayarak cezaevine gönderdiniz. On binlerce arkadaşımızı
gece yarıları evlerinin kapılarını kırarak, çocuklarının gözü önünde her türlü
işkenceye ve insanlık onurunu rencide eden muamelelere maruz bırakarak
yaptınız. Bu konuda zaten siciliniz ortada. Ancak, o dönem yaptığınız
operasyonlar teşhir olunca siz o operasyonların sorumluluğunu paralel yapıya
atarak “Bizim inisiyatifimiz, irademiz dışında.” söylemiyle kendinizi işin
içinden sıyırmaya çalıştınız. Oysa, tarih sizin zihniyetinizin, sizin
demokratik siyasete bakış açınızın ne olduğunu çok net olarak ortaya koyuyor. 
Bugün
yürütülen konsept, size biat etmeyen bütün kesimlere tamamen diz çöktürme
üzerine devreye konulan bir darbe konseptinin ta kendisidir. Bunun ayakları
vardır, ablukalarla halka karşı katliam ayağı vardır, dokunulmazlıklar
tartışmasıyla Meclis iradesini zapturapt altına alma ayağı vardır, siyasi
soykırım operasyonlarıyla da demokratik siyaseti tamamen tasfiye etme ayağı
vardır. Yüzünüz teşhir olmuştur, hesabınız da yakındır. 
Saygılar
sunuyorum. (HDP sıralarından alkışlar)
BAŞKAN
– Teşekkür ederiz Sayın Baluken.
Sayın
İnceöz, buyurun.
NURSEL
AYDOĞAN (Diyarbakır) – Sadece 28 Şubatta kendilerine yönelik operasyonu nasıl
değerlendiriyorlar, bir bilgi rica edelim.
İLKNUR
İNCEÖZ (Aksaray) – Sayın Başkan, az evvel konuşması içerisinde hatip “Siyasi
saiklerle siyaseti ipotek altına alıyorsunuz.” demek suretiyle ve yine “Biat
etmeyenlere ve sizin gibi düşünmeyenlere bu şekilde siyasi suikast yapıyorsunuz.”
şeklindeki ifadeleriyle zan altında bırakmıştır. Bu konuda açıklama yapma
gereği hissediyoruz. 
BAŞKAN
– Buyurun. 
İki
dakika da size söz veriyorum. 
2.- Aksaray Milletvekili İlknur İnceöz’ün, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Yani, öncelikle şunu belirtmek istiyorum ki bu konuda biraz
evvel beyan ettiğiniz görüşler tamamen sizin kendi kafanızdaki kendi düşüncelerinizdir.
Kendi algılarınızla toplumu da gerçekten buna inandırma gayreti içerisindesiniz
ve bu dönem başladığı andan itibaren, gerçeklerden uzak -bunu her seferinde
söylüyoruz- olmayanları sanki olmuş gibi anlatmaktasınız. Neredeyse buraya
çıkan her hatibin yaptığı da aşağı yukarı bu şekilde, bunu özellikle belirtmek
istiyorum. 
Burada
bir gerçek var: Bakın, biz burada terörle mücadeleye durup dururken başlamadık.
Hiç kimse, hiçbir devlet, bir bölgesinde yaşayan insanının güvenliğini tehdit
eden, elinde silah unsurları olan ve seçilmiş bir belediye başkanına o bölge
insanı “Bana hizmet et.” diye iradesini ortaya koymuşken, milletvekillerine
“Benim derdimi dinlesin, benim işimle ilgilensin, hizmet etsin, temsil etsin.”
şeklinde iradesini ortaya koymuşken eğer biz bu iradeye uygun davranmıyorsak,
genel bütçeden gönderdiğimiz kaynakları tutup insanımıza hizmet etmek yerine, o
kepçeleri, o aletleri edevatları zihinsel anlamda da tamamen başka odaklara
aktarıyor isek o zaman Türkiye Cumhuriyeti devleti de, Hükûmeti de 78 milyon
insanın güvenliği için alması gereken tedbirleri alacaktır. Bu hangi ülkede
yaşanırsa yaşansın eğer eli silahlı terör örgütlerine karşı gereğini yerine getirmiyorsa
-bir belediye başkanıysa belediye başkanı da- oraya hizmet etmesi için gönderilen
bütün imkânları başka kanallara kanalize ediyorsa, terör örgütüne destek
oluyor, terör örgütünün sözcülüğünü yapıyorsa buna ilişkin de devlet meşru,
haklı, hukuki ve siyasi her alanda mücadelesini yürütecektir. Bundan daha doğal
bir olay düşünülemez, daha doğal bir sonuç düşünülemez. Bunun adı da “terörle
mücadele”dir. Avrupa’daki herhangi bir ülkede, bakın, bizdeki kadar tehdit
yokken, bir olay yaşanıyor, olağanüstü tedbirler alınıyor. 
(Mikrofon
otomatik cihaz tarafından kapatıldı)
İLKNUR
İNCEÖZ (Devamla) – İşimize geldiğinde Avrupa’dan örnekler her alanda veriliyor ama
terörle mücadele gibi bir alanda Avrupa’yla ilgili örneklere hiç bakmıyoruz.
NURSEL
AYDOĞAN (Diyarbakır) – İlknur Hanım, bir 28 Şubat operasyonlarını
değerlendirebilir misiniz bu çerçevede?
İLKNUR
İNCEÖZ (Devamla) - Bizim güneyimizdeki, Suriye’deki gibi bir tehdit olmamasına
rağmen Avrupa bir patlamada neler yaşıyor, buna bakmak lazım.
NURSEL
AYDOĞAN (Diyarbakır) – Sadece bir şey soracağım değerli arkadaşım.
İLKNUR
İNCEÖZ (Devamla) - Terörle haklı ve meşru müdafaamızın, tutup da gerçekten
orada sanki bir katliam yapılıyor, sanki bir soykırım yapılıyor gibi
gösterilmesi hakikaten düşünülemez. (AK PARTİ sıralarından alkışlar) Bunlarla
milletimiz de gerçeklerden saptırılarak inandırılamayacak, merak etmeyin.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederiz Sayın İnceöz.
NURSEL
AYDOĞAN (Diyarbakır) – Bir 28 Şubat operasyonlarını değerlendirir misiniz, ne
kadar hak etmişsiniz ki size yapmışlar.
İDRİS
BALUKEN (Diyarbakır) - Sayın Başkan…
BAŞKAN
– Buyurunuz Sayın Baluken….
NURSEL
AYDOĞAN (Diyarbakır) – Keşke daha fazlasını yapsalardı, hiç biriniz sokakta
kalmasaydınız, hepiniz cezaevine gitseydiniz ne güzel olurmuş.
İLKNUR
İNCEÖZ (Aksaray) – Yazık, yani bu zihniyet sorunlu bir zihniyet.
İDRİS
BALUKEN (Diyarbakır) – Sayın İnceöz, bir kez daha, yaşanmamış olayları
gerçekmiş gibi gösterdi. 
NURSEL
AYDOĞAN (Diyarbakır) – Çok üzülüyorduk sizin için ama şimdi anlıyorum ki gerek
yokmuş.
HİKMET
AYAR (Rize) – Size yakışanı söylüyor.
İDRİS
BALUKEN (Diyarbakır) - Gerçekte olmayan olayları kürsüden dile getirdiğim
suçlaması yaptı. Sataşmadan söz istiyorum.
BAŞKAN
– Buyurun Sayın Baluken.
NURSEL
AYDOĞAN (Diyarbakır) – 28 Şubatta hiç öyle demiyordunuz, “Haksız yere
tutuklanıyoruz, atılıyoruz cezaevine.” diyordunuz.
İLKNUR
İNCEÖZ (Aksaray) – Çok ayıp, çok ayıp!
3.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Grup Başkan Vekili, şu anda Diyarbakır Valiliğini arayıp Diyarbakır’da nelerin
yaşandığını öğrenebilirsiniz; bir siyasi partinin il başkanlığının ve ilçe
teşkilatının kapıları kırılarak il eş başkanları, ilçe eş başkanları derdest
ediliyor, gözaltına alınıyor. 5 bin gözaltı, 1.078 tutuklamadan bahsediyorum.
Sadece tutuklanan belediye başkanlarının sayısı 19, görevden alınanların sayısı
28, arananların sayısı 8. Bunların içerisine belediye meclis üyesini, il genel
meclis üyesini de dâhil ettiğimizde 100’leri aşan seçilmiş iradeye yönelik bir
darbeci anlayışın müdahalesinden bahsediyoruz.
Siz,
bunu, sadece siyasi arenada yapıyor değilsiniz. Yani ben “Biat etmeyen bütün
kesimlere yapıyorsunuz.” derken, olmayan bir şeyi kürsüden dile getirmiyorum.
Siz, bu ülkede, sizin gibi düşünmeyen akademisyenleri gece yarıları evlerinden
alıp cezaevlerine göndermiş bir Hükûmetsiniz; sizin hoşunuza gitmeyen haberleri
yaptığı için gazetecileri tutuklayıp dünya ölçeğinde “en fazla tutuklu
gazeteci” ayıbını bu ülkeye yaşatmış bir Hükûmetsiniz; aydınlar için, yazarlar
için, öğretmenler için hakeza aynı. 
Bugün
sizin politikalarınıza katılmadığını söyleyen yüzlerce öğretmen, kamu çalışanı,
bizzat sizin Hükûmetinizin genelgeleriyle görevden alınıyor. 28 Şubata ne kadar
benziyor değil mi? Sizin yaptığınız savunma da onların savunmasına ne kadar
benziyor değil mi? Onlar da bir zamanlar size yönelik, bütün toplumsal
kesimlere yönelik operasyonlar yürütürken -aynı sizin cümlelerinizle- “Devletin
bekasını korumak en doğal hakkıdır.” diyorlardı. Bugün işte siz, 28
Şubatçılarla kol kola, darbecilerle kol kola bir darbe zihniyetini siyaset
kurumunun üzerine çöktürmeye çalışıyorsunuz, bizler de buna müsaade etmemenin
kararlılığı içerisindeyiz. 
(Mikrofon otomatik cihaz tarafından kapatıldı)
İDRİS
BALUKEN (Devamla) – O nedenle, burada gerçeği ters yüz eden birileri varsa o da
sizlersiniz. Ama merak etmeyin bu toplum bütün gerçeği görüyor. 
Saygılar
sunuyorum. (HDP
sıralarından alkışlar)
BAŞKAN
– Teşekkür ederiz Sayın Baluken.
Sayın
İnceöz…
İLKNUR
İNCEÖZ (Aksaray) – Başkanım, kayıtlara girmesi açısından özellikle önemsiyorum.
Biraz evvel söylemiş olduğu “akademisyenler, öğretmenler, basın vesaire işte,
sizin gibi düşünmediği için” gibi iddiaları kabul etmek mümkün değildir. Burada
bunlarla ilgili, özellikle basın özgürlüğü… Bugün bakalım, basın özgürlüğünden
içeride kaç kişi var? Her bir işin, bir mesleğin suç işlemeye kalkan olmaması
gerektiği kanaatindeyiz ve bu, dünyanın her yerinde de böyledir. “Basın
özgürlüğü” diye sözde buradaki anlatımlarla savunduğumuz kişilere baktığımız
zaman, bakıyoruz, görüyoruz ki terör, teröre destek vermiş ya da başka
suçlarda… Kesinlikle bunun basın özgürlüğüyle bir alakası yoktur.
Akademisyenler vesaire… Buradaki mesele terörle mücadeledir, teröre destek
verenler ile destek verenin açıklamalarına karşı yapılan işlemlerdir. Bunun
“benim gibi düşünen”, “onun gibi düşünen” değil, bu Parlamentoda bu konuda da
farklı bir sesin çıkmaması lazım. “Ülkemizin, milletimizin birlik ve bekası
için” diyorum, “devletin bekası” demiyorum. 
ERTUĞRUL
KÜRKCÜ (İzmir) – Niye, devlete karşı mısın?
İLKNUR
İNCEÖZ (Aksaray) – Bu ülkenin, ülkemiz insanının geleceği için burada da tek
sesin çıkması gerekirdi terörle mücadele konusunda. Yapılanlar terörle mücadele
ve mücadeleye karşı olanlarla ilgilidir.
Teşekkür
ediyorum.
BAŞKAN
– Teşekkür ederiz Sayın İnceöz.
Buyurun
Sayın Baluken.
İDRİS
BALUKEN (Diyarbakır) – Sayın Başkan, ben de tutanaklara geçmesi açısından ifade
edeyim. Burada, siyasetçilerin subjektif değerlendirmeleri ve görüşmelerinden
çok, evrensel kriterlere dayanan objektif ölçütlerle değerlendirme yapmak esas
olmalıdır. Biz, basın özgürlüğüyle ilgili değerlendirmeleri yaparken de şu anda
Sınır Tanımayan Gazeteciler Örgütünden başlayarak evrensel kriterlere göre
değerlendirme yapan bütün uluslararası camianın objektif ortaya koymuş olduğu
bilgilerden yararlanarak bu konuşmaları yapıyoruz. Şöylesi bir gerçeklik bütün
dünyada biliniyor: Türkiye, basın özgürlüğü açısından 180 ülke arasında son 30
sırada yer alan, basının en fazla tehdit altında olduğu, baskı altında olduğu
bir durumdadır. 30’un üzerinde gazeteci hâlâ tutukludur. Akademisyenlerle
ilgili, barış isteyen öğretmenlerin, futbolcuların hangi muameleye maruz
kaldığına dair objektif olarak bütün dünya kamuoyunda bir kanaat oluşmuştur.
Misafir olarak gidilen yabancı ülkelerin başkentlerinde bile basın emekçilerini
tartaklayan, darbeden bir hükûmetin söylediklerini biz tabii ki zerre kadar
dikkate almıyoruz.
Teşekkür
ederim. (HDP sıralarından alkışlar)
BAŞKAN
– Peki, teşekkür ederiz Sayın Baluken.
Sayın
milletvekilleri, gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum: 
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- MHP Grubu adına Grup Başkan Vekilleri İzmir
Milletvekili Oktay Vural ve Manisa Milletvekili Erkan Akçay’ın, enerjide dışa
bağımlılığının azaltılması için yapılması gerekenlerin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/157)
Türkiye Büyük Millet Meclisi Başkanlığına
Enerji arz güvenliği ve
enerjide dışa bağımlılığının azaltılması için yasal düzenlemeler de dâhil olmak
üzere alınması gereken tedbirlerin belirlenmesi amacıyla Anayasa’nın 98’inci,
Türkiye Büyük Millet Meclisi İçtüzüğü’nün 104'üncü ve 105'inci maddeleri
uyarınca, Milliyetçi Hareket Partisi Grubu adına, Meclis araştırması açılmasını
arz ve teklif ederiz.
 Oktay
Vural  Erkan Akçay
 İzmir Manisa
 MHP Grubu Başkan Vekili MHP
Grubu Başkan Vekili
Gerekçe:

Ülkemizde
enerji talebinin yerli üretimle karşılanma oranı gittikçe azalmaktadır. 1990'da
yüzde 48,1 olan talebin yerli üretimle karşılanma oranı 2009 yılında yüzde
29,5'e, 2010 yılında yüzde 28,5'e, 2014 yılında ise yüzde 25'e düşmüştür.
1990'dan 2013'e birincil enerji talebi yüzde 127,4, ithalat yüzde 211,6
artarken yerli üretimdeki artış yüzde 24,8’le sınırlı kalmıştır.
Türkiye
doğal gazın yüzde 98'ini, petrolün yüzde 92'sini, taş kömürünün yüzde 94'ünü
ithal etmektedir. Elektrik üretimi için 2013 yılında kullanılan 28,5 milyon ton
taş kömürünün 26,6 milyon tonu ithal edilmiştir. Türkiye'nin enerjide dışa
bağımlılık oranı yüzde 75'tir. Toplam ithalatı içinde enerji kalemi yaklaşık yüzde
25'lik paya sahiptir. Enerji ham maddeleri ithalatı 2014'te 54,9 milyar dolar
olarak gerçekleşmiştir. AKP yerli ve yenilenebilir kaynaklardan azami ölçüde
yararlanmak yerine Türkiye'nin enerjide dışa bağımlılığını daha da artıracak
olan nükleer santralde ısrar etmektedir. Mevcut politikaların sürdürülmesi
hâlinde birincil enerji tüketiminde dışa bağımlılığın daha da artması
kaçınılmazdır.
2014 yılında üretilen
251 teravatsaat elektriğin yüzde 47,9'u doğal gaz ve LNG'den, yüzde 10'u ithal
kömürden, yüzde 16,2'si barajlardan, yüzde 14,5'i linyitten, yüzde 3,4'ü
rüzgârdan ve yüzde 1'i jeotermalden üretilmiştir. Enerjide dışa bağımlılığı
azaltmak için enerji tasarrufunun yanında, yerli ve yenilenebilir enerji
potansiyellerinin harekete geçirilmesi gerekmektedir. Tükettiği enerjinin
yaklaşık dörtte 3’ünü ithal eden Türkiye, enerjide dışa bağımlılığın en yüksek
olduğu ülkelerden biridir. 2013 ithalat rakamları dikkate alındığında, Türkiye
doğal gaz ithalatında dünya 5’incisi, petrolde 13’üncü, kömürde 8’inci, petrol
koku ithalatında 4’üncüdür. Toplamda ise Türkiye, dünya net enerji ithalatı
liginde 11’incidir.
Enerjide dışa bağımlılık
konusunda dikkat etmemiz gereken bir husus arz güvenliğidir. AKP on üç yıldır
enerji arz güvenliği konusunda hiçbir adım atmamıştır. Nitekim, Türkiye,
birincil enerji tüketiminin yaklaşık yüzde 64'ünü toplam 10 ülkeden, yüzde
43'ünü sadece 3 ülkeden ve yüzde 27'sini ise tek bir ülkeden tedarik
etmektedir. En çok enerji ithal ettiği 2 ülke Rusya ve İran'dır. Türkiye,
kullandığı doğal gazın yüzde 56'sını Rusya'dan, yüzde 17’sini İran'dan ithal
etmektedir. 2014 yılında gerçekleştirilen 32,55 milyon ton petrol ithalatının
yüzde 45'i Irak, İran, Rusya'dan yapılmıştır. Bu rakamlar Türkiye'nin enerji
arz güvenliğinin olmadığının bir göstergesidir. Enerjide Rusya ve İran'a bu
denli bağımlılık siyasi ve diplomatik ilişkileri de etkilemektedir. Dış
politika enerji ihtiyacı dikkate alınmadan yürütülemez. Enerjide bağımlılık
ekonomide bağımlılık demektir. Ekonomik bağımlılık ise siyasi, askerî, diplomatik,
kültürel, teknolojik bağımlılığı getirir. Bu da ulusal bağımsızlıkla ve millî
egemenlikle bağdaşmamaktadır.
Elektrik dağıtım
şirketlerinin özelleştirilmesinden sonra tarife düzenlemeleri ve kayıp kaçak
oranlarında yapılan değişikliklerle dağıtım şirketlerinin kazançları
artırılmıştır. Hâlen TBMM gündeminde olan ve kayıp kaçaklarla ilgili yeni
düzenlemeyle özel şirketlerin kazançları güvence altına alınmak istenmektedir.
Dünya
Enerji Konseyi Türk Millî Komitesinin raporlarına göre, ülkemizde güneşten 380,
rüzgârdan 120, baraj ve akarsulardan 100, linyitten 100, biyogazdan 35 ve
jeotermal kaynaklardan 15 milyar kilovatsaat elektrik üretmek mümkündür.
Dolayısıyla, Türkiye, öz kaynaklarını harekete geçirdiğinde 750 milyar kilovatsaat
elektrik üretebilecektir. Ayrıca, enerji verimliliğinden 58 milyar kilovatsaat,
santrallerin rehabilitasyonuyla 19 milyar kilovatsaat elektrik katkısı
sağlanabilir. 2014 tüketimimizin 251 milyar kilovatsaat olduğu düşünüldüğünde,
yeterli üretim sağlandığı gibi 576 milyar kilovatsaatlik ihracat
yapılabilecektir. Ancak AKP Türkiye'nin bu potansiyelini kullanarak enerji
açığını kapatmak yerine ithal kaynaklara ve fosil yakıtlara başvurmaktadır. Bu
durum hem dışa bağımlılığı hem de sera gazlarının salınımını artırmaktadır.
2.- HDP Grubu adına Grup Başkan Vekili Diyarbakır
Milletvekili İdris Baluken’in, Diyarbakır, Suruç ve Ankara katliamlarının
gerçekleşmesi sürecinde adli ve idari ihmallerin, açıkların ve varsa kasıtların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/158)
Türkiye Büyük Millet Meclisi Başkanlığına
Diyarbakır,
Suruç ve Ankara katliamlarının gerçekleşmesi sürecinde adli ve idari
ihmallerin, açıkların ve varsa kasıtların bulunması, bu katliamların arka
planlarının aydınlatılması ve cezai yolların açılması amacıyla Anayasa'nın
98'inci, İç Tüzük’ün 104'üncü ve 105'inci maddeleri gereğince Meclis araştırması
açılması için gereğini arz ve teklif ederiz.
 İdris
Baluken
 Diyarbakır
 HDP
Grubu Başkan Vekili
Gerekçe:
5
Haziran 2015 tarihinde partimizin Diyarbakır İstasyon Meydanı’nda düzenlediği
Büyük İnsanlık Mitingi’ne yönelik gerçekleştirilen bombalı saldırılarda 5
yurttaşımız katledildi, 404 yurttaşımız ise yaralandı. Diyarbakır'daki katliam
girişiminden yaklaşık iki ay sonra bu defa Suruç ilçemizde 20/7/2015 tarihinde
topladıkları yardımları Kobane'deki çocuklara götürmek için bir araya gelen
Sosyalist Gençlik Dernekleri Federasyonu üyelerine yönelik, basın açıklaması
yapıldığı sırada gerçekleştirilen saldırıda 33 gencimiz katledildi, 100
yurttaşımız ise yaralandı. Diyarbakır'daki katliam girişiminden beş, Suruç'taki
katliam girişiminden üç ay sonra ise Ankara'da gar önünde Türkiye'de barış
politikalarının esas olmasını, savaş politikalarının durdurulmasını talep etmek
için düzenlenen mitinge katılanlara yönelik yapılan bombalı saldırılarda
korkunç bir tablo ortaya çıktı. Bu katliamda 100 yurttaşımız vahşi bir biçimde
katledildi.
Diyarbakır,
Suruç ve Ankara katliamlarının her birinde devlet içerisinde konumlanmış bir
karanlık gücün desteğiyle “IŞİD” adlı çetenin azmettirici olduğunda dair önemli
deliller, tanıklıklar ve iddialar vardır. 5 Haziran katliamından bir gün önce
Diyarbakır'daki katliamı yapan IŞİD çete mensubu kaldığı otelde polisler
tarafından yakalanmış, hemen serbest bırakılmış ve ardından da katliamı
gerçekleştirmişti. Suruç'ta gençlere yönelik katliam hazırlığı istihbaratı
olmasına rağmen tek bir önlem alınmamış ve katliamın gerçekleştirilmesine deyim
yerindeyse katkı sunulmuştu. Ankara katliamında devlet tarafından arandığı
bilinen canlı bombalar, Suriye sınırından ellerini kollarını sallaya sallaya
geçmiş, Ankara'ya kadar gelmiş ve MİT, Genelkurmay, Başbakanlık binalarının da
önünden geçerek katliamı gerçekleştirmişti.
Bu
üç katliamın gerçekleşmesinde devletin ihmal, açık ve kasıtlarının sayısı
sonsuzdur. Sonsuz sayıdaki bulgu ve ihmalin üzerine gereken siyasi sorumlular
ise "IŞİD terörist bir örgüt değil, öfkeli gençlerden oluşmaktadır."
fikirlerini sürdürecek şekilde yaklaşımlar benimsemeye devam etmiştir. “Kokteyl
saldırı” gibi akıl ve mantıkla açıklanmayacak açıklamalarda bulunanlar, IŞİD'in
adını ağzına almamak için kırk takla atmıştır. Oysaki siyasi sorumlular bu
inkâr yaklaşımını sergilemek yerine IŞİD'in Diyarbakır, Suruç ve Ankara katliamlarını
gerçekleştiren Adıyaman ekibini takip etseler ve gerekli önlemleri alsalardı bu
katliamların önüne geçilebilirdi.
Siyasi
sorumlular bu katliamları örtmek için seferberlik ilan etse de gerçekler bir
biçimde ortaya çıkmaktadır. Nitekim Diyarbakır, Suruç ve Ankara katliamlarının
talimatını veren “IŞİD” adlı çetenin Türkiye sorumlusunun Emniyetin takibiyle
olan ilişkisi bu gerçeklerin bir kısmını açığa çıkartacak türdendir. 3
katliamın gerçekleşmesinde planlayıcı ve talimatı veren kişi olarak bilinen İlhami
Balı, tam on beş yıldır Emniyet tarafından takip edilmiştir ama ne hikmetse,
6-7 Ekim 2014 tarihindeki Kobane direnişinden sonra, Emniyet güçleri irtibat
koptuğu gerekçesiyle takip etmeyi bırakmıştır. Fakat aradan yedi ay gibi kısa
bir süre geçmişken Balı'nın planlaması ve talimatıyla Diyarbakır katliamı
gerçekleştirilmiştir. Oysaki Emniyet güçlerinin irtibat koptuğu iddiasını
yalanlayan bir gerçek ortaya çıkmıştır. IŞİD çete mensubuna ait telefon
kullanımdadır ve kendisini arayan gazetecilere “Beni bulmak isteyen buraya
gelir, adresim de belli, yerim de.” ifadelerini kullanmıştır.
IŞİD'in
Türkiye'de yaptığı 3 katliamda planlayıcı ve talimatı veren, askerlerle çatışıp
rehin alan, Türkiye sınırında IŞİD'e eleman kazandıran bu çete mensubu, belli
ki devlet içerisinde bazı güçler tarafından dokunulmazlıkla
ödüllendirilmektedir. Belirttiğimiz bu gerçeklerin adı ne ihmal ne de
beceriksizliktir. Karanlık güçler bu ülkede devrededir, hedefleri ise barış
isteyenlerdir.
Nihayetinde,
kamuoyunda infial yaratan bu bilgilerin araştırılması için Türkiye Büyük Millet
Meclisinin “ama”sız, “fakat”sız devreye girmesi gerekmektedir. Bu gerekliliğin
yerine getirilmesi amacıyla bir Meclis araştırması açılmasını talep ediyoruz.
3.- Şırnak Milletvekili Ferhat Encu ve 23 milletvekilinin,
doğu ve güneydoğu illerinde uygulanan fiilî olağanüstü hâl durumu nedeniyle
eğitimde yaşanan aksaklıkların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/159)
Türkiye Büyük Millet Meclisi Başkanlığına
7
Haziran seçimlerinden sonra doğu ve güneydoğu illerinde uygulanan fiilî
olağanüstü hâl durumu kapsamı gittikçe genişleyen bir durum arz etmektedir. Bu
durumdan en çok eğitim kurumu etkilenmiştir. Söz konusu illerde eğitim aksaklıkları
ve bu aksaklıklara bağlı ortaya çıkan eşitsizlik ve hukuksuzluğun incelenmesi
ve gerekli önlemlerin alınması amacıyla Anayasa'nın 98'inci, İç Tüzük’ün 104 ve
105'inci maddeleri uyarınca Meclis araştırması açılmasını arz ve talep ederiz.
1)
Ferhat Encu  (Şırnak)
2)
Pervin Buldan  (İstanbul)
3)
Meral Danış Beştaş  (Adana)
4)
Behçet Yıldırım  (Adıyaman)
5)
Berdan Öztürk  (Ağrı)
6)
Dirayet Taşdemir  (Ağrı)
7)
Sırrı Süreyya Önder  (Ankara)
8)
Ayşe Acar Başaran  (Batman)
9)
Mehmet Ali Aslan  (Batman)
10)
Saadet Becerekli  (Batman)
11)
Hişyar Özsoy  (Bingöl)
12)
Mizgin Irgat  (Bitlis)
13)
Altan Tan (Diyarbakır)
14)
Çağlar Demirel  (Diyarbakır)
15)
Feleknas Uca (Diyarbakır)
16)
İmam Taşçıer  (Diyarbakır)
17)
Nimetullah Erdoğmuş  (Diyarbakır)
18)
Nursel Aydoğan  (Diyarbakır)
19)
Sibel Yiğitalp (Diyarbakır)
20)
Ziya Pir  (Diyarbakır)
21)
Mahmut Toğrul  (Gaziantep)
22)
Abdullah Zeydan  (Hakkâri)
23)
Mehmet Emin Adıyaman (Iğdır)
24)
Erdal Ataş  (İstanbul)
Gerekçe:
7
Haziran seçimlerinde bölgede hedeflediği oyu alamayan AKP, seçimden sonra
devletin bütün imkânlarını kullanarak hiçbir hassasiyeti göz önünde
bulundurmadan, âdeta işgal zihniyetiyle bölgeyi bir cendereye almış durumda.
Toplamda 1 milyon 299 bin 061 kişinin yaşadığı 17 ilçede, toplam 52 kez süresiz
ve gün boyu sokağa çıkma yasakları ilan edilmiş ve bunlardan en uzunu on dört
gün boyunca sürmüştür. Sokağa çıkma yasaklarının uygulandığı yerlerde eğitime
ara verilmiş, bu süre zarfında okullar kapalı tutulmuştur.
Sokağa
çıkma yasaklarının ilan edildiği dönemlerde okul ve yurtlar güvenlik güçlerine
tahsis edilmiş, bunların bir kısmına askerî yığınak yapılmış, birçoğu
bombalanmak ve kurşunlanmak suretiyle kullanılmaz hâle gelmiştir. Yine aynı
dönemlerde, ülke genelinde yapılan sınavlara katılacak olan adaylar, başka il
veya ilçelere sevk edildikleri için sınavlara katılamamışlardır. Yoğun bir
çatışmanın olduğu yerlerde yaşayan öğretmen ve öğrenciler büyük travmalara
sebep olabilecek şartlarda yaşam mücadelesi veriyorken ders çalışmak veya
sağlıklı bir eğitim ve öğretim görmek imkânsız bir hâl almıştır. Bu durumdan
dolayı ortaya çıkan adaletsizlik fırsat eşitliğine, insanların eğitim hakkına
direkt müdahale olması hasebiyle hem Anayasa’ya hem uluslararası hukuka
aykırıdır.
En
son Şırnak ilinin Cizre ve Silopi ilçelerinde Millî Eğitim Bakanlığının
okullara ve öğretmenlere gönderdiği mesaj, öğretmenlerin bölgeyi terk etmesine
sebep olmuş ve eğitim öğretim tamamen rafa kaldırılmıştır. Söz konusu mesajda,
merkez okullardaki tüm öğretmenlerin 14 Aralık 2015 tarihinden itibaren hizmet
içi eğitime alındığı ve isteyen öğretmenlerin semineri memleketlerinde
alabilecekleri belirtilmiştir. Mesaj üzerine aileleri başka il ve ilçelerde
yaşayan öğretmenler ilçelerini terk etmeye başlamışlardır. Cizre'de hizmet içi
eğitimin süresine dair bir bilgi verilmezken Silopi'de üç günle
sınırlandırılmıştır.
Adı
konmamış bu fiilî olağanüstü hâl durumunda ortaya çıkan birçok hukuksuz ve
eşitsizlik durumları gibi, eğitim konusunda da skandal düzeyde bir olumsuzluk
doğmuştur. Bu süreçte bölgede eğitimdeki aksaklıklar ve bu aksaklıklara bağlı
ortaya çıkan hukuksuz durumların incelenmesi maksadıyla bir Meclis araştırması
yapılması büyük bir önem ve zaruret arz etmektedir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
IX.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, 10/10/2015 tarihinde DAİŞ tarafından
Ankara Garı önünde gerçekleştirilen Ankara katliamının tüm boyutlarıyla araştırılması,
ihmal ve kasıtların açığa çıkarılması ve tarihin en kanlı saldırılarından biri
olan bu katliamın karanlıkta kalmaması amacıyla 14/4/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 14 Nisan 2016 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi 
14/4/2016
Türkiye Büyük Millet Meclisi Başkanlığına
Danışma
Kurulu 14/4/2016 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
14
Nisan 2016 tarihinde Diyarbakır Milletvekili Grup Başkan Vekili İdris Baluken
tarafından (1740 sıra numaralı) 10 Ekim 2015 tarihinde DAİŞ tarafından Ankara
Garı önünde gerçekleştirilen Ankara katliamının tüm boyutlarıyla araştırılması,
ihmal ve kasıtların açığa çıkarılması ve tarihin en kanlı saldırılarından biri
olan bu katliamın karanlıkta kalmaması amacıyla Türkiye Büyük Millet Meclisine
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 14/4/2016 Perşembe günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Halkların Demokratik Partisi grup önerisinin lehinde ilk konuşmacı Kars
Milletvekili Sayın Ayhan Bilgen.
Buyurun.
(HDP sıralarından alkışlar)
Süreniz
on dakika Sayın Bilgen.
AYHAN
BİLGEN (Kars) – Sayın Başkan, değerli milletvekilleri; 100’ün üzerinde insanın
hayatını kaybettiği ve ardından yürütülen tartışmalarla da aslında yakınlarının
her gün o acıyı bir kez daha tatmaya mahkûm edildiği bir konuyu konuşuyoruz ve
iktidar partisi sıralarında galiba 13-15’i geçmeyen sayıda milletvekili var.
Oysa bu kadar ciddi bir konu konuşulurken, çok vahim iddialar basına
yansımışken ilgili bakanın burada hiç olmazsa Genel Kurula saygı gereği
-ölenlere, onların yakınlarına saygı duyup duymadığı ayrı bir konu- bir
açıklama yapmasının ihtiyaç olduğu kanaatindeyim.
Çok
net, çok somut bilgiler var; Ankara’daki patlamanın birkaç gün öncesinde hem de
bu eylemi gerçekleştirecek kişiler ve yanlarındaki kişilerin de isimlerinin
istihbarat birimlerine, Emniyete yansıdığına dair ve polislerin kendilerini korumasına
dair uyarının da yine Emniyet iç yazışmalarında geçtiği paylaşılıyor.
Yine,
bugün basına yansıdı Kars Emniyet Müdürlüğü dolayısıyla, Türkiye'nin 70 ilinde
HDP’lilere ve CHP’lilere yönelik saldırı yapma hazırlığında IŞİD hücre evinin
bulunduğu yönünde. Şimdi, bu kürsüye çıkıp terörle mücadele konusunda bize ders
verenlerin, mesaj verenlerin ya da tribünlere yönelik mesajlar, söylemler,
uluslararası kamuoyuna dair birtakım çağrılar yapanların bu tabloyla yüzleşmesi
gerekiyor. 
Değerli
milletvekilleri, “güvenlik politikalarının sivil izlenmesi, güvenlik
politikalarının parlamenter denetimi” diye bir şey var dünyada. Güvenlik
görevlilerinin ne yaptıklarının, nasıl yaptıklarının, bütçelerinin nereye
harcandığının, ne kadar kanuna uygun -tırnak içerisinde yine söylüyorum-
terörle mücadele uygulamalarına imza attıklarının Parlamento tarafından
denetlenmesine dair uluslararası mekanizmalar var. Önümüzdeki hafta Almanya’da
bir toplantı yapılacak. Bu toplantıya 4 partiden de milletvekilleri katılacak
ve konusu sadece bu; güvenlik politikalarının parlamenter denetimiyle ilgili.
Şimdi, ülkenizde altı ayda 500 civarında insan hayatını kaybetmiş olacak ve
bununla ilgili Mecliste bir komisyon kuramayacaksınız, İnsan Hakları
Komisyonunda buna dair bir karar çıkartamayacaksınız. “Terörle mücadele için
her yol mübahtır. Güvenlik güçleri ne isterse onu yapar; istedikleri yazıları,
istedikleri sloganları yazarlar, istedikleri marşları istedikleri saatte halka
dinletirler.” diyorsanız bu toplantılara gitmenin de, bu uluslararası
sözleşmelere imza atmanın da çok bir önemi, çok bir anlamı yok. 
Evet,
Ankara’daki patlamayla ilgili elbette “Olmayabilirdi, engellenebilirdi,
önlenebilirdi.” diye bir tartışma yapmamızın ipuçları var elimizde; bunlardan
biri Suruç patlaması, diğeri Diyarbakır patlaması. Bu 2 patlamada adı geçen
kişilerin Ankara patlaması öncesinde, Ankara Garı önündeki eylem öncesinde
isimlerinin Emniyet birimlerinin elinde olduğu çok açık artık. Bunun inkâr
edilecek, reddedilecek bir tarafı yok. Yani Diyarbakır mitingindeki patlama
sonrasında “HDP bunu bilerek yaptı, oyunu artırmak için yaptı.” demek yerine
takip yapılsaydı, izleme yapılsaydı Suruç olmayabilirdi. Suruç sonrasında aynı
ciddiyet, aynı sorumluluk sergilenmiş olsaydı Ankara Garı olmayabilirdi, belki
Sultanahmet olmayabilirdi ama belli ki bu konuda üzerine düşeni yapmak yerine
“kokteyl” gibi ciddiyetsiz, lakayıt açıklamalarla güvenlik zafiyetini
sistematikleştiren, kurumsallaştıran ve arkasında bir siyasi irade olarak
durmayı tercih eden bir parti anlayışı var. Peki, bu kokteylin istihbaratını
kimden aldınız? İki gün önce isimler bürokrasiye gelmiş. Peki, kokteyle dair
bir istihbarat var mı, sonrasında bir bilgi var mı? Bu, sadece durumu kurtarmak
için, zevahiri kurtarmak için yapılan bir açıklamadan ibaret ama artık
patlamaların neye hizmet ettiğini konuşmak zorundayız, saldırıların neye hizmet
ettiğini tartışmak zorundayız. 
Burada
fiilî bir darbe süreci işliyor. “Ya başkanlık ya kaos” manşetlerini atanlar bunu
tesadüfen atmıyorlar, bir gazetecilik tercihi olarak yapmıyorlar, Türkiye bir
yere hazırlanıyor. Türkiye darbeye nasıl gider? Eski darbelerden elbette
çıkarılacak çok ders var ama bugünkü süreci de doğru okumak zorundayız. Evet,
geçmişte Ankara Radyosuna birisi gider ve bir bildiri okurdu, süreç böyle
işlerdi artık galiba böyle yöntemlere ihtiyaç yok çünkü darbe dönemlerinde
siyasetçinin sorumluluğu, darbe öncesi koşulların hazırlanmasında siyasetçinin
payıyla ilgili bir yüzleşme gerçekleşmedikçe Ankara Radyosundan yapılan anonsun
ya da iş işten geçtikten sonra verilen tepkilerin çok bir anlamı olmuyor.
İktidar partisi temsilcilerinin sıkça kendisinden şiirler okuduğu, Sayın
Cumhurbaşkanının da çok sevdiği Necip Fazıl Kısakürek’in ilginç bir değerlendirmesi
var -o kendisinin tanıklık ettiği bir muhtırayla ilgili söylüyor- diyor ki: “Yoğurttan
bir hükûmete mukavvadan hançer sokuldu.” Sayın Bakan, “Yoğurttan hükûmete
mukavvadan hançer…” Yani eğer siyasetçiler sorumluluklarını yerine
getirmezlerse sadece işte vesayetçilere tepki göstermek, Parlamento askıya
alındıktan sonra, siyaset kurumu fiilen tasfiye olduktan sonra tepki
göstermenin çok bir anlamı kalmaz.
Değerli
milletvekilleri, bu Meclisin Ankara’da, Ulus’ta göreve başladığı savaş
koşullarının öncesinde de bir Meclis vardı, son Osmanlı Mebusan Meclisi açıktı
ama işlevsizdi ama ipotek altındaydı ama milletvekillerinin iradesinin hiçbir
anlamı yoktu. Onun için kongrelere gidildi; onun için toplumun, başının
çaresine bakması, kendi kendini savunması, kendi geleceğinin müdafaasını
geliştirmesi, kendi iradesinin kavgasını vermesi için bu çatı ortaya çıktı. Ama
belli ki ne cumhuriyetin kuruluş yıllarından ne de yakın tarihten ders
çıkartacak bir algı yok. 
Dünyadan
bir örnek, Hitler Almanyası’na nasıl geçildiğiyle ilgili. Tabii, çok uzun
hikâye ama aslında bardağı taşıran son damla bir tek yasadır. Bir tek yasa
çıktıktan sonra o yasanın çıkmasına “evet” oyu veren partiler dâhil hepsi
fiilen lağvolmuşlardır. Yani karşısında duracaksak bugün duracağız bu darbe sürecinin.
Türkiye, fiilen, aslında bütün aşamalarıyla, sokaktaki eylemler, çatışma,
Parlamentonun işlevsizleştirilmesi ve nihayet son olarak da dokunulmazlık
tartışmasıyla bir vesayet rejimine gidiyor. Galiba dokunulmazlık tartışması da
bu işin son damlası olacak. 
Evet,
değerli milletvekilleri, elbette ki birilerinin 2 partili Parlamento hevesi
olabilir. Ama burada zaman zaman iktidar partisi milletvekilleri söz alıp işte
“Parlamenter rejim bize dışarıdan dayatıldı, başkanlığa geçersek millî irade
tezahür eder.” falan diyorlar, elbette ki siyasi tarih bilselerdi bunu
söylemezlerdi. Çünkü, klasik, geleneksel başkanlıkta 1 değil, 2 meclis var yani
meclisin rolü güçler ayrılığı dolayısıyla çok daha sağlam ama belli ki
başkanlık hevesi başka bir şeye dayanıyor ama çok ciddi bir risk var, o risk
nedir biliyor musunuz? Bütün siyasi literatürdeki başkanlık tartışmalarının
merkezinde şu vardır: Eğer parlamento çoğunluğu ile başkan aynı partiden
olmazsa o istikrarsızlığı, o krizi nasıl çözeceksiniz? İşte bunun çaresini
aramak yerine bu ülkede yeniden 2002’ye dönülebilir mi yani yeniden 2 partili
ya da 1,5 partili bir Parlamento olabilir mi hevesi galiba herkesi sarmış
gözüküyor. Dolayısıyla da bu tabloda milletvekillerinin dokunulmazlıkla ilgili
kararlarını verirken yeni bir suç işlemeden, milletvekili iradesi üzerinde
baskı oluşturan kararlara boyun eğmeden, demokrasiden yana tercih yapmaları
için son şans, son fırsat olarak değerlendiriyoruz, herkesi saygıyla
selamlıyoruz. (HDP sıralarından alkışlar) 
BAŞKAN
– Teşekkür ederiz Sayın Bilgen. 
Grup
önerisinin aleyhinde, Bursa Milletvekili Sayın Kadir Koçdemir. (MHP
sıralarından alkışlar) 
KADİR
KOÇDEMİR (Bursa) – Sayın Başkan, saygıdeğer milletvekilleri; sözlerimin başında
hepinizi saygıyla selamlıyorum. 
Bugün
idrak etmeye başladığımız Kutlu Doğum Haftası’nın Peygamber Efendimiz’in
mesajını doğru anlamamıza ve doğru bir şekilde hayata geçirmemize vesile
olmasını diliyorum. 
Bugün
terörle ilgili bir önerge hakkında söz almış bulunuyorum ama önergeye konu olan
örgütün adından başlamak üzere pek çok konuda ciddi bir devlete yakışmayan bir
hâldeyiz. Sayın Cumhurbaşkanının Meclis açış konuşmasında, not ettim, o gün
paylaştım da, aynı konuşma içinde kendileri hem “DAEŞ” hem “DAİŞ” hem de “DEAŞ”
dediler. Bu, aklı sıra IŞİD denildiğinde oradaki İslam kelimesinin ifade
edilmemesini amaçlamaktadır. Ancak DAEŞ, DAİŞ, DEAŞ, her neyse oradaki “devlet”
kelimesinin kabul edilmesi nedense mahzurlu görülmemektedir. 
Bugün
bu ismi telaffuzda da kendini gösterdiği gibi temel derdimiz, iktidar
partisinin, şu andaki muktedirlerin herhangi bir şeyi dert edinememeleridir. “‘Uydum
imama, aklımı verdim kiraya.’ mantığıyla, nasıl olsa bir yerlerden bir şeyler
yazılır çizilir, son anda buraya getirilir, temel kanun gibi belli statüler
tanınarak tartışılması da engellenir…” Bugün burada da iktidar partisinin
20’den az milletvekilinin, 100’den fazla insanın hayatını kaybettiği, 500’den
fazla insanın yaralandığı bir olayı… Bu olay, tabii, sadece önerge sahiplerinin
öne çıkardığı ve bizim tarafımızdan da yine anlaşılması mümkün olmayan bir
durumdur, daha sonra hem Ankara’da hem İstanbul’da ve yurdumuzun içinde pek çok
yerde terör olaylarını araştırmayla ilgili bir teklif üzerinde konuşuyoruz ve
iktidar partisinin -dediğim gibi- 10-15 vekili burada, onlar da ne kadar
dinliyorlar o da ayrıca tartışılır. 
IŞİD
ya da DAEŞ’teki “devlet” kelimesinden kimsenin rahatsız olmadığını söyledim.
Hakikaten bazı iddialarda bir devletmiş gibi bu örgütle ilişkiler kurulduğu
iddia edilmekte, maalesef bu iddiaların açıklığa kavuşması da
sağlanamamaktadır. 
Uluslararası
literatürde de bu terör örgütü “quasi devlet” ya da “fragile devlet” diye
tanınmaktadır ve bununla ilgili yani devlet fonksiyonlarının yerine
getirilemediği ülkelerle ilgili bir endeks vardır, bu endekste maalesef
Türkiye, devlet gibi, devletimsi devlet statüsüne doğru hızla ilerlemektedir
çünkü devletin birinci görevi ve fonksiyonu olan adaleti ve güvenliği
sağlayamamaktadır. Terörle mücadelede bu kendisini daha bariz bir şekilde
göstermektedir çünkü bugün biz, 17’inci yüzyılın saikleri ve silahları ile
21’inci yüzyılın imkânları ve ideolojilerini harman eden bir uluslararası
terörle karşı karşıyayız ancak buna alınacak tavırda gerekli devlet tavrının
gösterildiğini söylemek mümkün değil. 
İstanbul’da
Taksim’deki olaydan sonra devlet büyüklerimizin ifadelerini bir kere daha
hatırlatmak isterim. Numan Kurtulmuş Bey dedi ki: “Burada HDP’ye büyük
sorumluluk düşüyor.” Başbakanımız Davutoğlu dedi ki: “Bu olay tavrımızın ne
kadar doğru olduğunu bir kere daha gösterdi. Yani İstiklal Caddesi’nde bombanın
patlaması tavrın ne kadar doğru olduğunu bir kere daha teyit etti.” Müezzinoğlu
ise Sağlık Bakanı değil de İçişleri Bakanıymış gibi “Canlı bombayı istihbaratla
yakalamak imkânsız, zor.” dedi. İçişleri Bakanımız ne yaptı? Kızılay’daki
saldırıdan sonra televizyonların karşısına geçip bizim niye hayret ettiğimizi,
niye feryat ettiğimizi yadırgar bir şekilde “Beyler, bu tedbirler yüzde yüz
alınsa da dünyanın hiçbir yerinde terör engellenemez.” dedi. 
Bize
iktidar partisi, Avrupa ülkelerini örnek gösteriyor. Bu ülkelerde son on yılda
-bir, iki, üç- farkına varılmayan zamanda olan terör olayları ile Türkiye’de
bizim devletin karşısında, şehirlerimizin içinde aylarca, günlerce durup,
sürekli varlığını gösterip terörist faaliyette bulunan terörü bir saymak bu işi
ne kadar ciddiye aldığımızı da ayrıca göstermektedir ve yine orada, Avrupa
ülkelerinde on yılda bir kere, iki kere olan teröre gösterilen tepkinin siyasi
tavır tarafının da hatırlanması gerektiği izahtan varestedir. Maalesef, biz bu
tavrı görmüyoruz. 2006 yılında Diyarbakır’da 4’ü 10 yaşın altında olmak üzere
10’dan fazla insan hayatını kaybettiğinde dönemin Diyarbakır Valisi “Cana
geleceğine cama gelsin.” demiş. O, 4 tane 10 yaşın altındaki çocuk da
görülmeyip sanki büyük bir felsefe vazediyormuş gibi alkışlanmıştı. Daha sonra
bu zihniyetin devletin sürekli üst makamlarına geldiğini ve dediğim gibi,
Kızılay’daki saldırıdan sonra üst perdeden bizim niye hayret ettiğimizi de
sorguladığını gördük.
Kıymetli
arkadaşlar, terörle mücadele etmek için, ciddi devlet olmak için devleti
yöneten kadroların öncelikle emin insanlar olması gerekir. Türkiye'de devleti
yöneten kadrolar emin olma vasfını kaybetmiştir. Şantaja maruz kadrolardır, bu
iç ve dış politika bir araya geldiğinde alınması gereken tedbirleri de
alamamaktadırlar. 
Yine
devleti yöneten kadroların ehil kadrolar olması gerekir. Pek çok olayda
istihbarat zafiyetinden, daha sonraki açıklamalarda, hatta olaydan sonra
tebessüm etme, gülme hadiselerinde gördüğümüz gibi bugün devletin kadrolarında
yükselmenin tek şartı sadakattir. 100 puan üzerinden değerlendiriliyorsanız 95
puanı sadakat üzerinden almaktasınız, geri kalan 5 puan da ehliyetiniz,
liyakatinize göre verilmektedir. 
Yine
devleti yöneten kadroların halka yakın kadrolar olması gerekir. Diyarbakır’da,
Silvan’da, Nusaybin’de, Cizre’de aylardır devam eden çatışmalarda okula
gidemeyen çocuğun, gece evinin kapısını kapatamayan oradaki vatandaşımızın,
dükkânını, faaliyetini, geçimini devam ettiremeyen insanımızın yerine kendisini
koyan, halka yakın kadrolar olmalıdır. Bunun aksine biz şunu görüyoruz:
Başbakan gidip orada üst perdeden “Burada gül bahçesi yetiştireceğiz.” diye
sanki kendi görevini yapmamayı unutturacak şekilde ulufe dağıtıyormuş gibi
davranmaktadır.
Geçen
hafta Bosna-Hersek’teydim. Yakın tarihe baktığımızda etnik referansın, mezhep
referansının esas alındığı birlikte yaşama biçimlerinin sürdürülemediğini
görüyoruz. Yugoslavya öz yönetimin, kardeşliğin emsal ülkesi, timsal ülkesiydi
ama 7 tane ayrı devlet çıktı Yugoslavya’dan ve Bosna-Hersek’in de on yıl
sonrası öngörülemiyor. Bugün Almanya’nın Doğu Almanya kısmı sosyalist söylemle
yetişti, ırkçılığın en fazla olduğu yer Doğu Almanya’dır. Onun için biz
demokrasiyi olması gerektiği gibi modern bir millet şeyinde gerçekleştirmeli,
terörün her türlüsüne ayrım yapmadan, “Hasmımın hasmı dostumdur.” demeden karşı
çıkmalı ve devlet gibi teröre karşı davranmalıyız. 
Goethe’nin
güzel bir sözü var, diyor ki: “Göz bildiğini görür.” Bunu da son olaylarda
görüyoruz. Terör olaylarında gördüğümüz, bugün görüşeceğimiz kanunda da var.
Burada İhale Kanunu’ndan ayrılarak yeni yapılaşma inşaatı gören zihniyet,
maalesef, burada görmesi gerektiğini göremiyor. Milliyetçi Hareket Partisi
artık, haklı çıkmasını ifade etmekten utanır hâle gelmiştir. Vakit geçmeden
işin basit tarafına…
(Mikrofon
otomatik cihaz tarafından kapatıldı) 
KADİR
KOÇDEMİR (Devamla) – …diğer devletlerde yapılan tarafına dönüp bir an önce bu
ateşi söndürmemiz gerekir.
Saygılar
sunarım. (MHP sıralarından alkışlar)
BAŞKAN
– Teşekkür ederiz Sayın Koçdemir.
Halkların
Demokratik Partisi grup önerisinin lehinde ikinci konuşmacı Antalya
Milletvekili Sayın Niyazi Nefi Kara. (CHP sıralarından alkışlar)
NİYAZİ
NEFİ KARA (Antalya) – Sayın Başkan, değerli milletvekilleri; görüşülmekte olan
HDP grup önerisi üzerine söz almış bulunmaktayım. Bu vesileyle yüce Meclisimizi
ve halkımızı saygıyla selamlıyorum. 
10
Ekim günü Ankara Gar’ında barış ve özgürlük için bir araya gelen 102
yurttaşımız, elini kolunu sallayarak Türkiye’nin bir ucundan, Türkiye
Cumhuriyeti’nin başkenti Ankara’ya gelen, Türkiye Büyük Millet Meclisinin
önünden taksiye binen IŞİD’e mensup teröristlerin gerçekleştirdiği bombalı
eylemde hayatlarını kaybetmişti. Bu kürsüden, bir kez daha, terör saldırıları
sonucunda hayatlarını kaybeden tüm şehitlerimize ve vatandaşlarımıza Allah’tan
rahmet diliyorum.
AKP
iktidarının tüm uyarılarımıza rağmen sürdürmekte ısrar ettiği yanlış
politikalar, ülkemizi terör örgütlerinin hedefi hâline getirmektedir. PKK’yla
devam eden terörle mücadelemizin yanına AKP’nin besleyip büyüttüğü IŞİD terör
örgütü de eklendi ve vatandaşlarımızı IŞİD’in hedefi hâline getirdi.
10
Ekim günü Ankara’da yaşanan birinci Ankara katliamı -bu kürsüden de defalarca
dile getirdik- tamamen Hükûmetin ihmalkârlığı nedeniyle yaşandı. Bakın, daha
dün, basına Ankara katliamıyla ilgili yapılan soruşturmanın içerisinde yer alan
tespitler sızdı. Okudunuz mu bilmiyorum ama ben sizlere bunları bu kürsüden
okuyup bilmeyenlerinizi de bilgilendireyim hem de halkımız gerçekleri öğrensin.
10
Ekimden tam yirmi beş gün önce, 14 Eylülde, IŞİD’in mitinglerde birden fazla
canlı bombayla eylem yapacağına dair istihbarat bilgisinin Ankara Emniyeti
Terörle Mücadele C Şubesi tarafından edinildiği ancak ne üstlerine ne de
Güvenlik Şube Müdürlüğüne iletildiği açıklandı. Terörle Mücadele Daire
Başkanlığının 14 Eylül 2015 tarih ve 46777 sayılı Yazısı’yla Ankara ve 47 il
emniyet müdürlüğü terörle mücadele şube müdürlüklerine, İstihbarat Daire
Başkanlığının ise 14 Eylül 2015 tarihinde 81 il emniyet müdürlüğüne gönderdiği
istihbaratta şu ifadeler yer almış: “DEAŞ’ın ülkemizde büyük bir eylem yapma
kararı aldığı, bu eylemle ilgili olarak seçtiği grubu Suriye’de bulunan bir
kampta özel eğitime tabi tutmaya başladığı, eylemin uçak, gemi kaçırma ya da
miting, kalabalık yerde çok sayıda canlı bomba patlatma şeklinde kompleks bir
eylem olabileceği yönünde teyide muhtaç bilgiler elde edildiği...” Anlaşılan
teyit etme gereksinimi duymamışsınız.
Müfettişlerin
ön inceleme raporunda, daha önemsiz istihbarat bilgilerinin ilgili birimlere
derhâl iletilirken 102 vatandaşımızın canına mal olan bu katliamın, rapordaki
ifadeyle değişik saiklerle ve en azından ihmal suretiyle ilgili birimlere
iletilmediği ve önlenmesi istenmediği yazıyor. Bu istihbarat bilgisi neye
dayanarak önemli kabul edilmemiştir? En çok toplantı ve gösteri yürüyüşü
yapılan illerin başında gelen, her şeyden öte Türkiye Cumhuriyeti’nin
devletinin başkentinde, başkentin göbeğinde yaşanan bu katliama dair istihbarat
bilgisi nasıl önemli kabul edilmez?
Değerli
arkadaşlar, tam bir skandal bu. Ama maalesef, raporda yazanlar bununla sınırlı
değil. Müfettiş raporunda dönemin il emniyet müdürü gelen istihbarat
bilgilerine, Diyarbakır ve Suruç’ta yaşanan patlamalara rağmen gerekli
önlemleri almamakla suçlandı. 1 Ocak 2015 ile 10 Ekim 2015 arasında polis ve
MİT’in canlı bomba saldırılarına ilişkin 62 ayrı istihbarat notunun olduğu
vurgulandı. Ve işin vahim tarafı bu istihbarat notlarında 10 Ekim tarihindeki
katliamı gerçekleştiren canlı bomba Yunus Alagöz’ün adı da geçiyor.
Dahası
da var değerli arkadaşlar, Ankara Valisi o dönem mitingin yapılmaması durumunda
ne olacağını soruyor. Eski İstihbarat Şube Müdür Vekili ise bu istihbaratlara
rağmen, mitingin yapılması doğrultusunda görüş bildiriyor.
10
Ekim sabahı İstihbarat Daire Başkanlığı “gizli” yazılı notuyla Terörle Mücadele
Daire Başkanlığına canlı bomba Yunus Emre Alagöz ile Hacı Yusuf Kızılbay ve
Mehmet Işık’ın eylem hazırlığında olabileceği, aileleriyle helalleştikleri,
sansasyonel eylemler yapacakları bilgisi gönderiyor. Bu bilgi Ankara’daki ilçe
Terörle Mücadele Şube Müdürlüklerine ise patlamadan saatler sonra, 13.48’te
ulaştırılıyor.
Soruşturmayı
yürüten mülkiye başmüfettişi ile polis başmüfettişleri, eski Ankara Emniyet
Müdürü, eski İstihbarat Şube Müdür Vekili, Terörle Mücadele Şube Müdürü ve eski
Güvenlik Şube Müdür Vekili ile Terörle Mücadele Şubesi C Büro Amiri hakkında
soruşturma izni verilmesini istiyor. Ancak Ankara Valisi Mehmet Kılıçlar imzalı
İl İdare Kurulu’nun 29 Şubat 2016 tarihli kararıyla soruşturma izni verilmiyor.
Niye verilmediğini şöyle açıklıyor: “Her miting için alınan tedbirler bu miting
için de alındı, hatta görevlendirilen personel sayısı da artırıldı ve
tedbirlerde bir eksik yoktu. İstihbarat bilgileri genel nitelikteydi ve
mitingle ilgili somut bir bilgi içermiyordu. Mitingi siyasi partiler değil,
sivil toplum kuruluşları düzenliyordu ve somut, nitelikli bir istihbarat yoktu.
Alınacak her türlü tedbire rağmen canlı bombaların bu tür eylemlerinin
engellemesinin çok zor olduğu dikkate alınmalıdır.” 
Canlı
bombaları kendilerini patlatmadan yakalayamadığınızı biliyoruz. Peki, açık bir
şekilde gelen bu istihbarat da mı bir yakalama sebebi değil? Siz bu katliamın
göz göre göre geldiğini bildiğiniz hâlde seyirci kalarak IŞİD’e destek vermiş
olmuyor musunuz? Değerli arkadaşlar, tüm bu raporda ifade edilenlerin üzerine
şimdi ne yapacaksınız? İçişleri Bakanı Efkan Ala, MİT Müsteşarı Hakan Fidan,
Ankara Valisi, Emniyet Genel Müdürü ve Terörle Mücadele Şube Müdürleri hiçbir
şey olmamış, tüm bunlar müfettişlerce kayda geçirilmemiş gibi görevlerine devam
mı edecekler? Vatandaşını koruyamayan bu Hükûmet o koltuklarda oturmaya devam
mı edecek?
Sadece
Ankara’da değil, İstanbul’da da eylem yaptılar. Suriye sınırındaki illerimize
2014 yılından beri kaç kere IŞİD mevzilerinden ateşlenen roket mermileri isabet
etti? Kilis’e sadece 2016 yılının başından bugüne kadar kaç kere IŞİD füzeleri
düştü?
Sizin
“birkaç öfkeli genç”, “aktivist Müslümanlar” dediğiniz, terörist olarak kabul
etmekte oldukça zorlandığınız IŞİD, ülkemize ciddi bir tehdit hâline geldi. Dün
yine basında, Ankara saldırısını gerçekleştiren canlı bombaları Ankara’ya
getiren Halil İbrahim Durgun ile Suruç bombacısı Abdurrahman Alagöz’ün birlikte
olduğu fotoğraflar yayınlandı. Bu kürsüden bir kez daha soruyorum: Suruç ve
Ceylânpınar’ın terörlerinin araştırılmasını istediğimiz zaman önergemize ret
oyu verenlerin, o günden bugüne yaşadığımız saldırılardan sonra vicdanları hâlâ
rahat mı? 
Avrupa
Parlamentosunda hazırlanan Türkiye raporunda IŞİD’le ilgili “Ankara’nın başta
petrol ticareti olmak üzere, IŞİD’in Türkiye üzerinden gerçekleştirdiği
faaliyetleri sonlandırmak için daha fazla çaba göstermesi…” ifadesi yer alıyor,
Avrupa Birliği bile sizi IŞİD konusunda samimi bulmuyor. Geçtiğimiz günlerde
İzmir’de gerçekleştirilen operasyonlarda yakalanan IŞİD’lilerin birkaçının
AKP’li çıktığını unutmayın arkadaşlar. 
Biz
Cumhuriyet Halk Partisi olarak, IŞİD’in Türkiye’de gerçekleştirdiği tüm eylem
ve işlemlerin araştırılması gerektiğine inanıyoruz ve hatta AKP’nin IŞİD’le
bağlantılarının da araştırılıp ortaya çıkarılmasının sizler açısından da iyi
olacağını düşünüyoruz. 
Unutmayın
ki kandan beslenenler ve buna sessiz kalanlar bir gün o döktükleri kanda
boğulacaktır.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Kara.
Grup
önerisinin aleyhinde ikinci ve son konuşmacı Ankara Milletvekili Sayın Murat
Alparslan.
Buyurun
Sayın Alparslan. (AK PARTİ sıralarından alkışlar)
MURAT
ALPARSLAN (Ankara) – Sayın Başkan, değerli milletvekilleri, hepinizi saygıyla
sevgiyle selamlıyorum. 
Konuşmamın
başında, içinde bulunduğumuz Kutlu Doğum Haftası vesilesiyle Peygamberimiz,
rahmet elçisi Resulullah’ın nebevi emirlerinin birliğimize, beraberliğimize,
kardeşlik hukukumuza katkı sağlayacak şekilde anlaşılması ve yaşanılması
konusunda bugünlerin vesile olmasını da temenni ediyorum.
Yine
bu vesileyle, annesi vefat eden Meclis İdare Amirimiz Salim Uslu’ya ve yine
bugün babası vefat eden Ankara Milletvekilimiz Aydın Ünal’a başsağlığı diliyor,
yine hepimizin geçmişini de rahmetle anıyorum.
Değerli
arkadaşlar, 10 Ekim 2015, zamanları aşan bir takvim olarak hepimizin zihninde
kanayan bir yara olarak her zaman bilinecek ve büyük bir lanetle de anılacak
bir eylemin tarihidir. O gün Ankara’da 102 vatandaşımızı maalesef kaybettik,
417 vatandaşımız da yaralandı. O terör saldırısından sonra bu eylemi kınıyor
olmakla beraber olayın üstüne ciddi bir şekilde gitmek suretiyle her türlü
hukuki ve idari soruşturmayı açarak faillerin yakalanması konusunda da büyük
bir gayreti ortaya koyduk. AK PARTİ dönemi, daha öncekilerde olduğu gibi faili
meçhullerin olduğu günlerin yaşandığı dönemlere sebep olmadı hiçbir zaman. O
sebeple, bu olayın da üstesinden gelmek ve faillerini bulmak için hem idari hem
de hukuki takibata da başlamış olduk. 
Değerli
arkadaşlar, o günleri hep beraber hatırlayalım. Olay sonrasında Sayın
Başbakanımız bu olayın milletimize, birlik ve beraberliğimize, demokrasimize
kastettiğini, herhangi bir siyasi partiye, herhangi bir camiaya değil, topyekûn
ülkemize ve milletimize karşı yapıldığını, o sebeple de hep beraber bu olayın
telin edilmesi ve bu olayın amaçladığı psikolojik ortamın kısa sürede
dağıtılarak topyekûn bir seferberlikle teröre karşı bir ortak mücadele
yapılması konusundaki hassasiyetlerimizi de kamuoyuyla paylaşmış idi. Tabii, o
günlerde bu olay sonrasında hemen “Devlet bombayı patlattı.” diyenleri ve yine
bu olaydan ve mitingden sonra tekrar miting tertip ederek “Belki sizi
koruyamadık ama hesabınızı soracağız.” diyerek bir şekilde bir siyasi mühendislik
yapma gayretinde olanları da kamuoyu ve milletimiz yakından takip ederek bu
konularındaki hassasiyetlerini de ortaya koymuştur.
Değerli
arkadaşlar, bu tür olaylar farklı ülkelerde de meydana geldiğinde hem siyaset
kurumu hem partiler hem medya hem sivil toplum kuruluşları topyekûn,
iktidarıyla, muhalefetiyle birlik olmak suretiyle hep beraber bir duruş ortaya
koyuyor ve terörün üstesinden gelmek için birlik mesajı ortaya koyuyor. Oysa o
günlerde “Bir deklarasyon yayınlayalım, hep beraber teröre karşı bir bildiri
ortaya koyalım.” denildiğinde bu konuda kimlerin “Evet.” dediği, kimlerin
“Hayır.” dediği de yine milletimizin ve kamuoyunun gözleri önünde cereyan
etmiştir. 
Değerli
dostlar, teröre karşı her zaman yerli ve millî olmak durumundayız “ama”sız ve “fakat”sız,
kimden gelirse, kime gelirse, nereden gelirse, nereye gelirse, aidiyetine,
mensubiyetine bakmaksızın mutlaka teröre karşı hep beraber mücadele etmek
durumundayız. Tabii, terörün görünürdeki faillerinin önünde-arkasında,
uzağında-yakınında veya üstünde farklı birtakım denklemler içerisinde birtakım
oluşumların olduğu ve bu oluşumlar sebebiyle de o günlerde bu tür eylemler
sonrası birtakım devlet yetkililerimizin kokteyl bir terör örgütü veya eylemi
şeklinde nitelendirmesi de bu terörün çok daha kaotik, uluslararası boyutları
olan ve bir zaman bazen birbirlerini kullanan ve maşa olarak birbirlerini
kullanmaktan çekinmeyen bir kanlı ve kandan nemalanan örgüt olması gerçeğini de
değiştirmemektedir. 
Değerli
dostlar, Türkiye küresel güçlerin hedefindedir. Çünkü Türkiye hem bölgesinde
hem de dünyada halkların doğal değişim taleplerinin gerçekleşmesini
istemektedir. Yine ülkemiz her türlü eyleminde, her türlü politikasında insani
ve vicdani davranmaktadır. AK PARTİ ve Türkiye milletin, garibin ve ümmetin
umududur. Her türlü haksızlığa, her türlü zulme karşı durmakta, zalimin
karşısında hakkı ve adaleti savunabilmektedir. Dünyanın neresinde olursa olsun
adaleti, hukuku savunan ve zalimin karşısında duran bir ülke ve partidir. Bu
sebeple Türkiye'de zaman zaman birtakım terör eylemleriyle hem iç siyaseti
dizayn etmek hem de Türkiye'nin uluslararası görünürlüğüne eksi not düşürme
katkısı ve gayreti içerisinde birtakım terör yapılanmalarının eylem içerisinde
olduğunu da biliyoruz. 
Terör
örgütleri, ismi ne olursa olsun, DAİŞ’i, PKK’sı, PYD’si, hepsi bir şekilde
tasarlanmış travmalar üzerine inşa edilen proje yapılanmalardır. O sebeple,
bunların bir şekilde kaos oluşturmak, bir şekilde kendi ajandalarındaki takvimi
gerçekleştirmek ve emellerine ulaşmak için farklı planlarını tertip etmek ve bu
anlamda da bu uluslararası istihbarat örgütlerinin emellerine destek vermek
için yaptıkları eylemler karşısında millî ve yerli duruşumuzu her daim muhafaza
etmek durumundayız. Özellikle ülkemizin komşuları üzerinde ve bölgemizde
sınırların yeniden dizayn edilmeye çalışıldığı birtakım yönetimlerin devamına
veya sonlandırılmasına ilişkin birtakım hesapların yapıldığı bu günlerde
ülkemizin bu tür konulardan uzak kalmasına sebep olması amaçlanarak terör
eylemleriyle birtakım sıkıntılı zaman dilimleri oluşturulmaya çalışılmaktadır. 
Değerli
dostlar, kıymetli milletvekilleri; tabii ülkemizin büyüyen, gelişen, dönüşen
güçlü olma idealine dönük bu adımlarını hiç kimse durduramayacak ve bu konuda
da başarılı olamayacaktır. Çünkü Türkiye Cumhuriyeti devleti istiklalini,
istikbalini muhafaza etme gayretinde olan ve bunun için de her türlü terörün
üstesinden gelecek gücü, kuvveti, kudreti kendisinde hisseden güçlü bir
devlettir. Bu mücadelenin, samimi yapılması gereken ve bu samimi mücadele
içerisinde de herkesin aynı şekilde katkı vermesi gereken bir mücadele olduğu
da bilinmelidir. 
Bugün
önergeyle karşımıza gelen terör olaylarının araştırılmasıyla beraber yine aynı
şekilde 17 Şubatta 29 vatandaşımızın katledildiği Ankara saldırısına ve yine 17
Martta 35 vatandaşımızın öldüğü saldırıya ilişkin de aynı hassasiyetin
gösterilmesi ve bu konuda da yapanların PKK veya üstlenenin TAK olmasına
bakılmaksızın aynı hassasiyette, aynı duyarlılıkta terörle ilgili
kanaatlerimizi ortaya koymak durumundayız. 
Değerli
dostlar, bizim terörle, teröristle aynı kefeye konulma çabaları hem
uluslararası birtakım dengelerin hem de onların yurt içindeki birtakım
maşalarının ve uzantılarının kendi kursaklarında kalacak basit bir
hevesleridir. Türkiye Cumhuriyeti devleti, ismi ne olursa olsun her türlü terör
örgütüne karşı net bir tavır ortaya koymuştur. Bu anlamda bizim durduğumuz yer
son derece açıktır. Nereden gelirse gelsin, kimden gelirse gelsin teröre karşı
büyük bir mücadele azmi ortaya koymak durumundayız ve onu yapıyoruz. Bu saldırı
sonrasında da her türlü takibat yapılmış, 21 gözaltı yapılmış, 14’ü
tutuklanmış, faili olduğu bilinen 1 kişi Gaziantep’te ölü olarak ele
geçirilmiştir. DAİŞ’le mücadelede 30 Eylül 2013 tarihinde Bakanlar Kurulunda,
terör örgütü olduğuna dair bir karar alınmış, bununla da sınırlı kalınmaksızın
her türlü koalisyon güçlerine bu konuda katkı sağlanmış, sınır dışı edilmiş,
yakalananlar hukuk önüne çıkarılmış, yargılanmış, tutuklanmıştır. O sebeple,
bizim bu konulardaki samimiyetimizi ölçmek, tartmak hiç kimsenin haddi ve hakkı
değildir. 
Değerli
dostlar, biz terörle mücadelemizde birileri gibi “Senin teröristin, benim
teröristim.” diye ayrım yapmıyoruz ve yine birileri gibi birtakım eylemleri
masum gösterip birtakım eylemlerin üzerine gitmiyoruz. Biz yine birileri gibi,
ilk canlı bomba -30 Haziran 1996’da Tunceli’de gerçekleştirilen- PKK militanı
“Zilan” kod adlı kişiyi kahramanlaştırarak, onun üzerinden anma programları
yapmıyoruz ve bir kahramanlık hikâyesi üretmeye çalışmıyoruz. O sebeple,
elimizi vicdanımıza koyalım, her türlü siyasi mülahazadan uzak olarak teröre,
teröriste karşı topyekûn ve ortak gür ve hür bir seda çıkararak, üstesinden
gelmek için de samimi bir gayret ortaya koyalım diye temenni ediyor ve yine bu
haftaya denk gelmesi açısından, “Bir insanı öldüren tüm insanlığı öldürmüş
gibidir.” diye kabul etmek suretiyle her türlü terör ve terörizmi
lanetlediğimizi ifade ediyor, saygılar sunuyorum. (AK PARTİ sıralarından
alkışlar) 
İDRİS
BALUKEN (Diyarbakır) – Sayın Başkan…
BAŞKAN
– Teşekkür ederiz Sayın Alparslan. 
Buyurun
Sayın Baluken. 
İDRİS
BALUKEN (Diyarbakır) – Sayın hatip bu Mecliste deklarasyon metninin altına imza
atmayanların terörü desteklediği şeklinde ifadelerde bulundu. Biliyorsunuz daha
önce bu savaş korosunun ve kınama korosunun bir parçası olmayı reddeden ama
yaşanan bütün sivil kayıplar karşısında ilkeli duruşunu ortaya koyan HDP bu
tutumunu defalarca kürsüden ifade etmiştir. Kamuoyuna yapmış olduğumuz
açıklamalarda da bu konuda partimizin görüşlerini net olarak ifade ettik.
İlkesel bir duruşun gereği olarak, sivil halka yönelik yapılan bütün terör
saldırılarını kınayan bir siyasi parti olarak bizi bu savaş korosunun
hazırlamış olduğu bir deklarasyon altına imza atmama üzerinden suçlaması açık
bir sataşmadır. İç Tüzük’ün 69’uncu maddesine göre, Halkların Demokratik
Partisi adına, bu sataşmaya söz verilmesini istiyorum. 
BAŞKAN
– Buyurun.
VII.- SATAŞMALARA İLİŞKİN KONUŞMALAR (Devam)
4.- Diyarbakır Milletvekili İdris Baluken’in, Ankara
Milletvekili Murat Alparslan’ın HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; özrü kabahatinden beter bir konuşma izledik.
Yani, biz, somut olarak burada ortaya çıkan gerçekler üzerine bir komisyon
kurulması teklifini buraya getirdik. Neydi o gerçekler? Bu saldırıdan önce
bütün bilgilerin günler öncesinden istihbarat tarafından elde edildiği,
bombacıların isimlerinin bile istihbarat ve emniyet mensuplarında olduğu ama
buna rağmen bir bombacının ya da birkaç bombacı ekibin, ellerini kollarını
sallayarak Suriye’den Antep’e gelmeleri, Antep’ten yol kontrollerinin olduğu
Pozantı’dan da geçip Ankara’da kendini patlatmaları üzerine ortaya çıkan bir
katliamın soruşturulmasını istiyoruz. 
Bu
gerçeği hiç böyle farklı yönlere falan çekmenize gerek yok; siyasi sorumluluk,
bütün terör saldırılarıyla ilgili zaten sizdedir. Ama şimdi, bombacının ismi
ortada, bombacı ekibin geleceği bilgisi ortada, bununla ilgili yaşanan hadisede
100 cenaze ortada; siz bununla ilgili bir tek istifayı ya da bir tek sorumluluk
açıklamasını yapmamışsınız, çıkıp burada Meclisin de çalışmasını engelleme
adına bu önergeye destek vermeyeceğinizi söylüyorsunuz. 
Hiç
öyle dikkatleri farklı yönlere çekmenize gerek yok. Biz ilk gün ne söylediysek
bugün de o söylediklerimizin arkasındayız. Evet, gerçekten bir kokteyl
saldırısı vardı ama bu son güncel bilgilerin de ortaya çıkardığı gibi, o
kokteylin adı AKP-IŞİD ortaklığıydı ve bu, bir tek Ankara için değil,
Diyarbakır, Suruç, Sultanahmet ve İstiklal’e kadar devam eden bir katliam
silsilesinin ta kendisiydi. 
Eğer
bu önergeye destek verirseniz biz bu söylediklerimizin yanlış olduğunu kabul
ederiz ama bu önergeyi engellerseniz biz, sizin IŞİD’le ortaklaşa bir şekilde
bu katliamlara göz yumduğunuzu ve planladığınızı söylemeye devam edeceğiz. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederiz Sayın Baluken. 
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz, buyurun.
İLKNUR
İNCEÖZ (Aksaray) – Sayın Başkanım, kayıtlara girsin diye özellikle belirtmek
istiyorum. Biz terörden canı yanmış bir ülke olarak, kırk yıldır bunun
mücadelesini veren bir ülke olarak, herhangi bir terör örgütüyle Türkiye
Cumhuriyeti vatandaşının, bir parlamenterin kendi ülkesini özdeşleştirmeye, ona
yardım ve yataklık yapıyor gibi göstermesini abesle karşıladığımı belirtmek
istiyorum. Hakikaten gerçek olmayan ifadelerle kendi ülkesini itham etmektedir,
bunu kabul etmemiz mümkün değildir. Bugün bizim terör örgütlerine karşı
duruşumuz çok nettir. 
İkinci
bir konu da, “Efendim, burada bu önergeyi kabul ederseniz şöyle olur, böyle
olur.”, bunlar kabul edilebilir tutum ve davranışlar değildir. Terörle ve
teröristlerle ve terörizmle mücadelemiz sonuna kadar devam edecektir, bu böyle
biline. (AK PARTİ sıralarından alkışlar)
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, 10/10/2015 tarihinde DAİŞ tarafından
Ankara Garı önünde gerçekleştirilen Ankara katliamının tüm boyutlarıyla
araştırılması, ihmal ve kasıtların açığa çıkarılması ve tarihin en kanlı
saldırılarından biri olan bu katliamın karanlıkta kalmaması amacıyla 14/4/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 14 Nisan 2016 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Sayın milletvekilleri, Halkların Demokratik Partisi grup önerisini
oylarınıza…
III.- YOKLAMA
(HDP
sıralarından bir grup milletvekili ayağa kalktı)
İDRİS
BALUKEN (Diyarbakır) – Sayın Başkan, yoklama istiyoruz.
BAŞKAN
– Yoklama talebi var.
İsmini
okuyacağım sayın vekiller yerlerine otursunlar.
Sayın
Baluken, Sayın Demirel, Sayın Kerestecioğlu Demir, Sayın Kürkcü, Sayın
Adıyaman, Sayın Sancar, Sayın Beştaş, Sayın Irmak, Sayın Kaya, Sayın Yıldırım,
Sayın Yıldırım, Sayın Yıldırım, Sayın Aydoğan, Sayın Irgat, Sayın Toğrul, Sayın
Paylan, Sayın Doğan, Sayın Bilgen, Sayın Dora, Sayın Baydemir.
Tamam
20 oldu.
Teşekkürler.
Yoklama
için üç dakika süre veriyorum.
(Elektronik
cihazla yoklama yapıldı)
Sayın
milletvekilleri, toplantı yeter sayısı yoktur.
Birleşime
beş dakika ara veriyorum.
Kapanma Saati: 16.11
İKİNCİ OTURUM
Açılma Saati: 16.19
BAŞKAN: Başkan Vekili Pervin BULDAN 
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 73’üncü Birleşiminin
İkinci Oturumunu açıyorum.
III.- YOKLAMA
BAŞKAN – Halkların Demokratik Partisi Grubu önerisinin
oylamasından önce istem üzerine yapılan yoklamada toplantı yeter sayısı
bulunamamıştı.
Şimdi yoklama işlemini tekrarlayacağım.
Yoklama için üç dakika süre veriyorum.
(Elektronik cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, 10/10/2015 tarihinde DAİŞ tarafından
Ankara Garı önünde gerçekleştirilen Ankara katliamının tüm boyutlarıyla
araştırılması, ihmal ve kasıtların açığa çıkarılması ve tarihin en kanlı
saldırılarından biri olan bu katliamın karanlıkta kalmaması amacıyla 14/4/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 14 Nisan 2016 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisini oylarınıza sunuyorum: Kabul
edenler… Kabul etmeyenler… Kabul edilmemiştir. 
Sayın
milletvekilleri, Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; bastırılarak
dağıtılan (11/5), (11/6), (11/8) ve (11/7) esas numaralı Gensoru Önergelerinin
Genel Kurulun 18 Nisan 2016 Pazartesi günkü gündemin "Özel Gündemde Yer
Alacak İşler" kısmının sırasıyla 1, 2, 3 ve 4’üncü sıralarına alınmasına
ve Anayasa’nın 99’uncu maddesi gereğince gündeme alınıp alınmayacağı
hususundaki görüşmelerinin bu birleşimde yapıImasına; 277 ve 278 sıra sayılı
Kanun Tasarılarının İç Tüzük’ün 91’inci maddesine göre temel kanun olarak
bölümler hâlinde görüsülmesine ilişkin önerisi 
Türkiye Büyük Millet Meclisi
Başkanlığına
Danışma
Kurulu 14/4/2016 Perşembe günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 İlknur
İnceöz
 Aksaray
 AK
PARTİ Grup Başkan Vekili
Öneri:

Gündemin
"Kanun Tasarı ve Teklifleri ile Komisyonlardan Gelen Diğer İşler” kısmında
bulunan 279, 280, 281, 278, 277 ve 170 sıra sayılı Kanun Tasarılarının bu
kısmının sırasıyla 2, 3, 4, 5, 6 ve 7’nci sıralarına alınması ve diğer işlerin
sırasının buna göre teselsül ettirilmesi;
Genel
Kurulun;
14
Nisan 2016 Perşembe günkü (bugün) birleşiminde 273, 279, 280 ve 281 sıra sayılı
Kanun Tasarılarının görüşülmesi, bu birleşimde 281 sıra sayılı Kanun
Tasarısı’nın görüşmelerinin tamamlanmasına kadar çalışmalarını sürdürmesi ve bu
birleşiminde 281 sıra sayılı Kanun Tasarısı’nın görüşmelerinin tamamlanması
hâlinde Genel Kurulun 15 Nisan 2016 Cuma günü toplanmaması,
Bastırılarak
dağıtılan (11/5), (11/6), (11/8), ve (11/7) esas numaralı Gensoru Önergelerinin
Genel Kurulun 18 Nisan 2016 Pazartesi günkü gündemin "Özel Gündemde Yer Alacak
İşler" kısmının sırasıyla 1, 2, 3 ve 4’üncü sıralarına alınması ve Anayasa’nın
99’uncu maddesi gereğince gündeme alınıp alınmayacağı hususundaki görüşmelerinin
bu birleşimde yapıIması ve gensoru önergelerinin görüşmelerinin tamamlanmasına
kadar;
19
Nisan 2016 Salı günkü birleşiminde 5 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
20
Nisan 2016 Çarşamba günkü birleşiminde 24 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
21
Nisan 2016 Perşembe günkü birleşiminde 29 sıra sayılı  Kanun Tasarısı’na kadar
olan işlerin görüşmelerinin tamamlanmasına kadar,
22
Nisan 2016 Cuma günkü birleşiminde 31 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
25
Nisan 2016 Pazartesi günkü birleşiminde 33 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
26
Nisan 2016 Salı günkü birleşiminde 35 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
27
Nisan 2016 Çarşamba günkü birleşiminde 37 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
28
Nisan 2016 Perşembe günkü birleşiminde 39 sıra sayılı Kanun Tasarısı’na kadar
olan işlerin görüşmelerinin tamamlanmasına kadar;
29
Nisan 2016 Cuma günkü birleşiminde 41 sıra sayılı Kanun Tasarısı’na kadar olan
işlerin görüşülmelerinin tamamlanmasına kadar;
Yukarıda
belirtilen birleşimlerinde gece 24.00’te, günlük programın tamamlanamaması hâlinde
günlük programın tamamlanmasına kadar çalışmalarını sürdürmesi;
277
ve 278 sıra sayılı Kanun Tasarılarının İç Tüzük’ün 91’inci maddesine göre temel
kanun olarak görüşülmesi ve bölümlerinin ekteki cetvellerdeki şekliyle olması
önerilmiştir.




277 sıra sayılı
Kolluk Gözetim
  Komisyonu Kurulması ve Bazı Kanunlarda
  Değişiklik Yapılması Hakkında Kanun Tasarısı
(1/688)




BÖLÜMLER


BÖLÜM MADDELERİ


BÖLÜMDEKİ
MADDE SAYISI




1. BÖLÜM


1 ila 5‘inci maddeler arası


5




2. BÖLÜM


6 ila 13‘üncü maddeler arası (Geçici madde 1 dahil)


9




TOPLAM MADDE SAYISI


14







278 sıra
  sayılı
Cezai
  Konularda Uluslararası Adli İşbirliği Kanunu Tasarısı
(1/695)




BÖLÜMLER


BÖLÜM MADDELERI


BÖLÜMDEKİ MADDE SAYISI




1. BÖLÜM


1 ila 22‘nci maddeler arası


22




2. BÖLÜM


23 ila 38‘inci maddeler arası


16




TOPLAM MADDE
  SAYISI


38




BAŞKAN
– Sayın milletvekilleri, Adalet ve Kalkınma Partisi Grubu önerisinin lehinde
ilk konuşmacı, Kırıkkale Milletvekili Sayın Ramazan Can. (AK PARTİ sıralarından
alkışlar)
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Grup
önerisi üzerinde konuşmaya başlamadan evvel, Ankara Milletvekilimiz Sayın Aydın
Ünal’ın babası Hakk’ın rahmetine kavuşmuştur. Merhuma Allah’tan rahmet,
milletvekilimize ve yakınlarına başsağlığı dileklerimi iletiyorum.
Grup
önerimizle, bugün itibarıyla 273 sıra sayılı Kanun Tasarısı’nın görüşmelerini
tamamladıktan sonra ve 279 sıra sayılı -kişisel verilerle ilgili sözleşme- 280
sıra sayılı -velayet ve çocuklarla ilgili sözleşme- ve 281 sıra sayılı
-nafakanın tahsiliyle ilgili sözleşme- Kanun Tasarılarının da görüşmelerini
tamamladıktan sonra Genel Kurulun yarın itibarıyla toplanmamasını öneriyoruz. 
Önümüzdeki
hafta ve nisan ayının çalışma programını öneriyor, önerimizin kabulünü Genel
Kurulun takdirlerine sunuyor, tekrar Genel Kurulu saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederiz Sayın Can.
İDRİS
BALUKEN (Diyarbakır) – Sayın Başkan, söz talebim var.
BAŞKAN
- Sayın Baluken, buyurun, açıyorum mikrofonunuzu.
V.- AÇIKLAMALAR (Devam)
19.- Diyarbakır Milletvekili İdris Baluken’in, Meclis
İdare Amiri Salim Uslu’ya annesinin, Ankara Milletvekili Aydın Ünal’a babasının
vefatları nedeniyle başsağlığı dileğinde bulunduğuna ve Kilis’te yapılan çete
saldırılarıyla ilgili istenen bilgilendirmenin yapılmamasının Hükûmetin saygısızlık
düzeyini gösterdiğine ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, biz de Halkların Demokratik Partisi olarak Meclis İdare Amiri Sayın
Salim Uslu’nun annesinin ve AKP Ankara Milletvekili Aydın Ünal’ın babasının
yaşamını yitirmesi, rahmete ermesi sonucu taziye dileklerimizi, başsağlığı
dileklerimizi iletmek istiyoruz. 
Diğer
taraftan, dünden beri dile getirmiş olduğumuz bir husus vardı. Yani, bu ülkede
Parlamentonun ne kadar işlevsizleştirildiğinin ve Parlamento üzerinde nasıl bir
vesayet anlayışının sürdürüldüğünün bir resmi olarak tekrar o talebimizi dile
getirmek istiyorum. Biz, Kilis’te yapılan çete saldırılarıyla ilgili Hükûmetten
bilgilendirme istedik. Genel Kurulun ve Türkiye kamuoyunun bu bilgilendirme hakkına…
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Sayın Başkan, toparlayacağım.
BAŞKAN
– Peki, toparlayınız Sayın Baluken.
İDRİS
BALUKEN (Diyarbakır) – Genel Kurulun ve Türkiye kamuoyunun bu konudaki bilgi
talebine Hükûmetin cevap vermesi gerektiğini, Kilis'te neler olup bittiği,
Kilis içerisine kaç roketin düştüğü, kaç insanın yaşamını yitirdiği, kaç
insanın yaralandığı, Kilis halkının can güvenliğinin neden AKP Hükûmeti
tarafından sağlanamadığı bilgilerini bile burada Genel Kurulla paylaşmayan,
Türkiye kamuoyuyla paylaşmayan bir Hükûmet pratiğiyle karşı karşıyayız. 
Şu
anda da 2 Kabine yetkilisi, 2 bakan burada ama söylediklerimizi bile dinleme
zahmetinde bulunmuyorlar. Bu, Parlamento iradesine ve halk iradesine karşı AKP
Hükûmetinin gelmiş olduğu saygısızlık düzeyini gösteriyor. Buradan açıkça
kınadığımı ifade etmek istiyorum.
Teşekkür
ederim.
BAŞKAN
– Teşekkür ederiz Sayın Baluken.
IX.- ÖNERİLER (Devam)
A) Siyasi Parti Grubu Önerileri (Devam)
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; bastırılarak
dağıtılan (11/5), (11/6), (11/8) ve (11/7) esas numaralı Gensoru Önergelerinin
Genel Kurulun 18 Nisan 2016 Pazartesi günkü gündemin "Özel Gündemde Yer
Alacak İşler" kısmının sırasıyla 1, 2, 3 ve 4’üncü sıralarına alınmasına
ve Anayasa’nın 99’uncu maddesi gereğince gündeme alınıp alınmayacağı
hususundaki görüşmelerinin bu birleşimde yapıImasına; 277 ve 278 sıra sayılı
Kanun Tasarılarının İç Tüzük’ün 91’inci maddesine göre temel kanun olarak
bölümler hâlinde görüsülmesine ilişkin önerisi (Devam)
BAŞKAN
– Adalet ve Kalkınma Partisi grup önerisinin aleyhinde ilk konuşmacı Tokat
Milletvekili Sayın Kadim Durmaz. (CHP sıralarından alkışlar)
KADİM
DURMAZ (Tokat) – Sayın Başkan, değerli milletvekilleri; Cumhuriyet Halk Partisi
Grubu adına yüce Meclisi, değerli milletvekillerimizi saygıyla selamlıyorum. 
Yine,
annesini kaybeden Çorum Milletvekili, Meclis İdare Amirimiz Sayın Salim Uslu’ya
başsağlığı diliyor, merhumeye de Cenab-ı Allah’tan rahmet diliyorum. 
Yine,
Ankara Milletvekili Sayın Aydın Ünal’ın babası vefat etmiştir. Babasına da
Cenab-ı Hakk’tan rahmet diliyor, şahsında bütün aileye sabırlar diliyorum.
Değerli
milletvekilleri, bildiğiniz gibi, “doğa ve çevre” dendiğinde Adalet ve Kalkınma
Partisinin ülkemize verdiği zararları bilmeyenimiz yok. Sebebi, olaylara sadece
akçe ve rant merkezli bakışıdır. Bu anlamda, doğası tahrip edilen illerden
biri, su kaynaklarıyla Türkiye’nin göz bebeği olan Tokat. Şimdiye kadar 11’e yakını
yapılmış, o güzelim ormanlık alanlar, o sulak alanlar bu hâle getirilmiştir.
Ama son değerlendirmelere göre çok rantabl olmayan Tokat ve Amasya’nın birlikte
bütünleştiği bir vadide, Yeşilırmak’ın devamında, Amasya ve Tokat köylerinde,
az sayıda insanın yaşadığı o güzel coğrafyada kalan insanlara da “Buradan
göçün.” dercesine HES projeleri devam etmektedir. Yöre halkı çoluğuyla
çocuğuyla “Yaşam alanlarımıza dokunmayın” deyip feryat ediyor ama kâr uğruna,
rant uğruna, maalesef, bizden sonraki nesillere bırakacağımız, yarın da
torunlarımızın hepimizden şikâyetçi olup hakkını helal etmeyeceği o doğayı
tahrip ediyoruz. Çok dar bir vadi burası arkadaşlar. Dökülecek hafriyatın
hesabı yapılmamış, yine, rant uğruna, onlar, az sayıda ekilecek olan araziyi
tahrip ederek kullanacak ama gelin, bu konularda duyarlı olalım. 
Adalet
ve Kalkınma Partisinin iktidarda olduğu dönemdeki karnesindeki birkaç notu da
sizinle paylaşayım değerli arkadaşlarım. Yaklaşık 33.824 ÇED başvurusu olmuş; o
övündüğünüz, hani, milat dediğiniz 2002 ve 2014 arasında sadece 33 tanesine ret
kararı verilmiş arkadaşlar. Dünya Çevre Örgütü değerlendirmesine göre, ne yazık
ki Türkiye, iki yılda 33 basamak gerileyerek 99’uncu sıraya düşmüştür. Yine,
doğal hayatı koruma noktasındaki hassasiyeti, devlet olma geleneğinin,
doğasına, çevresine, tarihî dokusuna sahip çıkma noktasında ise 180 ülke
içerisinde 177’nci sıradayız değerli arkadaşlar.
Sayın
Başkan, değerli arkadaşlar; Tokat, o mümbit ovalarıyla Adalet ve Kalkınma
Partisinin plansız, programsız, engellenemeyen rant merkezli bakışlarıyla,
maalesef, her geçen gün kan kaybetmektedir. Büyük beklentiler içerisinde
projelendirildi, proje değişikliği oluyor, “Daha rantabl olacak, daha kısa
sürede yapılacak.” denilen, Karadeniz’i Ünye-Akkuş-Niksar-Tokat üzerinden
Akdeniz’e, GAP’a bağlayacak olan yol, on dört yıldır ne yazık ki hayata
geçmemiştir. Artık o “mega projeler” diye sunduğunuz otoyoldan, hızlı trenden
hiç söz etmeye dahi gerek görmüyorum. 
Değerli
milletvekilleri, yine, Tokat sadece o boyutuyla değil; yine, doğudaki birçok
ilimizi, Erzurum’u, Ağrı’yı, Ardahan’ı, Iğdır’ı, Erzincan’ı, Gümüşhane’yi,
Bayburt’u, Kars’ı Ankara’ya 100 kilometre daha yakından götürecek, Ankara’ya
kısa yoldan ulaşacağımız Alaca yolu hâlâ konuşuluyor ama Tokat hudutlarında taş
üstüne taş maalesef konmuyor değerli milletvekilleri.
Yine,
ilçelerimize gidilemiyor. Başçiftlik ilçemizden Niksar’a; Tokat’tan Artova’ya,
Sulusaray’a, Yeşilyurt’a; yine, Tokat’tan Almus’a; yine, Zile’den Sorgun’a
ulaşılamıyor. Sayın Bakanım, eski Müsteşarım; duyun bunları, duyun bunları.
MEHMET
HABİB SOLUK (Sivas) – Söz isterim ama söz isterim.
TAHSİN
TARHAN (Kocaeli) – Gerek yok ki oy veriyorlar ya; yapmaya gerek yok, oy
veriyorlar.
KADİM
DURMAZ (Devamla) – Değerli arkadaşlar, Tokat, girdiğiniz seçimlerde iktidar
partisine sizin hayal edemediğinizin de üzerinde oy verdi ama insanın şöyle
bir, deftere bakıp “Yahu, biz buna karşılık ne yaptık?” diye düşünmesi lazım.
Sayın milletvekilleri, en son numara, 1 Kasım seçimleri öncesi 7 bin 400
Tokatlı işsize “Bize biat edip baş eğeceksiniz, işe gireceksiniz.” dendi. Bir
bölümü altı aylık, bir bölümü dokuz aylık süreyle işe alındı ama altı aylık
olanların bu ayın 26’sı ve 27’sinde günleri doluyor, yeniden Adalet ve Kalkınma
Partisi il, ilçe binalarını, ilgililerini, yetkililerini boynu bükük, her gün
karamsar bir şekilde ziyaret ediyor ve bu konuda artık devlet geleneğini
bozdunuz. Türkiye Cumhuriyeti’nin iş kurumu mu, yoksa Adalet ve Kalkınma
Partisine seçim kazandıran bir kurum mu oldu? Bu konuda ciddi düşünmenizi, birazcık
elinizi vicdanınıza koymanızı, yeniden ayarlarını yapıp bu ülkede devlet olma
geleneğini yaşatmanızı istiyoruz.
2003
yılında zamanın Sanayi Bakanı -Allah ömürler versin- Ali Coşkun Bey -hiç
göremiyorum tabii, o dönemden sonra aday olmadı- Tokat’ta 171 defa maşallah
dedirtmek için 171 fabrikanın temelini attı arkadaşlar. Şu anda, bunlardan 1
tane çalışan yok. Neden? Çünkü, Tokatlının hiçbir sesine, hiçbir nidasına,
hiçbir feryadına kulak vermediniz. “Sigara fabrikası kapanmayacak.” dediniz,
kapattınız. “Şeker fabrikası özelleştirme kapsamı dışında olacak.” dediniz, o
millete söve söve yükselen Mehmet Cengiz’e KDV alacağına karşılık verdiniz ama
yine de yargı, onu iptal etti usulsüzlüklerinden ötürü. Bu dönemde, orada
çalışan 1.000’in üzerinde işçinin kadrosunu verir, geleceğe karamsar bakmasını
önler ve birçoğundan dinlediğim o feryada da kulak verirsiniz diye bekliyorum. 
Tokat
gibi Anadolu illerinin çok ciddi sorunları var arkadaşlar. Bu illeri kurtaracak
olan, birçok ilde olduğu gibi üniversiteyle büyüme, tarımsal ürünlerin
sanayiyle bütünleşmesi ve de turizm ama bu anlamda da Tokat hak ettiğini
alamıyor değerli hemşerilerim. 
Üretici
köylüden bahsetmek istemiyoruz. Kazova, Erbaa, Niksar ovaları, Artova,
Yeşilyurt, Sulusaray ovaları ve en son, Süreyyabey Barajı’ndan sulandığında
Tokat’a yaklaşık olarak 140 bin hektarlık sulu tarım alanı açılacak olan Zile
Ovası’nı bir an önce sulanabilir hâle getirmemiz gerekiyor. Bunun için de tek
bakışın kalkınma ve kalkınmışlığı Anadolu’nun her iline yayma sorumluluğunun
olması lazım. Bu noktada iktidarın sorumluluğu gerçekten büyüktür. 
Olaylara
ve projelere Cumhuriyet Halk Partisinin baktığı gibi, fotoğrafın büyüğüne ülke
bazında bakıp, bireyi mutlu etmeyi değil, tüm ülkeyi mutlu etmeyi göze almak
durumundayız. Bunun için de o çıkarcı anlayışlardan, o maddeci bakışlardan, o
bireyi zengin etmekten uzaklaşıp, tüm kamunun, bu ülkenin 78 milyon yurttaşının
bir an önce bu ülkenin nimetlerinden ortak yararlanmasını sağlayacak bir
sisteme dönmemiz gerekiyor. Bu anlamda, Hükûmetin yanlışları ve karnesi, kırık
notla doludur ve bunları dikkate alacağına inanıyorum. Zaman hızla gelip
geçiyor, yarın torunlarınız yakalarınızı tutacaktır.
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Durmaz.
Adalet
ve Kalkınma Partisi Grubu önerisinin lehinde ikinci konuşmacı, Samsun
Milletvekili Sayın Erhan Usta.
Buyurun.
(MHP sıralarından alkışlar) 
ERHAN
USTA (Samsun) – Sayın Başkan, değerli milletvekilleri; Adalet ve Kalkınma
Partisinin grup önerisi üzerine Milliyetçi Hareket Partisi Grubu adına söz
aldım. Genel Kurulu ve aziz milletimizi saygıyla selamlıyorum.
Tabii,
söz lehinde verildi ama ben, bir plansızlık, programsızlık olduğu için
önergenin aleyhinde konuşacağım.
Konuşmaya
başlamadan önce, malum, bu hafta, Kutlu Doğum Haftası; tekrar Kâinatın
Efendisi’ne binlerce salatüselam olsun diyorum ve onun ahlakıyla ahlaklanmayı
da Cenab-ı Allah’ın, hepimize nasip etmesini niyaz ediyorum. 
Şimdi,
niye aleyhinde konuşacağım? Çünkü maalesef, bugün Adalet ve Kalkınma Partisi
Hükûmetinde olduğu gibi Parlamentoda da bir koordinasyonsuzluk, istikrarsızlık,
plansızlık, programsızlık had safhada. Yani öngörülebilir bir çalışma düzeni
yok, Adalet ve Kalkınma Partisi, çoğunluğuna güvenerek istediği şekilde Parlamento
faaliyetlerini yönlendiriyor fakat buradaki plansızlık, programsızlık tabii,
Parlamentonun da itibarını zedeliyor; bunu da görmemiz lazım. Öngörülebilir bir
gündem maalesef oluşturulamıyor, Parlamento işlevsizleştiriliyor. 
Zaten
torba yasalar başlı başına bu sıkıntıların en önemli göstergesi yani kanun
tasarıları iyi çalışılmadan Parlamentoya getiriliyor, komisyonlarda yine Adalet
ve Kalkınma Partisi Grubu tarafından önergelerle düzeltilmeye çalışılıyor ama
düzeltilemediği de ortada çünkü bir kanunu defalarca yapıyoruz. Yani bakın,
dikkat edin, yüzlerce defa bazı kanunlarda değişiklik yapıldığını her defasında
görüyoruz. Muhalefetin çok haklı talepleri dahi maalesef dikkate alınmıyor,
kabul edilmiyor ve dolayısıyla, böyle bir düzensizlik içerisinde işler
yürütülmeye çalışılıyor.
Şimdi,
ben bugünkü konuşmamda daha çok, son veriler ışığında Türkiye ekonomisi üzerine
değerlendirme yapmak istiyorum. 2015 nihai rakamlar ve 2016 projeksiyonları
üzerine konuşacağım, ancak buraya geçmeden önce tabii ki devlet kurumlarının
önemli olduğunu ifade etmemiz gerekiyor. Devlet kurumlarına itibar
kazandırmamız lazım, devlet kurumlarını güçlü tutmamız lazım, devlet
kurumlarını yıpratmamamız lazım, bürokrasinin rasyonalizasyonu ve siyasetin
rasyonalizasyonu arasında bir optimizasyon sağlamak lazım. Yani kurumlar hiçe
sayılarak, sadece Adalet ve Kalkınma Partisi Hükûmetinin çoğunluğuna dayalı bir
siyasetin uygulanması, ülke açısından, ülke menfaatleri açısından son derece
kötü. 
Bunu
niye söylüyorum? Şimdi, ekonomi konuşacağız, mesela ekonomiye ilişkin kurumlara
bir bakalım. 
Hazine
Müsteşarlığı yaklaşık iki yıldır vekâletle yürütülüyor. Hazine Müsteşarlığı
önemli bir kurumdur; ekonomik kararlar açısından, ülkenin borçlanması
açısından, ülkenin maliye politikası ve para politikası açısından önemli bir
kurumdur ama iki senedir vekâletle yürütülüyor.
TÜİK
vekâletle yürütülüyor. TÜİK Başkanı şubat ayı sonunda emekliye ayrıldı, aslında
daha süresi vardı ama ani bir kararla emekliye ayrıldı. Tabii, onun arkasında
ne var, onu bilmiyoruz, ancak TÜİK, özerk bir kurumdur ve istatistik üretir,
bağımsız bir kurumdur, bağımsız bir kurumun vekâletle yürütülmesi söz konusu
olamaz. 
Dolayısıyla,
böyle olunca ne oluyor? Tabii, devlet kurumlarında zafiyet oluşuyor. Vekâletle
yürütülen hiçbir kurum başkanı sorumluluk almaz, kurumlar yıpranır. TÜİK gibi
bir kurum açısından baktığımızda da TÜİK kurumsal kapasitesi güçlü bir
kurumdur, ancak vekâletle yürütüldüğü sürece, onun ürettiği rakamlara karşı her
zaman bir endişe oluşacaktır.
Ekonomi
Bakanlığını zaten konuşmaya bile gerek yok, Ekonomi Bakanlığının ismi ayrı,
içeriği ayrı. Kalkınma Bakanlığına bakıyorsunuz; Kalkınma Bakanlığı, misyonunun
tamamen dışına çıkmış, bölgesel konulara odaklanmış, ortada olmayan bir
bakanlık. Yani sadece doğu ve güneydoğudaki bazı meselelerle, bölgesel
konularla ilgilenen bir kurum. Hâlbuki, Türkiye resminin tamamını görmesi
gereken, Türkiye'nin meselelerine makroekonomik, sosyal ve bölgesel konuların
tamamına bakması gereken bir kurum, ortada maalesef yok. “Küçük olsun, benim
olsun.” anlayışıyla bir kurum yürütülüyor. Statü değişikliği zaten Kalkınma
Bakanlığını bitirdi. 
Şimdi,
diğer taraftan Merkez Bankası. Merkez Bankası konusunu da hepimiz biliyoruz.
Merkez Bankasının yeni Başkanı atandı, buradan, hayırlı olmasını temenni
ediyorum. Tabii, Merkez Bankası üzerindeki tartışmaların bu kuruma son derece
zarar verdiğini ifade etmek lazım. Merkez Bankası, maalesef bu tartışmalar
sonrasında inandırıcılığını yitirmiştir. Merkez Bankasının hedeflerine, Merkez
Bankasının tahminlerine piyasalar güvenmemektedir. Merkez Bankasına faiz
indirme baskısı yapılmaktadır. Evet, Türkiye’de faiz yüksektir, faizin düşük
olması lazım. Yani, dünyada negatif faizin konuşulduğu bir ortamda biz
Türkiye’de yüzde 10 faizleri konuşuyoruz. Ancak faiz talimatla inmez
arkadaşlar. Faiz, Hükûmet olarak makroekonomik kararları alırsınız, reformları
yaparsınız, ekonominin temelleri, faizleri aşağı çeker, yoksa talimatlarla
faizi indirmek mümkün değildir. 
Çok
ironik bir durumdur, geçen sene içerisindeki faiz tartışması, Merkez Bankası
tartışması esnasında Sayın Cumhurbaşkanı faizlerin indirilmesi baskısını Merkez
Bankasına yapmıştır, bu süreçte faizler 2 puan artmıştır çünkü bağımsız
olmadığı düşünülen bir Merkez Bankasına piyasalar güvenmez. 
Bugün
bakalım, Merkez Bankasının beklenti anketi sonuçları var elimizde. Merkez
Bankasının aslında uzun dönem enflasyon hedefi 5 olmasına rağmen, gelecek yıl
için Merkez Bankası ve Hükûmet 7,5’luk bir enflasyon öngörüsü yapmıştır.
Piyasanın, yine Merkez Bankası beklenti anketiyle konuşuyorum, bakın, kendi
beklentimiz filan değil, piyasanın beklentisi 8,3’tür yani 5 hedef, 7,5 tahmin,
8,3 piyasanın beklentisi. Yine cari açıkta, büyümede piyasa beklentileri
Hükûmetin ve Merkez Bankası beklentilerinin çok üzerindedir, ondan çok daha
kötü durumdadır.
Şimdi,
2015 büyümesi, mart sonunda açıklandı, büyüme rakamı 4 geldi. Beklentilerin
üzerinde bir büyümedir, Türkiye için yeterli bir büyüme değildir ancak
beklentilerin üzerindedir. Fakat, bunu tabii, biraz analiz etmek gerekiyor. Bu,
içeriği itibarıyla baktığımızda, Türkiye'nin arzu ettiği bir büyüme değildir.
Bir defa şu tespiti yapmamız lazım, bu, çok fazla konuşulmuyor: Bu büyümenin
yaklaşık 1 puanı, uluslararası petrol fiyatları düşüşünden kaynaklanmıştır, bu
düşüş bir daha olmayacaktır. Şu andaki beklentiler petrol fiyatlarının 2016’da
bir miktar daha yükselmesidir. Dolayısıyla bir defalık etkiden gelen 1 puanlık
büyüme vardır. Bunun zaten biraz da beklentilerin üzerinde olmasının nedeni bu
olmuştur. 
Şimdi,
niye arzu edilen bir büyüme değildir? Bakıyorsunuz, tüketim kaynaklı bir
büyüme. 4 büyümenin 2,98 puanı yani 3 puanı özel tüketimden geliyor arkadaşlar.
Hâlbuki Hükûmet ne yapmaya çalışıyor? Hükûmet, tüketimi kısıp tasarrufları ve
dolayısıyla yatırımları artırmaya çalışıyor. Ancak, 4’lük büyümenin 3 puanı
tüketimden geliyor, özel tüketimden; 0,75’i kamu tüketiminden geliyor. Zaten
3,8’i oldu yani 4’ün 3,8’inin -düşünün- tüketimden geldiği bir büyüme.
Dolayısıyla, biz… Zaten 4, düşük olmakla birlikte, yine 4 büyümeyi iyi bir
büyüme olarak lanse etmek, sunmak, buna inanmak, bu ülke için büyük bir
zarardır. Bunu doğru tespit etmek lazım, bunu Adalet ve Kalkınma Partisi
Hükûmetinin ve Grubunun görmesi lazım.
Bakın,
tüketimin millî gelir içerisindeki payı, yüzde 88,1’e ulaşmıştır yani her 100
liralık gelirin 88 lirası tüketiliyor, 12 lirası tasarruf ediliyor. 12 liralık
tasarrufla bu ülkede nasıl yatırım yapacaksınız, nasıl sürdürülebilir büyümeyi
sağlayacaksınız? Böyle bir imkân yok. 
İmalat
sanayisi üretiminin sürekli düştüğünden bahsediyoruz. Belki düzelmiştir diye
bakıyorsunuz. Son verilerde yine baktığımızda, imalat sanayisinin millî gelir
içerisindeki payı bir miktar daha düşmüştür. Dolayısıyla, üretmeyen, tüketen
bir kompozisyon var.
Ama
bunun yanında, bakıyorsunuz, finans sektörü, özellikle bankacılık kaynaklı
finans sektörünün büyümeye katkısı -buna da üretim yönüyle baktığımızda- 1,3
puan olmuştur. Yani, bankacıların, bankaların kârının arttığı, katma değerinin
arttığı bir büyümedir. Dolayısıyla, hiç kimse, böyle bir büyümeyi iyi bir
büyüme diye takdim etmemelidir. Bunun analizine girmek gerekiyor.
Şimdi,
cari açık… Geçen, Başbakan diyor ki: “Cari açığı düşürdük.” Bunu ben buradan
daha önceden de açıkladım. 2015 yılında, evet, manşet rakam olarak
baktığımızda, cari açığın milli gelire oranı 5,8’den 4,4’e düşmüştür. Ancak,
burada biraz daha detayına bakmak gerekiyor. Bunun, bir defa, önemli bir
miktarı yani 1,1 puanı, Reza Zarrab etkisidir yani altın ihracatıdır. 2015
yılında İran’a yapılan yüksek altın ihracatı, bugün işte sorgulanan olaydan
kaynaklanan bir düşme vardı cari açıkta ve gelecek yıl bu olmayacaktır.
Dolayısıyla, bu düzeltmeleri yaparak rakamlara bakmak lazım. Sayın Başbakan ya
yanıltılıyor ya da bunları bilerek o, toplumu yanıltıyor.
Dolayısıyla,
diğer bir husus da enerji ithalatıdır. Enerji ithalatındaki düşüş, cari açık
üzerinde bir defalık -yine- etki yaparak cari açığı düşürmüştür. Bundan sonra
biz bu etkiyi göremeyeceğiz. Dolayısıyla, cari açık düşmemiştir, tam tersine,
bu düzeltmeleri yaptığımızda millî gelire oran olarak geçen yıla göre 1,4 puan
artmıştır. İnsanları kandırmayalım. Finansmanı bozulmuştur. Sağlam kaynaklardan
cari açığı finanse edemiyoruz.
Şimdi,
son mart datasına baktığımızda, enflasyon rakamına bakıyorsunuz, çekirdek
enflasyon 9,5. Arkadaşlar, bakın, para politikasının etkili olması gereken
enflasyon 9,5’e çıkmış. Bunu, böyle bir enflasyonu sürdürmek mümkün değil. 
2016
için bakıyorsunuz, 2016 için Hükûmetin, yine, 7,5 enflasyon tahmini var fakat
sadece asgari ücretten 1,5 puan geleceğini Merkez Bankası söylüyor. Tütün
fiyatı etkisinden 0,7 puan gelecek enflasyona. Dolar bu sefer yardımcı
olmayacak, petrol fiyatları yardımcı olmayacak. 7,5’e bu enflasyon nasıl
düşecek? Zaten Merkez Bankası Beklenti Anketi’nde de enflasyon bunun çok daha üzerindedir.
Zamanım
kalmadığı için diğer hususlara giremeyeceğim. Ancak Türkiye ekonomisi,
maalesef, iyi yönetilmiyor. Kurumlar yıpratılıyor. Dolayısıyla, çok daha
sağlıklı bir büyüme için sağlıklı bir yönetim ihtiyacı vardır diye düşünüyorum.

Genel
Kurulu saygıyla selamlıyorum. (MHP sıralarından alkışlar)
BAŞKAN
- Teşekkür ederiz Sayın Usta. 
Grup
önerisinin aleyhinde ikinci ve son konuşmacı, Mardin Milletvekili Sayın Mithat
Sancar. (HDP sıralarından alkışlar)
MİTHAT
SANCAR (Mardin) - Sayın Başkan, değerli milletvekilleri; Parlamentonun çalışma
saatlerini keyfî bir biçimde düzenlemek, AKP’nin Parlamentoya, Meclise
yaklaşımında bugüne kadar sergilediği diğer örneklerin bir başkasıdır,
devamıdır. Aslında Parlamentoya, parlamenter sisteme nasıl yaklaştığını biliyoruz.
Sayın Cumhurbaşkanı, bundan birkaç ay önce “Parlamenter sistem artık bekleme
odasına alınmıştır.” demişti. Açıkça, tabii, Anayasa’yı askıya almak anlamına
geliyor ama bunun daha somut anlamı: Parlamenter sistemi askıya almak,
Başkanlık sistemine geçinceye kadar Parlamentoyu da işlevsiz kılmaktır. Şimdi,
Parlamentonun çalışma saatlerini, gündemini, hepsini keyfî bir biçimde
düzenleyerek bu öngörüye, bu hedefe katkı sunmak dışında bir amacı
bulunmamaktadır AKP’nin. 
Dokunulmazlıklar
konusu da bunun bir parçasıdır. Gündeme gelen bütün tartışmalarda nihai hedef,
başkanlık sistemine giden yolu döşemektir, sağlam bir biçimde bu yolda
ilerlemektir. Bunun adını açık koyalım arkadaşlar, şu an sistemin askıya
alındığını açıkça söylemek, darbe yapmak demektir. Darbe illa silahla olmaz;
darbe, Meclisi işlevsiz kılarak da yapılır; darbe, siyasetin önünü tıkayarak da
yapılır; darbe, siyaseti işlevsizleştirerek de yapılır. Bugün yapılan şey,
darbe senaryosunun başka aşamalarını hayata geçirmekten ibarettir. 
Bu
senaryo, esasen, somut olarak 7 Haziranda uygulamaya konuldu çünkü 7 Haziran, başkanlık
heveslerinin, sistemi bu şekilde değiştirme hayallerinin suya düştüğü tarih
oldu. 7 Haziranda HDP’yi barajın altında bırakamayınca artık yeni bir senaryoya
girişildi. Burada, saray merkezli, etrafında Ergenekon artıkları, derin devlet
artıkları, Perinçekler, Kerinçsizler olan yeni bir koalisyon oluştu. Bu
koalisyonun tek amacı var: Başkanlık sistemine geçmek. Bu koalisyonu
birleştiren tek şey var: Demokratik siyaseti devre dışı bırakmak ve Kürt
nefreti. Kürtlerden nefret duyan ne kadar çevre varsa, Kürtlere karşı ırkçılık
yapan ne kadar çevre varsa şimdi bu koalisyonun etrafında buluşmuş
durumda. 
Dokunulmazlıklar
da bu çerçevede gündeme getiriliyor. Bu, bir dokunulmazlık tartışması değildir
arkadaşlar. Yani, fiilleri ve şahısları tartıştığımız bir gündem değildir şu an
içinde bulunduğumuz gündem. Siyaseti askıya alma, Meclisi sadeleştirme,
muhalefetsiz bırakma operasyonudur. Bizim Meclis dışına itilmemiz, bu planların
hayata geçirilmesi için en önemli adımdır. Bunun için uğraştılar, 7 Haziranda
olmadı, barajın altında bırakamadılar; 1 Kasıma giderken her yol denendi,
katliamlar, baskınlar, siyasi operasyonlar, hepsi denendi, yine barajın altında
bırakamadılar, yine istedikleri sonucu elde edemediler. Şimdi ise
dokunulmazlıkları gündeme getiriyorlar. Eğer mesele, gerçekten suç işleyen, suç
işlediği konusunda ciddi deliller bulunan, haklarında soruşturma açılmış
milletvekillerini takip etmekse bugüne kadar niye beklediniz? Hırsızlık,
yolsuzluk, dolandırıcılık ve daha pek çok yüz kızartıcı suç dosyası Meclise
geldiğinde bunları neden böyle acele acele gündeme almayı düşünmediniz? Bu,
1994 operasyonunun tekrarıdır, daha beteridir. 1994’te en azından Meclis
mekanizmaları işletilmiştir, karma komisyonda görüşmeler yapılmıştır, suçlanan
milletvekilleri savunma haklarını kullanmışlardır, Mecliste de bu hakkı
kullanmışlardır, en azından bu imkânları vardı ama şimdi getirdiğiniz geçici
Anayasa maddesi önerisiyle bütün bu imkânları ortadan kaldırıyorsunuz. 
“Kamuoyu
baskısı var.” diyorlar. Görünen en açık baskı, AKP Grubu üzerinde, parti
üzerinde saray baskısıdır. “Kamuoyu infiali var.” diyorlar. 17-25 Aralıkta da
vardı, diğer dosyalarda da vardı, hiç umurunuzda olmadı. Görünen tek infial, sizin
hızlı davranmamanıza kızan sarayın infialidir. Sarayın baskısından, infialinden
bunalarak ya da korkarak şimdi geçici madde formülünü gündeme getirdiniz. Nedir
bu geçici madde formülü? Bir madde ekleyeceksiniz Anayasa’ya. Sadece bir şey,
bir olay, birkaç zaman için geçerli olacak ve bu maddeyle 83’üncü maddeyi,
Anayasa’nın kalıcı maddesini askıya alacaksınız. Sadece belli olaylar için
askıya alacaksınız, sonra da yine aynen yolunuza devam edeceksiniz. Amacınız
eğer dokunulmazlık dosyalarını hızla kaldırmaksa bu konuda sizlere bir öneride
de bulunduk: “Anayasa’yı, 83’üncü maddeyi kalıcı bir biçimde değiştirelim ve
dokunulmazlık kurumunu kaldıralım.” CHP Grubuna da verdik ama maalesef amaç
başka, amaç, parlamenter sistemi bütünüyle bitirmek ve başkanlık sistemine
geçmek. 
Bu
konuda zaten 7 Hazirandan sonra AKP’ye büyük destek sunan bir parti var
Mecliste. MHP, her durumda, her sıkıştığında saraya ve AKP’ye gerekli desteği
sunmakta tereddüt etmemiştir. Hazin olan, Cumhuriyet Halk Partisinin şimdi bu
planlara çok açık destek olmasıdır. Darbe planlarına bu kadar açık alet olmayı
içlerine nasıl sindireceklerini önce milletvekillerine, sonra kendi
tabanlarına, sonra da tarihe açıklamak zorundadırlar. 
Darbeye
açık yardım ediyor CHP ve bunu, Genel Başkanları Sayın Kılıçdaroğlu’nun
ağzından çok açık bir biçimde ifade ediyor, üstelik hayretler içinde bırakan
ifadelerle. Anayasa’ya aykırı olduğunu kabul ediyor, halkı kandırmaya yönelik
bir öneri olduğunu kabul ediyor ama “Destek olacağız.” diyor. Şimdi, bu kadar
açık bir tutarsızlık, çelişki hangi sebebe dayanıyor, gerçek sebebi nedir? CHP
yönetiminin Türkiye halklarına ve tarihe bu açıklamayı inandırıcı bir biçimde
yapma zorunluluğu vardır. Sürekli bizleri AKP’yle iş birliği zannı altında
bırakanlar şimdi ne yapıyorlar? Şimdi açıkça Sayın Erdoğan’a şu mesajı
veriyorlar: Sen kaygılanma, dertlenme, seni başkan yaptıracağız. 
TAHSİN
TARHAN (Kocaeli) – O kim?
MİTHAT
SANCAR (Devamla) - Bunu söyleyen, CHP’dir; bunu söyleyen, Sayın
Kılıçdaroğlu’dur. (HDP sıralarından alkışlar) 
OKTAY
VURAL (İzmir) – “Ver özerkliği, al başkanlığı.” diye İmralı’da müzakere yapan
sizsiniz be!
MİTHAT
SANCAR (Devamla) – Çünkü, bu plan, başkanlığa giden yolu açan plandır, darbe
planıdır.
TAHSİN
TARHAN (Kocaeli) – Saçmalıyorsunuz. 
OKTAY
VURAL (İzmir) – İmralı tutanaklarındaki pazarlığı… Çözüm sürecinin ortakları,
sizi gidi!
MİTHAT
SANCAR (Devamla) - Başkanlığa giden yolu döşüyorlar ve siz de şimdi başkanlığa
giden yolda en son omzu vermek suretiyle bu planların başarıya ulaşmasını
sağlıyorsunuz. 
TAHSİN
TARHAN (Kocaeli) – Tek kale CHP kalmış. Yapma ya! Yapma ya!
MİTHAT
SANCAR (Devamla) - CHP ile AKP’nin bu buluşması, Türkiye halklarının gözünden
kaçmayacaktır. Burada CHP’nin kaygısı, büyük ihtimalle, tek demokratik
muhalefet partisinin HDP olmasından duyduğu endişedir. 
OKTAY
VURAL (İzmir) – Hadi ya! Ya, siz gidin, teröre verdiğiniz desteğin hesabını
verin!
MERAL
DANIŞ BEŞTAŞ (Adana) – Dinleyin, dinleyin!
MİTHAT
SANCAR (Devamla) - Evet, tek demokratik muhalefet partisi HDP’dir.
TAHSİN
TARHAN (Kocaeli) - Ya, in aşağıya, in de bana dokunma ya!
MİTHAT
SANCAR (Devamla) - Eğer bir açıklamanız varsa sevgili dostum, CHP sırasında
oturan arkadaşıma söylüyorum, lütfen, gelin, açıklayın. Bu, Anayasa’ya aykırı
olduğunu, halkı kandırmaya yönelik olduğunu Genel Başkanınızın açıkça söylediği
öneriye neden destek veriyorsunuz? Size sunduğumuz Anayasa’yı, 83’üncü maddeyi
değiştirme önerisine neden destek vermiyorsunuz? Bütün dokunulmazlıkları
kaldırmayı orada da kabul ediyoruz. Bunu açıklayın, biz de inanalım. 
Sevgili
arkadaşlar, Parlamentoyu devre dışı bırakmayı deneyen çok girişim oldu.
Bunlardan sizler de mağdur oldunuz, Türkiye halklarının ve Türkiye’deki siyasi
akımların hepsi mağdur oldu. 
OKTAY
VURAL (İzmir) – Parlamentoyu terk mi ediyorsunuz?
MİTHAT
SANCAR (Devamla) - Bu yolu açmanın kimseye hayrı yoktur. Demokrasiyi devre dışı
bırakacak bütün oyunları birlikte boşa çıkarmak zorundayız. Buna AK PARTİ’deki
vicdanlı demokrat vekiller de izin vermemeli, CHP’deki vekiller de, MHP’deki
vekiller de izin vermemeli. Hep birlikte, demokrasiyi askıya almaya yönelen bu
oyunu bozmalıyız.
Saygılarımla
efendim. (HDP sıralarından alkışlar) 
BAŞKAN
– Teşekkür ederiz Sayın Sancar.
ERKAN
AKÇAY (Manisa) – Sayın Başkan…
ENGİN
ALTAY (İstanbul) – Sayın Başkan…
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Akçay.
ERKAN
AKÇAY (Manisa) – Sayın Başkan, sayın konuşmacı konuşması sırasında partimizin
adını da zikretmek suretiyle bize ait olmayan görüş ve düşünceleri atfetmiştir,
sataşmadan dolayı söz istiyorum.
BAŞKAN
– Siz mi konuşacaksınız?
ERKAN
AKÇAY (Manisa) – Evet, ben konuşacağım.
BAŞKAN
– Buyurun Sayın Akçay.
ENGİN
ALTAY (İstanbul) – Benim talebimi gördünüz.
BAŞKAN
– Sayın Altay, daha sonra. 
Sayın
Bostancı, sizi de dinleyeceğim.
VII.- SATAŞMALARA İLİŞKİN KONUŞMALAR (Devam)
5.- Manisa Milletvekili Erkan Akçay’ın, Mardin
Milletvekili Mithat Sancar’ın AK PARTİ grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Öncelikle,
“Türkiye halkları” değil, “Türk milleti” olarak kabul ediyoruz ve bir ve bütün
olarak. (MHP ve AK PARTİ sıralarından alkışlar) 
MERAL
DANIŞ BEŞTAŞ (Adana) – O sizin düşünceniz!
ERKAN
AKÇAY (Devamla) - Bunu, “Türkiye halkları” deyimini de bölücü bir ibare olarak
kabul ettiğimizi de ifade etmek istiyoruz.
Milliyetçi
Hareket Partisinin AKP’ye veya saraya destek olduğunu söylemek son derece
saçmadır. Milliyetçi Hareket Partisinin ilkeli, kararlı politikaları vardır; o
parti, bu parti veya iktidara göre de değişmez. 
Biz
Milliyetçi Hareket Partisi olarak 12 Eylül 2010 Anayasa referandumunda “Hayır.”
dediğimizde AKP ve bir zaman iş birliği yaptıkları paralel yapı bizi CHP’nin
vagonuna binmekle suçlamıştı, oysa biz sadece ilkelerimizi korumuştuk. Şimdi,
bu paralel yapıyla iş birliği yapan AKP pişman, paralel yapı pişman bu iş
birliği, 12 Eylül Anayasa referandumu nedeniyle. 
Anayasa
ve başkanlıkla ilgili konuşmalarımızı, görüşlerimizi bin değil belki bin beş yüz
defa ifade etmişizdir, öyle destek filan yok. Fakat bir iş birliği var.
HDP-AKP-PKK iş birliği en azından 2009 yılından bu yana açık bir şekilde
kamuoyunun gözü önünde cereyan etmiştir.
OKTAY
VURAL (İzmir) – Dolmabahçe’de ortaklar olarak oturmadınız mı ya? O zaman saray
yok muydu, AKP yok muydu?
ERKAN
AKÇAY (Devamla) – Sizin şahsınızda, akil adamlığınızla bir AKP-PKK-HDP projesi
olarak ortaya koymuştur. Akil adamlık da AKP’yle bir iş birliğidir. Hangi iş
birliğinden bahsediyorsunuz!
Öncelikle
AKP’yle çözüm süreci bağlamında birlikte olduğunuz, birlikte yol yürüdüğünüz
otuz altı kısım tekmili birden tefrika ediliyor, kitaplarını sizler
yayınlıyorsunuz. 
MERAL
DANIŞ BEŞTAŞ (Adana) – Biz bunu reddetmiyoruz ki, çözüm süreci doğruydu. 
OKTAY
VURAL (İzmir) – Ortaksınız işte. 
ERTUĞRUL
KÜRKCÜ (İzmir) – Biz çözüme ortağız, iktidara değil.
OKTAY
VURAL (İZMİR) – Ortaksınız, ortak!
ERKAN
AKÇAY (Devamla) – Bu düşüncelerle hepinize saygılar sunuyorum. 
BAŞKAN
– Teşekkür ederiz Sayın Akçay.
OKTAY
VURAL (İzmir) – Ortaksınız!
MAHMUT
TOĞRUL (Gaziantep) – Barış ortağıyız.
OKTAY
VURAL (İzmir) – Ortaksınız! Hendek ortakları! 
ENGİN
ALTAY (İstanbul) – Sayın Başkan...
BAŞKAN
– Sayın Altay, buyurun.
ENGİN
ALTAY (İstanbul) – Sayın hatip...
İSMAİL
OK (Balıkesir) - Bugün akan kanın sorumlusu beraber iş birliği yapan
sizlersiniz. 
FİLİZ
KERESTECİOĞLU DEMİR (İstanbul) – Bugün akan kanın sorumlusu çözümü bitiren.
BAŞKAN
– Sayın Altay, sizi dinliyorum, buyurun. 
ENGİN
ALTAY (İstanbul) – Sayın Sancar bizi darbeye yardım ve yataklıkla itham etti
Sayın Başkan, diğerlerini söylememe gerek yok. 
MERAL
DANIŞ BEŞTAŞ (Adana) – Akan kanın sorumlusu kim biliyoruz, sizsiniz.
İSMAİL
OK (Balıkesir) – Sizlersiniz, siz, siz. 
MERAL
DANIŞ BEŞTAŞ (Adana) – Sizsiniz. 
İSMAİL
OK (Balıkesir) – Evet, AKP’yle berabersiniz.
BAŞKAN
– Sayın milletvekilleri, Sayın Altay’ı dinliyoruz. 
ENGİN
ALTAY (İstanbul) – Sayın Sancar’ın konuşması baştan aşağıya Cumhuriyet Halk
Partisine açık bir sataşmaydı, darbe planlarına açık yardım etmekle itham etti
bizi. Takdir ederseniz cevap vermek istiyorum. 
BAŞKAN
- Buyurun Sayın Altay. 
MAHMUT
TOĞRUL (Gaziantep) - Kılıçdaroğlu’nun sözlerine de açıklık getirirseniz Sayın
Başkan bu arada. 
ENGİN
ALTAY (İstanbul) – İki dakikada zor ama...
6.- İstanbul Milletvekili Engin Altay’ın, Mardin
Milletvekili Mithat Sancar’ın AK PARTİ grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan.
Cumhuriyet
Halk Partisinin dokunulmazlıklarla ilgili tutumu bu Parlamentodaki diğer siyasi
partilere göre belki de en net tutumdur. Çok açık, net söylüyorum: 3 Kasım 2002
seçimlerinden on gün önce ne söylediysek aradan geçen on dört yıldan sonra da
aynı yerdeyiz. Siyasetin, siyasetçinin kürsü dokunulmazlığı dışında özel bir
dokunulmazlıkla korunmasını doğru bulmuyoruz. 
Canlı
bombaya taziye ziyaretinden sonra başlayan tartışmayla birlikte, Hükûmet apar
topar bir dokunulmazlık hamlesi başlattı, bunu başlatırken de çok yanlış
başlattı. Aynı dönem içinde, aynı zaman aralığı içinde suç işleyenlerden,
kimilerininkini dokunulmazlıktan muaf, kimilerininkini dokunulmazlık zırhıyla
koruyan bir teklifin getirilmesi abestir. Ancak, biz buna yönelik olarak üç
ayrı seçeneği Adalet ve Kalkınma Partisine ilettik. Adalet ve Kalkınma Partisi,
bu üç seçenekten hiçbirini kabul etmeyerek, iki ay top çevirerek tekrar ilk
teklifini Türkiye Büyük Millet Meclisine indirdi. Önce şunu hatırlatmak
isterim: Geçmişte de böyle bir örnek var; 278 imzayla Meclise geldi, 212 oy
çıktı bu kabinlerden. Önce bir onu söyleyeyim. Siz kimsenin samimiyetini test
etmeyin de kendinize bir bakın. Sonuçları hep beraber göreceğiz. 
Biz,
ilke olarak, prensip olarak dokunulmazlıkları doğru bulmuyoruz, bunun için de
kaldırılmasından yanayız. Gelen şekil, gelen teklif; bir, ahlaki değil; iki,
Anayasa’ya aykırı; üç, yetersiz. 
MAHMUT
TOĞRUL (Gaziantep) – Niye destekliyorsunuz?
FİLİZ
KERESTECİOĞLU DEMİR (İstanbul) – Niye destekliyorsunuz?
ENGİN
ALTAY (Devamla) – Ancak, buna rağmen, burası Türkiye Büyük Millet Meclisi, kamu
vicdanının yansıması burası. 
MAHMUT
TOĞRUL (Gaziantep) – Ya, ne alakası var Sayın Başkan!
FİLİZ
KERESTECİOĞLU DEMİR (İstanbul) – Genelkurmayın yansıması olmasın! Siz bu
teklife nasıl “evet” dersiniz?
ENGİN
ALTAY (Devamla) – Bu sebeple -bizim 60 tane dosyamız var- 60 milletvekilimizin
yargılanmasının yolunu açıyoruz. 
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – Hem “Anayasa’ya aykırı.” diyorsunuz Başkan hem “Destek
veriyoruz.” diyorsunuz. 
ENGİN
ALTAY (Devamla) – Biz korkmuyoruz! Biz korkmuyoruz! Kimse de korkmasın!
ÇAĞLAR
DEMİREL (Diyarbakır) – Sayın Başkan…
ERTUĞRUL
KÜRKCÜ (İzmir) – Ya, korkuyla ne alakası var!
ENGİN
ALTAY (Devamla) – Dokunulmazlıklar kaldırılmalıdır. Bu şekil yanlış bile olsa
Cumhuriyet Halk Partisi ilke olarak dokunulmazlıkların kaldırılmasına “hayır”
demeyecektir. Siz kendinize bakın!
Teşekkür
ederim. (CHP sıralarından alkışlar)
ERTUĞRUL
KÜRKCÜ (İzmir) – Ahlaksızca kaldırılsa bile! Bravo!
BAŞKAN
– Teşekkürler Sayın Altay. 
MEHMET
NACİ BOSTANCI (Amasya) – Sayın Başkan…
ÇAĞLAR
DEMİREL (Diyarbakır) – Sayın Başkan…
BAŞKAN
- Sayın Bostancı…
Sayın
Demirel, daha sonra da sizi dinleyeceğim.
Buyurun.

MEHMET
NACİ BOSTANCI (Amasya) – Sayın Sancar yapmış olduğu konuşmada dokunulmazlıklara
ilişkin anayasa teklifimizi işaret ederek sarayın baskısı altındaki AK PARTİ
iktidarının tavrı olarak değerlendirmiştir. Bu açık bir sataşmadır. 
BAŞKAN
– Buyurun Sayın Bostancı. (AK PARTİ sıralarından alkışlar)
7.- Amasya Milletvekili Mehmet Naci Bostancı’nın,
Mardin Milletvekili Mithat Sancar’ın AK PARTİ grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; derdim polemik
yapmak değil. Polemik yapmak için iki kavram maymuncuk rolü oynuyor. (CHP ve
HDP sıraları arasında karşılıklı laf atmalar)
BAŞKAN
– Sayın milletvekilleri, kürsüde hatip var.
MEHMET
NACİ BOSTANCI (Devamla) – Bunlardan biri saray. “Saray” diyorsunuz ve her şeye
yerleştirerek oradan kafanızdaki birtakım hikâyelere uygun anlatımlar
çıkarabiliyorsunuz. 
Bir
diğeri de başkanlık. Vallahi, bu grup sizin kadar başkanlıktan söz etmiyor. Siz
akşam başkanlıkla yatıyor, sabah başkanlıkla uyanıyorsunuz. Başkanlık gelirse
eğer katkılarınız için teşekkürler. Çünkü, bu kadar itiraz eden, her şeyi
başkanlıkla ilişkilendiren akıl da milletin gözünden kaçmıyor.
Öte
taraftan, dokunulmazlıklar meselesi. Ne yapmışız? Anayasa’ya uygun bir teklif
getirmişiz. (HDP sıralarından gürültüler)
ERTUĞRUL
KÜRKCÜ (İzmir) – Vay vay!
MERAL
DANIŞ BEŞTAŞ (Adana) – Çok komik ya!
MEHMET
NACİ BOSTANCI (Devamla) – Bunu niye getirdik? Bunu niye getirdik? Siz
bağırıyorsunuz diye Anayasa’ya aykırı olmaz.
FİLİZ
KERESTECİOĞLU DEMİR (İstanbul) – Yok, yok, Anayasa’ya uymak zorunda değilsiniz
zaten!
MEHMET
NACİ BOSTANCI (Devamla) – Hukuk diye bir şey var. 
MAHMUT
TOĞRUL (Gaziantep) – Uymayın, uymayın, gerek yok zaten, rafa kaldırdınız onu!
MEHMET
NACİ BOSTANCI (Devamla) – Burada da değerli arkadaşlar, dokunulmazlıklara
ilişkin bu tartışmalar yeni değil. Şu kürsüden gelip böyle “Sizin yüzlerce
ihale dosyanız var.” diye bize söylenmedi mi? Söylendi. 
MAHMUT
TOĞRUL (Gaziantep) – Var, yalan değil ki.
MEHMET
NACİ BOSTANCI (Devamla) – Var mı? Bak, “Var.” diyorsun, “Var.” diyorsun, değil
mi?
MAHMUT
TOĞRUL (Gaziantep) – Var tabii ki.
MEHMET
NACİ BOSTANCI (Devamla) – Göreceğiz var mı yok mu? 
MAHMUT
TOĞRUL (Gaziantep) – Hırsızlık, yolsuzluk, suistimal var.
MEHMET
NACİ BOSTANCI (Devamla) – O yüzden diyoruz ki kimin ne dosyası varsa kardeşim,
yargıya intikal etsin. 
ÇAĞLAR
DEMİREL (Diyarbakır) – 3 bakan nerede?
MAHMUT
TOĞRUL (Gaziantep) – 17-25’in üstünü niye kapattınız? 
MEHMET
NACİ BOSTANCI (Devamla) – Sen de “Var.” diyorsan, doğru mu söylüyorsun, yanlış
mı söylüyorsun, gerçekten bu dosyalar var mı millet görsün. 
ERTUĞRUL
KÜRKCÜ (İzmir) – Yargıya intikal ettireceğine sen kendin affetmedin mi?
MUSTAFA
AKAYDIN (Antalya) – Hasıraltı ettiniz, hasıraltı.
MEHMET
NACİ BOSTANCI (Devamla) – Yargıdan niye çekiniyoruz?
BAŞKAN
– Sayın milletvekilleri, lütfen dinleyelim.
MEHMET
NACİ BOSTANCI (Devamla) – Niye çekiniyoruz?
MAHMUT
TOĞRUL (Gaziantep) – Vallahi, bilmiyoruz niye çekiniyorsunuz? Niye 17-25’in
üstünü kapattınız? Niye kapattınız peki?
BAŞKAN
– Sayın Toğrul…
MEHMET
NACİ BOSTANCI (Devamla) – Dokunulmazlıklara ilişkin sabah akşam top çevir,
sabah akşam konuş ama iş burada, Parlamentoda bir karar almaya gelince “Yokum.”
de; böyle bir şey olmaz, olmaz.
MERAL
DANIŞ BEKTAŞ (Adana) – Ya, halkı kandırmaya çalışıyorsunuz her konuda olduğu
gibi!
MEHMET
NACİ BOSTANCI (Devamla) – CHP’nin durumunu da göreceğiz; 316, artı, kaç oy
çıkacak göreceğiz.
Saygılarımla.
(AK PARTİ sıralarından alkışlar)
BAŞKAN
– Teşekkürler Sayın Bostancı.
ÇAĞLAR
DEMİREL (Diyarbakır) – Tehdit ediyor, CHP’yi tehdit ediyor.
ERTUĞRUL
KÜRKCÜ (İzmir) – Öyle makabline şamil kanun mu çıkarmış? Nihat Erim gibi
konuşuyorsun Hocam ya!
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurun. 
ÇAĞLAR
DEMİREL (Diyarbakır) – Sayın Başkan konuşmasında, bizim -HDP’nin- AKP’yle iş
birliği içerisinde hareket ettiğimizi; özelde -Türkiye’de birçok halk barınıyor
yani sadece Türk toplumu değil- biz “Türkiye toplumu” dediğimiz için de
bölücülük yaptığımızı ifade ediyor. Buna ilişkin söz hakkı talebimiz var.
BAŞKAN
– Buyurun Sayın Demirel.
Siz
mi konuşacaksınız?
ÇAĞLAR
DEMİREL (Diyarbakır) – Mithat Bey konuşacak.
BAŞKAN
– Sayın Sancar, buyurun.
TAHSİN
TARHAN (Kocaeli) – Yanlış söyledi aslında, Cumhurbaşkanıyla iş birliği, ona
cevap versin.
8.- Mardin Milletvekili Mithat Sancar’ın, Manisa
Milletvekili Erkan Akçay’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
MİTHAT
SANCAR (Mardin) – Sayın Bostancı iyi bilir ki, çok iyi bilir ki bu teklif
Anayasa’ya aykırıdır. 
Yine,
Sayın Bostancı çok iyi bilir ki -bu çalışmaları çok yakından takip etmiştir,
çok iyi biliyorum- bugün yargı bağımsızlığından söz etmek mümkün değildir. Daha
önce yargı karşısında mağdur olduğunuzda söylediklerinizi bugün unutmuş gibi
davranmanız, 28 Şubatta uygulanan zihniyetin size karşı söylediklerini,
Türkiye’de diğer muhaliflere karşı söylediklerini bugün bize karşı söylemeniz
tarih tarafından göz ardı edilmeyecektir. 
Ben
size sataşmak için söylemiyorum, vicdanlı olduğunu çok iyi bildiğim çok sayıda
insan var bu sıralarda, hiç kimseyi de özel olarak suçlamak niyetinde asla
olmadım, olmam, sadece bir vicdana çağırıyorum. Bunun yolu vardı, eğer
dokunulmazlıkların hepsini kaldırmak istiyor olsaydınız keyfîliği önleyecek yol
vardı, bunu önerdik size, “Gelin, müzakere edelim.” dedik. Bizim korkumuz yok.
Ne olacak? Geçmişte kaç milletvekilimiz hapishanelerde yattı, onların
yatmasının haksız olduğunu o zamanın Cumhurbaşkanı, Başbakanı söylemedi mi? On
yıl sonra gene çıkıp özür mü dileyeceksiniz? Sonra, “Bizi kandırdılar.” mı
diyeceksiniz?
Sayın
Engin Altay, şuna açıklık getirmeniz gerekiyor: Ahlaksız bir teklife “evet”
deme dışında bir yol vardır; tek yol, ahlaksız teklife “evet” demek olamaz, hiç
kimse kendini böyle çaresiz gösteremez. Ne size ne CHP’ye bunu
yakıştırabiliriz, hem kendinize hem CHP’ye haksızlık ediyorsunuz.
Saygılarımla
efendim. (HDP sıralarından alkışlar)
BAŞKAN
– Teşekkürler Sayın Sancar.
OKTAY
VURAL (İzmir) – Sayın Başkan…
ENGİN
ALTAY (İstanbul) – Sayın Başkan…
MEHMET
NACİ BOSTANCI (Amasya) – Sayın Başkan, kayıtlara geçsin diye söylüyorum.
BAŞKAN
– Sayın Vural daha önce söz istemişti Sayın Bostancı.
MEHMET
NACİ BOSTANCI (Amasya) – Mithat Bey’e “ahlaksız teklif” lafını yakıştıramadım;
uygun bir üslup değil, kabul etmiyoruz, reddediyoruz.
BAŞKAN
– Kayıtlara geçti Sayın Bostancı.
Sayın
Vural, buyurun.
OKTAY
VURAL (İzmir) – Konuşmacı -daha önceki bağlamı aslında dokunulmazlıklarla
ilgili ama- özellikle AKP ve saray ekseninde bir politikayla partimizi şey
yapmıştı ama dokunulmazlıklar konusunda partimizin duruşunu ifade etmek üzere
söz talebim var efendim çünkü tartışma o noktada oldu.
BAŞKAN
– Siz mi? Kürsüden mi Sayın Vural?
OKTAY
VURAL (İzmir) – Evet efendim, müsaadenizle.
BAŞKAN
– Buyurun. (MHP sıralarından alkışlar)
ENGİN
ALTAY (İstanbul) – Benim talebimi gördünüz.
BAŞKAN
– Sayın Altay, evet, sizi de dinleyeceğim.
V.- AÇIKLAMALAR (Devam)
20.- İzmir Milletvekili Oktay Vural’ın,
dokunulmazlıklarla ilgili geçici düzenlemeyi destekleyeceklerine ilişkin
açıklaması
OKTAY
VURAL (İzmir) – Sayın Başkan, değerli milletvekilleri; Milliyetçi Hareket
Partisi olarak parti programımızda da dokunulmazlıkların kürsü dokunulmazlığı
dışında kaldırılması gerektiğine ilişkin hüküm var. Zaten, Adalet ve Kalkınma
Partisinin ve Cumhuriyet Halk Partisinin programlarında da bu var. 
Ancak,
bilindiği gibi, özellikle terörle mücadele ve terörün hedef aldığı devlet ve
millet hayatının bekasıyla ilgili eylemler karşısında terör örgütüne müzahir,
yardım, yataklık ya da üye olmaktan dolayı kimi fezlekelerin de Parlamentoya
geldiği dikkate alındığında özellikle bunun, bu fezlekeler ile milletvekili
sıfatının bağdaşmadığını dikkate alarak Milliyetçi Hareket Partisi öncelikle,
özellikle beka tehdidine karşı olarak da bu fezlekelerin gündeme alınmasını
istedi, Karma Komisyona başvurduk bu konuda. Neden? Çünkü, Anayasa’mızın
83’üncü maddesiyle gönderilen Anayasa’nın 14’üncü maddesi bu eylemlerin aslında
dokunulmazlığın dışında olduğunu söylüyor. Yargının aslında bunlarla ilgili
işlem yapması gerekiyordu. Ayrıca, biliyorsunuz, Anayasa’nın 76’ncı maddesi
terör eylemlerine katılma ve bu eylemleri tahrik ve teşvik suçlarından biriyle
hüküm giymiş olanların milletvekili seçilemeyeceğini amirdi. Dedik ki:
“Öncelikli olarak gelin bunları yapalım.” Dedik ama maalesef, Adalet ve
Kalkınma Partisi, daha sonra Cumhuriyet Halk Partisi bu konuda adım atılması
yerine bir geçici düzenleme istedi. “Bunlar da kâfi değil, aynı zamanda yüz
kızartıcı suçlar dâhil olmak üzere hepsini getirelim.” dedik ama yine de
“Hayır.” dendi. Anayasa ve İç Tüzük çerçevesinde yapılan bu önerilerimizi, burada
muhterem milletvekillerinin iradesiyle, parmağıyla teröre karşı dik durma
eylemini ortaya koyma talebimizi maalesef Adalet ve Kalkınma Partisi ile
Cumhuriyet Halk Partisi uygun görmedi, “Geçici bir düzenlemeyle bu işi
halledelim.” dediler. Biz de “Terörle ilgili bu eylemleri yapanların diğer
dokunulmazlık dosyalarının arkasına sığınmasını kabul edemeyiz.” demek
suretiyle bu konuda geçici düzenlemeyi -yetmemesine rağmen “evet” diyerek-
destekleyeceğimizi belirttik. Milliyetçi Hareket Partisinin tavrı budur.
Teşekkür
ederiz. (MHP sıralarından alkışlar)
RUHİ
ERSOY (Osmaniye) – Yetmez ama evet.
BAŞKAN
– Teşekkürler Sayın Vural.
Buyurun
Sayın Altay.
ENGİN
ALTAY (İstanbul) – Sayın Sancar ikinci kez kürsüye çıktığında “Ahlaksız
olduğunu iddia ettiğiniz bir şeyi nasıl desteklediğinizi açıklamanız gerekir.”
diyerek hem söylemediğim bir sözü benim söylediğimi kastetti… 
BAŞKAN
– Buyurun Sayın Altay.
VII.- SATAŞMALARA İLİŞKİN KONUŞMALAR (Devam)
9.- İstanbul Milletvekili Engin Altay’ın, Mardin
Milletvekili Mithat Sancar’ın sataşma nedeniyle yaptığı konuşması sırasında
şahsına sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan.
Sayın
Bostancı, bir deli kuyuya taş atmış, kırk akıllı çıkaramamış. Bu Meclisi on
dört senedir getirdiğiniz hâl budur, önce onu söyleyeyim.
Şimdi,
Sayın Sancar, ben “ahlaksız” kelimesini kullandığımı zannetmiyorum. “Etik
değil” diye düşünüyorum.
ERTUĞRUL
KÜRKCÜ (İzmir) – “Ahlak dışı…”
MERAL
DANIŞ BEŞTAŞ (Adana) – “Ahlak dışı…”
ENGİN
ALTAY (Devamla) – “Etik değil, yetersiz, Anayasa’ya aykırı.” dedim. Tekrar
ediyorum, AKP’nin getirdiği Anayasa’ya geçici madde eklenmesi teklifi etik
değildir, yetersizdir, Anayasa’ya da aykırıdır ve Cumhuriyet Halk Partisine
mensup 38 milletvekilimizin 135 adet fezlekesi bu kapsamdadır. Biz, bu
milletvekillerimizin de, bu çürümüş, bu sizin tasallutunuzdaki, baskınızdaki
yargıya rağmen bu milletvekillerimizin de kapısında “adliye” yazan o binalara
gidip yargılanmasından korkmuyoruz kardeşim. Maçanız yetiyorsa, yüreğiniz
yetiyorsa Anayasa 100’ü de baypas ederek bu geçici maddeye –size getirdiğimiz
teklif odur- bakanlarla ilgili hükmü de koyalım da, sizin de ne kadar siyasi
etik içinde olduğunuzu, ne kadar bu konuda samimi olduğunuzu millet görsün.
(CHP sıralarından alkışlar) 
AKP
ne istiyor? AKP kendine ne için, kime, neyi ispatlamaya çalışıyor? Bu teklifle
bunu anlamak mümkün değil. Sizin getirdiğiniz teklif ucube bir tekliftir, bir
garabettir, bir komedidir ama Sayın Başbakanın o hodri meydanı var ya,
başörtüsü meselesindeki bir tabloyu, aklı sıra, Şark kurnazlığıyla, Kayseri
kurnazlığıyla, Konya uyanıklığıyla -her neyse- güya başörtü olayında olduğu
gibi, CHP’yi kendince bir tuzağa çekeceğini zannediyorsa Başbakan avucunu
yalar. 
FATMA
BENLİ (İstanbul) – Ne alakası var?
ENGİN
ALTAY (Devamla) – Hodri meydan! Hodri meydan! Gelin, devleti bölenleri de
devleti soyanları da yargılayalım, var mısınız? Hadi buyurun. (CHP sıralarından
“Bravo” sesleri, alkışlar)
ERKAN
HABERAL (Ankara) – Yetmez ama evet!
ENGİN
ALTAY (İstanbul) – Kalpazanları unuttum, bir dahakine onu da söyleyeceğim.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurun.
ÇAĞLAR
DEMİREL (Diyarbakır) – Sayın Başkan, hatip konuştuğunda fezlekeler ile
milletvekillerinin özelliklerinin birbiriyle bağdaşmadığını, o yüzden
fezlekelerin, bizi kastederek, o yüzden dokunulmazlıkların kaldırılmasına
ilişkin taleplerinin olduğunu ifade etti. Sataşmadan söz hakkı istiyorum.
BAŞKAN
– Sayın Demirel, buyurun.
ÇAĞLAR
DEMİREL (Diyarbakır) – Mithat Hoca konuşacak.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, daha sonra sizi dinleyeceğim.
MEHMET
NACİ BOSTANCI (Amasya) – Ben sadece kayıtlara geçsin diye… 
BAŞKAN
– Buyurun, buyurun, tabii ki.
MEHMET
NACİ BOSTANCI (Amasya) – Sayın Altay “On dört yıldır bir deli kuyuya taş
atıyor.” dedi. On dört yıldır milletin emrindeyiz; delilikse deliyiz, delilikse
deliyiz! 
Öte
yandan, CHP’ye teşekkür ediyoruz. Her türlü itirazı yaptıktan sonra, destek
vereceklerini ifade ediyorlar. Ümit ederim demokrasimiz için iyi olur. 
Saygılarımla.
BAŞKAN
– Kayıtlara geçti Sayın Bostancı.
Sayın
Sancar, buyurun. 
10.- Mardin Milletvekili Mithat Sancar’ın, İzmir
Milletvekili Oktay Vural’ın yaptığı açıklaması sırasında Halkların Demokratik
Partisine sataşması nedeniyle konuşması
MİTHAT
SANCAR (Mardin) – Teşekkürler Sayın Başkan.
Neden
bana yakıştıramadığını söylediğini anlayamadım Sayın Bostancı’nın. 
HASAN
BASRİ KURT (Samsun) – Ne oldu ki? Usul, erkân hiçbir şey bırakmadınız ya! Niye
çıktın şimdi, onu anlayamadım. 
MİTHAT
SANCAR (Devamla) – Bir tarihi anlatıyoruz ve bakın, “Hafızayıbeşer nisyan ile
maluldür.” sözü geçersizdir, doğru değildir, yanlıştır. Hafızayıbeşer nisyan
etmez, tarih unutmaz; yaptıklarımızın hepsini, konuştuklarımızın hepsini
karşımıza bir gün gelir çıkarır. Söylediklerimin hangisinin yalan, yanlış,
çarpıtma olduğunu açıkça söylerse burada gücüm yettiğince cevap vermeye,
açıklama yapmaya çalışırım. 
Sayın
Altay, “etik dışı” demeniz değiştirmiyor, belki öyle demişsinizdir fakat yani
etik ile ahlak arasındaki ayrımı akademik olarak tartışacak değiliz. Bu
sözünüzü dinleyen herkes “ahlak dışı” olarak anlayabilir, öyledir de. 
Bize
göre de burada açık başka bir senaryo var. Bu mesele kişisel kabadayılık ve
yiğitlik meselesinin çok ötesindedir, kimseyle de bu konuda yarışmaya girmeye
niyetimiz yok. Korku yok, bedeli neyse ödenir. HDP’de siyaset yapmaya karar
verdiğiniz anda bu bedeli ödemeyi kabul etmişsiniz demektir. Hiçbir
arkadaşımızın bu konuda zerre kadar bir kaygısı, bir korkusu yoktur. Ancak,
burada başka bir oyun var, biz bu oyuna dikkat çekmek istiyoruz. 1994’ü
hatırlayın, o oyunu hatırlayın, orada parmak kaldıranların bugün nasıl
utandığını hatırlayın. 
HASAN
BASRİ KURT (Samsun) – Sizin milletvekiliniz intihar bombacısını kutsadı. 
MİTHAT
SANCAR (Devamla) – Deniz Gezmiş’in idamına el kaldırıldığında o mahalle
baskısının altında hareket ettiğini sananların daha sonra nasıl utandığını
hatırlayın. 
HASAN
BASRİ KURT (Samsun) – Sizin milletvekiliniz, intihar bombacısını kutsadı, o
zaman onu kutsadı. 
MİTHAT
SANCAR (Devamla) – Lütfen bunların unutmayın. 
Bütün
bu tartışmaları tekrar hepinizin vicdanlarına havale ediyorum, saygılar
sunuyorum. (HDP sıralarından alkışlar)
BAŞKAN
– Teşekkürler Sayın Sancar. 
HASAN
BASRİ KURT (Samsun) – Yapmayın lütfen… Başınız sıkıştığı zaman 1994’e gidiyorsunuz.
1994 yok, bitti 1994. 
ŞAHİN
TİN (Denizli) – Kandil’den korkuyorsunuz, başka bir şey değil. 
IX.- ÖNERİLER (Devam)
A) Siyasi Parti Grubu Önerileri (Devam)
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; bastırılarak
dağıtılan (11/5), (11/6), (11/8) ve (11/7) esas numaralı Gensoru Önergelerinin
Genel Kurulun 18 Nisan 2016 Pazartesi günkü gündemin "Özel Gündemde Yer
Alacak İşler" kısmının sırasıyla 1, 2, 3 ve 4’üncü sıralarına alınmasına
ve Anayasa’nın 99’uncu maddesi gereğince gündeme alınıp alınmayacağı
hususundaki görüşmelerinin bu birleşimde yapıImasına; 277 ve 278 sıra sayılı
Kanun Tasarılarının İç Tüzük’ün 91’inci maddesine göre temel kanun olarak
bölümler hâlinde görüsülmesine ilişkin önerisi (Devam)
BAŞKAN
– Sayın milletvekilleri, Adalet ve Kalkınma Partisinin vermiş olduğu grup
önerisini…
ÇAĞLAR
DEMİREL (Diyarbakır) – Başkan, yoklama istiyoruz.
BAŞKAN
– Yoklama talebiniz var. 
ENGİN
ALTAY (İstanbul) – Bir dakika, onu niye alıyorsun? Bizimkini geri
gönderiyorsunuz, onu alıyorsunuz! Öyle şey olur mu! 
RAMAZAN
CAN (Kırıkkale) – Verilmedi daha ya, ne kızıyorsun ki?
ENGİN
ALTAY (İstanbul) - Sayın Başkan…
BAŞKAN
– Ne oldu Sayın Altay? 
ENGİN
ALTAY (İstanbul) - Söz talep ediyorum. 
Ha,
yoklama mı istendi?
ERTUĞRUL
KÜRKCÜ (İzmir) – Evet, evet.
ENGİN
ALTAY (İstanbul) – Tamam, yoklama yapılsın.
RAMAZAN
CAN (Kırıkkale) – Oylama yapılacak diye geldim.
BAŞKAN
– Hayır, hayır. Sayın Altay, yok öyle bir şey. 
ENGİN
ALTAY (İstanbul) – Öyle bir şey var Sayın Başkan. 
HASAN
BASRİ KURT (Samsun) – Nasıl? Ne var ya?
ENGİN
ALTAY (İstanbul) – Ben gönderdiğimde “Daha oylanmadan alamayız.” denildi.
RAMAZAN
CAN (Kırıkkale) – Almadı ki zaten. 
ENGİN
ALTAY (İstanbul) – Şimdi Ramazan Bey oraya koydu, geri dönüyordu ben müdahale
etmesem. Böyle şey olur mu? 
BAŞKAN
– Ramazan Bey, siz ne verdiniz? 
RAMAZAN
CAN (Kırıkkale) – Oylamadan almadı zaten ya, işleme koymadı. 
ENGİN
ALTAY (İstanbul) – Böyle şey olur mu?
ABDULLAH
ÖZTÜRK (Kırıkkale) – Niye bağırıyorsun! 
MEHMET
DEMİR (Kırıkkale) – Ne bağırıyorsun ya! 
ENGİN
ALTAY (İstanbul) – Sana ne! Sana mı sorup da konuşacağım ben!
BAŞKAN
– Tamam Sayın Altay, ben müdahale ediyorum. 
Onu
lütfen geri verin. 
III.- YOKLAMA
(HDP
sıralarından bir grup milletvekili ayağa kalktı) 
ÇAĞLAR
DEMİREL (Diyarbakır) – Sayın Başkan, yoklama istiyoruz.
BAŞKAN
– Yoklama talebi var. 
Ayağa
kalkan milletvekillerinin isimlerini okuyunca lütfen yerlerine otursunlar. 
Sayın
Demirel, Sayın Toğrul, Sayın Kerestecioğlu, Sayın Kürkcü, Sayın Adıyaman, Sayın
Sancar, Sayın Danış, Sayın Irmak, Sayın Kaya, Sayın Yıldırım, Sayın Doğan,
Sayın Gaydalı, Sayın Irgat, Sayın Yıldırım, Sayın Paylan, Sayın Yıldırım, Sayın
Fırat, Sayın Baydemir, Sayın Bilgen, Sayın Dora. 
Yoklama
için üç dakika süre veriyorum.
(Elektronik
cihazla yoklama yapıldı)
BAŞKAN
– Süre bitti, pusula almıyoruz.
Pusulayla
oylamaya katılan sayın milletvekillerinin kontrolünü yaptıracağım şimdi. 
Sayın
Beşir Atalay burada mı? Tamam.
Sayın
Bennur Karaburun? Yok.
Sayın
Nureddin Nebati? Tamam.
Sayın
milletvekilleri, toplantı yeter sayısı vardır. 
IX.- ÖNERİLER (Devam)
A) Siyasi Parti Grubu Önerileri (Devam)
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; bastırılarak
dağıtılan (11/5), (11/6), (11/8) ve (11/7) esas numaralı Gensoru Önergelerinin
Genel Kurulun 18 Nisan 2016 Pazartesi günkü gündemin "Özel Gündemde Yer
Alacak İşler" kısmının sırasıyla 1, 2, 3 ve 4’üncü sıralarına alınmasına
ve Anayasa’nın 99’uncu maddesi gereğince gündeme alınıp alınmayacağı
hususundaki görüşmelerinin bu birleşimde yapıImasına; 277 ve 278 sıra sayılı
Kanun Tasarılarının İç Tüzük’ün 91’inci maddesine göre temel kanun olarak
bölümler hâlinde görüsülmesine ilişkin önerisi (Devam)
BAŞKAN
– Adalet ve Kalkınma Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmiştir. 
Birleşime
on dakika ara veriyorum. 
Kapanma Saati: 17.29
ÜÇÜNCÜ OTURUM
Açılma Saati: 17.48
BAŞKAN: Başkan Vekili Pervin BULDAN 
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 73’üncü Birleşiminin Üçüncü
Oturumunu açıyorum.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan, 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/694), Genel Kadro
ve Usulü Hakkında Kanun Hükmünde Kararnamede Değişiklik Yapılmasına Dair Kanun
Tasarısı (1/689), Konya Milletvekili Mustafa Kalaycı’nın; 65 Yaşını Doldurmuş
Muhtaç, Güçsüz ve Kimsesiz Türk Vatandaşlarına Aylık Bağlanması Hakkında
Kanunda Değişiklik Yapılmasına Dair Kanun Teklifi (2/393), Milliyetçi Hareket
Partisi Grup Başkanvekili Manisa Milletvekili Erkan Akçay’ın; 2022 Sayılı 65
Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda Değişiklik Yapılmasına Dair Kanun Teklifi (2/403),
Diyarbakır Milletvekili Nursel Aydoğan’ın; 2022 Sayılı 65 Yaşını Doldurmuş
Muhtaç, Güçsüz ve Kimsesiz Türk Vatandaşlarına Aylık Bağlanması Hakkında
Kanunda ve 2828 Sayılı Sosyal Hizmetler Kanununda Değişiklik Yapılmasına Dair
Kanun Teklifi (2/404), Denizli Milletvekili Kazım Arslan’ın; 2022 Sayılı 65
Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda Değişiklik Yapılmasına Dair Kanun Teklifi (2/899),
Bursa Milletvekilleri Hüseyin Şahin ve Hakan Çavuşoğlu ile 115 Milletvekilinin;
Bazı Kanunlarda Değişiklik Yapılmasına Dair Kanun Teklifi (2/922), Şanlıurfa
Milletvekilleri Faruk Çelik ve Ahmet Eşref Fakıbaba ile 7 Milletvekilinin;
Şanlıurfa İline İstiklal Madalyası Verilmesi ile Bazı Kanunlarda Değişiklik
Yapılmasına Dair Kanun Teklifi (2/923) ile Plan ve Bütçe Komisyonu Raporu’nun
görüşmelerine kaldığımız yerden devam edeceğiz. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı, Genel Kadro ve Usulü
Hakkında Kanun Hükmünde Kararnamede Değişiklik Yapılmasına Dair Kanun Tasarısı,
Konya Milletvekili Mustafa Kalaycı’nın; 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Milliyetçi Hareket Partisi Grup Başkan Vekili
Manisa Milletvekili Erkan Akçay’ın; 2022 sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanunda
Değişiklik Yapılmasına Dair Kanun Teklifi, Diyarbakır Milletvekili Nursel
Aydoğan’ın; 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda ve 2828 Sayılı Sosyal
Hizmetler Kanununda Değişiklik Yapılmasına Dair Kanun Teklifi, Denizli
Milletvekili Kazım Arslan’ın; 2022 Sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Bursa Milletvekilleri Hüseyin Şahin ve Hakan
Çavuşoğlu ile 115 Milletvekilinin; Bazı Kanunlarda Değişiklik Yapılmasına Dair
Kanun Teklifi, Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/694, 1/689, 2/393, 2/403, 2/404, 2/899, 2/922, 2/923) (S.
Sayısı:273) (x)
BAŞKAN
– Komisyon? Burada. 
Hükûmet?
Burada.
Geçen
birleşimde, İç Tüzük’ün 91’inci maddesine göre temel kanun olarak görüşülen 273
sıra sayılı Kanun Tasarısı’nın ikinci bölümünde yer alan 23’üncü madde kabul
edilmişti. 
Şimdi,
24’üncü madde üzerinde ikisi aynı mahiyette olmak üzere üç önerge vardır,
okutuyorum: 
Türkiye
Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 24’üncü maddesinde geçen
"muvafakat aranmaksızın" ibaresinin "maliklerin en az 2/3'üyle
yapılan anlaşma doğrultusunda" şeklinde değiştirilmesini arz ve teklif
ederiz.
 Çağlar Demirel İdris
Baluken Ahmet Yıldırım
 Diyarbakır Diyarbakır Muş
 Altan Tan Mehmet
Ali Aslan Müslüm Doğan
 Diyarbakır Batman İzmir
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım. Talepleri hâlinde önerge sahiplerine ayrı ayrı söz vereceğim. 
Şimdi,
aynı mahiyetteki önergeleri okutuyorum:
Türkiye
Büyük Millet Meclisi Başkanlığına
Görüşülmekte
olan 273 sıra saylı Kanun Tasarısı’nın 24’üncü maddesinin tasarıdan
çıkartılmasını arz ve teklif ederiz.
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Hüseyin Yıldız
 İstanbul Eskişehir Aydın

Aynı
mahiyetteki diğer önergenin imza sahipleri:
 Mehmet Günal Erhan
Usta Kamil Aydın
 Antalya Samsun Erzurum
 Zihni Açba Mehmet
Necmettin Ahrazoğlu İzzet Ulvi Yönter
 Sakarya  Hatay İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
KÜLTÜR
VE TURİZM BAKANI MAHİR ÜNAL (Kahramanmaraş) – Katılmıyoruz Sayın Başkan.
BAŞKAN
– Aynı mahiyetteki ilk önerge üzerinde Hatay Milletvekili Sayın Mehmet
Necmettin Ahrazoğlu. (MHP sıralarından alkışlar)
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 273 sıra
sayılı torba Yasa Tasarısı’nın 24’üncü maddesi üzerinde verdiğimiz önerge
hakkında Milliyetçi Hareket Partisi Grubu adına söz almış bulunuyorum. Yüce
heyetinizi saygıyla selamlıyorum.
24’üncü
maddeyle, 6306 sayılı Afet Riski Altındaki Alanların Dönüştürülmesi Hakkında
Kanun’un 6’ncı maddesinin (1)’inci fıkrası değiştirilip (2)’nci fıkrasındaki “yürütülmesi”
ibaresinden sonra gelmek üzere “ve bu kanun uyarınca yapılacak diğer işlemler”
ibaresi eklenmektedir. 
Değerli
milletvekilleri, anılan fıkrada yapılan değişiklikler kısaca şöyledir: Riskli
yapının tapu kayıtlarında bulunan intifa hakkı, ipotek ve haciz gibi şerhlerin
riskli yapı yıkıldıktan sonra hisseler üzerinde devam ettirilmemesine, riskli
alanlar ve rezerv yapı alanlarında, uygulama yapılan etap veya ada bazında
maliklerin üçte 2 çoğunluğuyla karar alınması, üçte 1’lik kısımda bulunan
hisselerin anlaşan diğer maliklere satılabilmesine, anlaşan diğer malikler
satın almaz ise bu payların Bakanlıkça satın alınmasına ve Bakanlık, TOKİ veya
idarenin kanun uyarınca yapılacak işlemler için mirasçılık belgesi çıkarmaya,
kayyum tayin etmeye veya tapuda kayıtlı son malike göre işlem yapmaya yetkili
olmasına imkân sağlayan bir düzenlemenin tasarıya 24’üncü madde olarak
eklenmesi öngörülmektedir. 
Değerli
milletvekilleri, torba yasadaki çoğu maddeyle yapılacak düzenlemeler genel
evrensel hukuk normlarına aykırıdır; Anayasa’nın temel hak ve hürriyetlerle
ilgili maddelerine, özellikle de mülkiyet hakkı ve dava açma hakkıyla ilgili
maddelerine aykırılık göstermektedir; ayrıca, Avrupa İnsan Hakları
Sözleşmesi’nin birçok maddesine de aykırı ibareler içermektedir. 
AKP
hükûmetleri, ranta ilişkin düzenlemeleri de içeren torba kanunları Meclis
İçtüzüğü ve Anayasa’ya aykırı bir şekilde hazırlamakta, temel kanun şeklinde,
aceleci bir anlayışla bu kanunlar Meclis gündemine getirilmektedir.
Değerli
milletvekilleri, Afet Riski Altındaki Alanların Dönüştürülmesi Hakkında
Kanun’da Çevre ve Şehircilik Bakanlığına sınırsız yetkiler verilmektedir.
Bakanlık, imar mevzuatında istediği uygulamayı yapma, istediği alanları imara
açma yetkisine sahip olmakta ve bu yetkileri de gerektiğinde TOKİ’ye
devredebilmektedir. TOKİ’nin amacı, kuruluş kanununda konut ihtiyacının
karşılanması, konut inşaatı yapanların tabi olacağı usul ve esasların
belirlenmesi, memleket şartlarına uygun inşaat tekniklerinin geliştirilmesi
şeklinde belirtilmiştir. TOKİ, memleket şartlarına, yörenin doğal durumuna,
kültürel, tarihî zenginliklerine ve yöre halkının yaşam biçimine uygun konut
yapmak yerine on dört yıllık dönem içerisinde, arsa rantı yaratan, rezidanslar
yapan, lüks villalar yapan, şehirlerin imar planlarını değiştiren bir kurum
hâline gelmiştir. Fakir ve orta gelir grubuna hizmet etmesi gereken TOKİ,
milletin ve devletin arazilerine el koyarak yandaş müteahhitlerle maliyeti ve
kalitesi düşük evler yapıyor ancak oradan ev almak isteyenlere pahalıya
satıyor; güya taksitle, düşük faizle ama ana para ve faize öyle bir şekilde
yükleniyor ki taksitler öyle bir şekilde artıyor ki evler artık, ödeme
güçlüğünden dolayı el değiştiriyor. Alınan evlerin akan damları, patlayan
boruları, su kaçıran, hava alan, yağmur alan pencereleri, kabaran sıva ve
döşemeleri, ev alanları aldığına bin pişman ediyor. Ancak TOKİ, AKP’nin miting
düzenleyicisi bazı müteahhitlerin rant kapısı olmaya devam ediyor diyor,
hepinize saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Ahrazoğlu.
Aynı
mahiyetteki diğer önerge üzerinde Aydın Milletvekili Sayın Hüseyin Yıldız. (CHP
sıralarından alkışlar)
HÜSEYİN
YILDIZ (Aydın) – Sayın Başkanım, değerli milletvekillerim; 273 sıra sayılı
Kanun Tasarısı’nın 24’üncü maddesi üzerinde Cumhuriyet Halk Partisi Grubu adına
söz almış bulunmaktayım. Hepinize sevgi ve saygılarımı sunuyorum.
Değerli
arkadaşlar, aslında biz, Cumhuriyet Halk Partisi olarak torba yasaya karşıyız
çünkü burada, kanun değişikliğinde muhakkak komisyona gelmesi gerekir. Örnek
diyelim, çevre ve şehircilikle ilgili Komisyonda olan bütün partilerin komisyon
üyeleri bu konuda tecrübelidir ve oraya geldiğinde daha doğru bir kanun
çıkacağı inancını taşıyoruz. 
Değerli
arkadaşlar, dün akşam burada, Çalışma ve Sosyal Güvenlik Bakanı Süleyman
Soylu’yu turizme destekten dolayı eleştirmiştim. Çünkü, o turizm desteğinde,
Antalya ve Muğla’da, 2015 yılında dokuz ay çalışan, üç ay işi askıya alınan;
2016 yılında dokuz ay aynı iş yerinde çalışma şartıyla, askıdaki üç aylık
sigorta primlerinin ve asgari ücretlerin İŞKUR tarafından karşılanacağını
bildirmişti ve Aydın’ı katmamıştı. Bugün, Turizm Bakanı saat 14.00’te yanıma
geldi, bu konuda Aydın’ı da bu turizm destek paketine koyduğunu söyledi.
Burada, kendi adıma ve Aydın halkı adına Turizm Bakanıma teşekkür ediyorum. 
Değerli
arkadaşlar, Aydın, nüfusunun yüzde 80’i tarımla geçinen, yüzde 20’si de
turizmle geçinen bir ilimiz. Yani, 17 ilçenin 2 ilçesi turizme bakıyor; biri
Kuşadası biri Didim. 15 tane ilçe ürettiği o tarım ürünlerini, o malları, yaz
olduğu zaman, Kuşadası ve Didim ağırlıklı olmak üzere, İzmir ağırlıklı olmak
üzere satarak geçimini sağlıyorlar.
Kuşadası
hem Türkiye için hem Aydın’ımız için göz bebeğidir çünkü Kuşadası 1962’de liman
başlatılarak Türkiye'yi dünyaya tanıtan tek merkezî turizm alanıdır yani yurt
dışından gemilerle gelen yolcular aynı gün Efes’e gider, Efes’e gidip Meryem
Ana’yı ziyaret ederek yarı hacı olurlar. Bu vesileyle Kuşadası’na önem vermemiz
gerektiğini muhakkak gündeme getirmek zorundayız.
Değerli
arkadaşlar, biliyorsunuz -Kuşadası’na gelip de gören var- Kuşadası’nın tam
merkezinde, şurada köprü olarak bir viyadük yaptınız. Yani, Başbakanın
İstanbul’da dediği ucube var ya, üzülerek söylüyorum, Karayolları aynısını, bu
ucubeyi tam Kuşadası’nın merkezine yaptı. Şu bölümlerde en az 200-300 tane iş
alanı var. Bu iş alanında olan o dükkânların hepsini öldürdü yani battıçıktı
yapması gerekirken ne hikmetse bu proje, inanın ki... Ben Binali Yıldırım’ı
yıllardan beri takip ediyorum, bu projeyi görse herhâlde o genel müdürü, bölge
müdürünü görevden alırdı. Bunları samimi söylüyorum. Yani, Allah aşkına bu
turizm bölgesinde, Kuşadası’nda böyle bir şey olabilir mi ya? Böyle bir şey
olabilir mi? İşte burada fotoğrafı.
En
azından Kuşadası’nın çevre yolu ihtiyacı vardı değerli arkadaşlar, çevre yolu
yapmanız gerekirken, geldiniz, merkezin ortasına şu ucubeyi koydunuz, orada 300
esnafın gelirine el koydunuz. 
Değerli
arkadaşlar, biliyorsunuz Büyükşehir Yasası’nı çıkardınız. Bu Büyükşehir Yasası
Melih Gökçek’in yasası olarak çıktı. Büyükşehir Yasası çıktıktan sonra mevcut
ilçe belediyelerinin geliri yüzde 40 düştü yani beldeler, köyler ilçeye
bağlandı, hacimleri, hizmet alanı 3 misli büyüdü ama geliri yüzde 40 düştü. 
Şimdi
ben şunu söylüyorum: Turizm bu yıl çok zor durumda. Kuşadası’na özellikle
Turizm Bakanım -burada- destek veriyor. Ulaştırma Bakanlığından, Çevre ve
Şehircilik Bakanlığından ek bütçe istiyorum Kuşadası’na ve Didim’e. Bunun için
desteklerinizi bekliyoruz. Şayet, Kuşadası geri giderse… İnanın ki geçen sene
513 tane gemi geldi, bu sene o 300’e düştü, bu 300 tane gemide en az 400 bin
insan gelecek, hizmet edemeyeceğiz ve seneye 300 gemi 100 gemiye düşecektir.
Onun için, burada Hükûmete sesleniyorum: Kuşadası’na ve Didim’e mevcut Hükûmet
destek vermek zorunda.
Hepinize
sevgi ve saygılarımı sunuyorum. (CHP sıralarından alkışlar) 
BAŞKAN
– Teşekkür ederiz Sayın Yıldız. 
Aynı
mahiyetteki önergeleri oylarınıza sunuyorum: Kabul edenler…
MAHMUT
TOĞRUL (Gaziantep) – Karar yeter sayısı Başkanım…
BAŞKAN
– Oylamaya geçtik Sayın Toğrul. 
Kabul
edenler… Kabul etmeyenler… Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 273 sıra sayılı Kanun Tasarısı’nın 24’üncü maddesinde geçen
"muvafakat aranmaksızın" ibaresinin "maliklerin en az 2/3'üyle
yapılan anlaşma doğrultusunda" şeklinde değiştirilmesini arz ve teklif
ederiz.
Çağlar Demirel
(Diyarbakır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
KÜLTÜR
VE TURİZM BAKANI MAHİR ÜNAL (Kahramanmaraş) – Katılmıyoruz Sayın Başkan.
BAŞKAN
– Önerge üzerinde İzmir Milletvekili Sayın Müslüm Doğan konuşacaktır. (HDP
sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; diğer bütün hakların
kendisinden türediğinin kabul edilmesi nedeniyle hakların anası olarak
nitelendirilen mülkiyet hakkı, temel hak ve özgürlükler arasında özel bir öneme
sahiptir. 1982 Anayasası’nın 35’inci maddesi “Herkes, mülkiyet ve miras hakkına
sahiptir. Bu haklar, ancak kamu yararı amacıyla, kanunla sınırlanabilir.
Mülkiyet hakkının kullanılması toplum yararına aykırı olamaz.” der. Öncelikle,
35’inci maddenin ilk fıkrasında, herkesin mülkiyet ve miras hakkına sahip
olduğu belirtilerek özel mülkiyet esas olarak kabul edilmiştir. Buna mülkiyet
hakkının kişinin hak ve ödevleri arasında düzenlenmesi de eklenirse, bu hakkın
kişinin hak ve ödevleri arasında ele alınması yaklaşımı, devlet sistemi
açısından da bir tercih olarak görülmesi mümkündür ve bu tercihin çağdaş
demokrasi yönünde olduğuna da hiçbir kuşku yoktur. Anayasa Mahkemesinin bir
kararında vurgulandığı üzere, “Demokratik hukuk devletinde özel mülkiyetin
tanınması ve korunup garanti altına alınması zorunludur.” denmektedir. 
Anayasa’nın
benimsediği sosyal devlet anlayışında ise, başlangıçta kişinin eşya üzerinde
mutlak bir egemenliği demek olan ve kutsal olarak kabul edilen mülkiyet hakkı
bu niteliğini yitirmiş, mutlak ve subjektif olarak düşünülen bu hak mutlak
olmayan bir duruma dönüşmüş ve sosyal işlevleriyle sınırlandırılmıştır. Bu
anlamda, mülkiyet hakkı bireyin dilediği biçimde kullanabileceği bir hak ve
sınırsız bir özgürlük olma niteliğini çoktan yitirmiştir. Birçok hak gibi bu
hakkın da kamu yararı amacıyla sınırlandırılabileceği ilkesi maalesef
benimsenmiştir. 
Mülkiyet
anlayışında, mülkiyet hakkının iki temel yönü bulunmaktadır. Bunlardan birisi
mülkiyetin kişiye sağladığı haklar, diğeri ise kişiye yüklediği ödevlerdir.
Hemen belirtmek gerekir ki sosyal devlet anlayışındaki mülkiyet anlayışında
özel mülkiyet kural, ödev ve sınırlandırma ise istisnadır. Hakkın ödev yönü,
bir yandan devlet mülkiyeti hakkını kamu yararı amacıyla sınırlandırma hakkı
sağlamakta, diğer yandan ise malike hakkını toplum yararına uygun olarak ve
başkasına zarar vermeksizin kullanma yükümlülüğü yüklemektedir. 
Anayasa,
mülkiyet hakkının kapsamının belirlenmesini kanun koyucunun takdirine
bırakmıştır. Ancak, kanun koyucu, mülkiyet hakkının kapsamını tayin ederken
Anayasa’da yer alan hükümlere uygun davranmak zorundadır. Örneğin, Anayasa’nın
35’inci maddesi özel mülkiyeti kabul ettiğine göre, kanun koyucunun da özel
mülkiyeti tamamen ortadan kaldıracak düzenlemeler yapması mümkün değildir. 
Anayasa
Mahkemesi, mülkiyet hakkının malike tanıdığı haklar konusunda Roma hukukunun
kabul ettiği yaklaşımı benimseyerek mülkiyet hakkının kişiye mülkü üzerinde
kullanma, ondan yararlanma ve onun hakkında tasarrufta bulunma imkânı verdiğini
de ifade etmektedir. Bundan dolayı, mülkiyet hakkının kapsamı ve malike
tanıdığı yetkilerin sadece eşya hukuku anlamında ele alınmaması ve hakkı
oluşturan unsurun tabi bulunduğu mevzuatın da dikkate alınması gerekmektedir.
Örneğin, taşınır ve taşınmaz mallar üzerindeki haklar Medeni Kanun’a tabidir,
eser sahibinin fikrî mülkiyet konusu, eser üzerindeki hakları Fikir ve Sanat
Eserleri Kanunu’na, alacaklının alacak üzerindeki hakları ise Borçlar Kanunu’na
tabidir. 
Üstelik
daha önce de belirtildiği üzere, mülkiyet hakkı, dinamik bir unsurdur, içinde
bulunduğu toplumun koşullarından etkilenir. Bundan dolayı mülkiyet hakkının
kapsamı, hakkı oluşturan kullanma ve yararlanma, tüketme, ayırma, birleştirme
vesaire -işleme de dâhil olmak üzere- haklarını verir fakat bu yetkileri tek
tek saymak da mümkün değildir. Mülkü yok etme yetkisinin de mülkiyet hakkının
müspet yönüne dâhil olup olmadığı tartışmalı olsa da, Anayasa Mahkemesi,
mülkiyet hakkının kişiye, mülkünü yok etme hakkı verdiği görüşündedir. 
35’inci
maddenin son fıkrası, mülkiyet hakkının toplum yararına aykırı şekilde
kullanılamayacağını öngörmektedir. Bu düzenlemenin, mülkiyet hakkını, kanun
koyucudan da önce kendiliğinden sınırlayan bir düzenleme mi olduğu, yoksa,
kanun koyucuya “kamu yararı” amacı yanında sınırlama için ikinci bir sebep mi
verdiği konusu ise tartışılmaktadır.
Değerli
milletvekilleri, taraf olduğumuz Avrupa İnsan Hakları Sözleşmesi’ne de aykırı
hükümler içeren bu yasa taslağının, “kamu düzeni ve güvenliği” gibi kavramlarda
hukukumuzla ilişkili olmadığını görmekteyiz. İnsanlarımızın mülkleri üzerinde
resen yapılan tasarruflar ve sınırlandırmalar kabul edilemez ve toplumsal
olaylara neden olabilecek nitelikteki bu durumun düzeltilmesi gerekmektedir. Bu
nedenle, resen yapılan iş ve işlemlerin, rızalık esasına göre kanun tasarısında
düzelmesi gerekmektedir. Teklifimiz de, en az 2/3 oranında bu görüşün alınması
meselesidir. 
Değerli
milletvekilleri, gerçekten tehcire konu olan iş ve işlemlerde rızalık esası
resen bir şekilde alınmış, 3402 sayılı Kadastro Kanunu yok sayılarak, Tapu
Yasası yok sayılarak, 3194 sayılı İmar Kanunu yok sayılarak bu kanun tasarısı
önümüze getirilmiştir. Uluslararası hukuka da iç hukukumuza da aykırıdır.
Saygılar
sunuyorum. (HDP sıralarından alkışlar)
BAŞKAN
– Teşekkür ederiz Sayın Doğan.
ÇAĞLAR
DEMİREL (Diyarbakır) – Karar yeter sayısı istiyoruz.
BAŞKAN
- Önergeyi oylarınıza sunacağım, karar yeter sayısı arayacağım.
Önergeyi
kabul edenler… Kabul etmeyenler… Karar yeter sayısı yoktur.
Birleşime
beş dakika ara veriyorum. 
Kapanma Saati: 18.075
DÖRDÜNCÜ OTURUM
Açılma Saati: 18.16
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), İshak
GAZEL (Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 73’üncü Birleşiminin
Dördüncü Oturumunu açıyorum.
273
sıra sayılı Kanun Tasarısı’nın 24’üncü maddesi üzerinde İzmir Milletvekili
Müslüm Doğan ve arkadaşlarının önergesinin oylanması sırasında karar yeter
sayısı bulunamamıştı. Önergeyi tekrar oylarınıza sunacağım ve karar yeter
sayısı arayacağım.
Önergeyi
kabul edenler… Kabul etmeyenler… Önerge kabul edilmemiştir, karar yeter sayısı
vardır.
273
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
ve Hükûmet yerinde.
Şimdi
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
25’inci
madde üzerinde ikisi aynı mahiyette olmak üzere üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 25’inci maddesinin tasarı metninde
geçen “Riskli alanlarda, rezerv yapı alanlarında ve riskli yapıların bulunduğu
parsellerde,” ibaresinin “Riskli alanlarda, rezerv yapı alanlarında ve riskli
yapıların bulunduğu ada ve parsellerde,” şeklinde değiştirilmesini arz ve teklif
ederiz.
 Çağlar Demirel İdris
Baluken Ahmet Yıldırım
 Diyarbakır Diyarbakır Muş
 Altan Tan Erol
Dora Mehmet Ali Aslan
 Diyarbakır Mardin Batman
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım. Talepleri hâlinde önerge sahiplerine ayrı ayrı söz vereceğim.
Şimdi
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 25’inci maddesinin tasarıdan
çıkartılmasını arz ve teklif ederiz. 
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Erkan Aydın
 İstanbul Eskişehir Bursa
Aynı
mahiyetteki diğer önergenin imza sahipleri:
 Mehmet Günal Erhan
Usta Kamil Aydın
 Antalya Samsun Erzurum
 Zihni Açba Mehmet
Necmettin Ahrazoğlu İzzet Ulvi Yönter
 Sakarya Hatay İstanbul
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
KÜLTÜR
VE TURİZM BAKANI MAHİR ÜNAL (Kahramanmaraş) – Katılmıyoruz Sayın Başkan.
BAŞKAN
– Aynı mahiyetteki ilk önerge üzerinde Hatay Milletvekili Sayın Mehmet
Necmettin Ahrazoğlu. (MHP sıralarından alkışlar)
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 273 sıra
sayılı torba Yasa Tasarısı’nın 25’inci maddesi üzerinde verdiğimiz önerge
hakkında Milliyetçi Hareket Partisi Grubu adına söz almış bulunuyor, yüce
heyetinizi saygıyla selamlıyorum.
25’inci
maddeyle 6306 sayılı Afet Riski Altındaki Alanların Dönüştürülmesi Hakkında
Kanun’un “Dönüşüm gelirleri” başlıklı 7’nci maddesi değiştirilmektedir. Bu
değişiklikle yapı alanlarındaki artışlar için hesaplanan harç ve ücret
farklarının alınmasına imkân sağlayan bir düzenleme getirilmiştir. 
Değerli
milletvekilleri, temel kanun olarak getirilmemesi gereken ve milletimizi
yakından ilgilendiren, ilgili kurum ve kuruluşların görüşleri alınmadan ve
ilgili komisyonlardan geçmeden getirilen bu tasarılar yasalaşmaktadır. 24’üncü
maddede de belirttiğim gibi, AKP bu kanunlardaki değişiklikleri aceleci bir
anlayışla Meclis gündemine getirmektedir. Sonuç olarak da gerekli tartışmalar
yapılmadan getirilen bu tasarılar, sonunda çözüm getirmemekte ve kısa süre
sonra da düzeltme ihtiyaçları doğmaktadır.
Sayın
milletvekilleri, terör nedeniyle tahrip olan binaların, kültür varlıklarının,
tarihî mekânların onarımı veya yeniden yapılanmasını sağlamak için yapılan bu
düzenleme tabii ki terör nedeniyle zarar gören masum yöre halkının
mağduriyetini gidermeli, göç edenlerin yeniden yurtlarına dönmelerini
sağlamalı, zararlarını tazmin etmelidir. Ancak, terör nedeniyle hayatını
kaybedenlerin, şehitlerin, gazilerin, geride kalanların yakınlarının hakları ve
hukukları da ziyadesiyle korunmalıdır. 2002 yılında, önceki dönemlerde, terörle
mücadele edildiğinde “Köyler boşaltılıyor, yakılıyor, yıkılıyor.” diyenler,
bugün, gerektiğinde şehirlerin yakılması pahasına terörle baş etmek için taş
üstünde taş, omuz üstünde baş kalmaması gerektiğini ne yazık ki yeni
anlamışlardır. 
Değerli
milletvekilleri, Milliyetçi Hareket Partisi olarak, yıllarca, Hükûmetin terörle
mücadeleyi yanlış anladığını… Genel Başkanımız Sayın Devlet Bahçeli “Terörle
mücadele, teröristle mücadele değildir; zaman ve mekân üstü, tarihsel
perspektiften beslenen yüksek akıl ve algı gerektirmektedir. Önce olanı, olmuşu
ve olacağı bütüncül ve derinlikli yorumlayan, yüksekten ve analitik bakış demek
olan terörizmle mücadele vizyonu geliştirilmelidir.” demişti ancak AKP bunu
dikkate almadı. Zamanın Sayın Başbakanı Sayın Erdoğan “Bölücü terör örgütü
kadroları silahları bırakarak ülkeyi terk edecekler.” demişti, peki ne oldu?
Terk etmek şöyle dursun, kuzey Irak’taki terör kamplarındaki teröristler kaçak
olarak ve Habur Sınır Kapısı’ndan davullarla karşılanarak silahlarıyla birlikte
ülkeye geldiler. Çadır mahkemeleri kurularak teröristler serbest bırakıldı.
Valiye, kaymakama “Teröristleri görmeyin.” talimatını verenler, terörün geldiği
sonuçlardan herhâlde pişmanlık duymuşlardır. 
Bugün
görüyoruz ki, bu ihmallerin sonucu teröristler şehirlerimize öyle silahlar,
öyle bombalar yığmışlar ki sokağa çıkma yasağı ilan edilmesine rağmen günlerce
temizlenemiyor, şehirlerin her tarafına bombalar tuzaklanmış, mühimmatlar
yığılmış, keskin nişancılar konuşlandırılmıştır. Buradan sormak istiyoruz:
Terörle mücadele konusunda Milliyetçi Hareket Partisinin tüm ikazlarına rağmen
neden gerekli tedbirleri almadınız? Önerilerimize niçin kulak tıkadınız? Şimdi
de yakıp yıkılan yerlerin yerine yeni yerleşim yerleri açarak güvenliği
sağlayacağınızı mı sanıyorsunuz? Terörden zarar gören her vatandaşımızın hakkı
hukuku korunmalı, onlarla anlaşarak, gönülleri alınarak ve mağduriyetlere
uğratmadan, emrivakiye getirilmeden problemleri çözülmeli, dertlerine derman
olunmalı, yeni mağduriyetler yaratılmamalıdır. Terör uzantılarının siyasi
emellerine su taşımadan onlara şirin görünmek, oylarına ve oy kaygısına
bakmadan… Terörle mücadele öncelikle samimiyet ister, dik duruş ister,
kararlılık ister. 
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) – Terörle mücadele eden güvenlik güçlerine
gerekli destekler verilmeli, imkânlar tanınmalı ancak teröristlerle ve terörist
uçlarıyla müzakere edilmemeli diyor, hepinize saygılar sunuyorum. (MHP
sıralarından alkışlar) 
BAŞKAN
– Teşekkür ederiz Sayın Ahrazoğlu. 
Aynı
mahiyetteki diğer önerge üzerinde Bursa Milletvekili Sayın Erkan Aydın. (CHP
sıralarından alkışlar) 
ERKAN
AYDIN (Bursa) – Sayın Başkan, değerli milletvekilleri; 273 sıra sayılı Kanun
Tasarısı’nın 25’inci maddesine ilişkin vermiş olduğumuz önerge üzerine söz
almış bulunmaktayım. 
Söz
konusu madde, Komisyondaki arkadaşlarımızın da muhalefet şerhinde belirttiği
gibi, içine her şeyin sıkıştırıldığı, Hükûmetin bir türlü vazgeçemediği torba
yasanın içine son anda eklenmiştir. Bu nedenle de Komisyonda ayrıntılı
görüşülememiş ve de bu maddenin ortaya çıkaracağı sonuçlar da öngörülememiştir.

Anayasa’nın
35’inci maddesi şöyle der: “Herkes, mülkiyet ve miras haklarına sahiptir. 
Bu
haklar, ancak kamu yararı amacıyla, kanunla sınırlanabilir. 
Mülkiyet
hakkının kullanılması toplum yararına aykırı olamaz.”
Avrupa
İnsan Hakları Sözleşmesi’ne göre ise, her gerçek veya tüzel kişi mallarından
yararlanmasına saygı gösterilmesi hakkına sahiptir. Herhangi bir kimse ancak
kamu yararı gereği olarak ve kanunun öngördüğü koşullarla devletler hukukunun
genel ilkeleri çerçevesinde mülkünden mahrum edilebilir. Herkes, yasal şekilde
elde ettiği mülküne sahip olma, kullanma, elden çıkarma ve miras bırakma
hakkına sahiptir. Bunların kaybı karşılığında zamanında adil bir tazminat
ödenmesi koşuluyla, kamu menfaati nedeniyle veya yasada öngörülen koşullar
çerçevesinde yapılması dışında hiç kimsenin elinden mülkü alınamaz. Mülkün
kullanımı kamu menfaati için gerekli olduğu ölçüde yasayla düzenlenebilir. 
Mülkiyet
hakkı, İnsan Hakları Evrensel Bildirgesi’nin de birinci kuşak hakları içinde
yer almaktadır. 
Bu
madde, Anayasa’mıza da, Avrupa İnsan Hakları Sözleşmesi’ne de, İnsan Hakları
Evrensel Bildirgesi’ne de aykırıdır.
Değerli
milletvekilleri, yaşam, özgürlük ve mülk insanlar yasa yaptıkları için var
olmadılar. Aksine, gerçek şudur ki, yaşam, özgürlük ve mülk, insanların ilk
etapta yasa yapmasına sebep oldu. Şimdi bu madde böylesine bir gerçeğin tam
tersi bir anlayışı ortaya koyuyor, sanki yasalar olduğu için yaşam, özgürlük ve
mülkün olduğunu savunuyor.
Mülkiyet
hakkı ve onun sağladığı kullanma ve yararlanma yetkisi ancak kamu yararı
amacıyla ve kanunla sınırlandırılabilir, örneğin, Toprak Reformu Kanunu, İmar
Kanunu, Kat Mülkiyeti Kanunu gibi. 6306 sayılı Afet Riski Altındaki Alanlar
Hakkında Kanun, adı üzerinde riskli alanlarla ilgilidir. “Kamu düzeni veya
güvenliğinin olağan hayatı bozacak veya kesintiye uğratacak şekilde bozulduğu
yerler” kavramı ise iç hukukumuzda yoktur, ayrıca, 6306 sayılı Yasa’yla da uyuşmamaktadır.
Ayrıca kavram esnek bir kavramdır, Hükûmete istediği her yeri kamulaştırma
hakkı vermektedir. Bu, daha çok otoriter bir sürecin başlangıcı demektir.
Bizler
burada ne yaparsak yapalım Anayasa'mıza ve evrensel insan haklarına uygun
yasalar üretmek zorundayız. İnsan hak ve özgürlüklerini, mülkiyet hakkını
kısıtlamak için çıkarılan her yasa demokrasimize de vurulan ağır bir darbe
olacaktır. Unutmayalım ki, hukukun kuvvetinin azaldığı yerde kuvvetlinin hukuku
geçerli olmaya başlar. Sanırım, şimdiki Hükûmetin hukuku geçerli olmaya
başlamaktadır ki, bu da çok tehlikelidir.
Hak
ve özgürlüklerin kısıtlanmasının hep bir ortak mazereti vardır, o da, “Başka
bir alternatif yoktu, ne yapalım?” Unutulmayan bir film repliği gibi, “Yaptım
ama niye, bir sor bakalım.” Hayır, böyle bir anlayışı kabul edemeyiz. Hükûmeti
buradan bir kez daha uyarıyorum: Bu maddeyle mağdur olan her vatandaş devletle
karşı karşıya kalacaktır, bu da devlete olan güveni azaltacaktır, uluslararası
ilişkilerde zayıf olan insan hakları karnemizi daha da zayıflatacaktır.
Maddenin yeniden komisyonuna gönderilmesini, orada da enine boyuna tekrar
görüşülmesini talep ediyor, yüce heyetinizi saygılarımla selamlıyorum (CHP
sıralarından alkışlar) 
BAŞKAN
– Teşekkür ederiz Sayın Aydın.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 25’inci maddesinin tasarı metninde
geçen “Riskli alanlarda, rezerv yapı alanlarında ve riskli yapıların bulunduğu
parsellerde,” ibaresinin “Riskli alanlarda, rezerv yapı alanlarında ve riskli
yapıların bulunduğu ada ve parsellerde,” şeklinde değiştirilmesini arz ve
teklif ederiz.
Çağlar Demirel
(Diyarbakır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz.
BAŞKAN
– Önerge üzerinde, Mardin Milletvekili Sayın Erol Dora.
Buyurun.
(HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; 273 sıra sayılı torba
Kanun Tasarısı’nın 25’inci maddesi üzerine Halkların Demokratik Partisi adına
söz almış bulunuyorum. Genel Kurulu saygıyla selamlıyorum.
Değerli
milletvekilleri, üzerinde görüştüğümüz bu tasarıyla, yürütmeyi durdurma
süreçlerine ilişkin son derece antidemokratik ve hukuk dışı bir uygulama
getirilmek istenmektedir. Öncelikle belirtmek isterim ki, yürütmenin
durdurulması mekanizması, haklarını korumak bakımından, idare edilenlere yani
yurttaşlara Anayasa tarafından tanınmış bir imkândır; dolayısıyla, kanunla
ortadan kaldırılması da mümkün değildir. Bakınız, örneğin Anayasa’nın 125’inci
maddesiyle “İdarenin her türlü eylem ve işlemlerine karşı yargı yolu açıktır.”
hükmü getirilmiş, yine aynı maddede, idari işlemin uygulanması hâlinde telafisi
güç veya imkânsız zararların doğması ve idari işlemin açıkça hukuka aykırı olması
şartlarının birlikte gerçekleşmesi durumunda yürütmenin durdurulmasına karar
verilebileceği kurala bağlanmıştır.
Değerli
milletvekilleri, bunun istisnası altıncı fıkrada sayılan hâllerdir. Nitekim,
Anayasa Mahkemesinin 2014/41 sayılı Kararı’nda, Anayasa’nın 125’inci maddesinin
6’ncı fıkrasıyla üstün kamu yararının bulunduğu kimi durumlarda yürütmenin
durdurulmasına karar verilmesine istisna getirilebileceği öngörülmüştür. Buna
göre “Yürütmenin durdurulması kararı verilmesi olağanüstü hâl, sıkıyönetim, seferberlik
ve savaş hâli ile millî güvenlik, kamu düzeni ve genel sağlık nedenlerine bağlı
olarak kanunla sınırlanabilir.” ifadesine yer vermiştir. Yine aynı kararla,
Anayasa’nın 125’inci maddesinde belirtilen nedenlerden birine dayanılması
“Kanun koyucuya yürütmenin durdurulması kararı verilmesine istisna getirme
konusunda sınırsız yetki vermez.” değerlendirmesi yapılarak doğabilecek keyfî
uygulamaların önü kesilmiş ve yürütmenin durdurulması önüne engel getiren hüküm
iptal edilmişti.
Sayın
Başkan, değerli milletvekilleri; önümüzdeki düzenleme, açıkça Anayasa Mahkemesi
kararının arkasından dolaşılması anlamına gelmektedir.
Yine,
Anayasa’nın başta 15’inci maddesi olmak üzere çeşitli maddeleri, olağanüstü
hâllerde uygulanacak rejimin çerçevesini çizmektedir. Böyle bir durumun
bulunmadığı hâllerde, kamu düzeninin ve güvenliğinin olağan hayatı durduracak
veya kesintiye uğratacak şekilde bozulduğu gibi muğlak bir kriter getirilerek
âdeta olağanüstü bir rejim yaratılması, hukuk güvenliğine ve hukuk devleti
ilkesine açıkça aykırılık teşkil etmektedir. Kamu düzeninin ve güvenliğinin
olağan hayatı durduracak ve kesintiye uğratacak şekilde bozulduğu hâllerde
alınacak önlemler, kamu gücünü elinde bulunduranların ellerindeki imkânlar
Anayasa’yla düzenlenmiştir.
Riskli
alanın ne olduğu, Mayıs 2012’de yürürlüğe giren 6306 sayılı Afet Riski
Altındaki Alanların Dönüştürülmesi Hakkında Kanun’un 2’nci maddesinde
tanımlanmıştır. Kanuna göre, zemin yapısı ve üzerindeki yapılaşma sebebiyle can
ve mal kaybına yol açma riski taşıyan, Bakanlık veya idare tarafından Afet ve
Acil Durum Yönetimi Başkanlığının görüşü de alınarak belirlenen ve Bakanlığın
teklifi üzerine Bakanlar Kurulunca kararlaştırılan alan, riskli alandır.
Görüldüğü gibi, bu kanunla, acele kamulaştırma yolu yalnızca ve yalnızca riskli
yapıları kapsayacak şekilde açılmıştır. Ancak bu tasarıyla tümüyle riskli alan
ilan edilen bir bölgede acele kamulaştırma yoluna gidilmesi mülkiyet hakkının
açık ihlalidir. 
Değerli
milletvekilleri, bildiğiniz gibi, Acele Kamulaştırma 1939 tarihli, savaş ve
seferberlik hâllerindeki acil ihtiyaçları düzenleyen bir Kanun’dur. Ancak AKP
Hükûmetinin savaş hâlinde uygulanabilecek ve hak alanını çok fazla kısıtlayan
istisnai bir rejimi olağan zamanlarda yaygınlaştırma eğilimi kabul edilemez.
Unutmamalıyız ki insanların temel hak ve özgürlüklerinin tanınması, korunması
ve geliştirilmesi hukuk devletinin temel hedefidir diyor, bu duygularla tekrar
hepinizi saygıyla selamlıyorum. (HDP sıralarından alkışlar) 
BAŞKAN
– Teşekkür ediyoruz Sayın Dora.
ÇAĞLAR
DEMİREL (Diyarbakır) – Başkanım karar yeter sayısı…
BAŞKAN
– Önergeyi oylarınıza sunacağım ve karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur. 
Birleşime
beş dakika ara veriyorum.
Kapanma Saati: 18.36
BEŞİNCİ OTURUM
Açılma Saati: 18.43
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), İshak
GAZEL (Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 73’üncü Birleşiminin Beşinci
Oturumunu açıyorum.
273
sıra sayılı Kanun Tasarısı’nın 25’inci maddesi üzerinde Mardin Milletvekilli
Erol Dora ve arkadaşlarının önergesinin oylanması sırasında karar yeter sayısı
bulunamamıştı. Önergeyi tekrar oylarınıza sunacağım ve karar yeter sayısı
arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir. 
273
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
ve Hükûmet yerinde.
Şimdi
maddeyi oylarınıza sunuyorum: Kabul edenler... Kabul etmeyenler... 25’inci
madde kabul edilmiştir.
26’ncı
madde üzerinde üçü aynı mahiyette olmak üzere toplam dört önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Şanlıurfa İline İstiklal Madalyası Verilmesi ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı'nın çerçeve 26’ncı madde ile ilave edilmesi öngörülen ek madde 1'in
(2)’nci fıkrasının aşağıdaki şekilde değiştirilmesini arz ve teklif ederiz.
 İlknur
İnceöz Mehmet Doğan Kubat Ramazan Can
 Aksaray İstanbul Kırıkkale
 Murat
Alparslan Mehmet Metiner Mehmet Demir
 Ankara İstanbul Kırıkkale
 Halil
Eldemir Hüseyin Özbakır Cemal Öztürk
 Bilecik Zonguldak Giresun
 Mücahit
Durmuşoğlu
 Osmaniye
“(2)
a) Riskli alan kararına karşı Resmî Gazete'de yayımı tarihinden itibaren dava
açılabilir. Uygulama işlemleri üzerine riskli alan kararına karşı dava
açılamaz.
b)
Birinci fıkranın (a) bendi uyarınca belirlenen riskli alanlarda kamu kaynağı
kullanılarak gerçekleştirilen her türlü mal ve hizmet alımları ile yapım
işleri, 4734 sayılı Kanunun 21 inci maddesinin birinci fıkrasının (b) bendinde
belirtilen hâllere dayanan işlerden sayılır.”
BAŞKAN
– Şimdi okutacağım üç önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi,
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 26’ncı maddesinin tasarıdan çıkartılmasını
arz ve teklif ederiz.
Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun
Tamaylıgil Utku Çakırözer Haluk
Pekşen
 İstanbul Eskişehir Trabzon
Aynı
mahiyetteki diğer önergenin imza sahipleri:
 Çağlar
Demirel İdris Baluken Ahmet
Yıldırım
 Diyarbakır Diyarbakır Muş
 Behçet
Yıldırım Osman Baydemir Mehmet Ali Aslan
 Adıyaman Şanlıurfa Batman
Aynı
mahiyetteki diğer önergenin imza sahipleri:
 Mehmet
Günal Erhan Usta Kamil Aydın
 Antalya Samsun Erzurum
 Zihni
Açba İzzet Ulvi Yönter Kadir Koçdemir
 Sakarya İstanbul Bursa
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Aynı mahiyetteki ilk önerge üzerinde Bursa Milletvekili Sayın Kadir Koçdemir.
Buyurun.

KADİR
KOÇDEMİR (Bursa) – Sayın Başkan, saygıdeğer milletvekilleri; sözlerimin başında
hepinizi saygıyla selamlıyorum.
Ek
madde ilave edilen kanun, afet riski altındaki alanlardaki yapıların
dönüştürülmesine dair bir kanun. Ama ek maddede -düzenlediğimiz husus- kamu
düzeni veya güvenliğinin olağan hayatı durduracak veya kesintiye uğratacak
şekilde bozulduğu durumlar ifade ediliyor. Burada başka bir ifadeyle, şecaat
arz ederken sirkatin söylemek gibi, şu andaki kamu yönetiminin doğal afetle
eşit hâle geldiği dolaylı olarak kabul edilmektedir çünkü doğal afet riski
altındaki yapılara kamu güvenliği ve düzeniyle ilgili görevin yapılamaması
neticesinde müdahale edilme durumu burada düzenlenmektedir. 
Gerçekten
de kamu yönetimindeki bu beceriksizlik, ehliyetsizlik, adalet ve kamu
ilkelerinden uzaklaşma durumu bir doğal afet kadar, birlikte yaşamamıza,
şehirlerimize zarar verebilmektedir. Başarısını -daha önce de söylediğim gibi-
ayırma, kayırma ve buyurmaya borçlu olan iktidar partisi, toplum içinde kendisi
sosyal manada çok ciddi fay hatları oluşturmuş ve bu fay hatları birlikte
yaşamayı, siyasetin dilini zehirleyerek çok ciddi, buradan zararların
oluşmasına yol açmıştır. Ancak bu eklenen maddede bu zarardan da kamu
denetiminden ve iş yapmayla ilgili genel prensiplerden uzaklaşma yönündeki
kurnazlığı tekrar görüyoruz çünkü eklenen maddelerle 4734 sayılı Kanun’un 21’inci
maddesi kapsamına sokulmaktadır burada yapılacak yapılaşmalar. Bu nedir?
21’inci maddenin birinci fıkrasının (b) bendiyle, ihaleye çıkmadan, ilan
yapmadan, sadece anlaştığınız ve “2 kişi daha bul gel.” diyerek
çağırabileceğiniz 3 teklifle bu işleri verme imkânına kavuşulacaktır. 
Yine,
bu, Bakanlar Kurulu tarafından afet alanı ilan edilecek kamu güvenliği ve
düzeninin tesis edilemediği alanlarla ilgili yargıya gitme, hak arama
yollarında da ciddi kısıtlamalara gidilecektir. Bütün bunlar devlet olma
fonksiyonlarını yerine getirmedeki başarısızlığın dolaylı olarak hem ikrarıdır
hem de bu başarısızlıktan başta ihale mevzuatımız olmak üzere kamu
harcamalarındaki gerekliliklerden kaçarak yine birilerine imkân sağlama,
birilerine menfaat sağlama çabasını çok açık bir şekilde ortaya koymaktadır.
Hele hele bu düzenlemenin temel kanun mahiyetindeki bir kanunda, çok sayıda
değiştirilen kanun maddesinden biri olarak getirilmesi de yine yönetim ve
yasama anlayışının başka bir tezahürüdür. Ben hem doğal afetleri –ki doğal
afetler; tabiatı, jeolojiyi oradaki topografik yapıyı dikkate almadan yapılan
yapılaşmalarla etkisi artan afetlerdir- hem de bugün burada doğal afet
kapsamına soktuğumuz devleti yönetememe durumunun, sosyal afetlerin olmadığı;
topluma, tarihî mirasımıza, toprağa, jeolojiye dost bir yönetim umuduyla
hepinize saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Koçdemir.
Aynı
mahiyetteki diğer önerge üzerinde Şanlıurfa Milletvekili Sayın Osman Baydemir.
(HDP sıralarından alkışlar) 
OSMAN
BAYDEMİR (Şanlıurfa) – Teşekkür ediyorum Sayın Başkan.
Saygıdeğer
milletvekilleri, hepinizi saygıyla sevgiyle selamlıyorum. 
Bana
düşen bu madde -yani torba kanunu içerisinde, daha doğrusu tombala torbası
içerisinde benim elime gelen madde- özü itibarıyla faşizmi yasallaştırma
maddesidir. Her şeyden önce bir hukukçu kimliğimle ama aynı zamanda uzun yıllar
yerel yönetimlerde görev yapan bir mesai arkadaşınız deneyimiyle ifade etmek
isterim ki; elbette ki kentsel dönüşüm, elbette ki yer yer kamulaştırma,
elbette ki yeniden inşa etme çabası, çalışmaları olağan yaşam içerisinde birer
gerekliliktir, hatta yer yer zorunluluktur. Ancak, burada söz konusu olan birer
kamulaştırma işlemi değildir. Burada söz konusu olan, kamu düzenini bozanlar,
“Müzakere yoktur, çözüm yoktur, Kürt sorunu yoktur, artık barış yoktur.” deyip
tek başına bir iktidarı inşa etmek, elde etmek adına şehirleri, kasabaları
insanlarıyla birlikte tank atışıyla, top atışıyla yıkıma maruz bırakanlarla ve
şu anda yıkım devam ederken bu yıkımın, bu zihniyetin yasallaştırılması
süreciyle, pratiğiyle, uygulamasıyla karşı karşıyayız şu anda. Her şeyden önce
Anayasa’nın kendisine aykırıdır. İdarenin her türlü eylem ve işlemine yargı
yolunun açık olduğu hükmü bu yasa maddesiyle ortadan kaldırılmaktadır. 
Yine,
bu yasa maddesiyle, özelikle de (2)’nci fıkranın (b) bendiyle yerli ve millî
Rezalar oluşturuluyor. Teklif usulüyle, pazarlık usulüyle dilediğine ihaleyi
peşkeş çekme, yandaşına ihaleyi peşkeş çekme suretiyle de bir yanlış başka bir
yanlışla örtülmeye çalışılıyor. Çok açık ve net söylüyorum: Bu yasanın adı,
26’ncı maddenin adı âdeta fırtına ekmektir. Fırtına ekenler mutlaka ama mutlaka
kasırga biçeceklerdir. Bu maddenin tümüne baktığımızda, hatta 23, 24 ve 25’le
birleştirdiğimizde, temel ruhunu, temel felsefesini, perspektifini Tehcir
Kanunu’ndan almaktadır, tehcir pratiğinden almaktadır; yine, Şark Islahat
Planı’ndan esinlenmiştir; aynı şekilde iskân kanunları ve aynı şekilde takriri
sükûn kanunlarından esinlenmiştir. Bütün bu olup bitenlerin insanlığına,
ülkeye, kamu düzenine, bundan sonra da birlikte yaşam arzusuna miskalizerre
katkısı olmayacaktır. Tarih bir kez daha tekerrür ediyor. Seyit Rıza’yı idam
sehpasına götürebilmek için yaşını değiştirdiler ve bunun adına da “kanun”
dediler. Yine, Erdal Eren’i idam sehpasına götürmek için yaşını değiştirdiler.
İşte, bu kanun maddesi tam da bir zulme kılıf bulma, bir zulme kılıf biçme
maddesidir. Bu itibarla da hem Anayasa’ya, Avrupa İnsan Hakları Sözleşmesi’ne,
temel insan haklarına aykırı olan bu yasadan gelin vazgeçin.
SEBAHATTİN
KARAKELLE (Erzincan) – Vay be! 
OSMAN
BAYDEMİR (Devamla) – Özü itibarıyla, gelin, faşizmden vazgeçin. 
SEBAHATTİN
KARAKELLE (Erzincan) – Yok ya!
OSMAN
BAYDEMİR (Devamla) – Faşizm bir toplumun başına gelebilecek en büyük beladır ve
faşizm öyle bir çukurdur ki, 317 basamaklı bir merdiven ve o 317 basamaklı
merdivenin üzerine en uzun insan dahi çıksa o çukurdan çıkmayacak, çıkamayacak
kadar derin bir çukurdur. Gelin, bu çukurdan vazgeçin diyoruz. (HDP
sıralarından alkışlar)
BAŞKAN
– Teşekkür ederiz Sayın Baydemir.
MEHMET
NACİ BOSTANCI (Amasya) – Sayın Başkan…
BAŞKAN
– Buyurunuz Sayın Bostancı.
MEHMET
NACİ BOSTANCI (Amasya) – Sayın Baydemir’in defalarca burada dile gelmiş olan
görüşlerini reddediyorum, buna ilişkin görüşlerimiz kayıtlarda mevcuttur. En
son kullandığı metaforu da aynen kendisine iade ediyorum. (AK PARTİ
sıralarından alkışlar)
BAŞKAN
– Sayın milletvekilleri, aynı mahiyetteki önergeler üzerinde üçüncü konuşmacı
Trabzon Milletvekili Sayın Haluk Pekşen. (CHP sıralarından alkışlar)
HALUK
PEKŞEN (Trabzon) – Sayın Başkan, saygıdeğer milletvekilleri; on yıl içerisinde
Parlamentoda 8 kez görüşülüp yasalaşan, Anayasa Mahkemesince de her defasında
iptal edilen ve Anayasa’nın tam 12 maddesine 8 kez aykırı bulunarak iptal
edilen bir yasa tasarısı üzerine söz aldım. 
Aslında
söylenecek söz yok. Bu, Anayasa Mahkemesinin 8 kez iptal ettiği 3 yasa
maddesinin niye Genel Kurula bir kez daha geldiğini merak ettim ve Anayasa
Mahkemesinin en son 2014 tarihinde bu yasayı iptal ettiği kararı aldım ve yüce
heyetinizin huzuruna getirdim. Anlıyorum ki havuzda para kalmamış. Bu yasa
düzenlemesi kılıfıyla, vatan evlatları terörle mücadele edip şehit kanlarını
dökerken bakan evlatlarının havuzuna para lazımmış… Bu bir rant yasası, bu bir
utanç yasasıdır. 
AYŞE
SULA KÖSEOĞLU (Trabzon) – Haksızlık ediyorsunuz. 
HALUK
PEKŞEN (Devamla) – Böyle bir yasanın bu Parlamentoda konuşulması bile bir
milletvekili, bir hukukçu olarak, hepimiz adına utanç verici bir durumdur.
Dünyanın hangi ülkesinde anayasa 12 kez, 8 yasa maddesiyle ihlal edilebilir?
Böyle bir hukuk, böyle bir vicdan, böyle bir insan, hakkı nerede var ve bundan
kim bahsedebilir? Anlıyorum, gerçekten bu rant ve para hırsı, bu akçalı hırs
sizin gözünüzü karartmış ama yalnızca bu değil; cumhuriyeti yıkmak ve ranta
ulaşmak için yıkmayacağınız değer yoktur ama inanın, bütün kutsal dinlerde ve
bütün ahlaklarda en önemli ortak payda adalettir. Adalet yoksa gerisi boş
lakırdıdır. Bu yasa için bizi boşuna yoruyorsunuz. Bu yasa için yapılacak tek
şey, Anayasa Mahkemesinin 2014 tarihli kararını bu yasayı üzerine ekleyip
Anayasa Mahkemesine taşımaktır. 
Hedefinizde
nereler olduğunu biliyoruz ama benim sizden asıl öğrenmek istediğim şey şu:
Şehit cenazelerine gittiğiniz zaman o şehit yakınları sizlere “Bizim çocuklarımız
can verirken siz bu yasayla nasıl rant peşinde koştunuz?” diye sorduklarında ne
cevap vereceksiniz, ben onu merak ediyorum. O şehit cenazelerinde o cenaze
yakınlarının yüzlerine bu rant yasasıyla nasıl bakacaksınız, ben merak
ediyorum. El vicdan! Birazdan ellerinizi kaldıracaksınız, bu yasayı
geçireceksiniz ama hepinizden rica ediyorum, lütfedin, bir kez, bir kez olsun
şu Anayasa Mahkemesinin kararını okuyun. Dileyen her kimse göndereyim, geleyim
izah edeyim. Yanınızda hukukçular var, Türkiye’de hukukçular var. Bu bir ayıp,
bu gerçekten utanç verici bir ayıp. İnsanlık adına, böyle bir yasa maddesini
buraya getirmek ne demektir, ben bunu anlamakta güçlük çekiyorum. Bir de
pazarlık usulü, davet usulü. Yani, kamu bankalarında artık rant kalmamış, havuzdaki
müteahhitlere para lazım; e, o zaman acilen tedbir lazım. İşte bu, buradadır
sayın milletvekilleri. Buna lütfen izin vermeyin. 
Ankara’da,
Kızılay Meydanı’ndaki Saraçoğlu Mahallesi’ne el koymak için böyle kılıflara
gerek yok. Anayasa Mahkemesi söylüyor; 12 madde. Ben sayayım mı? Tek tek
saymama gerek var mı? Ayıp değil mi? Ben utanıyorum, böyle bir yasa maddesini
konuşmaktan gerçekten utanıyorum, arlanıyorum. Anayasa’nın yok saydığı,
Anayasa’yı yok sayan bir yasa tasarısının bu Parlamentoda görüşülebilir olması
bile bu Parlamentonun Gazi Meclis adına da unvanına da şanına da yakışmıyor;
ayıptır. Bir milletvekili olarak bundan ancak hicap duyarım ben. (CHP
sıralarından alkışlar) 
Saygıdeğer
milletvekilleri, çok can alıcı bir özet; dava açılamaz, yürütmenin durdurulması
kararı verilemez, tedbir kararı verilemez. Allah aşkına, soruyorum size, dava
açmak temel bir insan hakkı mıdır? Yargı kararlarına uymak Anayasa’nın zorunlu
bir ilkesi midir? 
MUSA
ÇAM (İzmir) – Doğru. 
HALUK
PEKŞEN (Devamla) – Ve bunların hepsi burada yok sayılmış mıdır? Ya, ben şimdi
merak ediyorum, Anayasa’ya rağmen nasıl buna “evet” diyeceksiniz sevgili AK
PARTİ’li arkadaşlar, sayın milletvekilleri? Belediye başkanlığı yapmış olan
arkadaşlar var içinizde, Anayasa Mahkemesine taşıyanlardan birisi de sizin
belediyeniz. Sizden önce taşınmış, siz taşımışsınız. Gelin, Allah aşkına, bu
yasayı geri çektirin. Elinizi vicdanınıza koyun. Ben, burada vicdanlı insanlar
olduğunu biliyorum, sizin vicdanınıza sesleniyorum.
Hepinizi
saygıyla, sevgiyle selamlıyorum, sağ olun. (CHP sıralarından alkışlar)
BAŞKAN
– Teşekkür ederiz Sayın Pekşen. 
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Beş dakikada 50 sıfatla yapılan bu konuşmada,
“Cumhuriyeti yıkmak, akçalı hırsla davranmak.” ve sonrasında da “Sevgili
arkadaşlar, yapmayın.” demek… Milletimizin takdirine bir mantık olarak
sunuyorum. 
Buradaki
iddiaları reddediyorum, biz cumhuriyeti taçlandırıyoruz. (AK PARTİ sıralarından
alkışlar) 
BAŞKAN
– Sayın milletvekilleri…
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Sayın Başkan, şimdi, bu Mecliste yeni bir usul gelişiyor;
her konuşmadan sonra Sayın Bostancı konuşma üzerine bir yorum yapıyor. Böyle
bir usul yok. Grup Başkan Vekili, bir sataşma varsa ki; var.
İDRİS
BALUKEN (Diyarbakır) – Varsa söyleyeceği söz, sataşmadan söz alır.
ENGİN
ALTAY (İstanbul) - Çık da cevap versene! Çık da cevap versene! 
Böyle
yorumlarla bu olmaz Sayın Başkan, buna müsaade etmemenizi talep ediyorum. (CHP
sıralarından alkışlar) 
BAŞKAN
– Peki Sayın Altay.
OKTAY
VURAL (İzmir) – Milletvekillerinin vicdanıyla karar vermesinden rahatsız
oldunuz galiba Sayın Bostancı. Milletvekillerinin vicdanına seslendi ya.
BAŞKAN
– Sayın milletvekilleri, aynı mahiyetteki önergeleri oylarınıza sunuyorum:
Kabul edenler... 
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Oylamaya geçtik.
Kabul
etmeyenler... Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Şanlıurfa İline İstiklal Madalyası Verilmesi ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı'nın çerçeve 26’ncı maddesiyle ilave edilmesi öngörülen ek madde 1'in
(2)’nci fıkrasının aşağıdaki şekilde değiştirilmesini arz ve teklif ederiz.
İlknur İnceöz (Aksaray) ve
arkadaşları
“(2)
a) Riskli alan kararına karşı Resmî Gazete'de yayımı tarihinden itibaren dava
açılabilir. Uygulama işlemleri üzerine riskli alan kararına karşı dava
açılamaz.
b)
Birinci fıkranın (a) bendi uyarınca belirlenen riskli alanlarda kamu kaynağı
kullanılarak gerçekleştirilen her türlü mal ve hizmet alımları ile yapım
işleri, 4734 sayılı Kanunun 21 inci maddesinin birinci fıkrasının (b) bendinde
belirtilen hâllere dayanan işlerden sayılır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkanım. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz Başkanım.
BAŞKAN
– Önerge üzerinde…
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum:
Gerekçe:
Öneriyle,
kanun yollarının tamamının kullanılması, ayrıca düzenleyici işlemlerden olan
riskli alan kararlarına karşı dava açma süresinin Resmî Gazete'de yayım
tarihinden başlaması, uygulama işlemleriyle birlikte düzenleyici işleme de dava
açılamaması ile bu Kanun'un 6’ncı maddesinin (9)’uncu fıkrasında belirtilen
hükümle ilgili uygulamada karşılaşılan aksaklıkların giderilmesi bakımından,
ilan ve dava açmayla ilgili hususlara açıklık getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
27’nci
madde üzerinde üç önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 27’nci maddesindeki "nakit mevcudunun"
ibaresinin "yıllık gelirlerinin" şeklinde değiştirilmesini arz ve
teklif ederiz.
 Mehmet Günal Erhan
Usta Mustafa Kalaycı 
 Antalya  Samsun
 Konya
 Kamil Aydın Zihni
Açba  İzzet Ulvi Yönter
 Erzurum Sakarya
 İstanbul
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 27’nci maddesinin aşağıdaki şekilde değiştirilmesini
arz ve teklif ederiz.
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Ünal Demirtaş
 İstanbul Eskişehir Zonguldak
MADDE
27- 18/10/2012 tarihli ve 6356 sayılı Sendikalar ve Toplu İş Sözleşmesi
Kanunu'nun 28'inci maddesinin yedinci fıkrası aşağıdaki şekilde
değiştirilmiştir.
"(7)
Kuruluşlar, yönetim kurulu kararıyla ve nakit mevcudunun yüzde onunu
aşmamak
kaydıyla; 
a)
Yurt içi ve yurt dışındaki doğal afet bölgelerine doğrudan veya yetkili
makamlar aracılığıyla konut, eğitim ve sağlık tesisleri kurulması amacıyla kamu
kurum ve kuruluşlarına,
b)
8/6/1949 tarihli ve 5434 sayılı Türkiye Cumhuriyeti Emekli Sandığı Kanunu'nun mülga
64'üncü maddesi ve 31/5/2006 tarihli ve 5510 sayılı Sosyal Sigortalar ve Genel
Sağlık Sigortası Kanunu'nun 47'nci maddesinin sekizinci fıkrasında sayılanlar
ile 12/4/1991 tarihli ve 3713 sayılı Terörle Mücadele Kanunu, 3/11/1980 tarihli
ve 2330 sayılı Nakdi Tazminat ve Aylık Bağlanması Hakkında Kanun, 17/7/2004
tarihli ve 5233 sayılı Terör ve Terörle Mücadeleden Doğan Zararların Karşılanması
Hakkında Kanun'un ek 1'inci maddesi hükümlerine göre nakdi tazminat ödenmesi
veya aylık bağlanması hakkı bulunanlara,
c)
Geçirdiği iş kazası veya meslek hastalığı sonucu sürekli işgöremez hale gelen işçilere
veya işçi vefat ettiyse hak sahiplerine ayni ve nakdi yardımda
bulunabilir."
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 27’nci maddesinin tasarı metninden
çıkarılmasını arz ve teklif ederiz. 
 Çağlar Demirel Behçet
Yıldırım İdris Baluken
 Diyarbakır Adıyaman Diyarbakır
 Ahmet Yıldırım Mehmet
Ali Aslan
 Muş Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Sayın Başkan.
BAŞKAN
– Önerge üzerinde Muş Milletvekili Sayın Ahmet Yıldırım, buyurun. (HDP
sıralarından alkışlar) 
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; üç dakika önce, gerçekten şu Parlamentonun
faaliyetlerinin ibretlik bir kararla işlerine devam ettiğini biz de yine
ibretle izledik. Ne diyor bir önerge? Bakın, muhalefet bir şey öneriyor, bütün
üç önerge reddedildi. Ben, az önce iktidar partisinin verdiği ve kabul edilen
önergesiyle ilgili cümleyi tekrar okuyorum. Diyor ki: “Riskli alan kararına
karşı Resmî Gazete’de yayımı tarihinden itibaren dava açılabilir.” Ek bir
cümle: “Uygulama işlemleri üzerine riskli alan kararına karşı dava açılamaz.”
Bunu niye ekledi? Bir iki kelime değişikliği. Az önceki hatipler dile getirdi;
daha iki buçuk yıl önce, Anayasa Mahkemesi, özellikle bazı iş ve işlemlerin
yargıya götürülmesinin önünün kapatılmasına dair iktidarın çıkarmış olduğu
yasayı iptal etmişti. Ben bir kelime değiştireyim, oyun oynayayım, etrafından dolanayım,
Anayasa Mahkemesinin önüne tekrar gitsin, belki kurtarırım. Anayasa 125
açıktır. Anayasa’nın 125’inci maddesi, neyin yargı yolunun açık olup
olmadığının takdirini size, bize bırakmaz. Anayasa 125 diyor ki… O 12 Eylül
faşist askerî darbesinin Anayasası bile şunu söylüyor: “İdarenin her türlü
eylem ve işlemlerine karşı yargı yolu açıktır.” Bu kadar net. Yok bir bölümüne
açık, bir bölümüne kapalı… Tabii, şu anda Sur’da yıkım devam ediyor. Daha
yasası çıkmadan Sur’da yıkımlara devam ediliyor. Nedir? Burada, uygulamalara
karşı dava açılamazmış. Açılır, hem de bal gibi açılır ve bugün devam eden
Sur’daki iş ve işlemlerle ilgili yasa ve Anayasa’ya aykırı iş yapıyorsunuz,
bunun da hesabını vereceksiniz. 
Bir
diğeri: Bakın, Sayın Doğan Kubat gelsin, şurada söylesin, sekiz gün önce Plan
ve Bütçe Komisyonunda alt komisyon kuruldu. Bu maddenin problemli olduğunu, bu
şekliyle asla geçmemesi gerektiğini söyledi ve bu maddenin tümüyle
değiştirilmesi gerektiğini Çevre ve Şehircilik Bakanının yanında dile getirdi. Gelsin,
burada “Yok, böyle bir şey demedim.” desin, ben de özür dileyeceğim. Şimdi biz
söyleyince zorunuza gidiyor. Mutlaka Kubat’a saraydan mı, kasırdan mı, bir
yerden mi “Sus, otur yerine!” dediler ki madde değişmedi. Gelsin, desin ki:
“Ben bu cümleleri kullanmadım.” 
İLKNUR
İNCEÖZ (Aksaray) – Ayıp! Bu dil, kötü bir dil. 
AHMET
YILDIRIM (Devamla) – Sekiz gün önce “Bu madde problemlidir, hukuki açıdan
problemlidir.” diyen Kubat bugün niye burada yok ve neden yasa değişikliğiyle
ilgili düşüncesini pratize etmedi, neden realize olmadı? 
TÜLAY
KAYNARCA (İstanbul) – Geliyor, geliyor; sorarsınız. 
AHMET
YILDIRIM (Devamla) – Bir diğeri: Söz konusu 27’nci maddeyle alakalı olarak
söyleyelim: Efendim, terörle mücadelede hayatını kaybeden, zarar gören
mağdurlarla alakalı olarak, mağdurların ihtiyaç duyduğu ve hak ettiği bazı
tazminatlar ve aylıkların bağlanması öngörülüyor. Ama unutmayalım ki son
yıllarda, her geçen yıl, bu tazminat ve aylığı hak eden sayının artıyor olması
ülkedeki savaş gerçekliğinin ne kadar derinleştiğinin göstergesidir. Şu
Parlamentonun görevi, tazminat ve aylık hak edenlerin ihtiyaçlarını
karşılamaktan önce, bir defa, tazminata, aylığa konu olabilecek ölümleri,
mağduriyetleri önleyecek bir toplumsal barış çalışması yapmaktır. Ya değilse,
hiçbir ama hiçbir tazminat ve meblağ, ne hayatını kaybedenlerin eş, çocuk, anne
ve babalarının acılarını gidermeye kifayet eder ne de giderek derinleşen
toplumsal barış problemlerinin giderilmesine hizmet edebilir. Gidin bir bakın,
hayatını kaybeden asker, polis, sivil, bebek, yaşlı, militan; hiçbirinin ama
hiçbirinin acısını siz parayla gideremezsiniz.
MİHRİMAH
BELMA SATIR (İstanbul) – Terörist, terörist, hain.
İLKNUR
İNCEÖZ (Aksaray) – Teröristleri kastediyoruz.
AHMET
YILDIRIM (Devamla) – Size göre öyle, size göre.
Gidin
o zaman, asker ve polise sorun, deyin ki: “Sizin çocuğunuzun canı kaç
trilyondur?” Size vereceği cevabı görürsünüz o zaman. Mesele ona tazminat ve
aylık bağlamak değil, mesele onların öldürülmesini, hayatını kaybetmesini
giderebilecek bir toplumsal barış yasası ve uzlaşı yasalarını açığa
çıkarabilmektir.
Saygıyla
selamlıyorum. (HDP sıralarından alkışlar)
BAŞKAN
– Teşekkür ederiz Sayın Yıldırım.
Önergeyi
oylarınıza sunacağım.
İDRİS
BALUKEN (Diyarbakır) – Karar yeter sayısı.
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı vardır, önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 27’nci maddesinin aşağıdaki şekilde
değiştirilmesini arz ve teklif ederiz.
Bülent
Kuşoğlu (Ankara) ve arkadaşları
MADDE
27- 18/10/2012 tarihli ve 6356 sayılı Sendikalar ve Toplu İş Sözleşmesi Kanunu'nun
28'inci maddesinin yedinci fıkrası aşağıdaki şekilde değiştirilmiştir.
"(7)
Kuruluşlar, yönetim kurulu kararıyla ve nakit mevcudunun yüzde onunu
aşmamak
kaydıyla; 
a)
Yurt içi ve yurt dışındaki doğal afet bölgelerine doğrudan veya yetkili
makamlar aracılığıyla konut, eğitim ve sağlık tesisleri kurulması amacıyla kamu
kurum ve kuruluşlarına,
b)
8/6/1949 tarihli ve 5434 sayılı Türkiye Cumhuriyeti Emekli Sandığı Kanunu'nun mülga
64'üncü maddesi ve 31/5/2006 tarihli ve 5510 sayılı Sosyal Sigortalar ve Genel
Sağlık Sigortası Kanunu'nun 47'nci maddesinin sekizinci fıkrasında sayılanlar
ile 12/4/1991 tarihli ve 3713 sayılı Terörle Mücadele Kanunu, 3/11/1980 tarihli
ve 2330 sayılı Nakdi Tazminat ve Aylık Bağlanması Hakkında Kanun, 17/7/2004
tarihli ve 5233 sayılı Terör ve Terörle Mücadeleden Doğan Zararların Karşılanması
Hakkında Kanun'un ek 1'inci maddesi hükümlerine göre nakdi tazminat ödenmesi
veya aylık bağlanması hakkı bulunanlara,
c)
Geçirdiği iş kazası veya meslek hastalığı sonucu sürekli işgöremez hale gelen işçilere
veya işçi vefat ettiyse hak sahiplerine ayni ve nakdi yardımda
bulunabilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN
– Önerge üzerinde Zonguldak Milletvekili Sayın Ünal Demirtaş. (CHP sıralarından
alkışlar)
ÜNAL
DEMİRTAŞ (Zonguldak) – Teşekkür ederim Sayın Başkan.
Sayın
Başkan, değerli milletvekilleri; yüce heyetinizi saygıyla selamlıyorum.
Bugün
burada yine bir torba yasa tasarısını konuşuyoruz. Terör mağdurlarının
yaralarının bir nebze sarılabilmesi için getirilen bu düzenlemeye ilave olarak
grubumuz adına verdiğimiz önerge lehinde konuşmak üzere söz almış
bulunmaktayım.
Değerli
milletvekilleri, bugün terör, maalesef, AKP iktidarının yanlış politikaları
sonucu Türkiye’nin en önemli sorunu hâline gelmiştir. AKP iktidarı terörle
mücadelede ve Kürt sorununun çözümünde gömleğin ilk düğmesini yanlış
iliklemiştir, bu sebeple bugün gelinen noktada gömleğin iki yakası bir araya
gelmemektedir. Maalesef, her gün, Türkiye’nin dört bir tarafındaki evlere ateş
düşmeye devam etmektedir. Ağustos ayından itibaren yaşanan terör olaylarında
400’ün üzerinde güvenlik görevlimiz maalesef şehit olmuştur. AKP iktidarı 2002
yılında sıfır terörle almış olduğu ülkemizi, maalesef, yanlış politikalarla
bugün, on dört yıl sonra kan gölüne döndürmüştür. Maalesef, AKP iktidarının bu
yanlış politikalarının faturasını çocuklar, eşler, anneler, babalar ve
şehitlerimiz ödemektedir. Ancak terör olayları sonucu mağdur olan
vatandaşlarımıza, çocuklarına, eşlerine, annelerine ve babalarına işçi
sendikalarının bağışta bulunmasının önünü açan bu düzenleme son derece doğru ve
yerindedir. Bu düzenlemeyle, terör sonucu yaşamını yitiren şehitlerimizin
geride kalan mağdur çocuklarının, mağdur eşlerinin, mağdur anne, babalarının
mağduriyetleri belki bir nebze olsun giderilir, belki bir nebze olsun onların
yaraları sarılır. Bu sebeple, tasarıyla getirilmesi düşünülen bu düzenlemeyi
destekliyoruz. 
Ancak
değerli milletvekilleri, bu düzenleme, son derece doğru ve yerinde bir
düzenleme olmasına rağmen eksiktir ve yetersizdir. Çünkü, AKP iktidarının on
dört yılda yapmış olduğu yanlışlar ve toplumsal travmalara yol açan bir başka
konusu daha var, o da iş cinayetleri.
Değerli
milletvekilleri, bir işçi sendikasının temel ve asli görevi üyeleri arasındaki
dayanışmayı sağlamaktır, işçi sınıfının kendi arasındaki dayanışmasını
sağlamaktır. İşçi sendikasının bir üyesi ya da herhangi bir işçi, bir iş
cinayeti sonucu yaşamını yitirdiğinde ya da meslek hastalığı sonucu yaşamını
yitirdiğinde o sendika, o işçinin çocuklarının, eşinin yanında olmalıdır,
onlara destek olmalıdır. Ya da bir işçi, iş kazası sonucu iş göremez hâle
geldiğinde, meslek hastalığına yakalandığında sendika, o işçinin yanında olmalıdır,
ona destek olmalıdır. Oysa bu torba yasa tasarısındaki maddeye bakıyoruz, böyle
bir konu düzenlenmemiş. Burada, sendikaların asli görevi olan işçilerin ve
ailelerin mağduriyetlerinin giderilmesine yönelik bir hüküm yok. 
Değerli
milletvekilleri, AKP, işçileri her zaman unuttuğu gibi bu tasarıda da unutmuş
durumda. Bu olmaz arkadaşlar, bu yanlıştır. İş kazası sonucu mağdur olan
işçilerin çocuklarının, eşlerinin, ailelerinin unutulmasını biz kabul edemeyiz,
etmemeliyiz. İktidar milletvekilleri, sizlere sesleniyorum: Siz de bu eksikliği
kabul etmeyin.
Değerli
milletvekilleri, maalesef, iş cinayetleri, AKP iktidarında ülkemizin başka
kanayan yaralarından birisi olmuştur. Bakın, 2016’nın ilk üç buçuk ayında 450
işçimiz yaşamını yitirmiştir. On dört yılda 17 bin işçimiz iş cinayetine kurban
gitmiştir, 70 bin işçimiz de iş göremez hâle gelmiştir. Bakın, rakamlar çok
korkunç. İç savaşta bile bu kadar çok kişi ölmüyor. İş cinayetleri sonucu
birçok insanımız mağdur oluyor, işçilerimizin eşleri dul kalıyor, çocukları
yetim kalıyor, anneler babalar da evlatsız kalıyor. Bu sebeple, işçilerin
ailelerinin mağduriyetinin giderilebilmesi için bu önergemiz kabul edilmelidir.
Bu amaçla grubumuzun vermiş olduğu bu son derece insani, son derece vicdani
önergenin tüm Genel Kurulca kabul edilmesi dileğiyle Genel Kurulu saygıyla
selamlıyorum. (CHP sıralarından alkışlar)
BAŞKAN
– Teşekkür ederiz Sayın Demirtaş.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 27’nci maddesindeki "nakit
mevcudunun" ibaresinin "yıllık gelirlerinin" şeklinde
değiştirilmesini arz ve teklif ederiz.
Mustafa Kalaycı
(Konya) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz.
BAŞKAN
– Önerge üzerinde Konya Milletvekili Sayın Mustafa Kalaycı. (MHP sıralarından
alkışlar)
MUSTAFA
KALAYCI (Konya) – Sayın Başkan, değerli milletvekilleri; hepinizi saygılarımla
selamlıyorum.
Görüştüğümüz
maddede, işçi ve işveren sendika ve konfederasyonlarının şehit yakınları ve
gazilere ayni ve nakdî yardımda bulunabilmesi öngörülmektedir. 
Uyguladığı
bilinçli politikalarla Türkiye'de sendikal örgütlenmenin her geçen yıl
erimesine yol açan Hükûmet, mevcut sendikalara da “Siz artık hayır ve hasenat
işlerine bakın.” demek istemektedir. Sendikalar demokrasinin temel taşlarıdır.
Sendikacılığın kan kaybetmesi demokrasimiz açısından bir zaaftır. Sendikasız ve
toplu sözleşmesiz iş yerlerinde iş barışının nasıl sağlanacağı ve sürdürüleceği
çok iyi düşünülmelidir. 
Hükûmet,
sendikalaşmayı zorlaştıran, sendikal örgütlenmeyi zayıflatan politikaları terk
etmelidir. Çağdaş normlarda endüstri ilişkilerinin tesisi için sendikalı
işçilerin ve toplu sözleşmeli iş yerlerinin artırılmasına destek sağlayacak
düzenlemeler getirilmelidir. Ayrıca, Hükûmet, şehit yakınları ve gazilerle
ilgili öncelikle kendi üzerine düşen görevi yapmalıdır. Anayasa'mıza göre şehit
ailelerine ve gazilere toplumda kendilerine yaraşır bir hayat seviyesi sağlamak
devletin görevidir.
Daha
önce parti grupları olarak verdiğimiz ortak önergelerle şehit aileleri ile
gazilere çok önemli bazı haklar verildi ancak hâlen çözüm bekleyen sorunları
bulunmaktadır. Gazilerimiz arasında ayrımcı uygulamalar olması, şehit aileleri
ile gazilerimizin geçim sıkıntısı içinde bulunmaları asla kabul edilemez. Bu
konuda, Milliyetçi Hareket Partisi olarak tüm parti gruplarına çağrıda
bulunuyoruz. Görüşmekte olduğumuz bu tasarıya vereceğimiz ortak önergelerle
şehit aileleri ve gazilerin beklediği bazı öncelikli düzenlemeleri hayata
geçirebiliriz. 
Bu
kapsamda şu konular hemen düzenlenebilir: Şehitlerin ve vefatı hâlinde
gazilerin ana ve babalarına bağlanan asgari ücretin yarısı düzeyindeki aylık
çok yetersiz olup asgari ücretin net tutarından az olmamak üzere
artırılmalıdır. Şehit yetimlerinin hepsine kamuda iş hakkı verilmelidir. Bazı
gazilere çıkarılan yüklü faturalar vicdanları sızlatmaktadır. 3713 sayılı Kanun
kapsamına girmese dahi, atış, tatbikat veya diğer ateşli silah yaralanmaları
nedeniyle malul olan gazilerimizin ihtiyaç duydukları her türlü ortez, protez,
araç ve gereçler herhangi bir kısıtlama getirilmeksizin karşılanmalıdır.
Gazilere üç bin altı yüz günde emekli olabilme hakkı tanınmalıdır. Ordu ve
polis vazife malulü gaziler de 2330 sayılı Kanun kapsamına alınarak aylıkları
yüzde 25 artırılmalı ve çalışmaları hâlinde aylıkları kesilmemelidir. Muharip
gazilerin sosyal güvencesi olsun olmasın, hepsine aynı tutarda şeref aylığı
bağlanmalı, kendilerinden madalya için para istenmesi ayıbı da ortadan
kaldırılmalıdır. Devlet Övünç Madalyası alanlara şeref aylığı bağlanmalıdır.
Terörle mücadelede malul sayılmayacak derecede yaralanan, malul sayılmayan
gaziler hiçbir haktan yararlanamıyor. Sivil terör mağdurlarına yüzde 40
sakatlık oranıyla aylık bağlanırken, yüzde 40’ın üzerinde sakatlık oranı olan
ama malul sayılmadığı için aylık bağlanamayan gazilerimiz bulunmaktadır. Sağlık
sorunları devam eden bu arkadaşlarımızın sağlık hizmetlerinde katılım payı
muafiyetleri bile yoktur. Terörle mücadelede büyük kahramanlık gösteren, malul
sayılmayan gazilerimize kimseye muhtaç olmadan hayatlarına devam edebilmeleri
için aylık bağlanmalı, öncelikli iş hakkı verilmeli, onurla taşıyacakları
“gazi” ibareli serbest seyahat kartı ve faizsiz konut kredisi hakkı verilmeli,
özellikle de sağlık hizmetlerinde katılım payı muafiyeti tanınmalıdır. 
Gelin,
oy birliğiyle bu konuları bu torba kanuna dâhil edelim. Bu onuru, bu Gazi
Meclisin milletvekilleri olarak hep birlikte yaşayalım. Şehitlerimizin
emanetlerine ve kahraman gazilerimize hep beraber sahip çıkalım. Büyük devletler,
şehidi ve gazisi için vereceklerinin hesabını düşünmezler çünkü şehitler ve
gaziler, vatanı ve milleti için vereceklerini hiç düşünmeden vermişlerdir. 
Teşekkür
ediyor, saygılar sunuyorum. (MHP sıralarından alkışlar)
BAŞKAN
– Teşekkür ederiz Sayın Kalaycı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… 27’nci madde kabul
edilmiştir. 
28’inci
madde üzerinde ikisi aynı mahiyette olmak üzere üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 28’inci maddesinin aşağıdaki şekilde
değiştirilmesini arz ve teklif ederiz.
 Bülent Kuşoğlu Musa
Çam Mehmet Bekaroğlu
 Ankara  İzmir İstanbul
 Bihlun Tamaylıgil  Utku
Çakırözer Orhan Sarıbal
 İstanbul Eskişehir Bursa
MADDE
28- 6/12/2012 tarihli ve 6362 sayılı Sermaye Piyasası Kanununun 78 inci maddesinin
birinci, ikinci ve üçüncü fıkraları aşağıdaki şekilde değiştirilmiş ve aynı
maddeye aşağıdaki fıkralar eklenmiştir.
"(1)
Kurul, merkezî takas kuruluşlarının, alıcıya karşı satıcı, satıcıya karşı da
alıcı rolünü üstlenerek takasın tamamlanmasını taahhüt ettikleri merkezî karşı
taraf uygulamasını, piyasalar veya sermaye piyasası araçları itibarıyla zorunlu
tutabilir. Borsalar veya teşkilatlanmış diğer pazar yerleri de nezdinde işlem
gören sermaye piyasası araçlarıyla ilgili merkezî karşı taraf uygulamasına
geçmek üzere Kurula başvurabilirler. Merkezî takas kuruluşları organize para piyasalarında
merkezî karşı taraf uygulamasına geçmek üzere Kurula başvurabilirler.
(2)
Takas kuruluşlarının merkezî karşı taraf görevini üstlendiği takas işlemlerinde
mali sorumluluğu, tesis edilecek limitler dâhilinde ve üyelerden alınacak
teminatlar ile diğer garantiler çerçevesinde belirlenir. Merkezî karşı taraf
hizmeti çerçevesinde takas kuruluşları tarafından alınan teminatların mülkiyeti
takas kuruluşuna geçer. Mülkiyeti takas kuruluşuna geçen teminatlara aksi
kanunda öngörülmedikçe 47 nci maddenin ikinci ve beşinci fıkraları ile dördüncü
fıkrasının (a) bendi uygulanır. Takas kuruluşları, üyelerinin müşterilerine
olan yükümlülüklerinden sorumlu değildir. Takas kuruluşları, merkezî karşı
taraf hizmeti verdikleri piyasalarda temerrüt yönetimi kapsamında, üyelerin
teminatları, garanti fonu ve kendi sermayelerinin yanı sıra, sigorta
sözleşmeleri, karlardan kesinti yapılması, müşterilerin pozisyonlarının ve
teminatlarının gerektiğinde resen veya temerrüt eden üyenin müşterilerinin
talebiyle temerrüt eden üyelerin rızası ile diğer üyelere taşınması,
pozisyonların resen kapatılması, aynı tarafla olan borç, alacak, pozisyon,
teminat, hak ve yükümlülüklerin netleştirilmesi ve Kurulca uygun görülecek
diğer yöntemleri de kullanabilirler.
(3)
Merkezî takas kuruluşları, temerrüt yönetiminde kullanmak üzere sermaye ve
sermaye benzeri kaynak temin edebilir, teminat ve garanti fonu varlıklarını
temerrüt yönetimi çerçevesinde likidite temin etmek için borçlanma amacıyla
teminat gösterebilir. Merkezî takas kuruluşları nakdi teminatları nemalandırma
veya menkul kıymetlerin saklanması amacıyla bankalar ve saklama kuruluşlarında
kendi adlarına açılacak hesaplarda bulundurabilirler. Merkezî takas kuruluşları
tarafından temerrüt yönetimine tahsis edilen sermaye ve sermaye benzeri kaynaklar
hakkında da 73 üncü maddenin ikinci fıkrası hükmü uygulanır. 73 üncü maddenin
ikinci fıkrası ile 79 uncu maddenin birinci fıkrası, takas mutabakatının nihai
olarak sonuçlanmasına kadar geçecek süre ile sınırlı olmak üzere, merkezî takas
kuruluşu veya merkezî saklama kuruluşu nezdindeki takas ve mutabakat
hesaplarına yatırılan veya transfer edilen anapara değişimli para ve/veya
kıymet takası işlemlerine konu varlıklar hakkında da uygulanır."
"(9)
Bu madde kapsamında yürütülecek temerrüt yönetimine ilişkin usul ve esaslar ile
takas kuruluşlarının merkezî karşı taraf hizmeti nedeniyle üyelerinden alacağı
teminatlar ve bünyelerinde yer alacak garanti fonlarına ilişkin usul ve esaslar
takas kuruluşunun önerisi üzerine Kurul tarafından belirlenir.
(10)
Merkezî takas kuruluşları tarafından merkezî karşı taraf hizmeti sundukları her
bir piyasa için tahsis edilen sermaye veya sermaye benzeri kaynaklar, alınan
teminatlar ve oluşturulan garanti fonları amaçları dışında kullanılamaz.
Sermaye piyasalarına ilişkin olarak sunulan merkezî karşı taraf hizmeti
kapsamında alınan teminatlar ve garanti fonu varlıkları, para piyasalarına
ilişkin olarak aynı kapsamda alınan teminatlar ve garanti fonu varlıklarından
ayrı olarak izlenir."
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 28’inci maddesinin tasarı metninden
çıkarılmasını arz ve teklif ederiz.
 Çağlar Demirel İdris
Baluken Ahmet Yıldırım
 Diyarbakır Diyarbakır Muş
 Behçet Yıldırım Ertuğrul
Kürkcü Mehmet Ali Aslan
 Adıyaman İzmir Batman
Aynı
mahiyetteki diğer önergenin imza sahipleri:
 Mehmet Günal Erhan
Usta Kamil Aydın
 Antalya Samsun Erzurum
 Zihni Açba İzzet
Ulvi Yönter  Sakarya İstanbul 
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz. 
BAŞKAN
– Aynı mahiyetteki ilk önerge üzerinde Samsun Milletvekili Sayın Erhan Usta. (MHP sıralarından alkışlar)
ERHAN USTA (Samsun) – Teşekkür ederim.
Sayın Başkan, değerli milletvekilleri; 273 sıra sayılı
Kanun Tasarısı’nın 28’inci maddesinde verdiğimiz önerge üzerine söz aldım.
Hepinizi saygıyla selamlarım.
Şimdi, burada yapılmak istenilen şey, aslında ülkemizde
sunulan merkezî karşı taraf hizmetlerinin, Avrupa Birliği sermaye piyasası
otoritesi başta olmak üzere, yabancı ülke sermaye piyasaları otoriteleri
tarafından kabul ve tanınmasının kolaylaştırılması ve kanunun altyapısının
sağlamlaştırılması. Düzenlemeyle Borsa İstanbul nezdinde bir organize para
piyasası kuruluyor ve Takasbankın da uluslararası alanda merkezî karşı taraf
rolünü üstlenmesi öngörülüyor. Aslında uluslararası piyasalardan fon bulma
anlamında baktığımızda makul görülebilecek bu düzenlemenin, para politikası
uygulamaları açısından sakıncası olabileceğini düşünüyoruz. O da şöyle: Merkez
Bankasının temel görev ve yetkilerine baktığımızda kanunun 4’üncü maddesinde şu
şekilde söyleniyor: “Bankanın temel amacı fiyat istikrarını sağlamaktır. Banka,
fiyat istikrarını sağlamak için uygulayacağı para politikasını ve kullanacağı
para politikası araçlarını doğrudan kendisi belirler.” Yine, madde “Banka, Hükümetle birlikte enflasyon
hedefini tespit eder, buna uyumlu olarak para politikasını belirler. Banka,
para politikasının uygulanmasında tek yetkili ve sorumludur.” diye devam
ediyor. 
Şimdi,
burada, baktığımızda, para politikasının uygulanmasından ve para piyasasının
kurulması ve işletilmesinden sorumlu kuruluşun, şu andaki mevcut yasalar
çerçevesinde, Merkez Bankası olduğunu görüyoruz. Bunun dışında yeni bir piyasa
kurulması ve oluşturulması ve bunun da Sermaye Piyasası Kanunu’na tabi olması
uygulamada bir çift başlılığa yol açacaktır diye bir endişe taşıyoruz. O
nedenle, biz bu maddenin kanun tasarısı metninden çıkartılmasını talep ettik. 
Şimdi,
diğer taraftan meseleye baktığımızda, aslında bu uygulanan kötü ekonomi
politikalarının sonucu… Yani bugüne kadar, mesela, on dört yıldır yapılmamış da
niye bu yapılıyor diye baktığımızda, aslında Türkiye’nin aşırı finansman
ihtiyacından kaynaklanan bir arayıştır bu yapılmak istenilen şey. Kötü para
politikaları sonucu oluşan finansman sıkıntısını aşmaya yönelik olarak böyle
bir gayret içerisine Hükûmet girmiş durumdadır. 
Şimdi,
Hazine Müsteşarlığının web sayfasına baktığımız zaman, 2016 yılında Türkiye’nin
ödemesi gereken vadesi bir yıldan kısa olan dış borç miktarı 172,7 milyar
dolardır. Yani bizim finansman ihtiyacımız, 2016 yılı içerisindeki borçları
çevirmek için olan finansman ihtiyacımız 172,7 milyar dolar. Hükûmet orta
vadeli programda 28,6 milyar dolar da cari açık öngörüyor, dolayısıyla cari
açığı da finanse etmemiz gerekir. Bu iki rakamı topladığımızda Türkiye’nin 2016
yılında finanse etmesi gereken, ihtiyacı olan dış kaynak 201,3 milyar dolardır
arkadaşlar. Bu, resmî rakamlara göre yani şu anda zaten bir kısmı kesinleşmiş,
bir kısmı da Hükûmet tahminlerine göre. Cari açığın şu anda öngörülenden -bunu
daha önceden 2016 bütçe görüşmeleri esnasında anlatmıştık- bir 10 milyar dolar
fazla gerçekleşeceğini düşündüğümüzde, 2016 yılında yaklaşık 210 milyar dolar
civarında bir finansman ihtiyacı var. Tabii, bu, çevrilmesi çok kolay bir rakam
değil. Niye değil? Çünkü bakıyoruz rakamlara, ödemeler dengesi finansmanı
bozuluyor. 
Şimdi
2015 rakamını söyleyeyim: 2015 yılında 32,3 milyar dolar cari açık verdik.
Bunun 11,8’i rezerv erimesiyle -yani para bulamadık, rezervlerimizi bozdurarak
karşıladık- 9,7 milyar doları kaynağı belirsiz para girişiyle -buna hiç güven
olmaz; bugün vardır, yarın yoktur- dolayısıyla 21,5 milyar doları sağlıklı olmayan
finansmanla finanse edilmiş. Sadece 10,8 milyar doları… Yani, şöyle akılda
kalması açısından, açığımızın ancak üçte 1’ini sağlam kaynaklarla finanse
edebilmişiz, üçte 2’sini sağlam olmayan kaynaklarla finanse etmişiz.
Dolayısıyla, ödemeler dengesinde bir finansman sorunu var. Bakın, ocak-şubat
rakamlarına baktığımızda aynı şeyi görüyoruz zaten. Ocak-şubatta cari açığın
yüzde 44’ü kaynağı belirsiz para girişiyle finanse edilmiş. Dolayısıyla, bu çok
sürdürülebilir bir şey değildir, bu sürdürülebilir olmadığı için de bir kaynak
ihtiyacı var. 
Şimdi,
tabii, burada kara para meselesi de gündemde. Yani, bu kadar finansman ihtiyacı
olunca artık gözünüzü karartıyorsunuz, her türlü paraya da sanki razı
olunuyormuş gibi bir hâl var. Hükûmeti kara para konusunda çok dikkatli
davranmaya davet ediyorum. OECD başta olmak üzere -şu anda vaktimiz olmadığı
için detaylarını anlatamayacağım- bütün uluslararası platformlarda Türkiye’yi
sıkıntıya sokacak durumdayız kara para konusunda. Bu konuyla ilgili Hükûmetin
ciddi tedbir alması lazım, ilk önce şu MASAK’ı bir düzeltmesi lazım. MASAK deve
mi, kuş mu belli değil; MASAK’ın statüsü yeniden tanımlanmalı ve MASAK bu
işleri düzgün yapabilecek bir duruma getirilmelidir. Kara para ile inşaat
arasında da bir ilişki vardır, bunları dün filan konuştuk bir miktar. Yani,
Türkiye’deki betonlaşma öyle başlı başına bir şey değildir, kara para ile
betonlaşma arasında, hatta kamu ihaleleri arasında da ciddi bir ilişki vardır.
Hükûmeti bu konuda dikkatli davranmaya davet ediyorum.
Hepinize
teşekkür ediyorum. (MHP sıralarından alkışlar) 
BAŞKAN
– Teşekkür ederiz Sayın Usta.
Aynı
mahiyetteki diğer önerge üzerinde İzmir Milletvekili Sayın Ertuğrul Kürkcü.
(HDP sıralarından alkışlar) 
ERTUĞRUL
KÜRKCÜ (İzmir) – Sayın Başkan, sevgili arkadaşlar; 28’inci maddeyle ilgili
önergemiz üzerine söz aldım. 
Aslında,
bu maddenin bu tasarıdan çıkartılmasını istiyoruz fakat bir çift laf
söylemeliyim bu tasarı hakkında, eksik kalmasın. Hakikaten, tasarının her bir
maddesinde başka bir dünyaya geçiyoruz. Şimdi borsa dünyasındayız fakat biraz
önce yıkılan Kürt kentlerinin dünyasındaydık, ondan önce trafik dünyasındaydık.
Hepimiz, sonunda, bu tartışma bittiğinde eğer aklımıza sahip çıkmamışsak birer
şizofren olarak bu Meclisi terk etmeye adayız.
Şimdi,
karşı karşıya kaldığımız maddenin, maruz bırakıldığımız maddenin aslı şu:
Gerçek olmayan, hayalî sermayenin gerçek güçle korunması için devletin alacağı
tedbirler. Yani, bir grup spekülatör, gerek devlet gerek özel sektörün ortaya
attığı maddi üretimle ve mallarla dolaylı, dolaysız hiçbir bağlantısı olmayan
kâğıtlara gelecekte getireceği gelir varsayımıyla para koyacak; devlet de bu
paranın eninde sonunda bir siyasi ve mali krize yol açmayacağını garanti etmek
üzere kurumsal düzenlemeler yapacak; özeti budur. Elinde kaynağını
açıklayamayacağı paralar bulunan insanların bundan yeni kârlar üretmek üzere
herhangi bir maddi üretime, maddi üretim çevirimine dâhil olmaksızın sonuçta
dünya çapında bir kumarhaneye dâhil olması ve kumar oynaması, bu kumarbazların
hepsinin de sonunda kârlı çıkmaları güvencesinin devlet tarafından bunlara
verilmesi; şimdi, bunun değerlendirilmesi, buna onay vermemiz isteniyor. Biz
tabii buna son vermenin daha önemli olacağını düşünüyoruz.
Gerçek
bir üretim olmayınca sermaye sahipleri ve devlet üç yolu halkın önüne koyar:
Bunlardan birincisi, sistematik olarak Türkiye'de aşağı yukarı bütün sağ
hükûmetlerin uygulayageldiği inşaat seferberliğidir, “İnşaat ya Resulullah” bu
kesimin başlıca sloganıdır. İkincisi borsadır, borsada oynanan kumardır, bu
kumarın getirmesi beklenen güvencelerdir. Nihayet üçüncüsü de, tabii ki kara
para dolaşımıdır; bu, her ikisine de yönelir.
Türkiye'nin
bugün karşı karşıya kaldığı bütün iktisadi açmazların altında, aslında
sürdürülemez olan bir sermaye üretim çeviriminin devlet zoruyla sistematik
olarak halkın karşısında güçlendirilmesi var. Karşı karşıya kaldığımız,
kaldığınız, hepimizin kaldığı, bütün rezaletlerin arkasında aslında bu büyük
açık, üretimden sağlanamayan gelir ile halkın ve sermayenin karşılanamayan
talepleri arasındaki açığın nasıl kapatılacağı meselesidir. Bunu Reza Zarrab’a
başvurarak gayrimeşru altın ticareti yoluyla kapatmayı deneyebilirsiniz, o kapı
kapandığı zaman yeni bir boğaz açmayı deneyebilirsiniz İstanbul’da, dünyanın
bütün emlak spekülatörleri için Türkiye’yi bir büyük emlak piyasası hâline
getirebilirsiniz ya da Borsa İstanbulun işlemesini ve buradan doğacak
spekülatif kârların bir şekilde yatırıma dönmesini beklersiniz ancak bunların
hiçbiri gerçek üretim olmadıkça gerçekleşmeyen şeylerdir.
Bizim
tavsiyemiz, tabii ki tutulmayacağını bildiğimiz, gene de söylemekten
kaçınmayacağımız tavsiyemiz; esasen kâr mantığıyla değil, halkın ihtiyaçları
mantığıyla hareket edilmesi hâlinde kaynakların da sağlanabileceği, bunların da
düzgün bir biçimde kullanılabileceğidir. Ancak buna aday bir Hükûmet ve buna
aday bir Meclis görmüyoruz. Reza Zarrab’ın açtığı yoldan kendinizi onun
altından zincirlerine bağladınız, umarım o zincirlerin bir ucunu öbür kolunuza
takma fırsatı elimize geçecektir. (HDP sıralarından alkışlar) 
BAŞKAN
– Teşekkür ederiz Sayın Kürkcü.
İDRİS
BALUKEN (Diyarbakır) – Karar yeter sayısı…
BAŞKAN
- Aynı mahiyetteki önergeleri oylarınıza sunacağım ve karar yeter sayısı
arayacağım.
Kabul
edenler… Kabul etmeyenler… Karar yeter sayısı vardır, önergeler kabul
edilmemiştir.
Diğer
önergeyi okutuyorum:
(Kâtip
üye Osmaniye Milletvekili Mücahit Durmuşoğlu tarafından önergenin okunmasına
başlandı)
“Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 28’inci maddesinin aşağıdaki şekilde
değiştirilmesini arz ve teklif ederiz.
Orhan Sarıbal
(Bursa) ve arkadaşları
MADDE
28- 6/12/2012 tarihli ve 6362 sayılı Sermaye Piyasası Kanununun 78 inci
maddesinin birinci, ikinci ve üçüncü fıkraları aşağıdaki şekilde değiştirilmiş
ve aynı maddeye aşağıdaki fıkralar eklenmiştir.
"(1)
Kurul, merkezî takas kuruluşlarının, alıcıya karşı satıcı, satıcıya karşı da
alıcı rolünü üstlenerek takasın tamamlanmasını taahhüt ettikleri merkezî karşı
taraf uygulamasını, piyasalar veya sermaye piyasası araçları itibarıyla zorunlu
tutabilir. Borsalar veya teşkilatlanmış diğer pazar yerleri de nezdinde işlem
gören sermaye piyasası araçlarıyla ilgili merkezî karşı taraf uygulamasına
geçmek üzere Kurula başvurabilirler. Merkezî takas kuruluşları organize para piyasalarında
merkezî karşı taraf uygulamasına geçmek üzere Kurula başvurabilirler.
(2)
Takas kuruluşlarının merkezî karşı taraf görevini üstlendiği takas işlemlerinde
mali sorumluluğu, tesis edilecek limitler dâhilinde ve üyelerden alınacak
teminatlar ile diğer garantiler çerçevesinde belirlenir. Merkezî karşı taraf
hizmeti çerçevesinde takas kuruluşları tarafından alınan teminatların mülkiyeti
takas kuruluşuna geçer. Mülkiyeti takas kuruluşuna geçen teminatlara aksi
kanunda öngörülmedikçe 47 nci maddenin ikinci ve beşinci fıkraları ile dördüncü
fıkrasının (a) bendi uygulanır. Takas kuruluşları, üyelerinin müşterilerine
olan yükümlülüklerinden sorumlu değildir. Takas kuruluşları, merkezî karşı
taraf hizmeti verdikleri piyasalarda temerrüt yönetimi kapsamında, üyelerin
teminatları, garanti fonu ve kendi sermayelerinin yanı sıra, sigorta
sözleşmeleri, karlardan kesinti yapılması, müşterilerin pozisyonlarının ve
teminatlarının gerektiğinde resen veya temerrüt eden üyenin müşterilerinin
talebiyle temerrüt eden üyelerin rızası ile diğer üyelere taşınması,
pozisyonların resen kapatılması, aynı tarafla olan borç, alacak, pozisyon,
teminat, hak ve yükümlülüklerin netleştirilmesi ve Kurulca uygun görülecek
diğer yöntemleri de kullanabilirler.
(3)
Merkezî takas kuruluşları, temerrüt yönetiminde kullanmak üzere sermaye ve
sermaye benzeri kaynak temin edebilir, teminat ve garanti fonu varlıklarını
temerrüt yönetimi çerçevesinde likidite temin etmek için borçlanma amacıyla
teminat gösterebilir. Merkezî takas kuruluşları nakdi teminatları nemalandırma
veya menkul kıymetlerin saklanması amacıyla bankalar ve saklama kuruluşlarında
kendi adlarına açılacak hesaplarda bulundurabilirler. Merkezî takas kuruluşları
tarafından temerrüt yönetimine tahsis edilen sermaye ve sermaye benzeri
kaynaklar hakkında da 73 üncü maddenin ikinci fıkrası hükmü uygulanır. 73 üncü
maddenin ikinci fıkrası ile 79 uncu maddenin birinci fıkrası, takas
mutabakatının nihai olarak sonuçlanmasına kadar geçecek süre ile sınırlı olmak
üzere, merkezî takas kuruluşu veya merkezî saklama kuruluşu nezdindeki takas ve
mutabakat hesaplarına yatırılan veya transfer edilen anapara değişimli para
ve/veya kıymet takası işlemlerine konu varlıklar hakkında da uygulanır.”
İDRİS
BALUKEN (Diyarbakır) – Başkan anlayamıyoruz, çok hızlı okuyor; biraz yavaş,
tane tane.
(Kâtip
Üye Osmaniye Milletvekili Mücahit Durmuşoğlu tarafından önergenin okunmasına
devam edildi)
“(9)
Bu madde kapsamında yürütülecek temerrüt yönetimine ilişkin usul ve esaslar ile
takas kuruluşlarının merkezî karşı taraf hizmeti nedeniyle üyelerinden alacağı
teminatlar ve bünyelerinde yer alacak garanti fonlarına ilişkin usul ve esaslar
takas kuruluşunun önerisi üzerine Kurul tarafından belirlenir.
(10)
Merkezî takas kuruluşları tarafından merkezî karşı taraf hizmeti sundukları her
bir piyasa için tahsis edilen sermaye veya sermaye benzeri kaynaklar, alınan
teminatlar ve oluşturulan garanti fonları amaçları dışında kullanılamaz.
Sermaye piyasalarına ilişkin olarak sunulan merkezî karşı taraf hizmeti
kapsamında alınan teminatlar ve garanti fonu varlıkları, para piyasalarına
ilişkin olarak aynı kapsamda alınan teminatlar ve garanti fonu varlıklarından
ayrı olarak izlenir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde Bursa Milletvekili Sayın Orhan Sarıbal. (CHP sıralarından
alkışlar) 
ORHAN
SARIBAL (Bursa) – Sayın Başkan, değerli milletvekilleri; 273 sıra sayılı torba
Tasarı’nın 28’inci maddesi üzerine konuşuyorum.
İlgili
madde uygulamasında yeni bir para piyasası oluşturulduğunu görüyoruz. Mevcutta
Takasbank bünyesinde var olan para piyasası sorunsuz olarak çalışmaktadır.
Bununla beraber BİST bünyesinde yeni bir piyasa ve teminat çeşitlendirilmesi
yapacaksınız. Mülkiyet devirlerinin söz konusu olacağı işlemlerde teminat
gösterilen menkul değerlerin getirilerinin hak sahiplerine rücu ettirilmesi,
sistemin doğru kurulması açısından çok önemlidir. Bu konuda vurgulanacak en
önemli konu, piyasa oluşturmaktan önce istikrar ve güven ortamının
sağlanmasıdır. Hani istediğiniz bankayı istediğiniz şekilde denetleyip, onu bir
gecede sistem dışı bırakıp el koyuyorsunuz meselesi üzerinden bu sürece bakmak
gerekiyor. Daha geçende üç yıl için atanmış Borsa Başkanını apar topar görevden
aldınız, Borsa İstanbul (BİST) Genel Kuruluna sürpriz yöneticilerin görevden
alınmasıyla başladınız. Neydi sorun? Üç yıllığına atadığınız Başkanı neden
görevden aldınız, böyle bir tercihte bulunmanızdaki gerekçeler nelerdir? Bir
ülkede para piyasası ve işlemlerinin sağlıklı devamı, işlem yapılanması yanında
istikrarlı ekonomik sonuçlar ve uygulama noktasında güven sağlanmasına
bağlıdır. Yıllarca Merkez Bankasıyla uğraştınız, bağımsız kurumların
bağımsızlığını hiçe sayıp müdahalelerde bulundunuz, aynı konuda bakanlarınız
çok sesli koro gibi ayrı telden konuştu; faturası kime çıktı, nasıl çıktı, bunu
bize bir anlatın, halkımız ne durumda görelim. 
Yeni
Merkez Bankası Başkanı için ta 2012’den itibaren yasayla uygunluk kurgusu
yaptınız ama ne yazık ki kendi başkanınızı seçebilmek için sürekli
değişiklikler yaptınız, kendi başkanınıza göre bir yöntem seçtiniz. Ne yazık ki
yeni seçtiğiniz Başkan konusunda, liyakat konusunda basında, çeşitli alanlarda
bir kamuoyu tartışması söz konusudur. Aslında, tam da para piyasası kurulunun 5
üyesinin iki ay içerisinde görev süresinin dolacağını da üst üste koyarsak
Merkez Bankasının ve para piyasası kurulunun saraydan yönetileceği konusunda
bir öngörü var. Bundan sonra, para piyasası kurulu ve Merkez Bankasının
faizlerin düşüklüğü veya yüksekliği konusunda ne yazık ki saraya bağlı olarak
çalışacağını artık hepimiz aşağı yukarı bilmekteyiz. Sarayın çünkü gizli bir
danışman grubu var, onun getirilerini Merkez Bankasının önüne koyacaklar, para
piyasası kurulunun önüne koyacaklar ve böylece çalışmasına devam edecek. 
Yine,
hemen bununla bir bağlantı kuralım: Esnafa sizin öngördüğünüz faizleri aslında
çok hızlı bir şekilde indirmenizi istiyoruz. Çünkü, insanlar mağdur, perişan,
kredi kartları, küçük esnaflar… Hani küçük esnaf demişken şunu söyleyelim:
Seçim bildirgenizde 30 bin TL esnafa faizsiz kredi verecektiniz; verdiniz,
başladınız ama ne yazık ki bir buçuk aydır vermiyorsunuz; ne oldu, para mı
bitti? (AK PARTİ sıralarından gürültüler) 
SEBAHATTİN
KARAKELLE (Erzincan) – Kaç lira, kaç?
ORHAN
SARIBAL (Devamla) - Şunu bir canlandırın, esnaf bekliyor; 30 bin TL kredi
esnafa verilmiyor, bir buçuk aydır vermiyorsunuz, gerekçe de yok. Banka diyor
ki: “Ben yapamıyorum çünkü yukarıdan para gelmiyor.” Esnaf kredi kooperatifleri
ile küçük esnafı karşı karşıya getirdiniz. 
Hadi
bir de şu varlık kuruluşlarına bir bakalım, varlık şirketlerine bakalım. Bunu
yaparken de hani, faiz indirimi meselesini söylüyorsunuz ya, aslında faizlerin
bir kısmı inmişti; mesela, küçük ve orta ölçekli çiftçiye yüzde 50 indirim
faizli kredi veriyordunuz 500 bin TL’ye kadar. Ne olduysa bir gecede onu 200
bin TL’ye indirdiniz. Bunun gerekçesini de kimseye söylemediniz. Yani, düşük
faizli kredileri de yüzde 50’ye çektiniz. 
Yine,
hani şu varlık yönetim şirketlerinden biraz bahsedelim. Şu 2006 yılında
kurdurduğunuz, devlet tarafından finanse edilen, tarım topraklarını koruma
amaçlı, çiftçiyi koruma amaçlı şu varlık şirketlerinden konuşalım.
Değerli
milletvekilleri, bu varlık şirketleri şu anda tarım topraklarını esir almıştır,
çiftçiyi esir almıştır. Bir örnek: 30 bin TL kredi alan bir çiftçi 15 bin
lirasını ödedi, geriye 15 bin kaldı; banka bunu temerrüt ve faizlerle 240 bin
yaptı, varlık şirketi de 40 bin koydu 280 bin yaptı. 280 bin liralık bir borcu,
banka, varlık şirketine 12.500 liraya sattı. Geldiğimiz nokta budur, yaptığınız
faiz indirimi de budur, yaptığınız Merkez Bankası değişikliği de budur, para
piyasası kurulunun değişikliği de budur.
(Mikrofon
otomatik cihaz tarafından kapatıldı) 
ORHAN
SARIBAL (Devamla) – Sizin faiziniz ancak çıkarınız, rantlarınızdır. Alın bu
faiz sürecini düşürün de hep birlikte görelim.
Saygılar
sunarım. (CHP sıralarından alkışlar) 
BAŞKAN
– Teşekkür ederiz Sayın Sarıbal. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
28’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Birleşime
kırk beş dakika ara veriyorum.
Kapanma Saati : 19.52
ALTINCI OTURUM
Açılma Saati: 20.40
BAŞKAN: Başkan Vekili Pervin BULDAN 
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 73’üncü Birleşiminin Altıncı
Oturumunu açıyorum.
273
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
yerinde. 
Hükûmet
yerinde. 
Şimdi,
29’uncu madde üzerinde ikisi aynı mahiyette olmak üzere üç önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra saylı Kanun Tasarısı’nın 29’uncu maddesinin aşağıdaki şekilde
değiştirilmesini arz ve teklif ederiz.
Bülent Kuşoğlu Musa
Çam Mehmet Bekaroğlu
 Ankara  İzmir İstanbul
 Bihlun Tamaylıgil  Utku
Çakırözer Kemal Zeybek 
 İstanbul Eskişehir Samsun
MADDE
29 - 6362 sayılı Kanuna aşağıdaki geçici madde eklenmiştir.
"Mülkiyeti
YTM'ye intikal eden sermaye piyasası araçlarının hak sahiplerine yapılacak
ödemelere ilişkin usul ve esaslar
GEÇİCİ
MADDE 10- (1) Kayden izlenmeye başlandığı tarihi izleyen yedinci yılın sonuna
kadar teslim edilmediği için mülkiyeti YTM'ye intikal etmiş olan sermaye
piyasası araçlarının iadesi ile satışlarının yapılmış olması halinde bunların
bedellerinin ödenmesi talebiyle yapılacak başvuruların ve başvuru üzerine hak
sahiplerine YTM tarafından yapılacak ödemelerin usul ve esasları, hak
sahiplerince teslim edilecek sermaye piyasası araçlarının iptal ve imha
esasları ile ihraççıların bu başvurulara ilişkin yükümlülükleri Kurulca
belirlenir. Şu kadar ki, YTM'ye intikal eden sermaye piyasası araçlarından;
ilgili mevzuat uyarınca satışı yapılmamış olanlar aynen; satışı yapılmış
olanlar ise, Kurulca belirlenen esaslar çerçevesinde ve cari piyasa değerleri
dikkate alınarak hesaplanacak satış tutarları üzerinden nakden ödenir.
Yapılacak ödemelerde, ilgili tutarın 4749 sayılı Kanunun 12 nci maddesi
çerçevesinde değerlendirilmesi sonucu YTM tarafından fiilen elde edilen
getirinin ödenecek tutara isabet eden nemaları esas alınır. Bu madde uyarınca
yapılacak ödemelere ilişkin işlemler ve bu işlemlerle ilgili oluşturulacak
kayıtlar ve düzenlenecek kâğıtlar damga vergisinden müstesnadır."
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim.
Şimdi,
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 29’uncu maddesinin tasarı metninden
çıkarılmasını arz ve teklif ederiz.
 Çağlar Demirel İdris
Baluken Ahmet Yıldırım
 Diyarbakır Diyarbakır
 Muş
 Behçet Yıldırım Mehmet
Ali Aslan Garo Paylan
 Adıyaman Batman
 İstanbul
Aynı
mahiyetteki diğer önergenin imza sahipleri:
 Mehmet Günal Erhan
Usta Kamil Aydın
 Antalya Samsun Erzurum
 Zihni Açba İzzet
Ulvi Yönter
 Sakarya  İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılamıyoruz Sayın
Başkanım.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Aynı mahiyetteki ilk önerge üzerinde Samsun Milletvekili Sayın Erhan Usta.
ERHAN
USTA (Samsun) – Teşekkür ederim.
Sayın
Başkan, değerli milletvekilleri; 273 sıra sayılı Kanun Tasarısı’nın 29’uncu
maddesinde önergemiz var. Aslında bu maddeyle -yapılmak istenen şey- mülkiyeti
Yatırımcı Tazmin Merkezine intikal eden sermaye piyasası araçlarının hak
sahiplerine geri ödemelerindeki usul ve esaslar düzenleniyor. Şimdi, burada biz
de bu maddenin tasarı metninden çıkartılmasını talep ediyoruz önergemizde. Buradaki
aslında şeyimiz şu: Şimdi, bu orijinal tasarıda yoktu, daha sonra alt
komisyonda eklendi. Anayasa Mahkemesinin iptal kararının yerine getirilmesi
amacıyla yapıldığı söylenmekle birlikte aslında hiçbir bilgi verilmedi, daha
doğrusu ayrıntılı bir bilgi verilmedi Komisyonda. Bu kapsamda, Yatırımcı Tazmin
Merkezi kimlere, ne iadesi yapacak, bu tam olarak bilinememektedir. Bu anlamda
yeterli bilgi olmadığı için böyle bir şeyin yapılmasının uygun olmadığını
düşünüyoruz. 
Şimdi,
tabii, konu finans sektörüne ilişkin olunca belki bir miktar bugün finans
sistemimizde yaşanan sıkıntılardan bahsetmek uygun olacaktır diye düşünüyorum.
Öncelikle şunu ifade etmek lazım ki piyasalarımız likiditeye son derece
sıkışık. Yani, birçok insana göre, biz krizlerde bile yani kriz olarak
adlandırılan tırnak içerisinde söylüyorum… Bana göre şu anda üç dört yıldır
Türkiye ekonomisi bir kriz yaşıyor ancak hani “O belirgin, bizim kriz dediğimiz
yıllarda bile bu kadar çok likidite sıkışıklığımız yoktu, fon akım sistemimizde
bu kadar sıkıntı yoktu.” diye ticaret kesiminden bir serzeniş geliyor.
Şimdi,
buradaki temel sorun bana göre şu: Aslında finans sistemi yeteri kadar reel
sektörü desteklemiyor. Birkaç tane nedeni var bunun, ayrıntılı olanını daha
sonra söyleyeceğim ama bir defa şu düzenlemenin uluslararası finansal raporlama
sistemlerine uygunluk açısından da mutlaka yapılması gerekiyor, şu anda bunda
ayak sürülüyor: Bugün kredi verilirken -bir işletmeniz var, bilançonuzda
varlığınız var- varlıkların güncel değerleri üzerinden hesap edilmiyor.
Dolayısıyla, güncel değerlerin dikkate alınmaması da aslında güçlü sermaye
yapısı olan firmaların dahi kredi alırken sıkıntı çekmesine ve riskli
görünmesine neden oluyor. Bu, bankaları caydıran bir husus ama daha önemlisi şu
aslında: Şimdi, biliyorsunuz, Nisan 1999’da, o günkü Hükûmet iş başına
geldiğinde ilk yaptığı işlerden bir tanesi Bankacılık Yasası’nı düzeltmek oldu.
Yani, 18 Nisanda, zannediyorum, seçim oldu, Hükûmet kuruldu, haziranda Bankalar
Yasası değiştirildi. O zaman, biliyorsunuz, BDDK, TMSF kuruldu yani Türkiye’nin
1990’lı yıllardan veya daha öncesinden gelen bankacılık sistemlerindeki bütün
sıkıntılarını gidermeye yönelik bir kısım düzenlemeler yapıldı. Daha sonra
57’nci Hükûmet bir kez daha düzeltti bunu. AK PARTİ hükûmetleri dönemlerinde de
aslında Bankacılık Yasası’na ilişkin daha sonra düzeltmeler yapıldı ama esas
düzenlemeler 57’nci Hükûmet döneminde yapılmıştır. O gün için yapılan hususlar o
günün şartlarında son derece doğruydu. Mesela, en önemli risk neydi? Grup
kredisi riskiydi. Yani, o tür riskleri dikkate alan bir yasa yapılmıştı ve son
derece doğruydu ve o yasa iyi çalıştı. Şu 2008-2009 sürecinde, o günkü yapılan
yasalar Türkiye’yi kurtarmıştır büyük buhranlardan. Şimdi, fakat bugün sürekli
bununla gitmek de artık mümkün değil, bunu da görmemiz lazım. Yani şimdi, risk
tanımlarının yeniden bir değiştirilmesi, ele alınması lazım. Reel kesimi
destekleyecek bir finans sistemi kurmamız lazım. 
Bugün,
şimdi, bakın, arkadaşlar, piyasada böyle küçük bir bunalım olduğu zaman hemen
bankalar kredileri geri çağırıyor. Yani işi az çok bozulmuş veya bozulmak üzere
olan veya sıkıntılı olan firmalar, zaten krediyi geri çağırdığınız zaman adam
tamamen, komple gidiyor. Dolayısıyla bunları düzeltmek gerekiyor, buradaki
riskleri yeniden tanımlamamız gerekiyor. Bunun temelinde de bankaların
aktif-pasif vade uyumsuzluğu sorunu vardır. Yani bugün maalesef tabii, Türkiye
ekonomisi hakikaten çok sağlıklı temellere oturtulamadığı için, önünü
göremediği için firmalar ve bireyler… Aslında baktığınız zaman bankaların
aktifleri uzun yani uzun vadeli kredi veriyor ama kısa vadeli mevduatla
fonluyor, dışarıdan aldığı paralar da kısa vadeli. Dolayısıyla bu vade
uyumsuzluğu nedeniyle bankalar da likidite riskine karşı kendilerini korumak
için piyasa az bir daraldığı zaman hemen kredileri geri çağırıyorlar, bu,
sıkıntıların ekonomide büyümesine neden oluyor. Bunun üzerine gitmek gerekiyor.
Bunun için iki tane yapılacak iş var; bir defa, ekonominin temellerini
güçlendirmek lazım; ikincisi de Bankacılık Yasası’nda buna ilişkin veya vergi
yasalarımızda buna ilişkin tedbirler almamız gerekiyor. 
Son
söyleyeceğim husus da, uluslararası yatırım bankalarından kredi kullanamıyor
Türkiye maalesef, firmalarımız da kullanamıyor. Bunun önünü açacak tedbirleri
de Hükûmetin aslında bir an evvel alması gerekiyor. Dolayısıyla piyasa yani
fon… Şimdi, bankalar tüketiciye kredi vermeyi tercih ediyor firmalara vermek
yerine; bu da Türkiye’nin makroekonomik olarak istemediği, arzu etmediği bir
şey. Dolayısıyla hem ekonominin temellerini sağlamlaştırmamız lazım hem de
Bankacılık Yasası’nı yeni çerçeveye göre düzeltmemiz gerekiyor. 
Ben
Genel Kurulu saygıyla selamlarım. (MHP sıralarından alkışlar)
BAŞKAN
– Teşekkür ederiz Sayın Usta.
Aynı
mahiyetteki diğer önerge üzerinde İstanbul Milletvekili Sayın Garo Paylan. (HDP
sıralarından alkışlar)
GARO
PAYLAN (İstanbul) – Sayın Başkan, değerli milletvekili arkadaşlarım; hepinizi
saygıyla selamlıyorum. 
Torba
üzerine konuşmak istemiyorum çünkü biliyorsunuz, Komisyonda da Genel Kurulda da
konuştuk. Torba, gerçekten, Sayın Ertuğrul Kürkcü’nün de söylediği gibi,
şizofrenik bir durumla bizi karşı karşıya bırakıyor. Daha güncel bir konu ve
dokunulmazlık meselesiyle ilgili konuşacağım.
Bizler
HDP milletvekilleri olarak çoğuluz gördüğünüz gibi, çok kimlikliyiz, çok
kültürlüyüz ve çok renkliyiz. Ve yüzyıldır bir karanlık hepimizi tek bir deli
gömleğine sokmak istiyor, bizse bu deli gömleğini yırtmak isteyenleriz. Birkaç
yıl öncesine kadar AKP’nin de bu deli gömleğini yırtmak isteyen tarafta
olduğunu düşünüyorduk; evet, bu konuda girişimleri de vardı. Ancak gördük ki
kendileri bir kez daha, o deli gömleğine daha da çılgıncasına girmiş
durumdalar. Çünkü bu “paralel” dediklerinin ihaneti sonrası, güya, Recep Tayyip
Erdoğan o deli gömleğini yüzyıldır bize biçenlerle birlikte yürümeye başladı.
Ve Parlamentomuzu, bu çoğul yerimizi, memleketin bütün meselelerini çözeceğimiz
bu yere karşı bir darbe yaptı, açık bir darbe ve burayı işlevsizleştirmek için
elinden gelen her şeyi yapıyor. Burayı bir notere çevirmiş durumda. Adalet
Bakanına emir veriyor: “Vatandaşlıkla ilgili düzenleme yapacaksınız.” Adalet
Bakanı hemen “Evet, emredersiniz efendim, hemen yapacağız.” diyebiliyor,
vatandaşlıktan çıkarmayı dahi.
Bu
çerçevede, biz, bu deli gömleğini yırtmak iddiasında olanlar, şimdi bu ceberut
anlayışla yüzleşme iddiasında olanlar, ne yapıyoruz?
Efendim,
dokunulmazlık meselesi. Bakın, bizim grubumuzdaki mahpus yatanların günlerini
saysak buradan Bağdat’a yol olur. Biz korkmuyoruz; mahpusla, ölümle bizi
korkutamazsınız. Ama siz çok korkuyorsunuz, tir tir titriyorsunuz çünkü o
ceberut gelenekle yüzleşmediniz. Belli bir dosya sayısını alacaksınız, sarayın
emrine vereceksiniz; saray Demokles’in kılıcını sallayacak “Bugün 5 tane kurban
istiyorum.” diyecek, öbür gün “Yetmedi, 5 kurban daha istiyorum.” diyecek ve
siyaset üzerinde ameliyatlarını yapacak.
Neden
bütün dokunulmazlıkları kaldırmıyoruz? Önergemiz açık. Cumhurbaşkanı dâhil
bütün karar verenlerin, ülkemizin geleceğine dair tasarrufta bulunanların
dokunulmazlıkları kalkmıyor. Önergemiz açık, hodri meydan, buyurun! Yalnızca bu
kadar dosya çerçevesinde değil, bütün dosyaları getirelim, hesaplaşalım. 
Bakın,
Sayın Cumhurbaşkanı birkaç yıl öncesine kadar, gücü eline aldığını düşünmediği
ana kadar “Ben yargıya güvenmiyorum ve siyaset kurumunu korumamız gerekir.”
diyordu. Bugün o ceberut devletle beraber yürüdüğü için -yargı da hani Sayın
Ensarioğlu’nun da söylediği gibi “oğlan da bizim, kız da bizim” düşüncesiyle-
Demokles’in kılıcını istediği gibi siyaset kurumunun üzerinde sallamak için
bugün sınırlı sayıda dosya çerçevesinde bu Anayasa değişikliğini yapacaksınız.
Bakın, 83’üncü madde askıya alınıyor yani darbe yapılıyor. Anayasa geriye doğru
yürüyecek ve istendiği gibi yürüyecek, sarayın emirleri çerçevesinde yürüyecek.

Biz
diyoruz ki: Milletvekilleri olarak nasıl bu kürsüden konuşuyorsak, her yerde
ifade dokunulmazlığı çerçevesinde her şeyi söyleyelim ama kim hırsızlık,
uğursuzluk yapıyorsa yargılansın. 
MEHMET
DEMİR (Kırıkkale) – Bölücülük yapan da yargılansın. Askere, polise silah sıkan
da yargılansın. 
GARO
PAYLAN (Devamla) – Gelin, bunu el birliğiyle, topyekûn, kalıcı bir değişiklik
çerçevesinde değiştirelim diyoruz. Siyaset üzerinde ameliyat yapmaya
çalışanlara “Dur.” diyelim çünkü bu bir darbe geleneğidir. Yüz yıldır bu
darbelerle defalarca karşılaştık, bir kez daha saray darbesiyle karşı
karşıyayız. Bu saray darbesine siyaset kurumunun “Dur.” deyip demeyeceğini
göreceğiz. 
Maalesef,
Cumhuriyet Halk Partisi de -dün Sayın Kemal Kılıçdaroğlu’nun televizyon
programındaki açıklamasıyla- bu işe yedeklenmiştir, bu ceberut geleneğe, darbe
geleneğine yedeklenmiştir. Milliyetçi Hareket Partisi zaten her zaman koltuk
değneğiydi bu anlamda. 
O
açıdan arkadaşlar, çağrım hepimizedir: Gelin, siyaset kurumunu bu darbeci
gelenekten kurtaralım. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Paylan. 
HAYDAR
AKAR (Kocaeli) - Sayın Başkan…
İLKNUR
İNCEÖZ (Aksaray) – Sayın Başkan…
BAŞKAN
– Sayın Akar, buyurun. 
HAYDAR
AKAR (Kocaeli) – Sayın Paylan konuşmasında Cumhuriyet Halk Partisinin
yedeklendiğini ifade ediyor. Bununla ilgili 69’a göre söz istiyorum. 
BAŞKAN
– Evet, Sayın Akar bu saatten itibaren grubun sözcüsü. Bir dilekçeyle
Başkanlığımıza başvuru yapıldı Sayın Altay’ın imzasıyla. 
Sayın
Akar, size sataşmadan iki dakika söz veriyorum. 
Buyurun.
(HDP sıralarından alkışlar) 
Sayın
İnceöz, daha sonra sizi de dinleyeceğim. 
VII.- SATAŞMALARA İLİŞKİN KONUŞMALAR (Devam)
11.- Kocaeli Milletvekili Haydar Akar’ın, İstanbul
Milletvekili Garo Paylan’ın 273 sıra sayılı Kanun Tasarısı’nın 29’uncu
maddesiyle ilgili önerge üzerinde yaptığı konuşması sırasında Cumhuriyet Halk
Partisine sataşması nedeniyle konuşması
HAYDAR
AKAR (Kocaeli) – Sayın Başkan, değerli milletvekilleri; biz kimseye asla
yedeklenmeyiz. Ülkenin kurucu iradesi olarak Cumhuriyet Halk Partisi, ülkenin
geleceği, bekası konusunda her zaman fikirlerini açık ve net ifade etmiştir.
Dokunulmazlıklar konusu da 2002 yılından beri önceki Genel Başkanımız ve
bugünkü Genel Başkanımız tarafından defalarca gündeme getirilmiştir. Her ne
kadar toplum üzerinde siyasi algı operasyonu yapan AKP ve saray, Cumhuriyet
Halk Partisinin bu işten kaçacağını düşündüğü için böyle bir tavır içine girmiştir
ama asla biz hiçbir şeyden kaçmayız. 
Biz
ne diyoruz? Üç tane farklı farklı öneri verdik. Aslında sizin söylediğiniz gibi
“83’üncü maddenin değiştirilmesi; Anayasa değişikliğini getirin hemen, kürsü
dokunulmazlığıyla sınırlandırılsın.” dedik. Cumhuriyet Halk Partisinde siyaset
yapan milletvekillerinin alınları ak arkadaşlar, sadece sizin adınız gibi
değil, alınları ak bu arkadaşlarımın. Bunların hepsinin soruşturmaları ve
haklarında getirilen fezlekelerin neler olduğunu çok iyi biliyoruz, veremeyeceğimiz
hesabımız da yok. Asla konuşmuyoruz. Biz 2002’de “Hodri meydan!” dedik, ondan
sonraki süreçlerin hepsinde “Hodri meydan!” dedik ama siz korktunuz arkadaşlar.
Bir önceki dönemde hırsızlıktan, yolsuzluktan dosyalarınız geldiğinde niye
“Hodri meydan!” diyemediniz çok merak ediyorum. Bugün biz “Hodri meydan!”
diyoruz o konuda, dokunulmazlıklar konusunda. Hiç de tereddüdümüz yok ama bize
getirdiğiniz öneride bakanları kaçırmaya çalıştınız. “Hırsızlığı kim yaparsa
yapsın, yetim hakkını kim yerse yesin herkes hesabını vermeli.” diyoruz. Nerede
vermeli? “Yargı önünde vermeli.” diyoruz. Bizim fikirlerimiz, düşüncelerimiz
çok net, kimse bize bir başkasına yedeklenmiş muamelesi yapmasın. Cumhuriyet
Halk Partisi kimseye yedeklenmez.
GARO
PAYLAN (İstanbul) – “Hayır” deyin o zaman.
HAYDAR
AKAR (Devamla) – Diğer siyasi partiler de, cumhuriyet tarihinde görülmüştür,
Cumhuriyet Halk Partisine yedeklenmiştir diyorum.
Hepinize
teşekkür ediyorum. (CHP sıralarından alkışlar) 
BAŞKAN
– Teşekkürler Sayın Akar. 
Sayın
İnceöz, buyurun. 
İLKNUR
İNCEÖZ (Aksaray) – Sayın Başkanım, az evvel hatip konuşmasında tamamıyla
grubumuzu ve partimizi ilzam edecek ithamlarda bulunmuştur; sataşmadan 69’a
göre söz istiyorum. 
Buyurun
Sayın İnceöz. (AK PARTİ sıralarından alkışlar)
12.- Aksaray Milletvekili İlknur İnceöz’ün, İstanbul
Milletvekili Garo Paylan’ın 273 sıra sayılı Kanun Tasarısı’nın 29’uncu
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkanım, az evvel, bundan önceki konuşmacılar da… Şöyle
genel bir konuşma yapacağım. 
Hakikaten,
Sayın Cumhurbaşkanımızı, her çıktıklarında “darbeci”, “saray darbesi” gibi
ithamlarla ilzam etmekteler. Bakın, ben bu “darbeci” dedikleri Sayın Cumhurbaşkanımızın
nasıl bir liderlik, nasıl bir Başbakanlık dönemi, nasıl bir Genel Başkanlık
dönemi yaptığından özellikle bahsetmek istiyorum. 
MAHMUT
TOĞRUL (Gaziantep) – Yaşandı, yaşandı. 
ERTUĞRUL
KÜRKCÜ (İzmir) – Lütfen, bu işkenceyi bize yapma ya!
İLKNUR
İNCEÖZ (Devamla) – Kırk yıldır ülkemizde çözülemeyen bir mesele vardı, terör
meselesi ve “Bu mesele çözülsün, isterse bizim siyasi hayatımıza mal olsun.”
deyip “Baldıran zehri içmeye razıyım.” diyen bir liderden bahsediyoruz. 
FİLİZ
KERESTECİOĞLU DEMİR (İstanbul) – Hiçbir şey içmedi bugüne kadar. 
İLKNUR
İNCEÖZ (Devamla) – Sizin “darbeci” dediğiniz, taşın altına gövdesini koyan
Sayın Recep Tayyip Erdoğan mıdır? Soruyorum. (AK PARTİ sıralarından alkışlar)
Yazıklar olsun! En son darbecilikle itham edilecek kişi kendisidir. 
ERTUĞRUL
KÜRKCÜ (İzmir) – Halkı yatırıp boğazından zehir akıtıyor ya!
İLKNUR
İNCEÖZ (Devamla) – Bugüne kadar darbelerle, çetelerle mücadele ede ede ülkemizi
gerçekten bunlardan arındırmak… Geçmiş dönemde darbelerden çekmiş, her türlü,
her kesimden insanın acı çekmiş bir milletin mensuplarıyız bizler.
MAHMUT
TOĞRUL (Gaziantep) – Millet hiç bu kadar ajite edilmemişti.
İLKNUR
İNCEÖZ (Devamla) – Ve bugüne kadar da demokrasinin kaynağını darbe değil, bir
tek milletimiz gördük ve bundan sonra da demokrasinin kaynağını milletimiz
olarak görmeye devam edeceğiz. Siz bunu kabullenseniz de kabullenmeseniz de bu
böyle biline.
ERTUĞRUL
KÜRKCÜ (İzmir) – Parmakla gösterme!
İLKNUR
İNCEÖZ (Devamla) – Bunun dışında özellikle şunu belirtmek istiyorum: Dokunulmazlıklar
konusunda tavrımız açık ve nettir. Bu kürsüye her çıkan buradaki milletvekili
arkadaşımızı şaibe altında bırakmaya çalışacak, sanki bu fezlekelerde bizim
kaçmaya çalıştığımız unsurlar varmış gibi gösterecek…
MERAL
DANIŞ BEŞTAŞ (Adana) – Var, var. Sizin trafik cezalarınız var! 
İLKNUR
İNCEÖZ (Devamla) – …biz de dedik: “Hadi bakalım, hodri meydan; ne varsa gelsin
bu Meclise dokunulmazlıklar…” Bunun yanında, evet, sen teröre laf etmeyeceksin,
teröristlerin sözcüsü olacaksın, taziye çadırına gideceksin ve senin bütün bu
yaptıkların kamu vicdanında yer alacak… 
MAHMUT
TANAL (İSTANBUL) – Sizin belediyeniz de taziye çadırı açtı Sayın Başkan. 
İLKNUR
İNCEÖZ (Devamla) – …biz de dedik ki: “Bütün fezlekeler gelsin. Bunlar da bunun
içinde, teröre destek verenler de yargı önünde hesabını versin.” 
Teşekkür
ediyorum. (AK PARTİ sıralarından alkışlar) 
ERTUĞRUL
KÜRKCÜ (İzmir) – Fezlekeler buraya gelmesin diye yapıyorsunuz bunu, yalancı!
BAŞKAN
– Teşekkür ederiz Sayın İnceöz.
OKTAY
VURAL (İzmir) – Sayın Başkan…
BAŞKAN
– Sayın Vural…
OKTAY
VURAL (İzmir) – Sayın Başkan, biraz önce konuşan hatip Milliyetçi Hareket
Partisinin insanlık düşmanı, devlet ve millet düşmanı PKK terör örgütüyle
mücadelesini yanlış bir bağlama bağlamak suretiyle partimize sataşmıştır.
Dolayısıyla, bu konuda söz talep ediyoruz.
BAŞKAN
– Buyurun Sayın Vural.
OKTAY
VURAL (İzmir) – Sayın Ruhi Ersoy konuşacak.
BAŞKAN
– Sayın Ersoy, buyurun. (MHP sıralarından alkışlar) 
13.- Osmaniye Milletvekili Ruhi Ersoy’un, İstanbul
Milletvekili Garo Paylan’ın 273 sıra sayılı Kanun Tasarısı’nın 29’uncu
maddesiyle ilgili önerge üzerinde yaptığı konuşması sırasında Milliyetçi
Hareket Partisine sataşması nedeniyle konuşması
RUHİ
ERSOY (Osmaniye) – Saygıdeğer milletvekilleri, milliyetçi-ülkücü hareket,
tarihinin tüm döneminde aziz Türk milletinin yanında olmuştur. Türk milletini
büyük bir ailesi olarak görmüştür. Anadolu coğrafyasındaki Türklüğü etnik
kimlikleri ve çeşitlilikleri her ne olursa olsun bunlara saygı duymakla beraber
bütün bunları vatandaşlık hukukuyla bağlı 66’ncı maddeye göre tanımlayarak
kucaklamış ve vatandaşlık hukukuyla görmüştür. Birileri memlekette ihanet
projelerini eyleme koyarken milliyetçi-ülkücü hareket Şanlıurfa’da kardeşlik
mitingleri düzenlemiştir. Milliyetçi-ülkücü hareket sokaklara hendekler kazılırken
“Oralarda neler oluyor arkadaşlar, devlet görevini yapsın." diye uyarılar
yaparken beraber o yollarda şarkılar söyleyenler bugün birbirlerine
düştüklerinde milliyetçi-ülkücü hareket yine “devlet” demiştir, yine “millet”
demiştir ve doğrunun yanında olmuştur. Milliyetçi Hareket Partisi bir yere
koltuk değneği oluyorsa o koltuk değneği olduğu yer büyük Türk milletinin
koltuk altıdır. Büyük Türk milletinin de koltuk değneğine ihtiyacı yok. Bu
manada benzetmek gerekirse Anadolu’da yokuş değneği vardır. Yokuş değneğini
bilen Anadolu kültürü o yokuş değneğinin yol yürüyen insanın hayatını
kolaylaştırdığı gibi karşısına çıkan yılanın, çıyanın ve dahi haşerenin ve dahi
dört ayaklının maruz kaldığı tehlike karşısında nasıl silah gibi
kullanıldığının gösterildiği bir kültürün çocuklarıdır. Dolayısıyla
milliyetçi-ülkücü hareket için ve MHP için Misakımillî sınırları içerisindeki
büyük Türk milleti ailesi bugünkü ailesinin fertleridir. Yoksa, Milliyetçi
Hareket Partisi “Hedef Turan, önder Kur’an.” diyen bir ülkünün çocuklarıdır.
Dolayısıyla sözünü söyleyenler söylediği sözün nereye gittiği gerçekliğini
bilerek hareket edeceklerdir. 
Saygılar
sunuyorum Genel Kurula. (MHP sıralarından alkışlar) 
BAŞKAN
– Teşekkürler Sayın Ersoy.
GARO
PAYLAN (İstanbul) – Sayın Başkan…
BAŞKAN
– Sayın Paylan, buyurun.
GARO
PAYLAN (İstanbul) – Sayın grup başkan vekili “Yazıklar olsun.” diyerek ve darbe
meselesiyle ilgili sözlerimi çarpıtmıştır.
İLKNUR
İNCEÖZ (Aksaray) – Aynen öyle. Sözlerimin arkasındayım.
GARO
PAYLAN (İstanbul) – Bununla ilgili söz istiyorum.
BAŞKAN
– Sayın Paylan, iki dakika daha size söz veriyorum, buyurun.
14.- İstanbul Milletvekili Garo Paylan’ın, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması
GARO
PAYLAN (İstanbul) – “Darbe” dediğiniz şey -bütün dünyada örnekleri de var-
yalnızca askerler tarafından yapılmaz. Biliyorsunuz Latin Amerika’da da bütün
dünyada da siviller tarafından da darbeler yapılır…
HASAN
BASRİ KURT (Samsun) – Oradan başladınız işte değil mi? Tabii sandıkta da
yapılır.
MAHMUT
TOĞRUL (Gaziantep) – Doğrudur, sandıkta da yaptınız, siz onu biliyorsunuz.
Doğrudur. 
GARO
PAYLAN (Devamla) – …ve şu anda Recep Tayyip Erdoğan sarayında sizlerle
konuşmuyor, güvenlikçilerle konuşuyor, orduyla konuşuyor, güvenlik siyasetiyle
konuşuyor. Ve Recep Tayyip Erdoğan yeni bir sistem ihdas etmedi. Aynı ceberut
gelenekle ve aynı araçlarla üzerimize geliyor… 
RAMAZAN
CAN (Kırıkkale) – Senin başka işin yok mu kardeşim ya?
ÖMER
ÜNAL (Konya) – Siz kimsiniz? Önce onu tanımla!
GARO
PAYLAN (Devamla) -…topyekûn üzerimize geliyor. Ve bu… (AK PARTİ sıralarından
gürültüler)
İDRİS
BALUKEN (Diyarbakır) – Sen sözüne devam et. 
BAŞKAN
– Sayın milletvekilleri, lütfen dinleyelim hatibi. Lütfen…
GARO
PAYLAN (Devamla) – Değerli arkadaşlar, 28 Şubatta -manşetleri burada çıkaralım,
28 Şubat manşetlerini- sizlere “terörist” deniyordu, başörtülülere “terörist”
deniyordu.
HASAN
BASRİ KURT (Samsun) – Silah mı taşıdı onlar?
GARO
PAYLAN (Devamla) – Buradan, Meclisten arkadaşlarınız dışarı atıldı aynı
manşetlerle… (AK PARTİ sıralarından gürültüler) Ve Recep Tayyip Erdoğan, bugün
o ceberut gelenekle yürüyor. Kendi başkanlık hayalleri için o ceberut gelenekle
yürüyor. 
TAHİR
ÖZTÜRK (Elâzığ) – Senin haddin değil!
GARO
PAYLAN (Devamla) – Buna burası “Dur.” derse diyecek, yoksa gittiğimiz yol bir
diktatörlüktür.
RAMAZAN
CAN (Kırıkkale) – Yapma be!
GARO
PAYLAN (Devamla) – Ve nihayetinde varacağımız yer de bütün siyaset kurumunun
çözüm üretemeyeceği, bizlerin içeride, çoğunluğun sultasının hâkim olduğu güya
ama hiçbirimizin güvende olmayacağı bir Türkiye’dir. Hepimizin güvende olacağı
şey demokrasidir, hukukun üstünlüğüdür. 
TAHİR
ÖZTÜRK (Elâzığ) – Hadi canım! Hangi demokrasiden bahsediyorsunuz!
GARO
PAYLAN (Devamla) – Hepimizin güvenebileceği bir yargıda yargılanabilmemizdir.
Bizler hepimizin güvenebileceği bir yargıda yargılanabilmeliyiz. Siz güveniyor
musunuz yargıya? Güvenmiyorsunuz ve korkuyorsunuz. O yüzden de
dokunulmazlıkları topyekûn kaldıramıyorsunuz. (HDP sıralarından alkışlar) 
TAHİR
ÖZTÜRK (Elâzığ) – Hadi canım!
BAŞKAN
– Teşekkür ederiz Sayın Paylan.
İLKNUR
İNCEÖZ (Aksaray) – Sayın Başkan…
BAŞKAN
– Buyurun Sayın İnceöz.
İLKNUR
İNCEÖZ (Aksaray) – Sayın Başkan, hatip konuşmasında grubumuzu ilzam edici
ithamlarda bulunmuştur. Biraz evvel söylemiş oldukları tamamen grubumuza, parti
politikalarımıza ilişkindir. 69’a göre söz istiyorum. 
ERTUĞRUL
KÜRKCÜ (İzmir) – Parti politikasına ilişkin konuşamayacak mıyız, yasak mı?
BAŞKAN
– Buyurun Sayın İnceöz.
15.- Aksaray Milletvekili İlknur İnceöz’ün, İstanbul
Milletvekili Garo Paylan’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekili arkadaşlarım; öncelikle,
sizin, bugünün koşullarıyla 28 Şubat sürecini birleştirmeniz, kıyaslamanız,
mukayese etmeniz açık ve net bir tabirle tam bir talihsizliktir. O günün
koşullarıyla bugün Türkiye’nin koşulları arasında, o günün mücadelesiyle
bugünün mücadeleleri arasındaki farkı, herkes biliyor o günün yaşanan
acılarını. O günün manşetleriyle bugünün manşetlerini kıyaslamanız da tam bir
talihsizlik. 
Şunu
söylemek istiyorum: Bugün, ülkemizde geldiğimiz noktaya, bu kadar iyi niyete,
bu kadar samimi iradeye, “Her şekilde terörü çözelim.” dememize rağmen, bugün
birileri kime deli gömleği giydirmek istiyor, biliyor musunuz? Ellerinde
silahlar, tanklar; ellerindeki yetkileri milletin iradesine, hizmetine
kullanmayıp elindeki silahlarla, o Kalaşnikofları orada yaşayan halka
çevirenler; terör, terör örgütü, terör mensupları ve terör sözcüleri oradaki
insanımıza, halkımıza deli gömleği giydirmek istiyorlar. (AK PARTİ sıralarından
alkışlar) Biz de diyoruz ki: O günlere dönmeyeceğiz. Bir daha, bugüne kadarki
kazanımları asla ve kata burada bırakmayacağız. 
MAHMUT
TOĞRUL (Gaziantep) – Tankı niye kullanıyorsunuz, havanı niye kullanıyorsunuz?
İLKNUR
İNCEÖZ (Devamla) – Bunun mücadelesini veriyoruz, bunun bilinmesi gerekiyor. 
MAHMUT
TOĞRUL (Gaziantep) – Kime karşı?
İLKNUR
İNCEÖZ (Devamla) – Bunu geçeceksiniz. Bu, zorunuza gitse de geçeceksiniz.
Bugünkü terörle mücadele bu anlamda haklı. 
MERAL
DANIŞ BEŞTAŞ (Adana) – Halkla mücadele ediliyor, halkla.
İLKNUR
İNCEÖZ (Devamla) – Herhangi bir şekilde, hangi devletin başına gelse bu
mücadeleyi bu şekilde meşru, haklı, siyasi, her türlü meşruiyeti taşıyacak
şekilde sürdürüyor. Zannediyor musunuz ki eğer orada bir meşruiyet tartışmasını
açsaydık, sokağa çıkma yasakları, orada bir tek sivil vatandaşımız hayatını
kaybetmesin diye ama teröristlerin böyle bir hassasiyeti yok, askerdeki,
polisteki hassasiyet onlarda yok. O Kalaşnikofları oradaki millete çevirip deli
gömleği giydirmek istiyor. 
MAHMUT
TOĞRUL (Gaziantep) – İyi ki atom bombanız yok, bir tek kullanamayacağınız odur.

İLKNUR
İNCEÖZ (Devamla) – Bunlara müsaade etmeyeceğiz. Türkiye Cumhuriyeti devleti,
ülkesi ve milletiyle birliğine ve bütünlüğüne sahip çıkacağız. İşte, bizim
yapmaya çalıştığımız…
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (İzmir) – Bravo generalim, bravo! 
İLKNUR
İNCEÖZ (Devamla) – …Sayın Cumhurbaşkanımızın yapmaya çalıştığı, Sayın
Başbakanımızın yapmaya çalıştığı da… 
ERTUĞRUL
KÜRKCÜ (İzmir) – Bravo sayın general!
İLKNUR
İNCEÖZ (Devamla) – …ve değerli milletvekillerimizin, milletin oyuna ihanet
etmeyen milletvekillerimizin yapmaya çalıştığı şey tam da budur. (AK PARTİ
sıralarından alkışlar) 
ERTUĞRUL
KÜRKCÜ (İzmir) – Bravo sayın general, kutluyorum sizi!
MAHMUT
TOĞRUL (Gaziantep) – Bu şekilde genelkurmay başkanı olabilirsin. 
BAŞKAN
– Teşekkürler Sayın İnceöz. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, buyurun. 
İDRİS
BALUKEN (Diyarbakır) – Sayın hatip konuşması sırasında bizi terör sözcülüğü
yapmakla suçladı. (AK PARTİ sıralarından gürültüler)
BAŞKAN
– Buyurun Sayın Baluken.
16.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Hepinizi tekrar sevgiyle, saygıyla selamlıyorum. 
Sayın
grup başkan vekillerinin böyle bağırıp çağırmasına gerek yok. Tablo ortada, net
bir saray darbesiyle… (AK PARTİ sıralarından gürültüler) 
İsterseniz
Cumhurbaşkanının korumalarının yöntemini yapın, bu çok etkili olmaz, bizi
susturmaz, isterseniz onları örnek alın, biz söyleyeceğimizi söylemeye devam
ederiz. Amerika’da Washington’da bütün dünyayı güldürdünüz ya ülkemize,
isterseniz o yöntemi yapın, belki etkili olur.
Bakın,
burada, şu anda birini sağ koltuk altına, diğerini sol koltuk altına almış
olduğunuz muhalefet partilerinin de iradesini teslim alacak şekilde açık bir
darbe süreci yürütülüyor. Biz biliyoruz ki HDP meselesi üzerinden siz bu darbe
sürecini Türkiye toplumunda tartıştırmaktan uzak tutmaya çalışıyorsunuz. Mesele
HDP meselesi falan değil, Parlamentonun tasfiyesi meselesi. Yarın öbür gün bu
fezlekeler geçtiği zaman HDP için de CHP için de MHP için de aynı süreci
geçireceğinizi çok iyi biliyoruz. Adım adım salam yöntemiyle Parlamentoyu
tasfiye edip yerine bir diktatöryal rejimin tahkimi içerisindesiniz.
HASAN
BASRİ KURT (Samsun) – Çık dışarı, biraz dolaş ya.
İDRİS
BALUKEN (Devamla) – O nedenle böyle kaygılı, bu şekilde susturmaya çalışan bir
arayışınızı biz anlıyoruz. Ama buna karşı, nasıl ki “Sizi başkan
yaptırmayacağız.” dediğimizde halka verdiğimiz sözü yerine getirdik, size bu
darbeyi yaptırmayacağız, Türkiye’yi diktatörlüğe teslim etmeyeceğiz.
Demokrasinin son kalesi olan HDP’nin direnişinden daha öğrenmediyseniz size
öğretmesini biliriz. 
Saygılar
sunarım. (HDP sıralarından alkışlar, AK PARTİ sıralarından gürültüler) 
BAŞKAN
– Teşekkürler Sayın Baluken.
Buyurun
Sayın İnceöz.
İLKNUR
İNCEÖZ (Aksaray) – Kayıtlara geçmesi açısından söylüyorum. 
Burada
diğer partileri de ilzam edici söylüyor. Bu bir kere çok çirkin bir ifade
tarzı. Bugün partiler kendi hür görüşlerini, bu konudaki tavırlarını
açıklamışlardır. Aslında, bu ses çıkarmayla, bu şekilde algılarla
oynanmaktadır. Böyle bir algı operasyonuyla Türkiye’de gerçek gündemi
saptırmaya ve terörle mücadeleyi kesintiye uğratmasına asla fırsat
vermeyeceğimizi belirtmek istiyorum. 
ERTUĞRUL
KÜRKCÜ (İzmir) – Bravo sayın general!
İDRİS
BALUKEN (Diyarbakır) – Sayın Başkan…
BAŞKAN
– Buyurun. 
İDRİS
BALUKEN (Diyarbakır) – Sayın grup başkan vekili tutanaklara geçirirken tekrar
bana sataşmıştır. Çirkin cümleler kurduğumu ifade etmiştir. (AK PARTİ
sıralarından gürültüler) O nedenle cevap hakkımı kullanmak istiyorum.
BAŞKAN
– Buyurun Sayın Baluken. (HDP sıralarından alkışlar)
17.- Diyarbakır Milletvekili İdris Baluken’in, Aksaray
Milletvekili İlknur İnceöz’ün yerinden sarf ettiği ifadeleri sırasında şahsına
sataşması nedeniyle konuşması
İDRİS
BALUKEN (Diyarbakır) – Kimin hangi çirkin söylemlerde bulunduğu, hangi çirkin
politikaları yaptığı ortadadır. Cesaretiniz varsa çıkar burada sataşmadan bize
cevap verirsiniz. 
İLKNUR
İNCEÖZ (Aksaray) – Her türlü!
İDRİS
BALUKEN (Devamla) – Biz açık ve net şeyler söylüyoruz. Mesele HDP’lilerin
dokunulmazlığı değil, Türkiye demokrasisinin dokunulmazlığının kaldırılması
meselesidir. Bu sıralarda cezaeviyle korkutacağınız tek bir milletvekili yok.
Biz buraya gelirken bir yolumuzun Parlamentoya, bir yolumuzun zindana, bir
yolumuzun mezara çıkabileceğini öngörerek gelmişiz. (AK PARTİ sıralarından
gürültüler) O nedenle bu tehditlerinize pabuç bırakacak değiliz ama siz tıpkı
Hitler döneminde uygulanan yöntemler gibi Parlamentoyu tasfiye edip,
yurttaşlıktan atma süreçlerini devreye koyup bir soykırım konseptini hayata
geçirmeye çalışıyorsunuz. Kürt halkının iradesini, ezilen Türkiye halklarının
demokrasi mücadelesini bitirmek istiyorsunuz. Ne Kürt halkının iradesini
bastırabilirsiniz ne de ezilen Türkiye halklarının demokrasi mücadelesini
bitirebilirsiniz. (AK PARTİ sıralarından gürültüler)
CAHİT
ÖZKAN (Denizli) – Petrol şirketlerinin, faiz lobisinin, silah tüccarlarının
savunmasını yapıyorsunuz! Hadi oradan! Hadi oradan!
BAŞKAN
– Sayın milletvekilleri, lütfen…
CAHİT
ÖZKAN (Denizli) – Bize böyle bağırmasına karşıyız! 
İDRİS
BALUKEN (Devamla) – Bu şekilde bağırıp çağırmakla, bu şekilde bizi susturmakla
hiçbir şey yapamazsınız. Biz bugüne kadar sizden daha büyük zulümleri
yapacağını söyleyen, sizden daha büyük insanlık dışı uygulamalarla bizi dize
getireceğini söyleyen birçok diktatörü karşımızda diz çöktürmüş bir partiyiz,
bir siyasi geleneğin ardıllarıyız. O nedenle böyle burada bağırıp çağırarak
susturamazsınız, varsa cevabınız bu kürsüye gelip açık bir şekilde ifade
edersiniz. Ben tekrar söylüyorum: Evet, CHP “Biz Tayyip Erdoğan’ı başkan
yaptıracağız.” diyebilir ama biz bu ülkede var olduğumuz sürece size bu
diktatöryal rejimi kurdurmayacağız. Demokrasinin son kalesi olarak bu
diktatöryaya karşı direnişe devam edeceğiz.
Hepinize
saygılar sunarım. (HDP sıralarından alkışlar)
BAŞKAN
– Teşekkür ederiz Sayın Baluken.
Sayın
milletvekilleri…
MİHRİMAH
BELMA SATIR (İstanbul) – Sayın Başkan, bir milletvekili arkadaşına “böğürme”
diyen milletvekilini şiddetle kınıyorum, aynen iade ediyorum ve sizin de
uyarmanızı talep ediyorum.
Teşekkür
ederim.
İDRİS
BALUKEN (Diyarbakır) – Sayın Başkan, bu bahsettiğiniz milletvekili,
milletvekiline “Teröristler dağa.” diye hitap eden bir milletvekilidir, onu
şiddetle kınıyoruz, sizin de kınamanızı istiyoruz. (AK PARTİ sıralarından
gürültüler)
MİHRİMAH
BELMA SATIR (İstanbul) – Evet, “teröristler” dedim. Niye üstüne alınıyorsun?
(AK PARTİ ve HDP sıraları arasında karşılıklı laf atmalar) 
BAŞKAN
– Sayın milletvekilleri, lütfen karşılıklı birbirinize…
MİHRİMAH
BELMA SATIR (İstanbul) – Sayın Başkan, “Teröristler dağa.” dedim, “teröristler”
dedim, “vekiller” demedim, terörist olan üstüne alınır. 
BAŞKAN
– Sayın Satır, lütfen…
İDRİS
BALUKEN (Diyarbakır) – Milletvekiline o şekilde hitap ediyorsun. Sizden nezaket
öğrenecek hiçbir şey yok burada. 
BAŞKAN
– Sayın milletvekilleri, lütfen, birbirimize karşılıklı ağza alınmayacak sözler
söylemeyelim.
MİHRİMAH
BELMA SATIR (İstanbul) – Terörist olan üstüne alınsın.
BAŞKAN
- Burada, bu çatı altında yirmi dört saat birbirimizin yüzüne bakabilecek yüz
bırakalım lütfen. O yüzden bütün milletvekillerine söylüyorum…
MİHRİMAH
BELMA SATIR (İstanbul) – Aynen…
BAŞKAN
– Sayın Satır, bütün milletvekillerine söylüyorum. 
RAMAZAN
CAN (Kırıkkale) – Başkanım oylamaya geçelim. 
MİHRİMAH
BELMA SATIR (İstanbul) – Efendim ben “böğürme” demedim, “böğürme” diyene deyin,
o kadar. 
BAŞKAN
– Sayın Satır, lütfen, tamam. 
Bakın
onların da başka iddiaları var Sayın Satır. (AK PARTİ ve HDP sıralarından
gürültüler)
İDRİS
BALUKEN (Diyarbakır) – Başka iddia değil, tutanaklara bakın, tutanaklara bakın.

BAŞKAN
– Sayın milletvekilleri…
İDRİS
BALUKEN (Diyarbakır) – Milletvekiline o şekilde hitap edemez. Bir de gelmiş
nezaket gösterisi yapıyor. 
BAŞKAN
– Sayın milletvekilleri, birleşime on dakika ara veriyorum. 
Kapanma Saati: 21.14
YEDİNCİ OTURUM
Açılma Saati: 21.31
BAŞKAN: Başkan Vekili Pervin BULDAN 
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 73’üncü Birleşiminin Yedinci
Oturumunu açıyorum.
273
sıra sayılı Kanun Tasarısı’nın görüşmelerine kaldığımız yerden devam ediyoruz. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı, Genel Kadro ve Usulü
Hakkında Kanun Hükmünde Kararnamede Değişiklik Yapılmasına Dair Kanun Tasarısı,
Konya Milletvekili Mustafa Kalaycı’nın; 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Milliyetçi Hareket Partisi Grup Başkan Vekili
Manisa Milletvekili Erkan Akçay’ın; 2022 sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanunda
Değişiklik Yapılmasına Dair Kanun Teklifi, Diyarbakır Milletvekili Nursel
Aydoğan’ın; 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda ve 2828 Sayılı Sosyal
Hizmetler Kanununda Değişiklik Yapılmasına Dair Kanun Teklifi, Denizli Milletvekili
Kazım Arslan’ın; 2022 Sayılı 65 Yaşını Doldurmuş Muhtaç, Güçsüz ve Kimsesiz
Türk Vatandaşlarına Aylık Bağlanması Hakkında Kanunda Değişiklik Yapılmasına
Dair Kanun Teklifi, Bursa Milletvekilleri Hüseyin Şahin ve Hakan Çavuşoğlu ile
115 Milletvekilinin; Bazı Kanunlarda Değişiklik Yapılmasına Dair Kanun Teklifi,
Şanlıurfa Milletvekilleri Faruk Çelik ve Ahmet Eşref Fakıbaba ile 7
Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/694, 1/689, 2/393, 2/403, 2/404, 2/899, 2/922, 2/923) (S.
Sayısı:273) (Devam)
BAŞKAN
– Komisyon ve Hükûmet burada.
29’uncu
madde üzerinde aynı mahiyetteki iki önergeyi oylarınıza sunuyorum: Kabul
edenler...
MAHMUT
TOĞRUL (Gaziantep) – Karar yeter sayısı...
BAŞKAN
– Karar yeter sayısı arayacağım.
Kabul
edenler... Kabul etmeyenler... Karar yeter sayısı yoktur.
Birleşime
beş dakika ara veriyorum.
Kapanma Saati: 21.32
SEKİZİNCİ OTURUM
Açılma Saati: 21.38
BAŞKAN: Başkan Vekili Pervin BULDAN 
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 73’üncü Birleşiminin Sekizinci
Oturumunu açıyorum.
273
sıra sayılı Kanun Tasarısı’nın 29’uncu maddesi üzerinde aynı mahiyetteki iki
önergenin oylanması sırasında karar yeter sayısı bulanamamıştı. Önergeleri
tekrar oylarınıza sunacağım ve karar yeter sayısı arayacağım. 
Önergeleri
kabul edenler… Kabul etmeyenler… Karar yeter sayısı vardır, önergeler kabul
edilmemiştir. 
Şimdi
273 sıra sayılı Kanun Tasarısı’nın görüşmelerine kaldığımız yerden devam
ediyoruz. 
Komisyon
yerinde.
Hükûmet
yerinde. 
29’uncu
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra saylı Kanun Tasarısı’nın 29’uncu maddesinin aşağıdaki şekilde
değiştirilmesini arz ve teklif ederiz.
Bülent
Kuşoğlu (Ankara) ve arkadaşları 
MADDE
29 - 6362 sayılı Kanuna aşağıdaki geçici madde eklenmiştir.
"Mülkiyeti
YTM'ye intikal eden sermaye piyasası araçlarının hak sahiplerine yapılacak
ödemelere ilişkin usul ve esaslar
GEÇİCİ
MADDE 10- (1) Kayden izlenmeye başlandığı tarihi izleyen yedinci yılın sonuna
kadar teslim edilmediği için mülkiyeti YTM'ye intikal etmiş olan sermaye
piyasası araçlarının iadesi ile satışlarının yapılmış olması halinde bunların
bedellerinin ödenmesi talebiyle yapılacak başvuruların ve başvuru üzerine hak
sahiplerine YTM tarafından yapılacak ödemelerin usul ve esasları, hak
sahiplerince teslim edilecek sermaye piyasası araçlarının iptal ve imha
esasları ile ihraççıların bu başvurulara ilişkin yükümlülükleri Kurulca
belirlenir. Şu kadar ki, YTM'ye intikal eden sermaye piyasası araçlarından;
ilgili mevzuat uyarınca satışı yapılmamış olanlar aynen; satışı yapılmış olanlar
ise, Kurulca belirlenen esaslar çerçevesinde ve cari piyasa değerleri dikkate
alınarak hesaplanacak satış tutarları üzerinden nakden ödenir. Yapılacak
ödemelerde, ilgili tutarın 4749 sayılı Kanun’un 12’nci maddesi çerçevesinde
değerlendirilmesi sonucu YTM tarafından fiilen elde edilen getirinin ödenecek
tutara isabet eden nemaları esas alınır. Bu madde uyarınca yapılacak ödemelere
ilişkin işlemler ve bu işlemlerle ilgili oluşturulacak kayıtlar ve düzenlenecek
kâğıtlar damga vergisinden müstesnadır."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz efendim. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz. 
BAŞKAN
– Önerge üzerinde Samsun Milletvekili Sayın Kemal Zeybek konuşacak. (CHP
sıralarından alkışlar)
KEMAL
ZEYBEK (Samsun) – Sayın Başkan, sayın milletvekilleri; sizleri saygıyla
selamlıyorum. 273 sıra sayılı Kanun Tasarısı -torba kanun tasarısı- hakkında
söz almış bulunmaktayım. 
29’uncu
maddeyle 6362 sayılı Kanun’a geçici 10’uncu madde eklenmiştir. Bu yasalar, daha
önce gerektiği şekilde araştırılmadığından, uzman kişi ve kuruluşlarca
değerlendirme yapılmadığından, bir iki yıl geçmeden Anayasa Mahkemesinin
yapılan yasaların aleyhinde karar vermesi, eksik ve yanlış yapılan yasalarda
değişiklik yapılmasını gerektirmiştir. 
YTM’ye
intikal eden sermaye piyasa araçlarından, ilgili mevzuat uyarınca, satışı
yapılmamış olanlar aynen, satışı yapılmış olanlar ise kurulca belirlenecek
satış tutarı üzerinden nakden ödenir. Daha önce kağıt ortamında tutulan hisse
senedi ve yatırım fonlarının kaydedilmesine karar verilmiştir. Ancak, yedi yıl
içerisinde kaydedilmeyen menkul kıymetlerin Yatırımcı Tazmin Merkezine gelir
olarak kaydedilmesi öngörülmüştü. Anayasa Mahkemesi, bu düzenlemeyi mülkiyet
hakkına müdahale olarak değerlendirip iptal etmiştir. 
Bu
ödemelere ilişkin işlemler ve bu işlemlerle ilgili oluşturulacak kayıtlar ve
düzenlenecek kâğıtlar damga vergisinden müstesnadır. Bu şekliyle dolaylı olarak
vergi alınmamasını olumlu buluyoruz ancak halkımızın yüz binde 1’inin bu
yasadan menfaati, beklentisi yoktur ancak yerli tekelci sermaye, oligarşik
yapı, yabancı iş birlikçileri kapitalistlerin menfaat ve çıkarları için yapılan
bir yasa düzenlemesidir. 
Emekçi
halkımızın düzenlenecek kâğıtları yoktur; damga vergisinden muaf olmakla bir
menfaat ve kazancı olmayacaktır. 78 milyon insanımızı ilgilendiren, ata
mülkiyetlerinden veraset, intikal vergilerinin, harçlarının da kaldırılması
için, torba yasa içinde değiştirilmesi gerektiği inancı içerisindeyiz. Böyle
bir yasayı da değiştirmeyi, yenilemeyi düşünüyor musunuz, yoksa, oligarşinin
başı olarak, halka yüzeysel mi bakıyorsunuz? 
Sigorta
Kanunu düzenlemelerinde maddi ve manevi tazminatlarda, taşıt sahibi yurttaşlarımızın
yararına bir uygulama yapılmamakta, uluslararası tekelci sigorta şirketlerinin
istek ve talepleri doğrultusunda bir düzenleme yapılmaktadır; nakliyeci,
taksici, minibüsçü esnafı adına düzenleme değildir.
Kanal
İstanbul kapsamında yapılacak ve su yoluna isabet eden, yasa gereği
belediyelere bedelsiz olarak terk edilen hazineye ait, özel idareye ait arazi
ve arsaların, kamu yararı, kamu gereksinimleri nedeniyle belediye ve özel
idareler tarafından satılamaması ve başka amaçlarla kullanılamaması amaçlanmaktadır.
Bu maksatla, belediyelere yapılacak imarlarla, Hükûmet yanlıları ve yandaşları
büyük rantlar elde edecekler midir?
Kanal
İstanbul Projesi, üniversitelerimizin ilgili bölümleri ve bilim insanları
tarafından tartışıldı mı? Olumsuz etkilerinin incelenmesi gerekli olduğu hâlde bu
incelemeler yapıldı mı? Kanal İstanbul Projesi, Ulaştırma Bakanlığına ait
genelgede mevcut mera, yaylak alanlarının tamamının resmen değişmesine yetki
vermektedir. 
Yasalar,
iktidarlarda bulunup Anayasa’ya uyanlar için geçerlidir. Yasalar, devleti
planlı bir şekilde, Bakanlar Kurulu bütçesini talan ederek bilinçli, örgütlü
bir şekilde devleti soyanları yargılamak için zamanı geldiğinde uygulanacaktır.
Bu düşüncelerimizle, bugünkü yapılan yasa düzenlemelerinin halkımız adına,
insanımız adına, verimlilik adına hiçbir etkisi yoktur. 
Bu
yüzdendir ki Genel Kurulu saygıyla selamlıyorum. (CHP sıralarından alkışlar)
BAŞKAN – Teşekkür ederiz Sayın Zeybek.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… 29’uncu madde kabul
edilmiştir. 
30’uncu
madde üzerinde ikisi aynı mahiyette olmak üzere üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte olan 273 sıra saylı Kanun Tasarısı’nın 30’uncu
maddesinin aşağıdaki şekilde değiştirilmesini arz ve teklif ederiz.
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Mahmut Tanal
 İstanbul Eskişehir İstanbul
MADDE 30- 7/2/2013 tarihli ve 6415 sayılı Terörizmin
Finansmanının Önlenmesi Hakkında Kanunun 4 üncü maddesine aşağıdaki fıkra
eklenmiştir.
"(7) Bu suç bakımından 5271 sayılı Ceza Muhakemesi
Kanununun;
a) 133 üncü maddesinde yer alan şirket yönetimi için kayyum
tayini,
b) 135 inci maddesinde yer alan iletişimin tespiti,
c) 139 uncu maddesinde yer alan gizli soruşturmacı
görevlendirilmesi,
ç) 140 ıncı maddesinde yer alan teknik araçlarla izleme,
tedbirlerine ilişkin hükümler uygulanabilir."
BAŞKAN – Şimdi okutacağım iki önerge aynı mahiyette
bulunduğundan önergeleri birlikte işleme alacağım, talepleri hâlinde önerge
sahiplerine ayrı ayrı söz vereceğim.
Şimdi aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 30’uncu maddesinin tasarı metninden
çıkarılmasını arz ve teklif ederiz.
 Çağlar Demirel İdris
Baluken Ahmet Yıldırım
 Diyarbakır Diyarbakır Muş
 Behçet Yıldırım Mehmet
Ali Aslan Mehmet Emin Adıyaman
 Adıyaman Adıyaman Iğdır
Aynı
mahiyetteki diğer önergenin imza sahipleri:
 Mehmet Günal  Erhan
Usta Kamil Aydın
 Antalya Samsun Erzurum
 Zihni Açba İzzet
Ulvi Yönter
 Sakarya İstanbul
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz Sayın
Başkanım.
BAŞKAN
– Hükûmet Katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Aynı mahiyetteki ilk önerge üzerinde Adana Milletvekili Sayın Seyfettin
Yılmaz.
OKTAY
VURAL (İzmir) – Gerekçe…
BAŞKAN
– Gerekçeyi okutuyoruz.
Gerekçe:

Tasarının
30’uncu maddesiyle 6415 sayılı Terörizmin Finansmanının Önlenmesi Hakkında
Kanun’un 4’üncü maddesine bir fıkra eklenerek terörün finansmanı suçu
bakımından 5271 sayılı Ceza Muhakemesi Kanunu’nun bazı maddelerindeki
tedbirlere ilişkin hükümlerin uygulanması öngörülmektedir. Ancak kanun tekniği
açısından bu maddelerin bir tek maddede toplanması değil, ilgili kanun olan
5271 sayılı Kanun’un ilgili maddelerine terörizmin finansmanı ibarelerinin
eklenmesi yoluyla yapılması daha doğru olacaktır.
Ayrıca
Türkiye'nin terör sorunuyla boğuştuğu bu dönemde terörizmin finansmanının
önlenmesi için sadece bu iki maddenin getirilmesi manidardır. Çok daha köklü
bir kanun tasarısının kabul edilmesi ve terörün finans kaynaklarının da
kurutulması gerekmektedir. Bu kapsamda üzerinde çalışıldığı söylenen taslağın
bir an önce tasarı haline getirilmesi ve yasalaştırılmasının sağlanması
gerekmektedir. Bu nedenle madde tasarı metninden çıkarılmalıdır.
BAŞKAN
– Aynı mahiyetteki diğer önerge üzerinde Iğdır Milletvekili Sayın Mehmet Emin
Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; 273 sıra sayılı
Kanun’un 30’uncu maddesi üzerine söz almış bulunmaktayım. Hepinizi saygıyla
selamlıyorum. 
Değerli
arkadaşlar, 30’uncu madde 6415 sayılı Terörizmin Finansmanının Önlenmesi
Hakkında Kanun’la ilgili. Tabii, bu torba yasa içerisinde getirildi bu kanun
ama bildiğiniz üzere terörün finansmanına ilişkin hem Ceza Kanunu’ndan hem Ceza
Muhakemesi Kanunu’ndan alınarak buraya aktarılan 33, 35, 135, 139, 140’ıncı
maddelerin dışında, usule ilişkin maddelerin dışında önlemeye ilişkin tedbirler
var. Yine, 3713 sayılı Terörle Mücadele Kanunu içerisinde de burada ifade edilen,
aslında kastedilen, elde edilmek istenen sonucun elde edilmesine yetecek kadar
kanun maddeleri var. 
Peki,
buradaki saik ne? Aslında, bu torba yasa içerisinde 30’uncu maddeyi yine
21’inci maddeyle birlikte düşünmek gerekiyor. Çünkü, her ne kadar iki farklı
kanunda değişiklik öngörse de yani 6415 sayılı Kanun’da değişiklik gibi gözükse
de aslında 5549 sayılı -suçtan elde edilen sermayenin veya malların, kara
paranın aklanmasına ilişkin- Kanun’la bağlantılı. Zira, o kanunda da yani 5549
sayılı Kanun’da da terörün finansmanının önlenmesi hakkında düzenleme var.
Peki, buradaki saik ne? Aslında, saik açık. Mevcut, saydığım yasalardaki
düzenleme, bütün finans şirketlerine, gerek tüzel gerekse gerçek kişilerin mal
varlığına el koymak için bir yargı kararı gerekiyor, hâkim kararı gerekiyor ve
yargısal bir süreci gerektiriyor ama bu yasayla getirilmek istenen şey, aslında
yargıyı baypas edip bir nevi yetki gasbıyla tamamen karar sürecini, âdeta
yargılama yetkisini Bakanlığa vermektir. Dikkat ederseniz, her ne kadar 30’uncu
madde, Ceza Muhakemesi Usul Kanunu’ndaki usule ilişkin maddelere atıf yapmış
olsa da esasen yetki 21’inci maddede açık bir şekilde Bakana verilmiştir. Yani,
özel kanunla, aslında, genel ve temel kanun olan Ceza Muhakemesi Kanunu ve Ceza
Kanunu’ndaki yetkiler, yargıç yetkisi, doğrudan idareye, dolayısıyla iktidara
devredilmiş oluyor.
Şimdi,
burada istenilen şey nedir? Siyasal iktidarın yargıyı baypas ederek şu ana
kadarki uygulamalarında olduğu gibi, nasıl ki bölgede HDP'ye yüzde 90’ların
üzerinde oy çıkan illerde bir kuşatma gerçekleştirdiyse, nasıl ki
üniversitelerde akademisyenlere, öğrencilere, sendikalara yönelik,
düşüncelerini ifade eden insanları susturduysa bu yasal düzenlemeyle de bu kez
tıpkı toplumun büyük kesimini susturmak gibi sermaye alanını da “terör” kavramı
adı altında susturmak. Yani yandaş olmayan sermaye şirketlerini, gerçek ve
tüzel kişileri susturmak ve totaliter rejimi kanuni temellere dayandırmak.
“Hukuki temeller” demiyorum, kanuni temeller. Biliyorsunuz, faşist diktatörlerin
bile dayandıkları bir kanuni temel vardır, hukuki değildir ama bir kanuna, bir
yasaya dayandırılıyor. Burada aslında istenen saik bu. Adım adım inşa edilen
dikta rejiminin kanuni temelleri atılıyor ve bu şekilde Anayasa'da güvence
altına alınan teşebbüs hürriyeti, tamamen bir bakanın, idarenin ya da siyasal
iktidarın tarifine uygun, tıpkı 17-25 Aralık 2013 tarihine kadarki AKP’nin
paraleli olan koalisyonuyla nasıl yürütüldüyse, on bir yıllık koalisyon
yürütüldü ama bir anda terör örgütüne dönüştürüldü ve sermayesine el konulduysa
bu, herkes için geçerli, CHP'ye oy veren bir sermaye şirketi için de geçerli,
MHP'ye oy veren bir sermaye şirketi için de geçerli olacaktır diyorum.
Hepinizi
saygıyla selamlıyorum (HDP sıralarından alkışlar)
BAŞKAN
- Teşekkür ederiz Sayın Adıyaman.
Aynı
mahiyetteki önergeleri oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz.
BAŞKAN
- Oylamaya geçtim Sayın Baluken.
Kabul
edenler... Kabul etmeyenler... Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 30’uncu maddesinin aşağıdaki şekilde
değiştirilmesini arz ve teklif ederiz.
Bülent Kuşoğlu
(Ankara) ve arkadaşları
MADDE
30- 7/2/2013 tarihli ve 6415 sayılı Terörizmin Finansmanının Önlenmesi Hakkında
Kanunun 4 üncü maddesine aşağıdaki fıkra eklenmiştir.
“(7)
Bu suç bakımından 5271 sayılı Ceza Muhakemesi Kanununun;
a)
133 üncü maddesinde yer alan şirket yönetimi için kayyum tayini,
b)
135 inci maddesinde yer alan iletişimin tespiti, 
c)
139 uncu maddesinde yer alan gizli soruşturmacı görevlendirilmesi,
ç)
140 ıncı maddesinde yer alan teknik araçlarla izleme,
tedbirlerine
ilişkin hükümler uygulanabilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz Sayın
Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde, İstanbul Milletvekili Sayın Mahmut Tanal.
Buyurun.
(CHP sıralarından alkışlar) 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla,
hürmetle selamlıyorum.
Değerli
arkadaşlar, Cumhuriyet Halk Partisi olarak biz terörün finansmanıyla ilgili,
bunların araştırılmasını, bununla ilgili, kanunlarla zapturapt altına
alınmasını isteriz ancak bunu yaparken terör tabii, bir insanlık suçudur,
insanlık suçu olması nedeniyle terörü finanse edecek olan kanalların da yasal
yollarla kapatılması gerekir, cezalandırılması gerekir ancak bir şartla olması
gerekir, o da şudur değerli arkadaşlar: Türkiye’nin 1977 tarihinde imzaladığı
Terörizmin Önlenmesine Dair Avrupa Sözleşmesi’ndeki hükümler uyarınca…
Terörizmin Önlenmesine Dair Avrupa Konseyi Sözleşmesinin 3/1 maddesi
“Devletlerin, terör suçlarının önlenmesine yönelik tedbirler alırken temel hak
ve özgürlüklerden ödün vermemesi gerekir.” diyor. Yani terörün finansmanını
cezalandırırken biz temel hak ve özgürlüklerden de vazgeçmeyeceğiz, terörle
mücadeleden de vazgeçmeyeceğiz ancak bu konuda önümüze getirilen 30’uncu
maddedeki hükümler, baktığımız zaman, hukuk devletiyle, temel hak ve
özgürlüklerle, adil yargılamayla çelişen hükümler. Neden? Bir şüpheyle… Sizin,
örneğin, diyelim ki Irak’ta bir inşaat şirketiniz var, Suriye’de bir inşaat şirketiniz
var, Amerika’da bir şirketiniz var. O şirketinizle ilgili, teröre bulaşmış olan
birileri sizin şirketinize fatura kesti. Faturayı kestiği zaman, siz o faturayı
kendi işletmenize gelir veya gider olarak kaydettiğiniz zaman sizin terör
örgütleriyle bağlantınız olmuş olacak ve terör örgütleriyle bağlantınız olması
nedeniyle sizin şirketlerinize, mevcut olan bu hükümler nedeniyle kayyum tayin
edilebilecek. Şimdi, bu, neyi gündeme getirecek? Mülkiyet hakkının ihlalini
gündeme getirecek. İyi niyetli olarak çalışan tacirler için, gerçekten ileride
yargı da siyasi sopa olarak kullanılırsa çok kötüye kullanılabilecek olan bir
madde.
Bu
örnekten eğer biz devam edersek, biz “terör örgütleri” diyoruz, ancak, takdir
edersiniz değerli arkadaşlar, Birleşmiş Milletler Güvenlik Konseyinin
listesinde belirtilen örgütleri, Türkiye terör örgütleri kabul ediyor veyahut
da Yargıtayda terör örgütü kabul edilmiş olan örgütler terör örgütü kabul
ediliyor. Peki, biz bu düzenlemeyle ne yapacağız? Yargıtay tarafından kabul edilmemiş,
Birleşmiş Milletler listesinde yayımlanmamış, cumhuriyet savcılığının veya
-içimizde hukukçu arkadaşlarımız var- cumhuriyet savcılığına dosya gitmeden,
emniyet müdürlerinin nitelendirmesinden dolayı “Bu, terörün finansmanına
giriyor.” dediği andan itibaren mahkeme kararı olmaksızın yine kayyum
atanabilecek.
Peki,
kayyum atanınca -bugüne kadarki pratikte gördük- yararları ne idi, ne oldu?
Kayyumun asli görevi… Takdir edersiniz, eğer bir şirkete kayyum tayin edilmiş
ise o şirketin daha iyi çalışması lazım, daha iyi kâr getirmesi lazım, daha iyi
kazançlı bir iş yapması gerekirken maalesef Türkiye’deki uygulamalarda
kayyumluk müessesesi, şirketleri batırmak için kullanılıyor. Bu, aynı zamanda
haksız rekabet açısından da rekabeti de körükleyecek olan bir husus. Ne olur?
Eğer bir şirket gerçekten sizin rakibiniz, ileride o rakibi bitirmek mi
istiyorsunuz? Ekonomik anlamda bitiremiyorsanız, siyasi anlamda, iki tane
tanıkla birlikte: “Terör örgütlerinin finansmanını yapıyor şu A şirketi, B
şirketi, C şirketi.” Gayet rahat, cumhuriyet savcısı bu maddelerle terörün
finansmanıyla bağlantılı bularak, kayyum atanabilecek. Bu, gerçekten, mevcut
olan bu düzenleme, hani beğenmediğimiz, hep, sürekli “Bu darbe anayasasıdır.”
dediğimiz Anayasa’nın 2’nci maddesindeki hukuk devleti, ölçülülük ilkesi,
orantılılık ilkesi, hukuk devleti ilkesi, hepsine aykırı.
Onun
için, sizden, bizim bu önergemize destek vermenizi istirham eder, hepinize
saygı ve hürmetlerimi sunarım. (CHP sıralarından alkışlar) 
BAŞKAN
– Teşekkür ederiz Sayın Tanal.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 30’uncu madde kabul
edilmiştir.
31’inci
madde üzerinde dört önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın çerçeve 31’inci maddesiyle
değiştirilmesi öngörülen 375 sayılı Kanun Hükmünde Kararname’nin Ek 11’inci
maddesinin birinci fıkrasının (b) bendine “pozisyonlarına” ibaresinden sonra
gelmek üzere “15/1/2012 tarihinden sonra” ibaresinin eklenmesini arz ve teklif
ederiz.
 İlknur İnceöz  Ramazan
Can  Mehmet Demir 
 Aksaray Kırıkkale Kırıkkale
 Mehmet Akyürek  Gökcen
Özdoğan Enç  Necip Kalkan
 Şanlıurfa  Antalya
 İzmir
 Lütfiye İlksen Ceritoğlu Kurt  Mücahit
Durmuşoğlu 
 Çorum  Osmaniye
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 31’inci maddesinin son cümlesinde geçen
“ve bunlar,” ibaresinin “ve bu haklar” şeklinde değiştirilmesini arz ve teklif
ederiz.
 Çağlar Demirel  İdris
Baluken  Ahmet Yıldırım
 Diyarbakır  Diyarbakır
 Muş
 Behçet Yıldırım Mehmet
Ali Aslan 
 Adıyaman 
Batman
Türkiye
Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 31’inci maddesiyle değiştirilen 375
sayılı Kanun Hükmünde Kararname’nin Ek 11’inci maddesinin birinci fıkrasının
(b) bendinin sonuna aşağıdaki cümlenin eklenmesini arz ederiz.
 İsmail Faruk Aksu Mehmet
Günal Erhan Usta
 İstanbul Antalya Samsun
 Kamil Aydın Zihni
Açba İzzet Ulvi Yönter
 Erzurum Sakarya İstanbul
"375
sayılı Kanun Hükmünde Kararnamenin ek 11 inci maddesinin (b) bendi kapsamındaki
personel hakkında, ilgili unvanlara ilişkin olarak Anayasa Mahkemesi tarafından
verilmiş olan iptal kararlarının yürürlüğe girdiği tarih ile bu maddenin
yürürlüğe girdiği tarih arasında kalan sürelerdeki maaş ödemeleri Bakanlar
Kurulu tarafından belirlenecek esaslara göre yapılır. Yapılmış ödemeler bu
esaslara göre yapılmış sayılır."
BAŞKAN
– Şimdi maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 31’inci maddesinin aşağıdaki şekilde
değiştirilmesini arz ve teklif ederiz. 
 Bülent Kuşoğlu Musa
Çam  Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Özkan Yalım
 İstanbul Eskişehir Uşak
MADDE
31 - 27/6/1989 tarihli ve 375 sayılı Kanun Hükmünde Kararname’nin ek 11’inci
maddesinin birinci fıkrasının (b) bendi aşağıdaki şekilde değiştirilmiştir.
"(b)
5018 sayılı Kanuna ekli (III) sayılı Cetvelde sayılan düzenleyici ve
denetleyici kurumlar ile Tasarruf Mevduatı Sigorta Fonunun kadro ve
pozisyonlarına ilk defa veya yeniden atanan kurul başkanı, kurul üyesi ve
başkan yardımcısı ile murakıp ve uzman unvanlı meslek personeline, ilgili
mevzuatı uyarınca ödenen her türlü maaş, aylık, ücret, ek ücret, prim, zam,
tazminat, ikramiye, fazla çalışma ücreti, kâr payı ve her ne ad altında olursa
olsun yapılan diğer ödemeler ile sosyal hak ve yardımlar kapsamında yapılan
bütün ayni ve nakdi ödemelerin bir aylık toplam net tutarı; kurul başkanı için
bakanlık müsteşarı, kurul üyesi için bakanlık müsteşar yardımcısı, başkan
yardımcısı için bakanlık genel müdürü, murakıp ve uzman unvanlı meslek
personeli için Başbakanlık uzmanlarına mevzuatında kadrosuna bağlı olarak mali
haklar ile sosyal hak ve yardımlar kapsamında yapılması öngörülen ödemelerin
bir aylık toplam net tutarını geçemez."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz Sayın
Başkanım. 
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz. 
BAŞKAN
– Önerge üzerinde Uşak Milletvekili Sayın Özkan Yalım. (CHP sıralarından
alkışlar) 
ÖZKAN
YALIM (Uşak) – Teşekkür ederim Başkan. 
Değerli
Divan, sayın bakanlar, değerli çalışma arkadaşlarım ve yüce Türkiye Cumhuriyeti
vatandaşlarımız; hepinizi saygı ve sevgilerimle selamlıyorum. Hepinize iyi
akşamlar diliyorum tekrar. 
Evet,
sözlerime başlamadan önce, Salim Uslu vekilimiz ve Aydın Ünal vekilimiz
yakınlarını kaybetmişlerdir; ölenlere Allah’tan rahmet, onlara da başsağlığı
diliyorum. Acı günlerde her zaman yanlarında olacağımızı da bilmelerini
isterim. 
Evet,
değerli arkadaşlarım, 273 sıra sayılı torba kanunun 31’inci maddesinde söz
almış bulunmaktayım. Değerli arkadaşlar, 65 yaşını doldurmuş vatandaşlarımızla
ilgili, bizim babalarımızın, bizim annelerimizin, sonbaharlarını yaşayan bu
kişilerin alacak olduğu aylıklarla ilgili konuşacağım. 
Değerli
milletvekili arkadaşlarım, 65 yaşını dolduran yaklaşık 660 bin kişi var
Türkiye’de. Resmî bir geliri olmayan, Emekli Sandığından, Sigortadan veya
BAĞ-KUR’dan geliri olmayan bu yaşlı babalarımıza, amcalarımıza, teyzelerimize
Plan ve Bütçede ayda ne kadar para bağlandı biliyor musunuz? Belki birçoğunuz
bilmiyor çünkü sadece Plan ve Bütçe Komisyonunda olanlar biliyor. Bakın, rakam,
sadece 218 TL. Tekrar ediyorum, 218 TL ve de bunun şartları var. Eğer oğlunun
veya kızının, aile fertlerinin toplam geliri asgari ücretin üçte 1’ini
kapsıyorsa bunu da alamıyor. Peki, bir kişinin yaşayabilmesi için, ilde olsun,
ilçede olsun, köyde olsun bir öğün yemek ne kadar arkadaşlar? En az 5 TL. 3
çarpı 5 yani 3 öğün çarpı 5, 15 TL. Otuz günden varsaydığımızda 450 TL. Peki,
218 TL’yle ne yapacak bu teyzemiz? Sonbaharını yaşayan teyzemiz, amcamız ne
yapacak? Artı, hepsine de vermiyorsunuz. Bakın en ilginç tarafını da
açıklayacağım size: Bu teyzemizin veya amcamızın oğlu Van’da polisse, memursa,
amirse, herhangi bir yerde çalışıyorsa, öğretmense, Uşak’ta veya Denizli’de
veya Aydın’da veya Manisa’da veya Kayseri’de yaşayan babası veya annesi,
oğlunun yüzünden bu 218 TL’yi de alamayacak. Bu haksızlık. Yani sonbaharına
gelmiş o amcamız, o teyzemiz, oğlu para yollayacak diye onu bekleyecek. Böyle bir
şey olamaz. 
Onun
için, insanlık namına, gelin, 65 yaşını dolduran, herhangi bir geliri olmayan,
oğlunun veya kızının herhangi bir mesleğine bakılmadan, o kişinin, o yaşlı, 65
yaşını dolduran amcamızın veya teyzemizin en ufak bir resmî geliri yoksa hepsine
bu 218 TL’yi en azından verelim. Böylelikle hiç kimseye haksızlık olmaz. Bu
Avrupa’da böyle, inşallah Türkiye’de de bunu getiririz ama şu ana kadar
yapılmadı, bugün görüşmekte olduğumuz bu kanunun içinde, bu torba kanunda yok.
Umarım, bu hatadan en kısa zamanda vazgeçilir çünkü gerçekten sonbaharını
yaşayan bu kişilerin bu desteğe ihtiyacı var, oğlundan para gelecek diye
beklememesi gerekiyor. Devletin asli görevi, kesinlikle geliri olmayan
vatandaşına bakmaktır. 
Bakın,
biz Türkiye Cumhuriyeti vatandaşına bakmayacağız da kime bakacağız? “10,5
milyar dolar para harcadık.” diye sizler övünüyorsunuz. Kime? Suriyelilere.
Peki, Suriyelilere bu kadar para harcıyorsak 65 yaşını dolduran, bu sonbaharını
yaşayan annelerimize, babalarımıza, amcalarımıza, teyzelerimize bu rakamı
ödeyelim. Bugün için 218 ödeyelim ama önümüzdeki sene yeni yapacak olduğumuz
kanunlarla bunu da en azından 450 TL’ye getiririz. 
Bu
haksızlığı sizlerle paylaşmak istedim. Umarım beni anlamışsınızdır; anlamak
zorundayız çünkü o yaşlara biz de geleceğiz. Belki bizim böyle bir kaygımız
olmayacak ama olanları da unutmamamız gerekiyor. Bu hatadan bir an önce
vazgeçip bu yaşlı amcalarımızı, teyzelerimizi görmek zorundayız. 
Diğer
bir konu da değerli arkadaşlarım –çok az bir sürem kaldı- sizlerin vermek
istediği, esnafa 30 bin TL’lik kredi. Bakın, bir sürü esnaf kan ağlıyor şu
anda, gerçekten siftah yapmadan kapatıyor. Bir an önce, iş kurmak isteyen genç
arkadaşlarımıza veya ihtiyacı olan bu esnaf kardeşlerimize, daha fazla vakit
kaybetmeden, bu 30 bin TL kredinin bir an önce verilmesini istiyorum.
Hepinize
teşekkür ederim. (CHP sıralarından alkışlar)
BAŞKAN
– Teşekkür ederiz Sayın Yalım.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 31’inci maddesiyle değiştirilen 375
sayılı Kanun Hükmünde Kararname’nin Ek 11’inci maddesinin birinci fıkrasının
(b) bendinin sonuna aşağıdaki cümlenin eklenmesini arz ederiz.
İsmail Faruk Aksu
(İstanbul) ve arkadaşları
"375
sayılı Kanun Hükmünde Kararnamenin ek 11 inci maddesinin (b) bendi kapsamındaki
personel hakkında, ilgili unvanlara ilişkin olarak Anayasa Mahkemesi tarafından
verilmiş olan iptal kararlarının yürürlüğe girdiği tarih ile bu maddenin
yürürlüğe girdiği tarih arasında kalan sürelerdeki maaş ödemeleri Bakanlar
Kurulu tarafından belirlenecek esaslara göre yapılır. Yapılmış ödemeler bu
esaslara göre yapılmış sayılır."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz Sayın
Başkanım.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde İstanbul Milletvekili Sayın İsmail Faruk Aksu. (MHP
sıralarından alkışlar)
İSMAİL
FARUK AKSU (İstanbul) – Sayın Başkan, sayın milletvekilleri; 273 sıra sayılı
Kanun Tasarısı’nın 31’inci maddesi hakkında verdiğimiz önerge üzerine
Milliyetçi Hareket Partisi Grubu adına söz aldım. Hepinizi saygıyla
selamlıyorum.
Görüşmekte
olduğumuz 273 sıra sayılı Kanun Tasarısı’nın 31’inci maddesiyle, 375 sayılı
Kanun Hükmünde Kararname’nin ek 11’inci maddesinin birinci fıkrasının (b)
bendinin tamamı Anayasa Mahkemesinin bu bendin bazı ibarelerinin iptaline
ilişkin kararlarından hareketle iptalden önceki aynı şekliyle yeniden
düzenlenmektedir. 
375
sayılı Kanun Hükmünde Kararname’nin ek 11’inci maddesi 2011 yılında çıkarılan
666 sayılı Kanun Hükmünde Kararname’yle düzenlenmiştir. Bu madde, düzenleyici
ve denetleyici üst kurullara 14 Ocak 2012 tarihinden sonra ilk defa veya
yeniden atanan personelin mali haklarının belirlenmesinde diğer kurumlardaki
emsal personelin esas alınması uygulamasını getirmiştir. Söz konusu maddenin
birinci fıkrasının (b) bendi 5018 sayılı Kanun’a ekli (III) sayılı cetvelde
sayılan düzenleyici ve denetleyici kurumların kadro ve pozisyonlarına ilk defa
veya yeniden atanan kurul başkanı, kurul üyesi ve başkan yardımcısı ile murakıp
ve uzman unvanlı meslek personeline yapılacak ödemelerde kimlerin emsal
alınacağını belirlemektedir. Ancak dayandığı yetki kanununun mali ve sosyal
haklara ilişkin düzenleme yapmaya imkân vermediği gerekçesiyle 666 sayılı Kanun
Hükmünde Kararname Anayasa’ya aykırılık iddiasıyla dava konusu olmuştur. Açılan
davalarda ileri sürülen Anayasa’ya aykırılık iddiaları ise hem idari yargı
yerleri tarafından yerinde görülmüş hem de Anayasa Mahkemesine intikal
ettirildiğinde iptalle sonuçlanmıştır.
Benzer
bir durum 375 sayılı Kanun Hükmünde Kararname’nin 11’inci maddesi için de söz
konusu olmuştur. Ek 11’inci maddenin birinci fıkrasının (b) bendinde emsali
belirlenen "murakıp", "uzman" ve "kurul üyesi"
unvanlarına ilişkin hükümler, açılan davalar neticesinde Anayasa’ya aykırı
oldukları gerekçesiyle Anayasa Mahkemesi tarafından iptal edilmiştir.
Aynı
konuda açılacak benzeri davaların iptalle sonuçlanacağı da açıktır. O sebeple
çalışanların mağduriyetini giderecek şekilde konuya ilişkin bir yasal düzenleme
yapılması yerindedir. Zira iptal tarihinden bugüne kadar bu personelin maaş
ödemelerinde tereddütler ve kurumlara göre farklı uygulamalar yapılmıştır.
Esasen
biz Milliyetçi Hareket Partisi olarak gerek komisyonlarda gerekse Genel Kurulda
çeşitli kanun tasarılarına ilişkin görüşmeler sırasında bu durumun
düzeltilmesine ilişkin önerge vermiş, sorunu dile getirmiştik. Bu nedenle
tasarıyla yapılan düzenlemeyi olumlu değerlendiriyoruz ancak madde düzenlemesi
geriye dönük işlemler yönüyle eksiktir ve yeni bir mağduriyet yaratacak
türdendir. Değişiklik önergemiz bu mağduriyeti ortadan kaldırmaya yöneliktir. 
Anayasa
Mahkemesinin konuya ilişkin iptal kararları sonrasında, düzenleyici ve
denetleyici kurumlarda kurul üyesi, murakıp ve uzman unvanlı meslek
personelinin maaş ödemesinde sorunlar yaşandı. İptal kararları sonrası söz
konusu unvanlarda olan personele bazı kurumlar emsal uygulamasını sürdürürken
bazı kurumlar personelden taahhütname almak suretiyle bu ödemeyi yaptı, bazıları
ise emsal uygulaması yapmadan farklı bir maaş ödemesi yaptılar. Yani farklı
farklı yorumlarla uygulama yapıldı, Bakanlar Kurulu ise buna seyirci kaldı. Bu
nedenle 14/1/2012 tarihi ile bu maddenin yürürlüğe gireceği tarihe kadar olan
dönemde, düzenleyici ve denetleyici kurumlarda ilk defa veya yeniden görev alan
personelin maaş ödemesine dair belirsizliğin giderilmesi zorunlu bulunmaktadır.
Maddenin mevcut hâliyle yasalaşması hâlinde birçok kişiye, mahkemenin iptal
kararı sonrası yapılan ödemeler nedeniyle geriye dönük olarak zimmet çıkması
söz konusu olabilecektir. 
Değerli
milletvekilleri, önergemiz bu dönemde ilgili personele yapılan maaş ödemelerine
ilişkin olarak meşruiyet tartışması yapılmasının önüne geçmeyi ve aldıkları
maaşla ilgili herhangi bir mahsuplaşma yapılmamasını amaçlamaktadır. Maddenin
sonuna eklemeyi önerdiğimiz cümleyle Anayasa Mahkemesi tarafından iptale konu
olan unvanlar bakımından bir mağduriyet yaşanmayacak, eşit olmayan uygulamalar
ortaya çıkmayacak ve konu çözüme kavuşturulmuş olacaktır. Hükûmetin vereceği
önerge bize göre buradaki problemi çözmemektedir. Yine, Anayasa Mahkemesinin
iptal tarihi ile kanunun yürürlüğe gireceği tarih arasındaki dönem boşluk
oluşturmaya devam edecektir ve herhangi bir Sayıştay denetiminde geriye dönük
zimmet çıkartılması söz konusu olabilecektir. Bu itibarla yapılmasını zorunlu
gördüğümüz değişiklik için önergemize destek vermenizi bekliyor, yüce Meclisi
saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Aksu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 31’inci maddesinin son cümlesinde geçen
“ve bunlar,” ibaresinin “ve bu haklar” şeklinde değiştirilmesini arz ve teklif
ederiz.
İdris Baluken (Diyarbakır) ve
arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz Sayın
Başkan.
BAŞKAN
– Hükûmet katılıyor mu? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım. 
BAŞKAN
– Önerge üzerinde Diyarbakır Milletvekili Sayın İdris Baluken. (HDP
sıralarından alkışlar) 
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; bir kez daha hepinizi saygıyla selamlıyorum. 
Artık
antidemokratik yöntemlerle hazırlanmış olan bir torba yasa tasarısının son
bölümlerine geldik, son maddeleri görüşülüyor. Bütün bu görüşmeler boyunca
torba yasa yöntemiyle burada kanun hazırlamanın sakıncalarını ve bununla ilgili
kanunlarla yürümeniz durumunda da herhangi bir soruna çözüm getiremeyeceğinizi
ifade etmemize rağmen, maalesef, yine tamamen antidemokratik bir tutumla, ben
yaptım oldu bitti anlayışıyla burada bu kanun üzerinde de ısrarcı oldunuz. 
Bir
kere, şunu ifade edeyim: Yani, 20’den fazla kanunu ilgilendiren bir düzenlemeyi
bu şekilde Meclise getirmek hiçbir derde deva olmaz, hiçbir soruna çözüm olmaz
ama bundan da geçtik, getirdiğiniz bu torba kanunu da İç Tüzük’e aykırı bir
şekilde bir temel kanun olarak buraya getirdiniz. Yani âdeta Meclisi bir yasa
fabrikası şeklinde kullanan bir yasama anlayışına sahipsiniz. Evet, burada
sayısal çoğunluğunuz var, getirdiğiniz yasalarla ilgili muhalefet ne kadar
diretirse diretsin o yasaları geçiyorsunuz ama sonuçlarını hiç gözden
geçirmiyorsunuz. Bakın, burada 24’üncü Dönemden olan vekil arkadaşlar var.
Hatırlayın, iç güvenlik yasasıyla ilgili o dönem burada hangi tartışmalar
yürütüldü, o dönemin tutanaklarını bir çıkarın bakın. Biz o dönem iç güvenlik
yasasıyla ilgili yapacağınız düzenlemenin kamu düzeni açısından getireceği
sakıncaları bu kürsüden defalarca ifade ettik ama tam iki ay boyunca burada
kavga dövüş belli bir yasayla ilgili bir uzlaşma arayışımız oldu. O uzlaşmayı
yapmadınız, İç Tüzük hilesine başvurarak iç güvenlik yasasını çıkardınız. Ben
valiye gözaltına alma yetkisi, yargı yetkisi vererek, polise vur yetkisi
vererek, elinde taş olan çocuğu sokak ortasında infaza tabi tutarak kamu
düzenini sağlarım dediniz. Ee, bugün gelmiş olduğunuz tabloyu bir gözünüzün
önüne getirin, o dönem kamu düzeni ne aşamadaydı bu dönem kamu düzeni ne
aşamada?
Ben
çok iyi hatırlıyorum, bu kürsüye biz çıktığımızda dedik ki “Siz, elinde taş
olan çocuk için eğer vur yetkisi verirseniz, o çocuk yarın eline taş yerine
başka bir şey alır.” Ve maalesef, keşke haklı çıkmasaydık ama süreç buraya
getirdi. Yani deyim yerindeyse, yasama tekniğindeki bu uzlaşmaz tavrınızla
rüzgâr ektiniz fırtına biçtiniz. Oysa o dönem iç güvenlik yasası yerine buraya
demokratikleşme paketleriyle gelseydiniz, özellikle Kobani süreciyle ilgili buradan
ifade ettiğimiz eleştirileri dikkate alıp dış politikayla ilgili değişikliklere
gitseydiniz bugün çok farklı şeyleri konuşuyor olacaktık. İç güvenlik yasası
burada görüşülürken, bizler hemen bu Divanın önünde protesto gösterileri
yaparken Süleyman Şah Türbesi operasyonunda Kürtler, Türk askerinin IŞİD
tarafından katledilmemesi için bu Hükûmetle iş birliği yapıyorlardı ama
maalesef bunun değerini bilmediğiniz için bugün yine aynı ısrarınızı devam
ettiriyorsunuz.
Bakın,
kamu düzeni aşamasında ne hâle geldik? Yani biz, sürekli burada seçim
bölgemizdeki savaş manzaralarını anlatıyoruz ama ülkenin bu tarafı farklı mı?
Yani İstanbul’da İstiklal Caddesi’nde, Kızılay Meydanı’nda, Tunalı Hilmi’de
yürüyen insanın psikolojisi farklı mı? Can güvenliği Kilis’ten Hakkâri’ye,
İstanbul’dan Karadeniz’e kadar neredeyse her tarafta insanların birincil, temel
kaygısı oldu.
Şimdi
de bakın aynı ısrarla “Ben yine demokratikleşme anlayışı üzerinden değil
ceberut devlet anlayışı üzerinden kamu düzenini sağlarım, işte, bu ülkedeki yüz
yıllık sorunları çözerim.” diyorsunuz; oysaki geçmişte nasıl rüzgâr ekip
fırtına biçtiyseniz, şimdi de, oluşan fırtına hepimizin evini sallamasına
rağmen fırtına ekip kasırga biçmeye hazırlanıyorsunuz. O nedenle, yol yakınken
bu yanlıştan dönmenizi tavsiye ediyoruz. Bu yasama tekniklerini de buraya
getireceğinize, yasaları buraya getirmeden muhalefetin en temel konularda
önermiş olduğu birtakım önerileri dikkate alarak buraya getirirseniz Genel
Kurulda da bu şekilde gerilimi yüksek sorunlar olmaz diyorum, saygılar
sunuyorum. (HDP sıralarından alkışlar) 
BAŞKAN
– Teşekkür ederiz Sayın Baluken.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın çerçeve 31’inci maddesiyle
değiştirilmesi öngörülen 375 sayılı Kanun Hükmünde Kararname’nin ek 11’inci
maddesinin birinci fıkrasının (b) bendine “pozisyonlarına” ibaresinden sonra
gelmek üzere “15/1/2012 tarihinden sonra” ibaresinin eklenmesini arz ve teklif
ederiz.
İlknur İnceöz (Aksaray) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Olumlu görüşle takdire
bırakıyoruz Sayın Başkanım.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz. 
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum:
Gerekçe:
2/11/2011
tarihli ve 28103 mükerrer sayılı Resmî Gazete'de yayımlanan 666 sayılı Kanun
Hükmünde Kararname ile 375 sayılı KHK'ya eklenen ek 11’inci maddenin birinci
fıkrasının (b) bendiyle düzenleyici ve denetleyici kurumlar ve Tasarruf
Mevduatı Sigorta Fonu’nun kadro ve pozisyonlarına maddenin yürürlüğe girdiği
tarih olan 15/1/2012 tarihinden sonra ilk defa veya yeniden atanan kurul
başkanı, kurul üyesi, başkan yardımcısı ile murakıp ve uzman unvanlı meslek
personelinin mali ve sosyal haklarının üst sınırının belirlenmesinde emsal
alınacak devlet memuru unvanları belirlenmiştir.
7/11/2015,
16/12/2015 ve 25/3/2016 tarihli Resmî Gazetelerde yayımlanan ve yayımı
tarihinde yürürlüğe giren Anayasa Mahkemesi kararlarıyla sırasıyla murakıp,
uzman ve kurul üyesi için 666 sayılı KHK’yla yapılmış belirlemeler 6223 sayılı
Yetki Kanunu kapsamında bulunmadığından iptal edilmiştir. Maddeyle iptal
kararlarından önce yürürlükte olan (b) bendi herhangi bir değişiklik yapılmadan
yeniden düzenlenmektedir. Bu düzenlemeyle 15/1/2012 tarihinden sonra söz konusu
kurumların kadro ve pozisyonlarına ilk defa veya yeniden atanan iptale konu
unvanlardaki personel tekrar madde kapsamına alınmaktadır.
Ancak,
ek 11’inci maddenin yürürlük tarihi ile bu tasarıda yeniden düzenlenen (b)
bendinin yürürlük tarihi arasındaki farklılıktan dolayı uygulamada herhangi bir
tereddüde yol açmamak için (b) bendine, söz konusu maddenin yürürlük tarihine
paralel olarak, açıklayıcı mahiyette “15/1/2012 tarihinden sonra" ibaresi
eklenerek söz konusu unvanlar için iptalden önceki durumun aynen devam etmesi
gerektiği açıklığa kavuşturulmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 31’inci madde kabul edilmiştir.
Sayın
milletvekilleri, yeni madde ihdasına dair bir önerge vardır. 
Malumları
olduğu üzere, görüşülmekte olan tasarı veya teklife konu kanunun komisyon
metninde bulunmayan ancak tasarı veya teklifle çok yakın ilgisi bulunan bir
maddesinin değiştirilmesini isteyen ve komisyonun salt çoğunlukla katıldığı
önergeler üzerinde yeni bir madde olarak görüşme açılacağı İç Tüzük'ün 87'nci
maddesinin dördüncü fıkrası hükmüdür. İç Tüzük'ün 91'inci maddesine göre, yeni
bir madde olarak görüşülmesine komisyonun salt çoğunlukla katıldığı önergeler
üzerinde görüşme açılır ve bu maddede belirtilen sayıda önerge verilebilir.
Bu
nedenle, önergeyi okutup Komisyona soracağım. Komisyon önergeye salt çoğunlukla
yani 21 üyesiyle katılırsa önerge üzerinde yeni bir madde olarak görüşme
açacağım. Komisyonun salt çoğunlukla katılmaması hâlindeyse önergeyi işlemden
kaldıracağım.
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 31’inci maddesinden sonra gelmek üzere
aşağıdaki maddenin eklenmesini arz ve teklif ederiz.
 Mehmet Günal Erhan
Usta Kamil Aydın 
 Antalya  Samsun
 Erzurum
 Zihni Açba  İzzet
Ulvi Yönter
 Sakarya  İstanbul
MADDE
32- 375 sayılı KHK’ya aşağıdaki ek madde eklenmiştir.
“Ek
Madde 19- KİT'lerde 399 sayılı Kanun Hükmünde Kararname kapsamında görev yapan
müdür yardımcısı, teknik şef, teknik uzman, kimyager, tekniker, teknisyen ve
diğer teknik personelin, 375 sayılı Kanun Hükmünde Kararnameye ekli (I) sayılı
Cetvele göre yararlanmakta oldukları ek ödeme oranına 12 puan ilave edilir.”
OKTAY
VURAL (İzmir) – Komisyon üyelerini çağırsın efendim.
BAŞKAN
– Sayın Komisyon, önergeye salt çoğunlukla katılıyor musunuz? Sağlayabilirseniz
size zaman tanıyabilirim.
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Sayın Başkanım, Plan
Bütçenin sayın üyelerini Komisyona davet ediyorum. 
OKTAY
VURAL (İzmir) – Nerede bu Komisyon üyeleri? Görevli değiller mi? Bir tek Erhan
Usta Bey var.
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Çoğunluk olmadığından
önergeye katılamıyoruz.
BAŞKAN
– Sayın milletvekilleri, Komisyon önergeye salt çoğunlukla katılmamış
olduğundan önergeyi işlemden kaldırıyorum. 
32’nci
madde üzerinde ikisi aynı mahiyette olmak üzere üç önerge vardır.
OKTAY
VURAL (İzmir) – Sayın Başkan, bizimkini çekiyoruz.
ADNAN
GÜNNAR (Trabzon) – Bravo Oktay Bey, bravo!
BAŞKAN
– Peki. 
Bu
durumda, sayın milletvekilleri, iki önerge var, okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 32’nci maddesinde geçen “yayımı
tarihinde” ibaresinin “yayımlandığı tarihte” şeklinde değiştirilmesini arz ve
teklif ederiz.
 Çağlar Demirel İdris
Baluken Ahmet Yıldırım
 Diyarbakır Diyarbakır Muş
 Behçet Yıldırım Selma
Irmak Mehmet Ali Aslan
 Adıyaman Hakkâri Batman
BAŞKAN – Şimdi en
aykırı önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 32’nci maddesinin aşağıdaki şekilde
değiştirilmesini arz ve teklif ederiz.
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer  Haydar Akar
 İstanbul Eskişehir Kocaeli
MADDE
32- Bu Kanun 11/1/2017’de yürürlüğe girer.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılamıyoruz Sayın
Başkanım.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan.
BAŞKAN
– Önerge üzerinde Kocaeli Milletvekili Sayın Haydar Akar, buyurun. (CHP
sıralarından alkışlar) 
HAYDAR
AKAR (Kocaeli) – Sayın Başkan, sayın milletvekilleri; evet, bir torba kanunu da
bitiriyoruz, son maddesine geldik, 1 madde daha var ama zannetmeyin ki bu torba
kanunda görüşülenler Türkiye'deki problemleri çözecek, asla çözmeyecek. Niye
çözmeyecek? Çünkü hazırlıksız, sadece bir algı yaratmak için çıkarttığınız bu
kanunlar, daha sonra, yine yeni torbalarla karşımıza geliyor, buna da birçok
örnek verebiliriz. 
Vereceğim
en basit örnek aslında, bu torba kanunda, 65 yaş üzerindeki yoksul vatandaşlara
verilen bir maaş; doğru buluyoruz, bunda bir sıkıntı yok, belki yöntemleri
yanlış ama doğru buluyoruz. Ama, garip olan başka bir şey var: Örneğin, 23 Mart
2013’te çıkarttığınız bir kanun vardı, 65 yaşın üzerindeki vatandaşlarımızın
ücretsiz taşınmasıyla ilgili bir kanun çıkarttınız. Ne demek, 65 yaş
üzerindekilerin ücretsiz taşınması? Milletvekilliğinden emekli olmuş
vatandaşımız da ücretsiz taşınacaktı, aynı anda, bugün çıkarttığınız bu
kanunla, yoksul olup devletin yardımına muhtaç olan vatandaşımız da ücretsiz
taşınacaktı, çıkarttığınız kanun buydu. Kim taşıyacaktı bunları? Devletin
araçları, devletin hava ulaşımında, demir yolu ulaşımında ve özel sektöre ait
minibüslerle, otobüslerle taşınacaktı. Sonra, 300 bin otobüsçü esnafı, şoför
esnafı dediler ki: “Ya, kardeşim, tamam, taşıyalım, 65 yaş başımız üzerine de
milletvekilliğinden emekli olmuş 65 yaşın üzerindeki o vatandaşı da bedava
taşımayalım.” Eğer gerçekten bir sosyal hizmetse, devletin bunu yapması
gerekiyorsa herkesi bedava taşısın becerebiliyorsa. Dediler ki: “Bizim haklarımız
ne olacak?” Şimdi, nedir bu hakları? 
Bakın,
Kocaeli’den örnek vermek istiyorum: Günde 600-700 bin kişiyi özel sektör
taşıyor. Devletin yani belediyenin payı yüzde 5, yüzde 10, toplu taşımadaki
payı yüzde 10. Kocaeli’deki özel sektör, 700 bin kişinin 114 bin kişisini
bedava veya indirimli taşıyor, 114 bin kişiyi. Şimdi, Kocaeli milletvekilleri
oradan bağırabilirler “Bugün para gidiyor.” diye. Bir, hikâye anlatayım:
Cumhurbaşkanlığı seçiminden hemen önce yasayı çıkarttınız. Sonra “Bunu
yönetmeliklerle düzenleyeceğiz.” dediniz. Tam bir yıl sonra, 30 Mart
seçimlerinden önce bir yönetmelik çıkarttınız; statüsünü, nasıl taşınacağını
gösteren bir yönetmelik çıkarttınız. Sonra, 7 Nisan 2015’te yeni bir torba
kanun geldi çünkü otobüsçülerin haklı isyanı bu torba kanunda görüldü,
gördünüz.
Lütfen,
saati gösterme! Buraya, vatandaş sizi milletvekili olup vatandaşa hizmet etsin
diye yolladı.
AYŞE
SULA KÖSEOĞLU (Trabzon) – Ama siz de önergeyle ilgili konuşun, maddeyle ilgili
konuşmuyorsunuz ama.
HAYDAR
AKAR (Devamla) – Çok önemli bir şey anlatıyorum, 300 bin kişiyi mağdur eden
olayı. 
30
Mart öncesinde bir daha kanun çıkarttınız ve bu kanunla bunların
ücretlendirilmesi yani devletin minibüsçüye, otobüsçüye para vermesi
gerektiğini söylediniz, biz de destekledik, doğru bulduk. Kim belirleyecekti
bunu? İki bakanlık, Maliye Bakanlığı ve Aile ve Sosyal Politikalar Bakanlığı
belirleyecekti, altı ay içerisinde de yönetmelik çıkartacaktı. Tam bir yıl
sonra, 6 Ocak 2016’da yönetmelik çıktı, ocak. Bugün -Nisan- Aile ve Sosyal Politikalar
Bakanlığı Kocaeli’ye 15 milyon yollamış, bugün yollamış. Henüz otobüsçüye,
minibüsçüye bu dağıtılmış değil. Yarın, bir ay sonra nasıl yollayacağı da belli
değil arkadaşlar. 
Böyle
kanun olmaz. Gerçekten, bir tarafın problemlerini giderirken bir başka alanda,
bir başka esnaf grubunda problem yaratılması doğru değil. O insanlar
araçlarının mazotunu ucuza almıyorlar, o insanlar engelliler için rampa
yaptırırken, engelli araçları alırken ÖTV’den yararlanmıyorlar, birçok
mağduriyet alanları var ama sizin asla problem çözmek gibi bir niyetiniz yok.
Seçimlere yönelik bir algı yaratmak için bu kanunları getiriyorsunuz ama arkası
dolu olmuyor, tekrar tekrar kanun çıkartmak zorunda kalıyoruz.
Kredilere
ufak değinmek istiyorum -zamanım kalmadı- esnafa verilen. Bugün konuştum,
adresi veriyorum: Gölcük Esnaf Odası; 550 tane başvuru var, sadece 77 tanesi
karşılanmış, 200 tanesinin sicili temiz bulunmuş -bakın, çok önemli bir şey
söylüyorum- diğerlerinin sicili temiz bulunmamış, krediyi hak eder vaziyette
değiller. Bu 70 taneye de beş yıl süreyle vermişsiniz krediyi faizsiz, doğru.
Bundan sonra hemen bir genelge yayımlamışsınız, on sekiz aya düşürmüşsünüz, üç
ayda ödemeli. Daha önce üç ayda toplam 1.500 ödemesi gerekirken 5 bin liraya
çıkartmışsınız. Ya, küçük esnafın, zaten mağdur durumdaki, 30 bin liralık
krediye muhtaç küçük esnafın bunu ödeme şansı var mı diyorum. 
Lütfen,
doğru yasaları, doğru kanunları hep birlikte çıkartalım diyorum.
Saygılar,
sevgiler sunuyorum. (CHP sıralarından alkışlar) 
BAŞKAN
– Teşekkür ederiz Sayın Akar.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 32’nci maddesinde geçen “yayımı
tarihinde” ibaresinin “yayımlandığı tarihte” şeklinde değiştirilmesini arz ve
teklif ederiz. 
İdris Baluken
(Diyarbakır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılamıyoruz Sayın
Başkan.
BAŞKAN
– Hükûmet katılıyor mu?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz.
BAŞKAN
– Önerge üzerinde Hakkâri Milletvekili Sayın Selma Irmak. (HDP sıralarından
alkışlar)
SELMA
IRMAK (Hakkâri) – Teşekkür ederim Sayın Başkan.
Sayın
Başkan, değerli milletvekilleri; bir antidemokratik torba yasanın daha sonuna
geldik ve antidemokratik yasaları yapmaya ne yazık ki bu Meclis devam ediyor.
Yürürlükte olacak yayımı tarihinden itibaren ama şunu söylemek gerekir ki zaten
torba yasada tartışılan pek çok konu şu anda fiiliyatta yürürlüktedir ve
uygulanmaktadır. Ben bunun üzerine konuşmaktan çok, şu anda güncel olan ve daha
acil bir yaraya dokunmak istiyorum, kanayan bir yaraya dokunmak istiyorum.
Şu
anda, ülkemizin doğusunda pek çok il ve ilçede biz burada otururken insanlar
ölmeye, insanlar top sesleri altında yaşamlarını sürdürmeye devam
etmektedirler. Sur’da, Nusaybin’de, Cizre’de ve daha pek çok yerde olduğu gibi,
bugün Şırnak’ta, Gever’de ve Nusaybin özelinde olmak üzere pek çok alanda
insanlar evlerini, yerlerini yurtlarını terk etmek zorunda kalmış, kalanlar
yaşam mücadelesi vermek durumunda kalmışlardır. 13 Mart tarihi itibarıyla
Yüksekova’da ilan edilen sokağa çıkma yasağından çok önce, bilindiği gibi
Şemdinli’de, Çukurca’da ve Hakkâri’nin pek çok bölgesinde güvenlikli bölge ilan
etmek suretiyle zaten yasaklı alan oluşturulmuş durumdaydı ve 13 Mart tarihi
itibarıyla da Şemdinli’nin bağlı olduğu yani yol itibarıyla bağlı olduğu
Yüksekova’yla birlikte, Şemdinli’nin köyleri, Yüksekova ve köyleri aynı şekilde
kapanmış durumda ve oradaki insanlar şu anda yaşam ihtiyaçlarını dahi
karşılayamaz boyuttadırlar. Evet, bir ayı geçen bir süredir orada yeni bir
vahşetin yaşandığına tanık olduk. Bu süre zarfında biliyoruz ki pek çok insan
hayatını kaybetti. Ancak JÖH, PÖH adıyla sosyal medyaya yansıyan kimi
görüntüler orada yaşanan vahşeti bir kez daha gözler önüne serdi. Burada,
cenazelerin ortalıkta bırakıldığı ve bu cenazelerin sokak hayvanları tarafından
parçalandığına şahit olduk. Hakkâri Valisi bunu teyit etti “Evet, o görüntüler
Yüksekova’da yaşanmıştır, fakat biz o cenazeyi kaldırdık.” demek durumunda
kaldı. Bununla birlikte, yine JÖH, PÖH Yüksekova’daki eserlerine yeni eserler
katmışlardır. Burada çok iyi bir iş yapıyorlarmış gibi, aile mahremiyetini
ayaklar altına alan görüntüleri sosyal medyaya yansıtmışlardı. İnsanların yatak
odalarına girerek, pozlar vererek, ahlaksız sözler yazarak duvarlara, burada
aile mahremiyetini de ayaklar altına alıp insanlık dışına nasıl çıktıklarını gözümüzün
önüne sermişlerdi.
Yine,
Yüksekova’nın pek çok yerinde duvar yazılamaları dikkatlerimizi çekmişti, bunu
da sergilemekten kaçınmamıştı o JÖH, PÖH’ler. Burada şunlar yazılıydı: “Biz
geldik; JÖH, PÖH geldi.”, “Seni seviyoruz uzun adam.”, “Sen emrettin, biz
yaptık.”, “Yüksekova’ya eğitim geldi.” gibi sözler ve yazılamalar yapılmaya
devam edildi ne yazık ki. 
Yine,
bilindiği gibi, Yüksekova’yla sınırlı kalmadı sokağa çıkma yasağı. Aynı
zamanda, şu anda Vezirli ve Çimenli köyleri yasak kapsamındadır. Kuruköy, aynı
şekilde, pek çok insanın yaşadığı bir mekândı ve burada ne hendek vardı ne
barikat vardı ve yasak kapsamı dışındadır ancak burada da insanlar köylerini
terk etmek zorunda kalmışlardır. 1.500 küçükbaş hayvan burada telef olma
tehlikesiyle karşı karşıyadır. Bilinir, burada fabrika yoktur, yol yoktur,
istihdam alanı yoktur; halkın tek geçim kaynağı hayvancılıktır ve bu
hayvancılık da bu şekilde ortadan kaldırılmak istenmektedir. 
Yine,
değerli milletvekilleri, biliyorsunuz ki yapılan yıkım ve bunların yansımaları
görüntüler olarak çokça ekranlara yansıdı. Burada gördüğümüz başka bir şey var:
Hendekler kapatılıyor, barikatlar kaldırılıyor ve orada bulunan her kimse
katlediliyor, öldürülüyor, ortadan kaldırılıyor yani mahalleler temizleniyor.
ALİ
İHSAN YAVUZ (Sakarya) – Teröristler öldürülüyor, teröristler.
SELMA
IRMAK (Devamla) – Sonra ne oluyor? Sonra burada obüs, havan topları devreye
giriyor ve evler yıkılmaya başlanıyor. Şu anda Yüksekova’nın pek çok mahallesi
boş olmasına rağmen, bombardımana tabi tutulmuştur, bombardımanda yıkılmayan
evler yakılmaya başlanmıştır. Yağmur bütün hızıyla yağdığı hâlde, o dumanları
görmek ve o yangının devam ettiğini görmek mümkündür. Peki, biz buna ne
diyeceğiz? Bunun adı “terörle mücadele” olabilir mi? Bu halkı daha sonra bu
devlet nasıl kendi vatandaşı olarak görmeye devam edecektir? 
Bununla
da kalmıyor buradaki yaşanan olaylar. Bütün evlerin kapılarının kırılarak içeri
girildiği bilgisini alıyoruz.
(Mikrofon
otomatik cihaz tarafından kapatıldı) 
SELMA
IRMAK (Devamla) – Sayın Başkan, bir dakika daha süre istiyorum.
BAŞKAN
– Sayın Irmak, sana pozitif ayrımcılık yapıyorum; bir dakika ek süre veriyorum.
Buyurun.
SELMA
IRMAK (Devamla) – Yüksekova caddelerinde kepenklerin kırıldığına ve esnafın
malının ve mülkünün yağmalandığına şahit oluyoruz. Evet, bunlar doğru değil mi?
ALİM
TUNÇ (Uşak) – Doğru değil.
SELMA
IRMAK (Devamla) – Hayır, doğru çünkü Star TV muhabiri Sayın Nazlı Çelik burada
bir film çekmeye çalışıyor, buraya gidiyor. Ben oranın milletvekili olduğum
hâlde giremiyorum ama Nazlı Çelik giriyor ve orada, onun hatırına evler
bombalanarak bir görüntü sağlanmaya çalışılıyor. Burada yaşananlar film değil,
gerçek. Bunun elbette ki bir gün hesabı sorulur, elbet bir gün bununla bu ülke
yüz yüze kalır. O yüzden, diyoruz ki bir an önce bu şiddet politikasına son
verilmeli, antidemokratik uygulamalara son verilmeli ve bir gün bu halkın bir
biçimiyle kendini ifade etme koşulları ortaya çıktığında, bunun hakikat olarak
karşınıza çıkacağını unutmadan hareket etmelisiniz.
Buradan
Yüksekova halkına tekrar başsağlığı diliyorum, geçmiş olsun diyorum, selam ve
sevgilerimi gönderiyorum.
Saygılar
sunuyorum. (HDP sıralarından alkışlar)
BAŞKAN
– Teşekkür ederiz Sayın Irmak.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... 32’nci madde kabul
edilmiştir.
33’üncü
madde üzerinde üç önerge vardır, okutuyorum…
OKTAY
VURAL (İzmir) – Efendim, bizim önergeyi çekiyorum. 
BAŞKAN
– Bir önerge geri çekildi. 
Diğer
önergeleri okutuyorum…
ENGİN
ALTAY (İstanbul) – Sayın Başkan, biz de çekiyoruz önergemizi. 
BAŞKAN
– Bir önerge daha geri çekildi. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 273 sıra sayılı Kanun Tasarısı’nın 33’üncü maddesinde geçen “hükümlerini
Bakanlar Kurulu yürütür” ibaresinin “hükümleri, Bakanlar Kurulunca yürütülür”
ibaresiyle değiştirilmesini arz ve teklif ederiz.
 Çağlar Demirel İdris
Baluken  Ahmet Yıldırım
 Diyarbakır Diyarbakır Muş
 Behçet Yıldırım Mehmet
Ali Aslan Mahmut Toğrul
 Adıyaman Batman Gaziantep
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ MEHMET HABİB SOLUK (Sivas) – Katılmıyoruz Sayın
Başkan.
BAŞKAN
– Hükûmet katılıyor mu? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkan. 
BAŞKAN
– Önerge üzerinde Gaziantep Milletvekili Sayın Mahmut Toğrul konuşacaktır. (HDP
sıralarından alkışlar)
MAHMUT
TOĞRUL (Gaziantep) – Sayın Başkan, değerli milletvekilleri ve Genel Kurulun
sevgili emekçileri; bizi bu saate kadar beklediniz, hepinizi saygıyla
selamlıyorum. 
Değerli
milletvekilleri, öncelikle şunu söylemek gerekir: Torba mı, çorba mı yasasının
sonuna geldik ama bu yasaların aslında niye çıkarıldığını, Türkiye’de bugün
yaşananın ne olduğunu biraz anlamak gerekiyor diye düşünüyorum. Bugün,
Türkiye’de iki temel paradigma çakışıyor: Birincisi, yüzyıllık tekçi, “Her şeyi
ben bilirim, her şeyi merkezden ben yönetirim.” diyen bir anlayış ve bunun
karşısında, bugün çağdaş dünyanın artık çoğunlukla ittifak ettiği çoğulcu,
yerinden yönetmeye çalışan bir yeni paradigmayla karşı karşıyayız. Bu tekçi,
yüzyıllık, “Her şeyi ben bilirim.” iddiasındaki paradigma kendi çöküşünü
gördüğü için, bunu gittikçe demokratik ortamı daraltarak bir diktatörlükle
taçlandırmak istiyor ama bunun karşısında olan paradigma, çoğulcu paradigma bu
ülkenin çoklu yapısını, çok etnisiteli, çok dinli, çok inançlı, çok kimlikli,
çok kültürlü bu yeni paradigmanın temelini oluşturan bu anlayış, bugün artık
gittikçe zemin buluyor, zemin görüyor, halk tarafından teveccüh görüyor. İşte,
bunu gören tekçi anlayış, panikle, bu ülkede maalesef, hepimizin şahit olduğu
bir savaşı başlatmış durumda, bu savaş neticesiyle, bu savaşın zeminini
oluşturan bu diktatöryal yapıya doğru ulaşmak için yasal altyapı çalışmalarını
kendince oluşturuyor. 
Değerli
arkadaşlar, bu bitmiş paradigma, bu yasalarla dikiş tutmayacaktır, dağılacaktır
ama çoğulcu paradigma bu ülkenin geleceğidir. Onun için, gelin, bu tekçi
anlayışın yerine çoğulcu paradigmayı hâkim kılalım. Her şeyin merkezden değil,
yerelden yönetildiği, tüm yurttaşların yönetime katıldığı bu çoğulcu paradigma
er geç bu topraklarda kendini var edecektir çünkü dünyada tekçi ulus devlet
mantığı çökmüş durumdadır. 
Bugün,
bakın, bu tekçilik ülkeyi hem içeride hem dışarıda zora sokmuştur. İçeride bir
savaşla şehirlerimiz yok ediliyor, insanlarımız toprağa düşüyor; askeriyle,
polisiyle, siviliyle, çocuğuyla, kadınıyla insanlar katlediliyor ve bu savaş
maalesef, gittikçe daha da harlanacak gibi duruyor. Sizin bu çabalarınız bunu
daha da harlayacak gibi görünüyor. Ama biz, bunun yerine -dediğim gibi- nasıl
ki sizi başkan yaptırmadıysak, sizi diktatör de yaptırmayacağız. İkincisi,
sadece içeride tıkanmıyorsunuz, uluslararası arenada da tıkanıyorsunuz. Bugün,
dış politikada selam verecek bir ülke bile bulamıyorsunuz. Bugün geldiğimiz
durumda, kendinizi var etmek için Suriye’den kaçan mültecileri araç olarak
kullanıyorsunuz, dış politikada Avrupa’ya pazarlık malzemesi yapıyorsunuz.
“Kayseri kurnazlığı” diye -Kayserileri tenzih ediyorum, bunu, kendileri
söylediği için söylüyorum- Kayseri pazarlığı yapıyorlar ama diğer taraftan,
ülke içinde de bu mültecileri muhalif gördüğü kesimlere yerleştirerek bu
ülkenin birlik ve beraberliğine dinamit tohumları ekiyorlar. Bugün, sınır
boylarında bir Arap kemeri oluşturma çabanız herkes tarafından görülüyor. 
Değerli
arkadaşlar, bunlar Hafız Esad’a bir şey kazandırmadı. Bugün, Rojava’da, orada,
özerk, demokratik bir coğrafya tüm renkliliğiyle, tüm farklılığıyla bir güneş
gibi doğarken siz, bugün, buradaki bu çabalarınızla çoğulcu paradigmayı
engelleyemeyeceksiniz. (AK PARTİ sıralarından gürültüler)
ABDULLAH
BAŞCI (İstanbul) – Arapları, Türkmenleri…
MAHMUT
TOĞRUL (Devamla) – Cesaretin varsa gel burada konuş, oradan bana laf
yetiştirme. 
ABDULLAH
BAŞCI (İstanbul) – Konuşma! Hep havadan konuşuyorsun!
MAHMUT
TOĞRUL (Devamla) - Sizi bağırttırmak için özel görevlendirmişler.
BAŞKAN
– Karşılıklı konuşmayın lütfen.
Sayın
Toğrul…
MAHMUT
TOĞRUL (Devamla) – Değerli arkadaşlar, sizler, tekçi paradigmanız yıkılacaktır,
diktatör olamayacaksınız, nasıl ki sizi başkan yaptırmadıysak sizi diktatör de
yaptırmayacağız.
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Hepinizi saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Toğrul.
İSMAİL
TAMER (Kayseri) – Sayın Başkanım, “Kayseri kurnazlığı” dedi, sataştı. İki
dakika söz istiyorum. 
BAŞKAN
– Ne dedi?
MAHMUT
TOĞRUL (Gaziantep) – Kayseri… Tırnak içinde dedim.
FARUK
ÇATUROĞLU (Zonguldak) – Terör başarılı olamayacak.
İSMAİL
TAMER (Kayseri) – “Kayseri kurnazlığı” dedi, Kayserililere hakaret etti.
İDRİS
BALUKEN (Diyarbakır) – Sayın Başkan, efendim, ortada herhangi bir hakaret yok.
İSMAİL
TAMER (Kayseri) – Kayserililere hakaret etti. Bir kere, bak…
MAHMUT
TOĞRUL (Gaziantep) – Hakaret yok.
BAŞKAN
– Ben tutanaklara bakacağım, varsa bir sataşma, size söz vereceğim.
İSMAİL
TAMER (Kayseri) – Kesinlikle öyle.
İDRİS
BALUKEN (Diyarbakır) – Sayın Başkan…
BAŞKAN
- Buyurunuz Sayın Baluken.
İDRİS
BALUKEN (Diyarbakır) – Şimdi, İsmail Bey’in söylemiş olduğu hakaret gibi bir
usul yok. Kurnazın Türk Dil Kurumundaki karşılığına bakarlarsa “kolay kanmayan
ve açıkgöz, uyanık” olduğunu görürler. O yüzden, ortada bir hakaret falan yok.
Teşekkür
ederim.
BAŞKAN
– Peki.
OKTAY
VURAL (İzmir) – Evet, bu konuda, bunu bir fırsata çevirme konusunun da bir
örneğini gördük zaten.
MAHMUT
TOĞRUL (Gaziantep) – İsterse buyursun, konuşsun. Ben Kayserililere asla bir şey
söylemedim.
BAŞKAN
– Sayın milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… 33’üncü madde kabul
edilmiştir.
Birleşime
iki dakika ara veriyorum.
Kapanma Saati: 22.49
DOKUZUNCU OTURUM
Açılma Saati: 22.52
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), İshak
GAZEL (Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 73’üncü Birleşiminin
Dokuzuncu Oturumunu açıyorum.
Danışma
Kurulunun bir önerisi vardır, okutup işleme alacağım ve oylarınıza sunacağım.
IX.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 14/4/2016 tarihli
bugünkü birleşiminde 273 sıra sayılı Kanun Tasarısı’nın görüşmelerinin
tamamlanmasına kadar çalışmalarını sürdürmesine, daha önce çalışmasına karar
verilen 15 Nisan 2016 Cuma günü toplanmamasına ilişkin önerisi 
Danışma Kurulu Önerisi:
Tarih: 14/4/2016
Danışma
Kurulunun 14/4/2016 tarihli perşembe günü yaptığı toplantıda, Genel Kurulun 14/4/2016
tarihli bugünkü birleşiminde 273 sıra sayılı Kanun Tasarısı’nın görüşmelerinin
tamamlanmasına kadar çalışmalarını sürdürmesi, daha önce çalışmasına karar
verilen Genel Kurulun 15 Nisan 2016 Cuma gününde toplanmamasının Genel Kurulun
onayına sunulması uygun görülmüştür.
 Ahmet
Aydın
 Türkiye
Büyük Millet Meclisi
 Başkanı
Vekili

 İlknur
İnceöz Engin Altay
 AK
PARTİ Grubu Başkan Vekili CHP Grubu Başkan Vekili
 İdris
Baluken  Oktay Vural
 HDP
Grubu Başkan Vekili MHP Grubu Başkan Vekili
BAŞKAN
– Danışma Kurulu önerisini oylarınıza sunuyorum: Kabul edenler... Kabul
etmeyenler... Kabul edilmiştir. 
Şimdi,
273 sıra sayılı Kanun Tasarısı’nın görüşmelerine kaldığımız yerden devam
ediyoruz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı, Genel Kadro ve Usulü
Hakkında Kanun Hükmünde Kararnamede Değişiklik Yapılmasına Dair Kanun Tasarısı,
Konya Milletvekili Mustafa Kalaycı’nın; 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Milliyetçi Hareket Partisi Grup Başkan Vekili
Manisa Milletvekili Erkan Akçay’ın; 2022 sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanunda
Değişiklik Yapılmasına Dair Kanun Teklifi, Diyarbakır Milletvekili Nursel
Aydoğan’ın; 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda ve 2828 Sayılı Sosyal
Hizmetler Kanununda Değişiklik Yapılmasına Dair Kanun Teklifi, Denizli
Milletvekili Kazım Arslan’ın; 2022 Sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Bursa Milletvekilleri Hüseyin Şahin ve Hakan
Çavuşoğlu ile 115 Milletvekilinin; Bazı Kanunlarda Değişiklik Yapılmasına Dair
Kanun Teklifi, Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/694, 1/689, 2/393, 2/403, 2/404, 2/899, 2/922, 2/923) (S.
Sayısı:273) (Devam)
BAŞKAN
– Komisyon ve Hükûmet yerinde. 
İkinci
bölümde yer alan maddelerin oylamaları tamamlanmıştır. 
Şimdi,
tasarının tümünü oylamadan önce İç Tüzük’ün 86’ncı maddesi gereğince oyunun
rengini belli etmek üzere, lehte Elâzığ Milletvekili Sayın Ejder Açıkkapı;
aleyhte ise İstanbul Milletvekili Sayın Mahmut Tanal söz istemişlerdir.
Lehte,
Elâzığ Milletvekili Sayın Ejder Açıkkapı.
Buyurun.
EJDER
AÇIKKAPI (Elâzığ) – Sayın Başkan, sayın milletvekilleri; yüce Meclisimizi
saygıyla selamlıyorum. 273 sıra sayılı Kanun Tasarısı hakkında lehte söz almış
bulunuyorum. 
Yoğun
talep üzerine çok fazla uzatmayacağım. Doğusuyla batısıyla, kuzeyiyle güneyiyle
bu toprakları vatan yapan ve bizlere emanet eden ceddimize şükranlarımızı
sunarken Millî Mücadele’de büyük kahramanlıklar gösteren Şanlıurfa’ya İstiklal
Madalyası veren yüce Meclisimize bu konuda tarihe yeni bir kayıt düştüğü için
şükranlarımı sunuyorum. (AK PARTİ sıralarından “Bravo” sesleri, alkışlar) 
AK
PARTİ iktidarı olarak 2002 yılından bu yana, vatandaşlarımızın problemlerine
çözüm bulma odaklı çalışıyor, günümüzün gelişen ve değişen şartlarına göre
milletimiz neye ihtiyaç duyuyorsa; engellilerimiz, gençlerimiz, yaşlılarımız,
çalışan bütün kesimlerimiz için somut, gerçekçi vaat ve projelerimizi
gerçekleştirmek için çalışmalarımızı sürdürüyoruz; milletimizin sesine kulak
veriyor, Hükûmet programlarımızı hazırlıyor ve bu programlarımızı hayata
geçiriyoruz. 
Kıymetli
milletvekillerimiz, milletimizin ihtiyaç ve beklentilerini karşılayacak
çalışmalara devam edecek olan AK PARTİ siyasi hareketi, her türlü zorlukları
aşacak kadrolara sahiptir, bu kadrolarla ülkemizi daha müreffeh yarınlara
taşıyacaktır. (AK PARTİ sıralarından alkışlar)
Yüce
Meclisimizi saygıyla selamlıyorum. (AK PARTİ sıralarından “Bravo” sesleri,
alkışlar)
BAŞKAN
– Teşekkür ederiz Sayın Açıkkapı.
Sayın
milletvekilleri, şimdi, aleyhte, İstanbul Milletvekili Sayın Mahmut Tanal. (CHP
ve AK PARTİ sıralarından alkışlar) 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla,
hürmetle selamlıyorum. [AK PARTİ sıralarından “Bravo” sesleri, alkışlar(!)]
Yani,
iktidar… [AK PARTİ sıralarından “Bravo” sesleri, alkışlar(!)]
BAŞKAN
– Sayın milletvekilleri, Sayın Tanal konuşma yapıyor, lütfen…
MAHMUT
TANAL (İstanbul) – İktidar partisi tarafından iki seferdir alkışlanıyorum ama
bu hayra alamet bir şey değil. [AK PARTİ sıralarından “Bravo” sesleri,
alkışlar(!)]
Değerli
Başkan, değerli milletvekilleri; mevcut olan bu tasarıda, Kanal İstanbul’la
ilgili gerek Marmara’nın… [AK PARTİ sıralarından “Bravo” sesleri, alkışlar(!)]
Değerli
arkadaşlar, burası şakşakçılık yapılacak bir yer değil, burası gayet rahat,
Parlamentonun olduğu bir yer. Yani, Parlamentonun bir adabı, bir usulü var; siz
eğer amigoluk yapacaksanız, amigoluğu gidin başka bir yerde yapın.
Aynı
şekilde, burada Sayın Bakan var… Sayın Doğan Bey, zaten bu, hep sizin
yüzünüzden oldu. Bakanlar Kurulu içerisindeydiniz, doğru düzgün bakanlık yapmış
olsaydınız, işte Parlamentonun hâli böyle olmazdı!
MÜSLÜM
DOĞAN (İzmir) – Ne yaptım ki ben?
ERTUĞRUL
KÜRKCÜ (İzmir) – Sataşma var!
MAHMUT
TANAL (Devamla) – Yirmi sekiz günlük süre içerisinde doğru düzgün bakanlık da
yapamadınız siz!
Şimdi,
değerli milletvekilleri, Kanal İstanbul’la ilgili, gerek Marmara Denizi’yle
gerek Karadeniz’le ilgili gündeme getirilen iki uluslararası husus var. Biz,
boğazlarla ilgili Montrö Sözleşmesi’ni imzalamıştık. Montrö Sözleşmesi’ndeki
gerek ticaret gemilerinin geçişi açısından, bir de aynı zamanda savaş
gemilerinin geçişi açısından, iki sorun var uluslararası sözleşmeler açısından.
Savaş gemileri açısından, Karadeniz’e kıyısı olmayan devletlerin savaş
gemilerinin boğazlardan geçmesi yasak, ancak bir istisnası var; 45 tondan düşük
olacak ve ancak yirmi bir gün Karadeniz’de kalabilecek.
Eğer
hatırlanırsa Gürcistan ile Rusya arasında kriz çıktığı zaman, Rusya Gürcistan’a
saldırdığında, Amerika’nın gemileri geldiğinde biz dedik ki: “Montrö Sözleşmesi
uyarınca bu şekilde savaş gemilerinin geçmesi yasaktır.” Aradan altı aylık bir
süre geçtikten sonra, Kanal İstanbul Projesi gündeme geldi.
Şimdi,
Kanal İstanbul Projesi’yle birlikte -bu kanunun geçmesi hâlinde- Karadeniz’e
kıyısı olan ülkeler ve Rusya’yla olmak üzere Türkiye'nin dış ilişkilerinde yine
sorunlar gündeme gelebilir. Neden gündeme gelebilir? (AK PARTİ sıralarından
“Gelsin.” sesleri) “Gelsin…” Sizin çocuğunuz mu gidip orada savaşıyor? Şimdi,
güneydoğuda sizin çocuklarınız mı orada, sınırda nöbet bekliyor? Hanginizin çocuğu
orada? (AK PARTİ sıralarından gürültüler)
MİHRİMAH
BELMA SATIR (İstanbul) – Ne alakası var ya?
MAHMUT
TANAL (Devamla) - Gitsin... Gayet rahat, boş yere… Bakın, boş yere, öyle
konuşmanız hoş değil.
Değerli
arkadaşlar, savaşı istiyorsunuz ama kendi çocuklarınızı göndermiyorsunuz.
Savaşı kim yapıyor? Savaşı zenginler ister, fakirler ölür; bu dünyada olan
gerçek de bu. 
Değerli
arkadaşlar, aynı zamanda, bu Kanal İstanbul’un devamı olarak mera alanlarıyla
alakalı olarak dava açılamaz, yok efendim, temyiz edilemez, yok efendim,
yürütmeyi durdurma kararı verilemez; bunlar, Anayasa’nın 36’ncı maddesindeki
hak arama özgürlüğü önündeki en büyük engeldir. Hukuk devletlerinde vatandaşın
adalete erişim hakkı var. Hak arama özgürlüğü çerçevesinde meşru yollardan insanlar
hakkını aramak ister, eğer siz anayasal meşru yolları bir tarafa kapatırsanız,
bu kanallar tıkanırsa bu sefer mafya türeyecek. Yani yarın öbür gün mafya
bakanın birisini kaçırırsa ne yapacaksınız siz? Yani bu olmaz mı? Türkiye’de
gayet rahat, cezaevlerini görüyoruz, cezaevlerinde olan bitenleri görüyoruz. Bu
açıdan, gerçekten mevcut olan bu yasa sadece onunla mı bitiyor? Trafik
Kanunu’ndaki mevcut olan düzenlemeler. Mevcut olan düzenlemede ne var?
Deniliyor ki: “Vatandaş, trafik kazasında eğer bir maddi hasar oluşmuşsa
veyahut da bedensel bir yaralanma varsa sekiz gün içerisinde ilgili sigorta
şirketine müracaat eder, eğer para ödenmezse temerrüde düşer.” Ama biz bununla
ne yapıyoruz? Efendim, siz ilk önce mutlak surette noter ihtar şartını
getiriyorsunuz; zaten o tür insanların bazen noter anlamında ihtarname
gönderecek parası da olmuyor, hele hele bir de tazminatı yüksek tutulursa, o
yazılırsa noter ihtarnamesine, noter de o bedele göre bir para talep edecek ki
mağdur olan vatandaşlarımızın o noter masrafını karşılaması bile imkânsız
değerli arkadaşlar. 
Bu
açıdan baktığımız zaman, bu tasarıda katıldığımız ama gerçekten daha daha…
(Mikrofon
otomatik cihaz tarafından kapatıldı)
MAHMUT
TANAL (Devamla) - …iyileştirilmesi gereken hükümler var. Biz iyileştirilmesi
gereken hükümlere hep birlikte bugüne kadar destek verdik ama çekince
koyduğumuz maddeler de var.
Ben
hepinize teşekkür ediyorum, saygı ve hürmetlerimi sunuyorum. (CHP sıralarından
alkışlar) 
BAŞKAN
– Teşekkür ederiz Sayın Tanal.
Sayın
milletvekilleri, tasarının görüşmeleri tamamlanmıştır.
Tasarının
tümü açık oylamaya tabidir. 
Açık
oylamanın şekli hakkında Genel Kurulun kararını alacağım. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir.
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen iki dakikalık süre içinde Başkanlığa
ulaştırmalarını rica ediyorum. Ayrıca, vekâleten oy kullanacak sayın bakanlar
var ise hangi bakana vekâleten oy kullandığını, oyun rengini ve kendisinin ad
ve soyadı ile imzasını da taşıyan oy pusulasını yine oylama için öngörülen iki
dakikalık süre içerisinde Başkanlığa ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı açık oylama sonucu:
Kullanılan oy sayısı : 244
Kabul : 230
Ret : 12
Çekimser : 2 (x)
 Kâtip
Üye  Kâtip
Üye
 Mücahit
Durmuşoğlu  İshak
Gazel
 Osmaniye
 Kütahya”
Tasarı
kabul edilmiş ve kanunlaşmıştır.
Alınan
karar gereğince, Dışişleri Bakanı Mevlüt Çavuşoğlu hakkındaki (11/5) esas
numaralı, Çevre ve Şehircilik Bakanı Fatma Güldemet Sarı hakkındaki (11/6) esas
numaralı, Millî Eğitim Bakanı Nabi Avcı hakkındaki (11/8) esas numaralı ve
İçişleri Bakanı Efkan Ala hakkındaki (11/7) esas numaralı Gensoru Önergelerinin
gündeme alınıp alınmayacağına ilişkin görüşmeleri yapmak için 18 Nisan 2016
Pazartesi günü saat 14.00’te toplanmak üzere birleşimi kapatıyorum.
Kapanma Saati: 23.08




(x) 273 S. Sayılı Basmayazı 6/4/2016
tarihli 68’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




