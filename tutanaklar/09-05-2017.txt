



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
89’uncu Birleşim
9 Mayıs 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Batman Milletvekili Ayşe Acar
Başaran’ın, referandum sürecinde yaşanan sıkıntılara ilişkin gündem dışı
konuşması
2.- Manisa Milletvekili Mazlum Nurlu’nun,
13 Mayıs 2014’te meydana gelen Soma maden kazasına ilişkin gündem dışı
konuşması
3.- Erzurum Milletvekili Mustafa
Ilıcalı’nın, Uluslararası Karayolu Güvenliği Trafik Haftası’na ilişkin gündem
dışı konuşması
V.- AÇIKLAMALAR
1.- Mersin Milletvekili Aytuğ Atıcı’nın,
haksız, hukuksuz ve insanlık dışı bir şekilde ihraç edilen pek çok kamu
görevlisinden 2’sinin açlık grevinde olduğuna, keyfî ve hukuksuz işten atmalara
son verilmesi gerektiğine ilişkin açıklaması
2.- İstanbul Milletvekili Sibel Özdemir’in,
9 Mayıs Avrupa Günü’ne ve Türkiye’nin Avrupa Birliği ulusal stratejik hedefinin
kısa vadeli iç politikalara ve kişisel siyasal çıkarlara malzeme edilmesine son
verilmesi gerektiğine ilişkin açıklaması
3.- Niğde Milletvekili Ömer Fethi Gürer’in,
bazı bölgelerde hava sıcaklığının mevsim normallerinin altında olması nedeniyle
çiçek açan meyve ağaçlarının don ve doludan önemli ölçüde zarar gördüğüne ve
Hükûmetin üreticilerin mağduriyetini bir an önce gidermesi gerektiğine ilişkin
açıklaması
4.- Trabzon Milletvekili Salih Cora’nın,
Vakıflar Haftası’nı kutladığına ilişkin açıklaması
5.- İzmir Milletvekili Murat Bakan’ın, bilgiye
erişimin bir insan hakkı olduğuna ve Wikipedia’ya konulan engellemenin
kaldırılması için gerekli adımların atılması gerektiğine ilişkin açıklaması
6.- Uşak Milletvekili Özkan Yalım’ın, 9
Mayıs Avrupa Günü’nü kutladığına ve 1 Temmuz 2016’da açılan Osman Gazi Köprüsü’nün
ilk altı aylık periyodunda kaç adet aracın geçiş yaptığını öğrenmek istediğine
ilişkin açıklaması
7.- Denizli Milletvekili Kazım Arslan’ın,
yasanın yürürlüğe girmesine rağmen otuz yıl üzerinden emekli olanlara fazla
çalışma ikramiyelerinin neden ödenmediğini, aynı şartlarda emekli olan
memurlara farklı emekli ikramiyesi verilmesinin nedenini ve ne zaman öğretmen
kadrosu verileceğini öğrenmek istediğine ilişkin açıklaması
8.- Sivas Milletvekili Ali Akyıldız’ın,
Sivaslı çiftçilerin iklim koşulları nedeniyle yaşadıkları mağduriyetleri
giderecek bir çalışma yapılıp yapılmayacağını öğrenmek istediğine ilişkin
açıklaması
9.- Kocaeli Milletvekili Fatma Kaplan
Hürriyet’in, Atatürk’e hakaret eden Mustafa Armağan ile Yavuz Bahadıroğlu’nun
Kocaeli Büyükşehir Belediyesi ve Darıca Belediyesi tarafından söyleşi ve kitap
fuarına davet edilmelerine ilişkin açıklaması
10.- Kahramanmaraş Milletvekili İmran
Kılıç’ın, Vakıflar Haftası ile Trafik Haftası’nı kutladığına ve “anlamak”,
“anlatmak”, “anlaşmak”, “anlaşılmak” kavramlarının çok önemli olduğuna ilişkin
açıklaması
11.- Bursa Milletvekili Nurhayat Altaca
Kayışoğlu’nun, son günlerde Gazi Mustafa Kemal Atatürk’e aşağılıkça
hakaretlerin yoğunlaştığına ve bunun en önemli sebebinin iktidarın yargıyı
siyasallaştırması olduğuna ilişkin açıklaması
12.- İstanbul Milletvekili Gülay
Yedekci’nin, hukukun üstünlüğü için mücadele edilmesinin şart olduğuna ilişkin
açıklaması
13.- İstanbul Milletvekili Onursal
Adıgüzel’in, 685 sayılı KHK’da kurulacağı duyurulan OHAL inceleme komisyonunun
aradan geçen dört aya rağmen neden hâlâ faaliyete geçirilmediğini öğrenmek istediğine
ilişkin açıklaması
14.- Kayseri Milletvekili Çetin Arık’ın,
son dönemde Gazi Mustafa Kemal Atatürk’e hakaret ederek bir yerlere yaranmak
isteyen sözde tarihçilerin türediğine ilişkin açıklaması
15.- İstanbul Milletvekili Mahmut Tanal’ın,
aylardır atama bekleyen ziraat mühendislerine, gıda mühendislerine ve su
ürünleri mühendislerine müjdeli bir haber verilmesini beklediğine ilişkin
açıklaması
16.- Balıkesir Milletvekili Mehmet Tüm’ün,
Deniz Gezmiş, Yusuf Aslan, Hüseyin İnan’ın 6 Mayıs 1972’de idam edildikleri
tarihten bugüne birçok hükûmet değişmesine rağmen siyasal anlayışın değişmediğine
ilişkin açıklaması
17.- Samsun Milletvekili Erhan Usta’nın,
Doğu Türkistan davasında Hükûmetin duyarlı olmasını talep ettiğine, 9 Mayıs
Avrupa Günü’ne, 6-12 Mayıs Kan Haftası ile 10-16 Mayıs Engelliler Haftası’na
ilişkin açıklaması
18.- İstanbul Milletvekili Filiz
Kerestecioğlu Demir’in, bu Meclisin, milletvekillerinin dokunulmazlığını
kaldıran ve halkın iradesini yok sayan bir Parlamento olarak tarihe geçeceğine,
Diyarbakır Milletvekili Nursel Aydoğan’ın milletvekilliğinin düşürülmesiyle
ilgili fezlekenin okunmaması gerektiğine ilişkin açıklaması
19.- Manisa Milletvekili Özgür Özel’in, bir
televizyon kanalında Atatürk’e yapılmış hakaretler karşısında Türkiye Büyük
Millet Meclisi Başkanının bir tavır alması gerektiğine, 9 Mayıs 1935 Cumhuriyet
Halk Partisinin isminde “fırka” yerine “parti” kelimesi kullanılmasının yıl
dönümüne, KHK’yle mesleklerinden men edilen 2 öğretmenin açlık grevlerinin
62’nci gününde olduklarına ve bu konuda Başbakan ile ilgili bakanları
duyarlılığa davet ettiğine ve Diyarbakır Milletvekili Nursel Aydoğan hakkındaki
fezlekenin okunacak olmasının siyasi bir tutum olduğuna ilişkin açıklaması
20.- Muş Milletvekili Ahmet Yıldırım’ın,
Diyarbakır Milletvekili Nursel Aydoğan hakkında kesinleşen mahkeme kararına ve
iktidarın halkın iradesini siyasi kararla kaldıran bir noktaya düştüğüne
ilişkin açıklaması
21.- Hatay Milletvekili Hilmi Yarayıcı’nın,
KHK’yla görevlerine son verilen Nuriye Gülmen ile Semih Özakça’nın açlık
grevlerinin 62’nci gününde olduklarına ve kamuoyunu onlara destek olmaya çağırdığına
ilişkin açıklaması
22.- Edirne Milletvekili Okan Gaytancıoğlu’nun,
Çanakkale Milletvekili Ayhan Gider’in CHP grup önerisi üzerinde yaptığı konuşmasındaki
bazı ifadelerine ilişkin açıklaması
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Meclis çalışmalarında Anayasa ve İç Tüzük’ün esas alındığına, gelen
bir tezkereyi okumak durumunda olduklarına ve Gazi Mustafa Kemal’le ilgili
mesnetsiz ithamları ve hakaretleri kınadıklarına ilişkin konuşması




VII.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Adana Milletvekili Mevlüt
Karakaya’nın Kamu İktisadi Komisyonu üyeliğinden istifasına ilişkin önerge
yazısı (4/93)
2.- İstanbul Milletvekili Mustafa Sezgin
Tanrıkulu’nun, (2/70) esas numaralı Seçim Kanununda Değişiklik Yapılmasına Dair
Kanun Teklifi’nin doğrudan gündeme alınmasına ilişkin önergesi (4/94)
B) Meclis Araştırması Önergeleri
1.- Mersin Milletvekili Baki Şimşek ve 20
milletvekilinin, PKK’nın maddi kaynaklarının ve yapılan silah yardımlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/519)
2.- Antalya Milletvekili Ahmet Selim
Yurdakul ve 20 milletvekilinin, aile hekimlerinin nöbet sorununun araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/520)
3.- Adana Milletvekili Muharrem Varlı ve 21
milletvekilinin, tarımsal üretimde kullanılan gübre fiyatlarındaki artışların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/521)
C) Tezkereler
1.- Başbakanlığın, Diyarbakır Milletvekili
Nursel Aydoğan’ın Diyarbakır 2. Ağır Ceza Mahkemesinin 13/1/2017 tarihli ve E:
2014/153 ve K: 2017/15 sayılı Kararı’yla hapis cezasıyla cezalandırılması nedeniyle
Türkiye Cumhuriyeti Anayasası’nın 84’üncü maddesinin ikinci fıkrası uyarınca
milletvekilliğinin düşürülmesine ilişkin tezkeresi (3/1004)
2.- Başbakanlığın, (10/392) esas numaralı
Meclis Araştırması Komisyonu Başkanlığının süre uzatımına ilişkin tezkeresi
(3/1010)
VIII.- ÖNERİLER
A) Siyasi Parti Grubu Önerileri
1.- HDP Grubunun, 3/5/2017 tarihinde Grup
Başkan Vekili İstanbul Milletvekili Filiz Kerestecioğlu Demir ve Grup Başkan
Vekili Muş Milletvekili Ahmet Yıldırım tarafından, AKP Hükûmetinin yargıda
kadrolaşma ve yargıyı tahakküm altına alma iddialarının tüm boyutlarıyla
araştırılması amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak 9
Mayıs 2017 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi

2.- CHP Grubunun, 8/5/2017 tarihinde Grup
Başkan Vekili Ankara Milletvekili Levent Gök ile Edirne Milletvekili Okan
Gaytancıoğlu tarafından, sebze ve meyve fiyatlarındaki dalgalanmaların araştırılması
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak 9 Mayıs 2017 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
IX.- SÖZLÜ SORULAR VE CEVAPLARI
1.- Aydın Milletvekili Abdurrahman Öz'ün,
kamu personelinin hakları ile ilgili çalışmalara ilişkin Çalışma ve Sosyal
Güvenlik Bakanından sözlü soru önergesi (6/20) ve Gıda, Tarım ve Hayvancılık Bakanı
Faruk Çelik'in cevabı
2.- Karaman Milletvekili Recep Konuk'un,
hayvansal üretimin artırılması amacıyla geliştirilen projelere ilişkin sözlü
soru önergesi (6/29) ve Gıda, Tarım ve Hayvancılık Bakanı Faruk Çelik'in cevabı
3.- Karaman Milletvekili Recep Konuk'un,
organik tarımın geliştirilmesine yönelik çalışmalara ilişkin sözlü soru
önergesi (6/30) ve Gıda, Tarım ve Hayvancılık Bakanı Faruk Çelik'in cevabı
4.- Karaman Milletvekili Recep Konuk'un,
son on yılda toplulaştırılan tarım arazisi miktarına ilişkin sözlü soru
önergesi (6/31) ve Gıda, Tarım ve Hayvancılık Bakanı Faruk Çelik'in cevabı
5.- Bolu Milletvekili Ali Ercoşkun'un,
2002-2015 yılları arasında gerçekleşen tarımsal ihracata ilişkin sözlü soru
önergesi (6/32) ve Gıda, Tarım ve Hayvancılık Bakanı Faruk Çelik'in cevabı
6.- Bolu Milletvekili Ali Ercoşkun'un,
tarımsal desteklere ilişkin sözlü soru önergesi (6/33) ve Gıda, Tarım ve
Hayvancılık Bakanı Faruk Çelik'in cevabı
7.- Bolu Milletvekili Ali Ercoşkun'un,
2002-2015 yılları arasındaki tarımsal büyüme düzeyine ilişkin sözlü soru
önergesi (6/34) ve Gıda, Tarım ve Hayvancılık Bakanı Faruk Çelik'in cevabı
8.- Trabzon Milletvekili Haluk Pekşen'in,
ÇAYKUR yönetimindeki tasarruflara ilişkin Başbakandan sözlü soru önergesi
(6/67) ve Gıda, Tarım ve Hayvancılık Bakanı Faruk Çelik'in cevabı
9.- Balıkesir Milletvekili İsmail Ok'un, et
ithalatına ve et üretimine yönelik teşviklere ilişkin sözlü soru önergesi
(6/84) ve Gıda, Tarım ve Hayvancılık Bakanı Faruk Çelik'in cevabı
10.- Balıkesir Milletvekili İsmail Ok'un,
Balıkesir'de kurulan bir tesisin tarım arazilerine olası etkilerine ilişkin
sözlü soru önergesi (6/101) ve Gıda, Tarım ve Hayvancılık Bakanı Faruk Çelik'in
cevabı
11.- Balıkesir Milletvekili İsmail Ok'un,
son yıllarda tarım arazilerinde meydana gelen azalmalara ilişkin sözlü soru
önergesi (6/102) ve Gıda, Tarım ve Hayvancılık Bakanı Faruk Çelik'in cevabı
12.- Niğde Milletvekili Ömer Fethi
Gürer'in, ekmek üretimine yönelik kontrollere ilişkin sözlü soru önergesi
(6/112) ve Gıda, Tarım ve Hayvancılık Bakanı Faruk Çelik'in cevabı
13.- Balıkesir Milletvekili İsmail Ok'un,
buğday üretimine yönelik desteklere ilişkin sözlü soru önergesi (6/113) ve
Gıda, Tarım ve Hayvancılık Bakanı Faruk Çelik'in cevabı
14.- Niğde Milletvekili Ömer Fethi
Gürer'in, gıda güvenilirliğine ilişkin sözlü soru önergesi (6/150) ve Gıda,
Tarım ve Hayvancılık Bakanı Faruk Çelik'in cevabı
15.- Niğde Milletvekili Ömer Fethi
Gürer'in, gıda hijyeni ve güvenilirliği konusunda tüketici duyarlılığının
artırılmasına ilişkin sözlü soru önergesi (6/151) ve Gıda, Tarım ve Hayvancılık
Bakanı Faruk Çelik'in cevabı
16.- Balıkesir Milletvekili İsmail Ok'un,
tarımsal desteklemelerle ilgili etki analizi yapılıp yapılmadığına ilişkin
sözlü soru önergesi (6/159) ve Gıda, Tarım ve Hayvancılık Bakanı Faruk Çelik'in
cevabı
17.- Balıkesir Milletvekili İsmail Ok'un,
2010 yılında genel tarım sayımı yapılmamış olmasına ilişkin sözlü soru önergesi
(6/160) ve Gıda, Tarım ve Hayvancılık Bakanı Faruk Çelik'in cevabı
18.- Niğde Milletvekili Ömer Fethi
Gürer'in, Niğde'deki fasulye üreticilerinin mağduriyetine ilişkin sözlü soru
önergesi (6/164) ve Gıda, Tarım ve Hayvancılık Bakanı Faruk Çelik'in cevabı
19.- Niğde Milletvekili Ömer Fethi
Gürer'in, Niğde'de uygulanan arazi toplulaştırmalarına ilişkin sözlü soru
önergesi (6/177) ve Gıda, Tarım ve Hayvancılık Bakanı Faruk Çelik'in cevabı
20.- Muş Milletvekili Ahmet Yıldırım'ın,
güneş enerjisi santrali yapımı nedeniyle zarar gören tarım arazilerine ilişkin
sözlü soru önergesi (6/211) ve Gıda, Tarım ve Hayvancılık Bakanı Faruk Çelik'in
cevabı
21.- Balıkesir Milletvekili İsmail Ok'un,
şap hastalığına karşı alınan önlemlere ilişkin sözlü soru önergesi (6/214) ve
Gıda, Tarım ve Hayvancılık Bakanı Faruk Çelik'in cevabı
22.- Balıkesir Milletvekili Ahmet Akın'ın,
Okul Sütü Projesi'ne ve süt tüketiminin artırılmasına yönelik çalışmalara
ilişkin sözlü soru önergesi (6/257) ve Gıda, Tarım ve Hayvancılık Bakanı Faruk
Çelik'in cevabı
23.- Balıkesir Milletvekili İsmail Ok'un,
yem ve gübredeki KDV indiriminin fiyatlara yansımamasına ilişkin sözlü soru
önergesi (6/283) ve Gıda, Tarım ve Hayvancılık Bakanı Faruk Çelik'in cevabı
24.- Balıkesir Milletvekili İsmail Ok'un,
süt üreticilerinin sattıkları süt karşılığında yem almaya zorlandıkları
iddiasına ilişkin sözlü soru önergesi (6/290) ve Gıda, Tarım ve Hayvancılık
Bakanı Faruk Çelik'in cevabı
25.- Balıkesir Milletvekili İsmail Ok'un,
hayvancılık destekleme ödemelerine ve TÜRKVET bilgi sistemine ilişkin sözlü
soru önergesi (6/291) ve Gıda, Tarım ve Hayvancılık Bakanı Faruk Çelik'in
cevabı
26.- Balıkesir Milletvekili İsmail Ok'un,
şeker pancarı üreticilerinin sorunlarına ilişkin sözlü soru önergesi (6/300) ve
Gıda, Tarım ve Hayvancılık Bakanı Faruk Çelik'in cevabı
27.- Balıkesir Milletvekili İsmail Ok'un,
nişasta bazlı şeker üretim kotasının artırılmasına ilişkin sözlü soru önergesi
(6/301) ve Gıda, Tarım ve Hayvancılık Bakanı Faruk Çelik'in cevabı
28.- Balıkesir Milletvekili İsmail Ok'un,
şeker pancarı üreticilerinin desteklenmesine ilişkin sözlü soru önergesi
(6/302) ve Gıda, Tarım ve Hayvancılık Bakanı Faruk Çelik'in cevabı
29.- Balıkesir Milletvekili İsmail Ok'un,
şeker fabrikalarının üretim ve personel durumuna ilişkin sözlü soru önergesi
(6/303) ve Gıda, Tarım ve Hayvancılık Bakanı Faruk Çelik'in cevabı
30.- Balıkesir Milletvekili İsmail Ok'un, Mera
Yönetmeliği'nde yapılan bir değişikliğe ve imara açılan mera alanlarına ilişkin
sözlü soru önergesi (6/310) ve Gıda, Tarım ve Hayvancılık Bakanı Faruk Çelik'in
cevabı
31.- Balıkesir Milletvekili İsmail Ok'un,
hayvancılıkla uğraşan vatandaşların su borçlarına ilişkin sözlü soru önergesi
(6/326) ve Gıda, Tarım ve Hayvancılık Bakanı Faruk Çelik'in cevabı
32.- Balıkesir Milletvekili İsmail Ok'un,
şeker ithalatına ilişkin sözlü soru önergesi (6/327) ve Gıda, Tarım ve
Hayvancılık Bakanı Faruk Çelik'in cevabı
33.- Balıkesir Milletvekili İsmail Ok'un,
hayvancılıkla uğraşan vatandaşların sorunlarına ilişkin sözlü soru önergesi
(6/328) ve Gıda, Tarım ve Hayvancılık Bakanı Faruk Çelik'in cevabı
34.- Balıkesir Milletvekili İsmail Ok'un,
hibe desteği vaadi ile dolandırılan çiftçilere ve bu konuda alınan önlemlere
ilişkin sözlü soru önergesi (6/329) ve Gıda, Tarım ve Hayvancılık Bakanı Faruk
Çelik'in cevabı
35.- Balıkesir Milletvekili İsmail Ok'un,
tarımda enerji kullanımına ve enerji verimliliğini sağlamaya yönelik çalışmalara
ilişkin sözlü soru önergesi (6/330) ve Gıda, Tarım ve Hayvancılık Bakanı Faruk
Çelik'in cevabı
36.- Balıkesir Milletvekili İsmail Ok'un,
hayvancılık sektöründe yaşanan dolandırıcılık vakalarına ilişkin sözlü soru
önergesi (6/331) ve Gıda, Tarım ve Hayvancılık Bakanı Faruk Çelik'in cevabı
37.- Niğde Milletvekili Ömer Fethi
Gürer'in, Niğde ilinde tarımsal tahmin ve erken uyarı istasyonu kurulmasına
ilişkin sözlü soru önergesi (6/341) ve Gıda, Tarım ve Hayvancılık Bakanı Faruk
Çelik'in cevabı
38.- Niğde Milletvekili Ömer Fethi
Gürer'in, bazı tarımsal ürünlerdeki fiyat artışına ilişkin sözlü soru önergesi
(6/344) ve Gıda, Tarım ve Hayvancılık Bakanı Faruk Çelik'in cevabı
39.- Niğde Milletvekili Ömer Fethi
Gürer'in, Niğde'nin Avrupa Birliği Kırsal Kalkınma Programı kapsamına
alınmamasına ilişkin sözlü soru önergesi (6/345) ve Gıda, Tarım ve Hayvancılık
Bakanı Faruk Çelik'in cevabı
40.- Niğde Milletvekili Ömer Fethi
Gürer'in, Niğde'de yeni mera alanları oluşturulması çalışmalarına ilişkin sözlü
soru önergesi (6/353) ve Gıda, Tarım ve Hayvancılık Bakanı Faruk Çelik'in
cevabı
41.- Niğde Milletvekili Ömer Fethi
Gürer'in, organik ürün belgesi alan firmalara yönelik denetimlere ilişkin sözlü
soru önergesi (6/365) ve Gıda, Tarım ve Hayvancılık Bakanı Faruk Çelik'in
cevabı
42.- Niğde Milletvekili Ömer Fethi
Gürer'in, Niğde'de elma ve diğer meyve ürünleri için paketleme ve depolama
tesisleri kurulmasına ilişkin sözlü soru önergesi (6/366) ve Gıda, Tarım ve
Hayvancılık Bakanı Faruk Çelik'in cevabı
43.- Niğde Milletvekili Ömer Fethi
Gürer'in, Niğde'de patatese eşdeğer ve iklim yapısına uygun alternatif
ürünlerin ekiminin özendirilmesi çalışmalarına ilişkin sözlü soru önergesi
(6/367) ve Gıda, Tarım ve Hayvancılık Bakanı Faruk Çelik'in cevabı
44.- Niğde Milletvekili Ömer Fethi
Gürer'in, Niğde'de toprak ve yaprak analizi yapılabilen laboratuvarlara yönelik
desteklere ilişkin sözlü soru önergesi (6/369) ve Gıda, Tarım ve Hayvancılık
Bakanı Faruk Çelik'in cevabı
45.- Niğde Milletvekili Ömer Fethi
Gürer'in, Niğde'de seracılığın geliştirilmesine yönelik çalışmalara ilişkin
sözlü soru önergesi (6/372) ve Gıda, Tarım ve Hayvancılık Bakanı Faruk Çelik'in
cevabı
46.- Niğde Milletvekili Ömer Fethi
Gürer'in, Niğde Narlıgöl'de seracılık ihtisas organize sanayi bölgesi kurulması
talebine ilişkin sözlü soru önergesi (6/391) ve Gıda, Tarım ve Hayvancılık
Bakanı Faruk Çelik'in cevabı
47.- Niğde Milletvekili Ömer Fethi
Gürer'in, soğuk hava ve don olaylarından etkilenen üreticilerin zararlarının
karşılanmasına yönelik çalışmalara ilişkin sözlü soru önergesi (6/405) ve Gıda,
Tarım ve Hayvancılık Bakanı Faruk Çelik'in cevabı
48.- Niğde Milletvekili Ömer Fethi
Gürer'in, üreticilerin doğal afetlerden korunmasına yönelik çalışmalara ilişkin
sözlü soru önergesi (6/406) ve Gıda, Tarım ve Hayvancılık Bakanı Faruk Çelik'in
cevabı
49.- Niğde Milletvekili Ömer Fethi
Gürer'in, Niğde'de don olaylarından etkilenen üreticilerin kredi borçlarının
ertelenmesine yönelik çalışmalara ilişkin sözlü soru önergesi (6/407) ve Gıda,
Tarım ve Hayvancılık Bakanı Faruk Çelik'in cevabı
50.- Niğde Milletvekili Ömer Fethi
Gürer'in, nişasta bazlı şeker üretim kotasının artırılmasına ilişkin sözlü soru
önergesi (6/411) ve Gıda, Tarım ve Hayvancılık Bakanı Faruk Çelik'in cevabı
51.- Niğde Milletvekili Ömer Fethi
Gürer'in, nişasta bazlı şeker üretim kotasının artırılmasına ilişkin sözlü soru
önergesi (6/434) ve Gıda, Tarım ve Hayvancılık Bakanı Faruk Çelik'in cevabı
52.- Niğde Milletvekili Ömer Fethi
Gürer'in, şeker pancarı üreticilerine ilişkin sözlü soru önergesi (6/435) ve Gıda,
Tarım ve Hayvancılık Bakanı Faruk Çelik'in cevabı
53.- Niğde Milletvekili Ömer Fethi
Gürer'in, Niğde'de don olaylarından etkilenen üreticilere yapılan ödemelerin
geri alınmasına ilişkin sözlü soru önergesi (6/438) ve Gıda, Tarım ve
Hayvancılık Bakanı Faruk Çelik'in cevabı
54.- Niğde Milletvekili Ömer Fethi
Gürer'in, Niğde'nin Çiftlik ilçesine bağlı bazı yerleşim yerlerinin afet
alacaklarının ödenmemesine ilişkin sözlü soru önergesi (6/439) ve Gıda, Tarım
ve Hayvancılık Bakanı Faruk Çelik'in cevabı
55.- Balıkesir Milletvekili Ahmet Akın'ın,
Balıkesir'de gıda güvenliğini sağlamaya yönelik olarak 2014 yılından itibaren
gerçekleştirilen kesimhane, kasap ve et satışı yapılan market denetimlerine
ilişkin sözlü soru önergesi (6/441) ve Gıda, Tarım ve Hayvancılık Bakanı Faruk
Çelik'in cevabı
56.- Niğde Milletvekili Ömer Fethi
Gürer'in, Niğde'de entegre bir patates işleme tesisi kurulmasına ve patates
üreticilerinin sorunlarına ilişkin sözlü soru önergesi (6/443) ve Gıda, Tarım
ve Hayvancılık Bakanı Faruk Çelik'in cevabı
57.- Niğde Milletvekili Ömer Fethi
Gürer'in, Nevşehir'de patates üretimi yapmak için bitki pasaportu sistemine
kayıt yaptıran çiftçilere ilişkin sözlü soru önergesi (6/453) ve Gıda, Tarım ve
Hayvancılık Bakanı Faruk Çelik'in cevabı
58.- Niğde Milletvekili Ömer Fethi
Gürer'in, mevsimsel değişimler ve küresel ısınmadan etkilenen hayvan ve bitki
türlerine ilişkin sözlü soru önergesi (6/454) ve Gıda, Tarım ve Hayvancılık
Bakanı Faruk Çelik'in cevabı
59.- Niğde Milletvekili Ömer Fethi
Gürer'in, Aksaray'da patates üretimi yapmak için bitki pasaportu sistemine
kayıt yaptıran çiftçilere ilişkin sözlü soru önergesi (6/455) ve Gıda, Tarım ve
Hayvancılık Bakanı Faruk Çelik'in cevabı
60.- Niğde Milletvekili Ömer Fethi
Gürer'in, Niğde'de patates üretimi yapmak için bitki pasaportu sistemine kayıt
yaptıran çiftçilere ilişkin sözlü soru önergesi (6/456) ve Gıda, Tarım ve
Hayvancılık Bakanı Faruk Çelik'in cevabı
61.- Niğde Milletvekili Ömer Fethi
Gürer'in, Bolkar Dağlarında bulunan bir karınca türüne ilişkin sözlü soru
önergesi (6/468) ve Gıda, Tarım ve Hayvancılık Bakanı Faruk Çelik'in cevabı
62.- Niğde Milletvekili Ömer Fethi
Gürer'in, Niğde ilindeki fasulye üreticilerinin sorunlarına ilişkin sözlü soru
önergesi (6/503) ve Gıda, Tarım ve Hayvancılık Bakanı Faruk Çelik'in cevabı
63.- Niğde Milletvekili Ömer Fethi
Gürer'in, patates üretiminde pazarlama sorunu yaşanmaması için alınan önlemlere
ilişkin sözlü soru önergesi (6/506) ve Gıda, Tarım ve Hayvancılık Bakanı Faruk
Çelik'in cevabı
64.- Konya Milletvekili Mustafa Hüsnü
Bozkurt'un, tarımsal sulama amaçlı elektrik kullanan abonelere devlet desteği
sağlanmasına ilişkin sözlü soru önergesi (6/544) ve Gıda, Tarım ve Hayvancılık
Bakanı Faruk Çelik'in cevabı
65.- Niğde Milletvekili Ömer Fethi
Gürer'in, pamuk üretimine ve pamuk üreticilerinin desteklenmesine ilişkin sözlü
soru önergesi (6/599) ve Gıda, Tarım ve Hayvancılık Bakanı Faruk Çelik'in
cevabı
66.- Niğde Milletvekili Ömer Fethi
Gürer'in, Tarım Sigortaları Kanunu kapsamında sigortalı olan çiftçi sayısına
ilişkin sözlü soru önergesi (6/600) ve Gıda, Tarım ve Hayvancılık Bakanı Faruk
Çelik'in cevabı
67.- Niğde Milletvekili Ömer Fethi
Gürer'in, Çiftçi Kayıt Sistemi ve tarımsal sigorta uygulamasının
yaygınlaştırılmasına ilişkin sözlü soru önergesi (6/601) ve Gıda, Tarım ve
Hayvancılık Bakanı Faruk Çelik'in cevabı
68.- Niğde Milletvekili Ömer Fethi
Gürer'in, tarımsal ürünlerin pazarlama sistemine ilişkin sözlü soru önergesi
(6/602) ve Gıda, Tarım ve Hayvancılık Bakanı Faruk Çelik'in cevabı
69.- Niğde Milletvekili Ömer Fethi
Gürer'in, Niğde'de tarımsal ürün işleme ve gıda sanayiine yönelik yatırımlara
ilişkin sözlü soru önergesi (6/621) ve Gıda, Tarım ve Hayvancılık Bakanı Faruk
Çelik'in cevabı
70.- Niğde Milletvekili Ömer Fethi
Gürer'in, tarım arazilerinin tarım dışı amaçlarla kullanımı nedeniyle uygulanan
yaptırımlara ilişkin sözlü soru önergesi (6/627) ve Gıda, Tarım ve Hayvancılık
Bakanı Faruk Çelik'in cevabı
71.- Niğde Milletvekili Ömer Fethi
Gürer'in, Niğde'nin tarım ve hayvancılıkta çevre illere sağlanan desteklerden yararlanamamasına
ilişkin sözlü soru önergesi (6/628) ve Gıda, Tarım ve Hayvancılık Bakanı Faruk
Çelik'in cevabı
72.- Mersin Milletvekili Serdal
Kuyucuoğlu'nun, Mersin'de kayıtlı çiftçi sayısında ve tarım alanlarının
kullanımında meydana gelen değişimlere ilişkin sözlü soru önergesi (6/631) ve
Gıda, Tarım ve Hayvancılık Bakanı Faruk Çelik'in cevabı
73.- Balıkesir Milletvekili Ahmet Akın'ın,
Balıkesir'de organik tarımın geliştirilmesine yönelik yürütülen çalışmalara
ilişkin sözlü soru önergesi (6/633) ve Gıda, Tarım ve Hayvancılık Bakanı Faruk
Çelik'in cevabı
74.- Niğde Milletvekili Ömer Fethi
Gürer'in, Niğde'nin Çamardı ilçesindeki elma üreticilerinin sorunlarına ilişkin
sözlü soru önergesi (6/635) ve Gıda, Tarım ve Hayvancılık Bakanı Faruk Çelik'in
cevabı
75.- Niğde Milletvekili Ömer Fethi
Gürer'in, Niğde'deki üreticilerin borçlarının ertelenmesi ve desteklenmesine
yönelik çalışmalara ilişkin sözlü soru önergesi (6/636) ve Gıda, Tarım ve
Hayvancılık Bakanı Faruk Çelik'in cevabı
76.- Niğde Milletvekili Ömer Fethi
Gürer'in, TİGEM aleyhine son dört yılda açılan iş kazası davalarına ilişkin
sözlü soru önergesi (6/641) ve Gıda, Tarım ve Hayvancılık Bakanı Faruk Çelik'in
cevabı
77.- Niğde Milletvekili Ömer Fethi
Gürer'in, TİGEM işletmelerinde taşeron işçi uygulamasına ilişkin sözlü soru
önergesi (6/642) ve Gıda, Tarım ve Hayvancılık Bakanı Faruk Çelik'in cevabı
78.- Niğde Milletvekili Ömer Fethi
Gürer'in, TİGEM'in son yıllarda artan sulama ve mekanizasyon yatırımlarına
rağmen buğday ve arpa üretiminin düşmesinin nedenlerine ilişkin sözlü soru
önergesi (6/643) ve Gıda, Tarım ve Hayvancılık Bakanı Faruk Çelik'in cevabı
79.- Niğde Milletvekili Ömer Fethi
Gürer'in, TİGEM işletmelerinde yapılan kütlü pamuk ve ayçiçeği üretimine
ilişkin sözlü soru önergesi (6/644) ve Gıda, Tarım ve Hayvancılık Bakanı Faruk
Çelik'in cevabı
80.- Niğde Milletvekili Ömer Fethi
Gürer'in, TİGEM işletmelerindeki buzağı ölüm oranlarına ilişkin sözlü soru
önergesi (6/645) ve Gıda, Tarım ve Hayvancılık Bakanı Faruk Çelik'in cevabı
81.- Niğde Milletvekili Ömer Fethi
Gürer'in, TİGEM'de son beş yılda yaşanan teknik personel istifalarına ilişkin
sözlü soru önergesi (6/646) ve Gıda, Tarım ve Hayvancılık Bakanı Faruk Çelik'in
cevabı
82.- Niğde Milletvekili Ömer Fethi
Gürer'in, 2014-2016 yılları arasında TİGEM'de meydana gelen iş kazalarına
ilişkin sözlü soru önergesi (6/647) ve Gıda, Tarım ve Hayvancılık Bakanı Faruk
Çelik'in cevabı
83.- Niğde Milletvekili Ömer Fethi
Gürer'in, TİGEM aleyhine son üç yılda damızlık hayvan ve tohumluk satışları
nedeniyle açılan davalara ilişkin sözlü soru önergesi (6/648) ve Gıda, Tarım ve
Hayvancılık Bakanı Faruk Çelik'in cevabı
84.- Niğde Milletvekili Ömer Fethi
Gürer'in, TİGEM'in endüstri ürünleri üretimindeki verimliliğinin artırılmasına
yönelik çalışmalara ilişkin sözlü soru önergesi (6/649) ve Gıda, Tarım ve
Hayvancılık Bakanı Faruk Çelik'in cevabı
85.- Niğde Milletvekili Ömer Fethi
Gürer'in, Genç Çiftçi Projesi kapsamında ithal edilen hayvanlara ilişkin sözlü
soru önergesi (6/661) ve Gıda, Tarım ve Hayvancılık Bakanı Faruk Çelik'in
cevabı
86.- Niğde Milletvekili Ömer Fethi
Gürer'in, Bakanlık ile bağlı kurum ve kuruluşlar bünyesinde görev yapan
müşavirlere ilişkin sözlü soru önergesi (6/703) ve Gıda, Tarım ve Hayvancılık
Bakanı Faruk Çelik'in cevabı
87.- Niğde Milletvekili Ömer Fethi
Gürer'in, Bakanlığa 2017 yılında alınacak personele ilişkin sözlü soru önergesi
(6/704) ve Gıda, Tarım ve Hayvancılık Bakanı Faruk Çelik'in cevabı
88.- Niğde Milletvekili Ömer Fethi
Gürer'in, AB İlerleme Raporu'nda veteriner hekimlik hizmetleri konusunda yer
alan bir öneri ile ilgili çalışmalara ilişkin sözlü soru önergesi (6/705) ve
Gıda, Tarım ve Hayvancılık Bakanı Faruk Çelik'in cevabı
89.- Niğde Milletvekili Ömer Fethi
Gürer'in, hayvancılık alanında AB kriterlerine uyum çalışmalarına ilişkin sözlü
soru önergesi (6/706) ve Gıda, Tarım ve Hayvancılık Bakanı Faruk Çelik'in
cevabı
90.- Niğde Milletvekili Ömer Fethi
Gürer'in, veteriner halk sağlığı faaliyetlerine ve arazi toplulaştırma
uygulamalarına ilişkin sözlü soru önergesi (6/707) ve Gıda, Tarım ve
Hayvancılık Bakanı Faruk Çelik'in cevabı
91.- Niğde Milletvekili Ömer Fethi
Gürer'in, veteriner hekimlerin sayısına ve veteriner hekimlik hizmetlerine
ilişkin sözlü soru önergesi (6/709) ve Gıda, Tarım ve Hayvancılık Bakanı Faruk
Çelik'in cevabı
92.- Niğde Milletvekili Ömer Fethi
Gürer'in, Niğde Patates Üretim Enstitüsünün patates konusunda tek tohum üretim
merkezi yapılmasına ilişkin sözlü soru önergesi (6/710) ve Gıda, Tarım ve
Hayvancılık Bakanı Faruk Çelik'in cevabı
93.- Niğde Milletvekili Ömer Fethi
Gürer'in, TİGEM ve Niğde Patates Üretim Enstitüsünün ortak projelerinin olup
olmadığına ilişkin sözlü soru önergesi (6/711) ve Gıda, Tarım ve Hayvancılık
Bakanı Faruk Çelik'in cevabı
94.- Niğde Milletvekili Ömer Fethi
Gürer'in, Uluslararası Cenevre Veteriner Hekimliği Anlaşmasına göre kamu
veteriner hekimliği örgütlenmesinin yeniden yapılandırılmasına yönelik bir
çalışma olup olmadığına ilişkin sözlü soru önergesi (6/718) ve Gıda, Tarım ve
Hayvancılık Bakanı Faruk Çelik'in cevabı
95.- Niğde Milletvekili Ömer Fethi
Gürer'in, Veteriner Hekimliğinde Uzmanlık Eğitimi Yönetmeliği Taslağı'na
ilişkin sözlü soru önergesi (6/719) ve Gıda, Tarım ve Hayvancılık Bakanı Faruk
Çelik'in cevabı
96.- Niğde Milletvekili Ömer Fethi
Gürer'in, veteriner hekimlerin maaşlarında düzenleme yapılmasına ilişkin sözlü
soru önergesi (6/720) ve Gıda, Tarım ve Hayvancılık Bakanı Faruk Çelik'in
cevabı
97.- Niğde Milletvekili Ömer Fethi
Gürer'in, TİGEM'in son üç yılda verimlilik açısından ülke ortalamasının altında
kaldığı ürünlere ilişkin sözlü soru önergesi (6/721) ve Gıda, Tarım ve
Hayvancılık Bakanı Faruk Çelik'in cevabı


X.- SEÇİMLER
A) Komisyonlarda Açık Bulunan Üyeliklere
Seçim
1.- Kadın Erkek Fırsat Eşitliği
Komisyonunda açık bulunan üyeliğe seçim
2.- Adalet Komisyonunda açık bulunan
üyeliğe seçim
3.- Avrupa Birliği Uyum Komisyonunda açık
bulunan üyeliğe seçim
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Gümrük ve Ticaret
Bakanlığı ile Azerbaycan Cumhuriyeti Devlet Gümrük İdaresi Arasında Gümrük Alanında
Ortak Komite Kurulmasına İlişkin Mutabakat Zaptının Onaylanmasının Uygun
Bulunduğuna Dair Kanun Tasarısı (1/684) ve Dışişleri Komisyonu Raporu (S.
Sayısı: 359)
2.- Türkiye Cumhuriyeti Çevre ve Orman
Bakanlığı ile Irak Cumhuriyeti Ulaştırma Bakanlığı Arasında Meteoroloji ve
Meteorolojik Araştırmalar Alanlarında Mutabakat Zaptının Onaylanmasının Uygun
Bulunduğuna Dair Kanun Tasarısı (1/606) ve Dışişleri Komisyonu Raporu’nun (S.
Sayısı: 358)
3.- Türkiye Cumhuriyeti Hükümeti ile
Romanya Hükümeti Arasında Meteoroloji ve Hidroloji Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı (1/696) ve Dışişleri
Komisyonu Raporu’nun (S. Sayısı: 362)
XII.- OYLAMALAR
1.- (Sıra Sayısı: 359) Türkiye Cumhuriyeti
Gümrük ve Ticaret Bakanlığı ile Azerbaycan Cumhuriyeti Devlet Gümrük İdaresi Arasında
Gümrük Alanında Ortak Komite Kurulmasına İlişkin Mutabakat Zaptının
Onaylanmasının Uygun Bulunduğuna Dair Kanun Tasarısı’nın oylaması
XIII.- YAZILI SORULAR VE CEVAPLARI
1.- Diyarbakır Milletvekili Altan Tan’ın,
yüksek yargı mensupları, bakanlıklar ve genel müdürlükler için tahsis edilen
makam araçlarına ilişkin sorusu ve Maliye Bakanı Naci Ağbal’ın cevabı (7/12406)
2.- İstanbul Milletvekili Mahmut Tanal’ın,
Suudi Arabistan’ın Riyad şehrinde bulunan 25 Türk vatandaşıyla ilgili iddiaya,
Libya’nın Misurata Limanı açıklarında Türk
Bayraklı bir geminin batması sonucu kaybolan iki vatandaşın arama kurtarma
çalışmalarına,
İlişkin soruları ve Dışişleri Bakanı Mevlüt
Çavuşoğlu’nun cevabı (7/12696), (7/12697)
3.- İstanbul Milletvekili Mustafa Sezgin
Tanrıkulu’nun, 2003-2017 yılları arasında görev yapan bakanlık müşavirlerine
ilişkin sorusu ve Ekonomi Bakanı Nihat Zeybekci’nin cevabı (7/12850)
4.- Antalya Milletvekili Çetin Osman
Budak’ın, TESKOMB’un esnaf ve sanatkarların kullandığı faizsiz 50 bin TL’lik
kredinin kefili olduğuna dair reklam filmine ilişkin sorusu ve Gümrük ve
Ticaret Bakanı Bülent Tüfenkci’nin cevabı (7/12866)
9 Mayıs 2017 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
-----0-----
BAŞKAN – Türkiye
Büyük Millet Meclisinin 89’uncu Birleşimini açıyorum.
III.- YOKLAMA
BAŞKAN
- Elektronik cihazla yoklama yapacağız. 
Yoklama
için üç dakika süre veriyorum ve yoklama işlemini başlatıyorum.
Pusula
veren sayın milletvekillerinin salonda beklemelerini istirham ediyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
yirmi dakika ara veriyorum.
Kapanma Saati: 15.06
İKİNCİ OTURUM
Açılma Saati: 15.28
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
-----0-----
BAŞKAN – Sayın milletvekilleri, Türkiye Büyük Millet Meclisinin 89’uncu Birleşiminin İkinci
Oturumunu açıyorum.
III.- YOKLAMA
BAŞKAN
– Açılışta yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım. 
Yoklama
için üç dakika süre veriyorum ve yoklama işlemini başlatıyorum.
Sayın
milletvekilleri, lütfen, pusula veren sayın üyelerimiz Genel Kuruldan
ayrılmasınlar. 
(Elektronik
cihazla yoklama yapıldı)
BAŞKAN
– Toplantı yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Yalnız,
sayın milletvekillerimizden ricamız, sayın konuşmacıları birazdan kürsüye davet
edeceğim, salonda derin bir uğultu var, lütfen konuşmacı arkadaşlarımızın
insicamını bozmayalım, ayakta da bekleme yapmayalım. 
Evet,
gündem dışı ilk söz, referandum sürecinde yaşanan sıkıntılar hakkında söz
isteyen Batman Milletvekili Ayşe Acar Başaran’a aittir. 
Sayın
Başaran, buyurun. (HDP sıralarından alkışlar)
Süreniz
beş dakikadır. 
Sayın
milletvekilleri, sayın konuşmacıyı kürsüye davet ettim, lütfen derin bir
sessizlik bekliyoruz. 
Teşekkür
ediyorum. 
Konuşmanızın
süresi beş dakikadır. 
Buyurun
Sayın Başaran. 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Batman Milletvekili Ayşe Acar
Başaran’ın, referandum sürecinde yaşanan sıkıntılara ilişkin gündem dışı
konuşması
AYŞE
ACAR BAŞARAN (Batman) – Sayın Başkan, değerli milletvekilleri; hepinizi
saygıyla selamlıyorum.
Ben
özellikle referandum süreci içerisinde gelişen olaylarla ilgili birkaç söz
söylemek için aslında burada söz almış bulunuyorum ama bu söze başlamadan önce,
6 Mayıs 1972 tarihinde yine burada, bu sıralardan ellerin kalkmasıyla beraber
katledilen Deniz’i, Yusuf’u, Hüseyin’i yani üç fidanı bugün burada saygı ve
minnetle anıyorum. Bu, Türkiye tarihi açısından bir kırılma noktasıydı, o
açıdan bence hepimizin tarihten ders alıp önümüzdeki süreçlere bakması
gerekiyor çünkü özellikle bizim 2016 yılında milletvekili arkadaşlarımızın
dokunulmazlığının kaldırılması da idam kararında bu Mecliste ellerin kalktığı
gibi yine aslında bir kırılma noktasıydı ve bu kırılma noktasıyla başlayan bir
sürecin bize getirdiği bir dönemdi referandum aslında çünkü biliyoruz ki
buradan defalarca, bu tasarıyı getirenler, referanduma bizi götüren bu anayasa
değişiklik tasarısını getirenler halkın talebi olduğunu, halkın yoğun isteği
olduğunu dile getirdiler ama referandum sonucunda da gördüğümüz kadarıyla
aslında bu, halkın bir talebi değildi, halka dayatılan bir sistemdi. Sonuçlar
bence bunu çok net ortaya çıkardı çünkü şöyle bir plan aslında başlatılmıştı:
Bir referandumla yeni bir sistem ama bu sistem demokratik değil ama bu sistem
ülkeyi ileriye götürecek bir sistem değil, bu sistem ülkeyi geri dönüşü olmayan
bir yola götürecek bir sistemdi ve bu sistemi getirirken ilk yapılması gereken
HDP’nin susturulması yani bu Türkiye’de aslında bu sistemin karşısına
alternatif getirebilecek, bu diktatöryal sistemin, bu bölen, toplumu
kutuplaştıran sistemin karşısında bir arada tutabilen, başka bir alternatifi
dile getiren HDP’nin önce susturulması gerekiyordu ve milletvekili dokunulmazlıkları
kaldırıldı. Bugün eş başkanlarımız Sayın Selahattin Demirtaş ve Figen Yüksekdağ
olmak üzere toplam 10 milletvekili arkadaşımız tutuklu ve biz günaşırı
tutuklamalara maruz kalıyoruz. Referandum süresi içerisinde de gözaltı ve
tutuklamalara maruz kaldık. Aslında bu referandum çalışması olarak yürütülen
bir gözaltı ve tutuklama furyasıydı çünkü bunun hukukla anlatılacak bir tarafı
yoktu.
Bakın,
bu süreç içerisinde arkadaşlarımız ifade bahanesiyle gözaltına alındılar ve
aslında oluşturulan mahkemeler aracılığıyla, bugün artık “AKP’nin mahkemeleri”
diyeceğimiz mahkemeler aracılığıyla arkadaşlarımız yargılandı ve Deniz
Gezmişlere yapılan gibi şu anda cezaevinde tutuluyorlar. Bunu çok net olarak
biz biliyoruz. 
Ve
yine bu referandum süreci içerisinde bütün medya bize kapatıldı, sürekli bir
şeytanlaştırma çabası içerisinde oldu. Toplum şöyle bölündü: “Hayır”a destek
olanlar yani teröristler… Artık ülkenin bu teröristlik tanımı o kadar
genişletildi ki “hayır” diyenler de terörist ilan edildi, bizim çalışma yapmamız
engellendi. Batman’da bizim propaganda yapan aracımız, araç şoförümüz
darbedildi silahla, yine bizim referandum şarkımız yasaklandı ve dediğim gibi,
il, ilçe yöneticilerimiz, belediyelerimiz sürekli bir hedef hâline getirildi.
Yine bu referandum çalışması olarak belediyelere kayyum atandı çünkü
belediyeler ve valilikler AKP’nin seçim strateji merkezleri hâline getirildi,
tarafsız ve bağımsız olması gereken vali ve kaymakamlar en iyi ihtimalle halkın
kulağına üfleyerek “Saflarınızı netleştirin, ayağınızı denk alın, kendinize
çekidüzen verin.” tehditlerine maruz kaldılar. Meydan meydan, esnaf esnaf,
valiler, kaymakamlar, jandarma, emniyet gezerek insanları “evet”e yönlendirmeye
çalıştılar. 
Yine
“hayır” diyecek olasılığı olan bütün herkes işlerinden aşlarından edildiler,
buna belediye çalışanları da dâhil. Bakın, bir köyde köy imamı Kürtçe hutbe
okuyor diye görevden alındı. Bu, topluma bir gözdağı vermekti. 
Yine,
seçim gününde burada özellikle Urfa’da yapılan hak ihlallerini biliyoruz; açık
oy kullanmalar, mühürsüz pusulaların kullandırılması, yine Batman’da bizim
müşahitlerimizin darbedilerek, dışarıya atılarak bütün pusulaların hepsine
“evet” oyunun basılması. 
Şimdi,
bu kadar hak ihlaliyle, bu kadar saldırı altında gelen bir sistemden hangimize
hayır gelecek? Hiçbirimize hayır gelmeyecek. Biliyoruz, söylediklerimizin
burada çok bir anlam ifade etmediğini çoğu zaman hissediyoruz ama bakın, bugün,
Deniz Gezmişlerin idamına onay verenlerin bırakın kendilerini, artık çocukları,
torunu olmaktan bile insanlar utanç duyuyor. Bir gün bu utancı siz de
kendinize, çocuklarınıza, torunlarınıza ve gelecek nesillere yaşatmayın. Bu
sistem ülkeyi bölen, parçalayan, bir arada yaşama ruhunu tamamen bitiren bir
sistemdir. Bence hâlâ geç değil, en kısa sürede bu yanlıştan vazgeçilmesi
gerekiyor diyorum.
Teşekkür
ederim. (HDP sıralarından alkışlar)
BAŞKAN
– Teşekkür ediyorum Sayın Başaran.
Gündem
dışı ikinci söz, Soma maden kazası hakkında söz isteyen Manisa Milletvekili
Mazlum Nurlu’ya aittir.
Buyurun
Sayın Nurlu. (CHP sıralarından alkışlar)
2.- Manisa Milletvekili Mazlum Nurlu’nun,
13 Mayıs 2014’te meydana gelen Soma maden kazasına ilişkin gündem dışı
konuşması
MAZLUM
NURLU (Manisa) – Sayın Başkan, değerli milletvekilleri; Soma maden faciasının
yıldönümü nedeniyle söz almış bulunuyorum. Genel Kurulu saygıyla selamlıyorum. 
13
Mayıs 2014… Türkiye’de en büyük iş cinayetinin yaşandığı Soma faciasının
üzerinden tam üç yıl geçti. Tarihe en kolay önlenebilir kaza olarak geçen bu
faciada 301 madencimiz şehit oldu. Maden şehitlerimize bir kez daha Allah’tan
rahmet diliyorum.
Hatırlarsak
bu kürsüden “Soma’da facia geliyor.” diye haykıran CHP Manisa
milletvekillerinin sesini kimse duymak istemedi. Ne Enerji Bakanlığı ne de
Türkiye Kömür İşletmeleri Genel Müdürlüğü iş güvenliği tedbirleri için üzerine
düşeni yapmadıkları gibi güvenli olmayan madenlerde üretim yapılmasına bile
bile göz yumdular. İşveren tarafından seçtirilen sendikacılar işçilerin can
güvenliği yerine kendi koltuklarını korumayı tercih ettiler. AKP’nin Manisa
mitinginde Soma’dan taşıdıkları sarı baretli maden işçilerini alanlara dizenler
kasıt derecesindeki ihmalleriyle 301 madencinin tabutunu da karşımıza dizdiler.

Değerli
milletvekilleri, bu acı sadece Soma’yı değil cenazelerin gittiği ülkenin dört
bir yanını da yakmıştır. Bu faciadan geriye kalanlar: 432 çocuk babasız kaldı,
255 kadın eşini kaybetti, yüzlerce ana baba acılar içinde evladını toprağa
verdi. Kazadan sağ kurtulan birlerce maden işçisi işsiz kaldı, açlığa mahkûm
edildi. En acısı ise babası madende ölen çocuklara gelen oyuncak hediyelere
özenen bir çocuğun madenci babasına “Baba, keşke sen de ölseydin bize de
oyuncak gönderirlerdi.” demesiydi.
Değerli
milletvekilleri, Soma faciasından ders aldık mı? Maalesef almadık. Soma’da,
Ermenek’te ölen madencilerin, İstanbul’da asansörle yere çakılan işçilerin,
Isparta’da, Manisa Gölmarmara’da trafik kazasında yaşamını kaybeden tarım
işçisi kadınların adalet önünde hesabı sorulmadığı için maalesef iş cinayetleri
hâlâ devam ediyor. Her yıl ortalama 1.800 işçi kazalarda yaşamını yitiriyor. 15
yaşında bir çocuk işçi 1 Mayıs İşçi Bayramı’nda asansör boşluğunda feci bir
şekilde can verdi, madenlerde ölümler hâlâ devam ediyor. 
Sayın
milletvekilleri, maden kazalarını araştırmak için 24’üncü Dönemde bir araştırma
komisyonu kurulmuştu; Soma Maden Kazalarını Araştırma Komisyonu. Soma’da
facianın yaşandığı maden ocağı başta olmak üzere birçok ilde madenler
incelemeye alındı. 1.256 sayfalık bir rapor hazırlandı, çözüm önerileri
sunuldu. 240 sayfası Cumhuriyet Halk Partisinin olmak üzere muhalefet
partileri, 380 sayfa muhalefet şerhi yazdı ancak nedense bu araştırma komisyonu
raporu Meclisin Genel Kurulunda bir türlü görüşülmedi. Tüm partilerin,
üniversitelerin, sivil toplum örgütlerinin ortaya koyduğu çözüm önerileri
raporun sonunda sadece birkaç sayfa olarak yer alabildi. Kazada sorumluluğu
olan, vebali olan kişiler ve kurumlar bu önerileri ciddiye bile almadılar. Ne
acıdır ki Soma maden faciasının ardından çıkarılan Madenlerde Uygulanacak İş
Güvenliği Yönetmeliği hükümlerinin uygulaması AKP eliyle 2020 yılına ertelendi.
Üç yıldır bitmeyen Soma davası arapsaçına dönmüş, mahkemeye baskı iddiaları hep
gündemde. Kazada sorumluluğu bulunanlara birileri koltuk çıkarken hiçbir kamu
görevlisi istifa etmedi, görevden alınmadı, hakkında soruşturma ve dava
açılmadı; şirket sahipleri ise suçu çalışanların üzerine yıkmak için dalavere
üstüne dalavere içinde.
Sayın
milletvekilleri, geriye tek suçlu kaldı, kazada ölen maden işçileri, gencecik
mühendisler, teknik elemanlar. 
Bu
facia sadece madenciliği değil Soma’nın ekonomisini de altüst etmiştir.
Ekonomisi ağırlıklı olarak madenciliğe dayalı Soma ilçemiz bunun acısını çok
çekti, hâlâ da çekmeye devam ediyor. 
Soma
maden faciasının 3’üncü yıl dönümünde Soma başta olmak üzere madenlerde,
inşaatlarda, fabrikalarda, yollarda iş cinayetlerinde yaşamını kaybeden,
acıları yüreğimizde yaşayan tüm işçilerimizi bir kez daha saygıyla, rahmetle
anıyorum. 
İş
kazalarının son bulması temennisiyle, bir avuç kömür için bir ömür veren
madencileri saygıyla, sevgiyle selamlıyorum. (CHP sıralarından alkışlar)
BAŞKAN
– Teşekkür ediyorum Sayın Nurlu. 
Gündem
dışı üçüncü söz, Karayolu Trafik Haftası münasebetiyle söz isteyen, Erzurum
Milletvekili Mustafa Ilıcalı’ya aittir. 
Sayın
Ilıcalı, buyurun. (AK PARTİ sıralarından alkışlar)
3.- Erzurum Milletvekili Mustafa
Ilıcalı’nın, Uluslararası Karayolu Güvenliği Trafik Haftası’na ilişkin gündem
dışı konuşması
MUSTAFA
ILICALI (Erzurum) – Değerli Başkan, değerli milletvekilleri; hepinizi
saygılarımla selamlıyorum. 
Bilindiği
gibi bu hafta Uluslararası Karayolu Güvenliği ve Trafik Haftası. Türkiye Büyük
Millet Meclisinde konunun önemine dikkat çekmek, bir farkındalık oluşturmaya
katkı sağlamak için söz aldım. Bana söz veren Başkanımıza teşekkür ediyorum.
Geçen yıl da önemli bir etkinlik yapmış, onda da Başkanımızın Başkanlığında
sivil toplumu, uzmanları, milletvekillerini bir araya getirmiştim. Mayıs ayının
ilk cumartesi Trafik Güvenliği Günü, hafta da Trafik Haftası. 
Durum
çok vahim yani. Buradan bazı rakamlar okuyacağım üzülerek: Dünya Sağlık Örgütü
verilerine göre üç dakikada 1 çocuk olmak üzere saatte 158 kişiyi, bir yılda
yaklaşık 1 milyon 250 bin kişiyi trafik kazasında kaybediyoruz. Ülkemizde 2016
yılında yaklaşık 413 bin kazada 7.500’e yakın vatandaşımız hayatını kaybetti,
300 bin yaralı var. Günde 20’nin üzerinde kişi hayatını kaybediyor. Buradan tüm
ölenlere Allah’tan rahmet dilerken Türkiye Büyük Millet Meclisinden de bazı
değerli milletvekillerimizden, rahmetli milletvekillerimizden bahsetmek
istiyorum: 1978 yılında Adalet Partisi Aydın Milletvekili Mutlu Menderes, 5
Şubat 1993’te Adnan Kahveci, 8 Eylül 1999’da Milliyetçi Hareket Partisi Kütahya
Milletvekili Kadir Görmez, Fazilet Partisi Gaziantep Milletvekili Mehmet Bedri
İncetahtacı, Cumhuriyet Halk Partisi Konya Milletvekili Nezir Büyükcengiz ve en
son -yani çok var- eski bakanlarımızdan Mustafa Taşar. 
Peki
nedir sorun? Baktığımız zaman, yüzde 98 insan hatası olduğunu görüyoruz bu
kazalarda. İnsan nasıl oluyor trafikte? Sürücü, yolcu, yaya. Yüzde 98. En
kolayı ne? Bu insan hatasını azaltmak. Peki bunun için ne yapabiliriz? Üç tane
çok önemli başlık var, bir: Sürekli denetim yapmamız lazım, yani 7/24 sürücüler
bilecek ki “Biz denetim altındayız.” Bu manada da, bu kadar ilerlemiş
teknolojik imkânlar varken, yeni nesil teknolojiler varken muhakkak bunun
denetimini –Emniyet Genel Müdürlüğümüzün de bu yönde çalışmaları var-
yapabiliriz. 
İkincisi:
insanlar üzerinde kalıcı bir eğitim, kalıcı bir bilinç oluşturmamız lazım.
Maalesef, bu kadar kaza olduğu hâlde hiç umursamıyoruz, emniyet kemeri
takmıyoruz, aşırı hız yapıyoruz. Mesela, kazaların en büyük nedeni, yüzde
50’den fazlası aşırı hız. Şuraya bir bakın, 110 kilometre hızda sanki 15’inci
kattan atlıyorsunuz açığa çıkan enerji açısından. İnsan 15’inci kattan atlar
mı? Ama gaza basıyoruz. Bu en önemli neden.
Önemli
bir başka neden: Kafa kafaya çarpışmalar. Allah’tan son zamanlarda bölünmüş
yolların 25 bin kilometreye ulaşmasıyla beraber, uluslararası bir trafik
verisine göre ölümlü kazalar yüzde 62 azalmış vaziyette. Emniyet kemeri takmıyoruz;
yorgun, alkollü direksiyon başına geçiyoruz. 
Şimdi,
bunun için de, bu kadar, otuz beş senesini bu işe vermiş bir milletvekili, daha
önce bir üniversite hocası olarak ve konunun mağduru bir ailenin mensubu
olarak, 3 trafik kazasında 5 yakınını kaybetmiş bir kişi olarak buradan değerli
iktidar ve muhalefet partilerine diyorum ki: Bizim birlikte yapacağımız önemli
işler var. Neydi? Denetim ve kalıcı eğitim, bilinç. Bu manada, yeni
teknolojileri, bu sistemleri ele alacak muhakkak bir trafik yasasını bugün
Türkiye Büyük Millet Meclisinden geçirmemiz lazım. Emniyet Genel Müdürlüğümüz
bu manada önemli çalışmalar yapıyor. Buradan da Emniyet Genel Müdürlüğümüzün
trafikten sorumlu Genel Müdür Yardımcısı Mehmet Akdeniz’e teşekkürleri de bir
borç biliyorum. Bakın, bizim üniversite olarak teklif ettiğimiz ve Efkan Ala
Bey zamanında büyük ilgi gören projemizle ilgili olarak -bugün de Sayın
Süleyman Soylu Bakanlığında- Emniyetimiz ile üniversite arasında iki hafta önce
protokol imzalandı. İsmi, İUS dediğimiz İnteraktif Uyarı Sistemi. Yoldaki
hatayı, hava durumundan dolayı yoldaki olumsuzluğu, herhangi bir kaza olduğu
zaman kazayı sürücüye -bugün çok kolay, teknoloji çok ilerledi- bunu
bildiriyoruz; ondan sonra da en fazla kaza nedeni olan hız konusunda da İnteraktif
Denetim Sistemiyle hızı sürekli, 7/24 ölçüyoruz. Birincide uyarı veriyoruz,
ikincide uyarı veriyoruz, üçüncüde istersek ceza yazabiliriz, e-tebligat
yoluyla ceza gönderebiliriz. Burada yani bütün bunları yapmak o kadar kolay ki.

(Mikrofon
otomatik cihaz tarafından kapatıldı) 
MUSTAFA
ILICALI (Devamla) – Başkanım, biraz daha… Bir dakika olur mu? Bu kadar önemli
konu…
MAHMUT
TANAL (İstanbul) – Verin efendim, iki dakika da verin, kamu düzeni açısından,
kamu yararı açısından faydalı. 
MUSTAFA
ILICALI (Devamla) – Allah razı olsun, çok teşekkür ederim.
BAŞKAN
– Bir dakika yerinizden veririm, siz burada bitirin olmazsa.
MUSTAFA
ILICALI (Devamla) – Bir cümleyle bağlayayım. 
BAŞKAN
– Tamam, tamamlayın lütfen, açıyorum.
MUSTAFA
ILICALI (Devamla) – Şu anda açık ve net olarak büyük bir sorumluluk; otuz beş
yıllık bir hocalık… 
ÖMER
FETHİ GÜRER (Niğde) – Üniversitelerde trafik kürsüsü kurulsun Hocam.
MUSTAFA
ILICALI (Devamla) – Mecliste, burada biliyorum ki ana muhalefetin, muhalefet
partilerinin hassasiyeti var. Bu kadar yakınlarımızı kaybetmişiz, vekillerimizi
kaybetmişiz. Gelin, burada yapacağımız teknolojik projelere, bunlara bağlı
olarak çıkaracağımız yasaya hep beraber destek verelim. Bir can kurtarsak ne
kadar önemli. Bunları yapabileceğimizi biliyoruz. Niye bu konuda da, bu
istatistiklerde de Avrupa’daki diğer ülkelere göre geride kalalım? Birçok
konuda, teknolojide sollamışız gitmişiz, yeni nesil teknolojileri en iyi
şekilde kullanan ülkelerden biriyiz, bunu trafikte uygulayalım diyorum.
Bana
bir dakika da fazla süre verdiğiniz için, destek verdiğiniz için sizlere
teşekkür ediyorum. 
Kazasız,
güvenli, düzenli seyahatler diliyor, saygılar sunuyorum. (AK PARTİ ve CHP
sıralarından alkışlar) 
BAŞKAN
– Teşekkür ediyorum Sayın Ilıcalı. 
Şimdi
sisteme giren sayın milletvekilleri var. İç Tüzük 60’a göre ilk on beş kişiye
birer dakika süreyle söz vereceğim. 
Sayın
Atıcı, buyurun.
V.- AÇIKLAMALAR
1.- Mersin Milletvekili Aytuğ Atıcı’nın,
haksız, hukuksuz ve insanlık dışı bir şekilde ihraç edilen pek çok kamu
görevlisinden 2’sinin açlık grevinde olduğuna, keyfî ve hukuksuz işten atmalara
son verilmesi gerektiğine ilişkin açıklaması
AYTUĞ
ATICI (Mersin) – Teşekkürler Sayın Başkan.
Değerli
arkadaşlar, AKP döneminde hak arayanlar hukuktan ümidini kesme noktasına
geldiler. Haksız, hukuksuz ve insanlık dışı bir şekilde ihraç edilen pek çok
kamu görevlisinden 2’si bedenlerini ölüme yatırdılar; akademisyen Nuriye Gülmen
ve öğretmen Semih Özakça. Bu insanlar “Canımızı veririz, hakkımızı yedirmeyiz,
hukuksuzluğa boyun eğmeyiz.” diyerek yüz seksen gündür oturma eylemi, altmış
iki gündür açlık grevi yapıyorlar. Talepleri çok net ve haklı: Bir, olağanüstü
hâl uygulaması kaldırılsın; iki, işten atılan ve açığa alınan devrimci,
demokrat ve masum kamu emekçileri iade edilsin; üç, keyfî ve hukuksuz işten
atmalara son verilsin.
Bir
hekim olarak uyarıyorum, açlık grevi bu aşamadan sonra ölüme veya kalıcı hasara
neden olabilir. Haklı talepler derhâl dikkate alınmalı ve bu açlık grevleri
sona erdirilmelidir.
Teşekkür
ediyorum.
BAŞKAN
- Sayın Özdemir…
2.- İstanbul Milletvekili Sibel Özdemir’in,
9 Mayıs Avrupa Günü’ne ve Türkiye’nin Avrupa Birliği ulusal stratejik hedefinin
kısa vadeli iç politikalara ve kişisel siyasal çıkarlara malzeme edilmesine son
verilmesi gerektiğine ilişkin açıklaması
SİBEL ÖZDEMİR (İstanbul) – Teşekkür ederim Sayın
Başkan.
Bugün, Avrupa Birliğinin kuruluşunun temeli olan 9
Mayıs 1950 tarihli Schuman Deklarasyonu’nun 67’nci yıl dönümü nedeniyle 9 Mayıs
Avrupa Günü olarak kutlanmaktadır. Ancak Avrupa Birliği resmî adayı olan ülkemizde
Avrupa bütünleşme hedefimizin gerektirdiği uyumlaştırma ve reformların
kesintiye uğraması; ülkemizde demokrasi, hukukun üstünlüğü, temel hak ve
özgürlükler, akademik ve basın özgürlüğü alanlarındaki geriye gidişler
nedeniyle evrensel Avrupa değerlerinden hızla uzaklaşmaktayız. Türkiye'nin
Avrupa Birliği ulusal stratejik hedefinin kısa vadeli iç politikalara ve
kişisel siyasal çıkarlara malzeme edilmesine son verilmelidir. Avrupa’yla
bütünleşmemizin gereği demokratik işleyen bağımsız kurumlarımızı ve güçlü
parlamenter sistemi tekrar inşa etme yolunda bir kez daha çağrıda bulunuyorum.
Teşekkür ederim.
BAŞKAN – Sayın Gürer…
3.- Niğde Milletvekili Ömer Fethi Gürer’in,
bazı bölgelerde hava sıcaklığının mevsim normallerinin altında olması nedeniyle
çiçek açan meyve ağaçlarının don ve doludan önemli ölçüde zarar gördüğüne ve
Hükûmetin üreticilerin mağduriyetini bir an önce gidermesi gerektiğine ilişkin
açıklaması
ÖMER
FETHİ GÜRER (Niğde) – Teşekkür ederim Sayın Başkan.
Bazı
bölgelerimizde hava sıcaklığının mevsim normallerinin altında olması nedeniyle
çiçek açan meyve ağaçları don ve doludan önemli ölçüde zarar görmüştür.
Niğde’de elma ve kayısıda yüzde 90’lara varan zararlar oluşmuştur. 90 bin dekar
meyve bahçesi dondan direkt etkilenmiştir. Tek geçim kaynağı olan bahçecilik
yapan mağdur üreticinin zarar tespiti bazı bölgelerde yapılmaktadır. Bir an
önce üreticilerin ürün kaybı üzerinden destek sağlanmalıdır, borçları
ötelenmelidir. Niğde Bor, Çamardı, Altunhisar ve Ulukışla’da dolu ve dondan
etkilenen bahçelerde ürün zarar gördüyse Çiftçi Kayıt Sistemi ve TARSİM’e dâhil
olmayanlara da destek sağlanmalıdır. Erken uyarı sistemleri ve üretici
bilinçlendirme eksiklikleri bu mağduriyetlerin oluşumunda bir nedendir. Hükûmet
üreticilerin mağduriyetini bir an önce gidermelidir.
BAŞKAN
– Sayın Cora…
4.- Trabzon Milletvekili Salih Cora’nın,
Vakıflar Haftası’nı kutladığına ilişkin açıklaması
SALİH
CORA (Trabzon) – Sayın Başkan, değerli milletvekilleri; vakıflar, insanların
sahip oldukları mülklerini, gayrimenkullerini kendi istekleriyle ve bilabedel
sonsuza dek sürecek bir hizmete bağışlamalarını sağlayan önemli müesseselerdir.
Tarihimiz, insanı, hayvanatı, tabiatı muhafaza eden, onları düşünen, estetik ve
diğer duyguların tecessüm ettiği onlarca vakıf eseriyle doludur. Ecdadımızın
kurmuş olduğu bu hayır mekanizmalarını yaşatmak maksadıyla AK PARTİ iktidarı
döneminde birçok vakıf, abide eseri ihya edilmiştir, muhtaçlara ve öğrencilere
yardımlar yapılmıştır. Kültür varlıklarının gelecek nesillere aktarılmasıyla
ilgili olarak yurt içi ve yurt dışı faaliyetler sürdürülmekte, birçok eserin
bilimsel veriler ışığında orijinali muhafaza edilerek restorasyonu
tamamlanmaktadır.
Bu
vesileyle, kazanımlarını insanlığa vakfeden hayır sahiplerinin ruhlarının şad
olmasını diliyor, vakıf şuurunun güçlenmesi temennisi dileğiyle Vakıflar
Haftası’nı kutluyorum.
BAŞKAN
– Sayın Bakan...
5.- İzmir Milletvekili Murat Bakan’ın,
bilgiye erişimin bir insan hakkı olduğuna ve Wikipedia’ya konulan engellemenin
kaldırılması için gerekli adımların atılması gerektiğine ilişkin açıklaması
MURAT
BAKAN (İzmir) – Sayın Başkan, değerli milletvekilleri; 29 Nisan Cumartesi günü
Bilgi Teknolojileri Kurumu Türkiye’de Wikipeda’ya engelleme koydu. Wikipeda,
yüzlerce dilde yayın yapan, küresel, tarafsız ve güvenilir bir bilgi
kaynağıdır. Engellemenin devam etmesi durumunda milyonlarca Türk bilgiye
erişememiş olacaktır. Bu ceza, gönüllü bir kuruluş olan Wikipeda’ya değil,
bilgiye erişimi engellenen Türk halkına verilmiştir. Bazı bilgiler bizi
rahatsız edebilir ancak bu topyekûn bir engelleme şeklinde olmamalıdır. En kısa
zamanda bu engellemenin kaldırılması için gerekli adımlar atılmalıdır. Hükûmete
sesleniyorum: Bilgiye erişim bir insan hakkıdır, Türk halkını bundan mahrum
etmeye kimsenin hakkı yoktur.
BAŞKAN
– Sayın Yalım...
6.- Uşak Milletvekili Özkan Yalım’ın, 9
Mayıs Avrupa Günü’nü kutladığına ve 1 Temmuz 2016’da açılan Osman Gazi
Köprüsü’nün ilk altı aylık periyodunda kaç adet aracın geçiş yaptığını öğrenmek
istediğine ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Bugün
9 Mayıs Avrupa Günü, bundan dolayı Avrupa Günü’nü kutluyorum. Ve aynı zamanda,
biraz önce değerli arkadaşımızın konuşma yaptığı üzere, Karayolu Trafik
Haftası’nı da aynı şekilde kutluyorum.
Bu
arada Sayın Ulaştırma Bakanımıza defalarca soru önergesi vermeme ve soru
sormama rağmen hâlâ bir cevap alamadım. 1 Temmuz 2016’da açılan Osmangazi
Köprüsü’nün ilk altı aylık periyodunda yani 31 Temmuz 2016 ile 31 Aralık 2016
tarihleri arasında kaç adet araç geçiş yapmıştır? Bu konuyla ilgili gereken
bilgiyi de rica ediyorum.
Teşekkür
ederim.
BAŞKAN
– Sayın Arslan...
7.- Denizli Milletvekili Kazım Arslan’ın,
yasanın yürürlüğe girmesine rağmen otuz yıl üzerinden emekli olanlara fazla
çalışma ikramiyelerinin neden ödenmediğini, aynı şartlarda emekli olan
memurlara farklı emekli ikramiyesi verilmesinin nedenini ve ne zaman öğretmen
kadrosu verileceğini öğrenmek istediğine ilişkin açıklaması
KAZIM ARSLAN (Denizli) – Maliye Bakanına soruyorum.
Bir: Devlet memuru olarak fazla çalışıp da otuz yıl
üzerinden emekli ikramiyesi verilenlerle ilgili olan yasa yürürlüğe girmiş
olmasına rağmen fazla çalışma ikramiyeleri neden ödenmiyor?
İki: Devlet memuru olarak aynı dereceden emekli
olanlara aynı süre fazla çalışmış olmalarına rağmen farklı miktarlarda emekli ikramiyesi
verilmesinin sebebi nedir?
Üç: Millî Eğitim Bakanlığının 150 bin öğretmene
ihtiyacı olduğu söyleniyor. 400 bine yakın da mezun olmuş öğretmenimiz var.
Millî Eğitim Bakanlığı kadro verilmediği için sözleşmeli ve ücretli öğretmen
çalıştırmak zorunda olduğunu belirtiyor. Bu durum karşısında öğretmen
ihtiyacının giderilebilmesi ve öğretmenlerimizin atanabilmeleri için Millî
Eğitim Bakanlığına ne zaman kadro vermeyi düşünüyorsunuz? 
Teşekkür ederim. 
BAŞKAN – Sayın Akyıldız…
8.- Sivas Milletvekili Ali Akyıldız’ın,
Sivaslı çiftçilerin iklim koşulları nedeniyle yaşadıkları mağduriyetleri
giderecek bir çalışma yapılıp yapılmayacağını öğrenmek istediğine ilişkin
açıklaması
ALİ AKYILDIZ (Sivas) – Teşekkür ediyorum Sayın Başkan. 
Sivas’ta güz dönemi çok kurak geçtiği için benim
Sivaslı çiftçi kardeşim kurak araziye hububat ekimi yapmak zorunda kaldı ve
bugün itibarıyla geldiğimiz noktada yüzde 30 civarında bir ürün kaybından
bahsedilmektedir. Sayın Tarım Bakanı ve Bakanlık yetkilileri bu konuda benim
Sivaslı çiftçi kardeşimin mağduriyetini giderecek bir çalışma yapmayı düşünüyor
mu? 
TARSİM kuraklık sigortası 24 Nisanda bittiği için, bu
konuda da çiftçilerimizin mağduriyet yaşamaması için en azından Sivas ve
benzeri iklim özelliklerini taşıyan iller için mayısın sonuna kadar
uzatılabilir. 
Yine, Tarım Bakanlığı Sivas’ın soğuk ve kurak yapısını
da göz önüne alarak yapacağı demonstrasyon çalışmalarıyla benim Sivaslı çiftçi
kardeşime ekim yapacağı ürün çeşidini önermeyi düşünüyor mu?
Teşekkür ederim. 
BAŞKAN – Sayın Hürriyet…
9.- Kocaeli Milletvekili Fatma Kaplan
Hürriyet’in, Atatürk’e hakaret eden Mustafa Armağan ile Yavuz Bahadıroğlu’nun
Kocaeli Büyükşehir Belediyesi ve Darıca Belediyesi tarafından söyleşi ve kitap
fuarına davet edilmelerine ilişkin açıklaması
FATMA KAPLAN HÜRRİYET (Kocaeli) – Teşekkür ediyorum
Sayın Başkan. 
Bu ülkeyi küllerinden kuran Mustafa Kemal Atatürk’e
hakaretler yağdıran, 17-25 Aralık sonrası dahi FETÖ’yü yere göğe sığdıramayan
Mustafa Armağan ve Atatürk ile manevi kızı hakkında çirkin iddialarda bulunan
Yavuz Bahadıroğlu bu cesareti kimlerden almaktalar? Ey AKP, niçin bu müptezel
FETÖ’cülere sesiniz çıkmıyor? Bu da yetmezmiş gibi, bu ahlaksızlar Kocaeli
Büyükşehir Belediyesi ve Darıca Belediyesi tarafından söyleşi ve kitap fuarına
davet ediliyorlar. Bu belediyeler nasıl bir aymazlık içindeler? 
Belediye başkanlarına sesleniyorum: Oturduğunuz
koltuklar sizin malınız değil, tüm Kocaeli halkına aittir. Derhâl bu yanlıştan
dönün ve programları iptal edin. Sabrımızı zorlamayın. Bu ahlaksızlığa ortak
olmaya kalkarsanız Gençliğe Hitabe’deki yetkilerimizi kullanır, nefsi müdafaa
olarak gereğini yapar FETÖ’cü Atatürk düşmanlarına İzmit ve Darıca’da geçit
vermeyiz. Çıkacak olumsuzluklardan da belediye başkanları olarak siz sorumlu
olursunuz, bu böyle biline. 
Teşekkür ederim. 
BAŞKAN – Sayın Kılıç…
10.- Kahramanmaraş Milletvekili İmran
Kılıç’ın, Vakıflar Haftası ile Trafik Haftası’nı kutladığına ve “anlamak”,
“anlatmak”, “anlaşmak”, “anlaşılmak” kavramlarının çok önemli olduğuna ilişkin
açıklaması
İMRAN KILIÇ (Kahramanmaraş) – Teşekkür ederim. 
Sayın Başkan, değerli milletvekilleri; hem Vakıflar
Haftası’nı hem Trafik Haftası’nı kutluyorum. 
“Anlamak”,
“anlatmak”, “anlaşmak”, “anlaşılmak” çok önemli kavramlar bunlar. Az anlamak
ters anlamaktan iyidir. Anlamayanlar ile anlaşmak mümkün değildir. Anlayışlı
kişiler kusuru değil, güzelliği arar. Bir şeyi anlamadan ortaya atılmamalıdır.
İyi ifade edilmiş bir sorun yarı yarıya çözülmüştür. Anlamak bilmek, bilmek ise
affetmektir. Ne kadar bilirsen bil söylediklerin karşındakinin anlayabildiği
kadardır. Aynı dili konuşanlar değil, aynı duyguyu paylaşanlar anlaşır. Önemli
olan söylenenin ne olduğu ya da nasıl söylendiği değil, söyleyenin nasıl
anlaşıldığıdır. “Anlatışa göre verirler fetvayı.” denilmiştir atasözünde.
Kısaca, anlatabilmek yeteneğin kardeşidir, anlaşılabilmek büyük mutluluktur.
BAŞKAN
– Sayın Kayışoğlu…
11.- Bursa Milletvekili Nurhayat Altaca
Kayışoğlu’nun, son günlerde Gazi Mustafa Kemal Atatürk’e aşağılıkça
hakaretlerin yoğunlaştığına ve bunun en önemli sebebinin iktidarın yargıyı
siyasallaştırması olduğuna ilişkin açıklaması
NURHAYAT
ALTACA KAYIŞOĞLU (Bursa) – Teşekkürler. 
Son
günlerde, bütün dünyanın saygı duyduğu, ülkemizin ve Gazi Meclisimizin
kurucusu, mazlum milletlerin yol göstericisi Gazi Mustafa Kemal Atatürk’e
aşağılıkça hakaretler yoğunlaştı. Bu hakaretlerin en önemli sebebi, yargıyı
siyasallaştıran, hâkimleri emir kulu hâline getiren iktidardır. Atatürk’e
hakaret edenler hakkında verilen beraat kararlarının Bursa’da bizzat
şikâyetçisiyim. Bu hakaretlerin teşvikçisine de cezasız bırakanlarına da
fütursuzca hakaret yağdıranlara da lanet olsun, lanet olsun, lanet olsun
diyorum. 
BAŞKAN
– Sayın Yedekci…
12.- İstanbul Milletvekili Gülay
Yedekci’nin, hukukun üstünlüğü için mücadele edilmesinin şart olduğuna ilişkin
açıklaması
GÜLAY
YEDEKCİ (İstanbul) – Teşekkür ediyorum Sayın Başkan. 
Evet,
adalet aranıyor. Adalet nerede, hepimiz arıyoruz. “Hayır” oylarının şaibesi
ortada. “Hayır” oyları daha yüksek olduğu hâlde YSK’nın devreye girmesiyle
bugün seçim sonucu başka şekilde açıklandı ama YSK Başkanıyla ilgili herhangi
bir işlem yapılmadı. Atatürk’e gece gündüz hakaret ediliyor herhangi bir işlem
yapılmıyor. Ama Mayıs 2014’te bir cemevinde cenazeye katılan Uğur Kurt
öldürülüyor ve ceza olarak 12.100 lira ceza veriliyor. Bu ne demektir? Bir kişi
öldürülürse karşılığında 12.100 lira mı ödenecektir? Bu emsal teşkil edecek
midir? İnsanların canı bu kadar ucuz mudur? İnsanlar cemevinde cenazeye
gidemeyecek midir? İnsanların can güvenliğini korumak bu Hükûmetin yetkisinde
değil midir? Bir an önce gerekli çalışmaların yapılması, hukukun üstünlüğü için
bütün mücadelelerin verilmesi şarttır.
BAŞKAN
– Sayın Adıgüzel…
13.- İstanbul Milletvekili Onursal
Adıgüzel’in, 685 sayılı KHK’da kurulacağı duyurulan OHAL inceleme komisyonunun
aradan geçen dört aya rağmen neden hâlâ faaliyete geçirilmediğini öğrenmek
istediğine ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan. 
Malum,
sayın bakanlarımız sorduğumuz soru önergelerine cevap vermeye tenezzül etmedikleri
için Hükûmet yetkililerine buradan sormak isterim: Altında imzanız bulunan 685
sayılı KHK’da kurulacağını duyurduğunuz OHAL İnceleme Komisyonu aradan geçen
dört aya rağmen neden hâlâ faaliyete geçmedi? Kendi çıkardığınız KHK’ya dahi
uymaya neden gerek görmüyorsunuz? Sırf muhalif oldukları için gece yarısı
KHK’larıyla ihraç edilen, ekmeğinden işinden edilen binlerce mağdur insana
vadettiğiniz komisyon kâğıt üstünde mi kaldı? Bu insanların sesine ne zaman
kulak vereceksiniz? Siz zalimin hukukunu geçerli kılmaya çalışırken hukuksuzca
ihraç ettiğiniz iki akademisyen -Nuriye Gülmen ve Semih Özakça- altmış iki
gündür başkentin göbeğinde günden güne eriyor ama unutmayın tarih zalimlerin
değil, ona karşı direnenlerin hukukunu yazar.
BAŞKAN
– Sayın Arık…
14.- Kayseri Milletvekili Çetin Arık’ın,
son dönemde Gazi Mustafa Kemal Atatürk’e hakaret ederek bir yerlere yaranmak
isteyen sözde tarihçilerin türediğine ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Son
dönemde, Türkiye Cumhuriyeti’nin kurucusu, Ulu Önderimiz, ebedi Başkomutanımız
Gazi Mustafa Kemal Atatürk’e hakaret ederek bir yerlere yaranmak isteyen sözde
tarihçiler türedi. Hakareti tarih sananlara nasıl yanıt verilir diye düşünürken
çok benim tarzım olmasa da Neyzen Tevfik geldi aklıma, bakın Neyzen Tevfik ne
demiş?
“Esir
iken mümkün müdür ibadet,
Yatıp
kalkıp Atatürk’e dua et.
Senin
gibi dürzülerin yüzünden,
Dininden
de soğuyacak bu millet.

İşgaldeki
hâli sakın unutma.
Atatürk’e
dil uzatma sebepsiz.
Sen
anandan yine çıkardın amma,
Baban
kimdi bilemezdin şerefsiz.” (CHP sıralarından alkışlar) 
BAŞKAN
– Sayın Tanal…
15.- İstanbul Milletvekili Mahmut Tanal’ın,
aylardır atama bekleyen ziraat mühendislerine, gıda mühendislerine ve su
ürünleri mühendislerine müjdeli bir haber verilmesini beklediğine ilişkin
açıklaması
MAHMUT
TANAL (İstanbul) – Teşekkür ederim Sayın Başkan. 
Sayın
Başkan, değerli milletvekilleri; Gıda, Tarım ve Hayvancılık Bakanlığı,
ihtiyaçları olduğu gerekçesiyle asgari 2.500 personel alım sözü verdiği hâlde
personel alımı bugüne kadar yapılmamıştır. Ziraat mühendisleri, gıda
mühendisleri, su ürünleri mühendisleri, veteriner hekimler, teknikerler
aylardır alım olmasını bekliyorlar. Bakanlığın üreticiye daha iyi hizmet
verebilmesi için uygulanan tarımsal işletme danışmanlığı mevcut personelle
sağlıklı yürümüyor. Bu açıdan, ihtiyaç olmasına rağmen aylardır atama bekleyen
ziraat mühendislerine, gıda mühendislerine, su ürünleri mühendislerine müjdeli
bir haber vermesini bekliyor, hepinizi saygı ve hürmetle selamlıyorum. 
Teşekkür
ederim.
BAŞKAN
– Evet, son olarak Sayın Tüm, buyurun. 
16.- Balıkesir Milletvekili Mehmet Tüm’ün,
Deniz Gezmiş, Yusuf Aslan, Hüseyin İnan’ın 6 Mayıs 1972’de idam edildikleri
tarihten bugüne birçok hükûmet değişmesine rağmen siyasal anlayışın değişmediğine
ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Bundan
tam kırk beş yıl önce Deniz Gezmiş, Yusuf Aslan, Hüseyin İnan 6 Mayıs 1972’de
12 Mart faşistleri tarafından asılarak katledildiler. Tarihe “3 devrimci
yürek”, “3 genç fidan” olarak geçen ve hâlâ gönüllerdeki yerini ve acısını
koruyan bu devrimci gençler, emperyalizme ve faşizme karşı tam bağımsız ve
demokratik bir Türkiye istediler, suçları buydu, bunun için darağacına
gönderildiler. Her geçen gün Türkiye halkının ve devrimci gençliğinin onlara
olan özlemi artarak devam etmektedir. Zaman Denizleri haklı çıkardı. Çünkü
zaman Denizlerin öngörüsünü haklı çıkarmıştır. Günümüzde emperyalizme karşı
mücadele daha da büyük bir önem kazanmıştır çünkü bugün Denizlerin ileri sürdükleri
talepler geçerliliğini sürdürmekle kalmamış, çok daha önem kazanmıştır. O
tarihten bugüne birçok hükûmet, siyasal iktidar değişti ama ne yazık ki siyasal
anlayış asla değişmedi, hatta koşulları daha da ağırlaştı. 
(Mikrofon
otomatik cihaz tarafından kapatıldı)
MEHMET
TÜM (Balıkesir) – Demokrasi ortadan kalktı, OHAL olağan hâle getirildi. Dışa
bağlı siyasal bağımlılık her geçen gün biraz daha artmaktadır. Her şey…
BAŞKAN
– Teşekkür ediyoruz Sayın Tüm. 
Sayın
Usta, sisteme girmişsiniz, iki dakika süreyle söz veriyorum. 
Buyurun
lütfen.
17.- Samsun Milletvekili Erhan Usta’nın,
Doğu Türkistan davasında Hükûmetin duyarlı olmasını talep ettiğine, 9 Mayıs
Avrupa Günü’ne, 6-12 Mayıs Kan Haftası ile 10-16 Mayıs Engelliler Haftası’na
ilişkin açıklaması
ERHAN
USTA (Samsun) – Teşekkür ederim Sayın Başkan.
21
Doğu Türkistanlı soydaşımız gözaltına alınarak sınır dışına çıkartılma riskiyle
karşı karşıyadır. Bugün Sayın Genel Başkanımız da grup toplantısında bu konuya
dikkati çekmiştir. 
Biz
Türk milleti olarak milyonlarca Suriyeliye bakan bir ülkeyiz, 21 tane
kardeşimize mi bakamayacağız, ev veremeyeceğiz, kucak açamayacağız? Bizim
hiçbir şekilde soydaşlarımızı Çin zulmüne terk etmememiz gerekir. Doğu
Türkistan davası haklı bir davadır, baki bir davadır. Dolayısıyla soydaşlarımız
da bizim namusumuza emanettir. Bu konuda Hükûmetimizin duyarlı olmasını talep
ediyoruz. 
Sayın
Başkan, bugün 9 Mayıs Avrupa Günü. Avrupa Birliği üyeliği ülkemiz açısından bir
devlet politikasıdır. Avrupa Birliği önemlidir, Avrupa pazarı bizim için
önemlidir ancak hiçbir şekilde de vazgeçilmez değildir. Biz Milliyetçi Hareket
Partisi olarak, Avrupa Birliğiyle ilişkileri Türkiye için bir kimlik ve kader
sorunu olarak görmüyoruz. Ne pahasına olursa olsun Avrupa Birliğinin
yörüngesinde sürüklenmeye mecbur, mahkûm ve muhtaç olmadığımızı da buradan
ifade etmek istiyorum. Millî onurumuzun zedelenmesine hiçbir şekilde müsaade
edilmemelidir. 
Diğer
taraftan, 6-12 Mayıs Kan Haftası. Biliyorsunuz kanın tek kaynağı insan. Bu
hayati sıvının başka bir muadili de yok. Kan bağışlayarak hem insanları
kurtarabiliriz hem de kendi sağlığımızı koruyabiliriz. Ülkemizde, son verilere
göre 44 milyon kişi kan bağışı yapabilme potansiyeline sahiptir. Bunun yaklaşık
yüzde 4,8’i bağış yapmaktadır. Yaklaşık yıllık 2,7 milyon ünite kana ihtiyaç
varken bu ihtiyacın da 2,1 milyonu ancak karşılanabilmektedir. 
Burada
dikkati çeken bir oran da şudur: Kan bağışçılarının yüzde 87’si erkek, yüzde
13’ü kadın. Ben, buradan, Türkiye Büyük Millet Meclisinden kadın bağışçıların
sayısının artması için de bir çağrı yapmak istiyorum. Ve dolayısıyla kan
vermenin faydasını aslında ifade etmeye gerek yok.
(Mikrofon
otomatik cihaz tarafından kapatıldı) 
BAŞKAN
– Lütfen bir dakikada toparlayın.
Buyurun.
ERHAN
USTA (Samsun) – Diğer taraftan, 10-16 Mayıs da Engelliler Haftası’dır. 10
milyon engelli vatandaşımızın olduğunu biliyoruz. 2002 yılında Milliyetçi
Hareket Partisinin de koalisyon ortağı olduğu hükûmet döneminde engellilerle
ilgili kapsamlı bir araştırma yapılmış ancak ondan sonra herhangi bir kapsamlı
araştırma yapılmamıştır. Bunların sayısına ilişkin, engel durumu, eğitim,
sağlık, okuryazarlık, istihdam derken bu konuların kapsamlı bir şekilde
araştırılıp politikaların da o konuda yürütülmesi lazım. 
Klasik
bir söylem vardır: “Hepimiz engelli adayıyız.” Dolayısıyla engelli
vatandaşlarımıza karşı tam bir empati geliştirebildiğimizi ben çok da fazla
düşünmüyorum. Engellilerle ilgili aslında Hükûmet ciddi de bir bütçe
ayırmaktadır ancak buralarda, özellikle özel eğitim kurumlarıyla ilgili olarak
ciddi bir etkinlik sorunuyla da karşı karşıya olduğumuz bilinmektedir. Burada
sağlıklı bir çalışma yaparak bu çalışmalar çerçevesinde kaynakların
kullanılmasının hem engelli vatandaşlarımız açısından hem de toplumumuz
açısından çok faydalı olacağını düşünüyorum.
Teşekkür
ederim. 
BAŞKAN
– Teşekkür ediyorum.
Sayın
Kerestecioğlu, size de iki dakika süreyle söz veriyorum.
Buyurun
lütfen.
18.- İstanbul Milletvekili Filiz
Kerestecioğlu Demir’in, bu Meclisin, milletvekillerinin dokunulmazlığını
kaldıran ve halkın iradesini yok sayan bir Parlamento olarak tarihe geçeceğine,
Diyarbakır Milletvekili Nursel Aydoğan’ın milletvekilliğinin düşürülmesiyle
ilgili fezlekenin okunmaması gerektiğine ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri;
sanıyoruz, birazdan Nursel Aydoğan Vekilimizle ilgili buraya bir sunum
yapılması söz konusu olabilir. Ancak bunu defalarca ifade ettik. Bu Meclis
tarihe, milletvekillerinin dokunulmazlığını kaldıran ve onların, birpartinin,
halkın iradesini yok sayarak, milletvekillerini hapsederek, söz haklarını
elinden almaya gayret eden bir Parlamento olarak geçecek. Ya buna hep beraber
“Artık dur.” diyeceğiz ve bundan sonrasında devam edilmeyecek ya da gerçekten
hep beraber tarihe bu şekilde geçmeyi kabul etmiş olacaksınız. 
Zamanında
Sayın Cemil Çiçek’in de aynı şey başına geldiğinde “Ben bu Parlamentoda olduğum
sürece, Başkan olduğum sürece kimsenin burada milletvekilliğinin düşürülmesine,
bu ayıba izin vermem.”demişti ve bu olumlu karşılanmıştı kamuoyunda. 
Şimdi,
Nursel Vekilimizin söylediği sözlerdenbaşka hiçbir şey yok. Ne dedi Nursel
Vekilimiz? “Artık yeter, canlar ölmesin, özgürlük yeşersin.” Şimdi, siz ne
diyorsunuz peki? Diyordunuz ki: “Bu kürsüde söyleyemediğiniz söz mü var?” Evet,
varmış demek ki bu kürsüde söyleyemediğimiz söz ve sözlerden dolayı yargılandı
arkadaşlarımız, sözlerden dolayı içerideler. Selahattin Demirtaş’ın, Eş Genel
Başkanımızın hâlâ duruşma tarihi belli değil arkadaşlar, bundan hiç mi
rahatsızlık duymuyorsunuz hiçbiriniz? Bir partinin onlarca milletvekilini,
üstelik de oyun oynar gibi…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, açıyorum. 
FİLİZ
KERESTECİOĞLU DEMİR (İstanbul) - …bir mahkeme bırakıp, arkasından aynı
mahkemede hâkimler görevden alınıp, başka mahkeme itiraz edip sürekli,
vekillerimizi bir içeri bir dışarı şeklinde yaşatırken bundan hiç mi bir
parlamenter üzülmüyor ve sıkıntı duymuyor? Görevinizi yaptığınızı mı
düşünüyorsunuz? Biz bir kez daha sesleniyoruz: Bu ülkenin barışa ihtiyacı var
ve “Artık yeter, canlar ölmesin, özgürlük yeşersin.” diyen bir insanın
fezlekesini buradan okumayın Sayın Başkan. Bunun Başbakanlığa iade edilmesini
ve sizin de tarihe bu şekilde geçmemenizi temenni ediyoruz.
Teşekkür
ederim.
BAŞKAN
– Teşekkür ediyorum Sayın Kerestecioğlu.
Sayın
Özel, buyurun.
19.- Manisa Milletvekili Özgür Özel’in, bir
televizyon kanalında Atatürk’e yapılmış hakaretler karşısında Türkiye Büyük
Millet Meclisi Başkanının bir tavır alması gerektiğine, 9 Mayıs 1935 Cumhuriyet
Halk Partisinin isminde “fırka” yerine “parti” kelimesi kullanılmasının yıl
dönümüne, KHK’yla mesleklerinden men edilen 2 öğretmenin açlık grevlerinin
62’nci gününde olduklarına ve bu konuda Başbakan ile ilgili bakanları
duyarlılığa davet ettiğine ve Diyarbakır Milletvekili Nursel Aydoğan hakkındaki
fezlekenin okunacak olmasının siyasi bir tutum olduğuna ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Genel
Kurulu saygıyla selamlarım.
Öncelikle
“Tvnet” adı altında iktidar partisine çok yakın, iktidar partisi tarafından
korunan, kollanan, gelişimine katkı sunulan bir televizyon kanalında “Derin
Tarih” adlı sözde bir tarih dergisinde yayınlanan bir dizi iftira ve Atatürk’e,
değerli eşine ve manevi kızına karşı yapılmış hakaretlerin o televizyona
taşınması, iktidar partisinin bu konudaki tepkisizliği bizleri gerçekten
üzüyor. Ama burada, sanıyorum, ilk Meclisin seçilmiş ilk Meclis Başkanı olan
Gazi Mustafa Kemal Atatürk’e sahip çıkma, onun manevi şahsiyetine, hatırasına
yapılan bu ağır hakaretler karşısında Türkiye Büyük Millet Meclisinin
Başkanının ve oturumu yönetmekte olan Başkan Vekilinin de sorumlulukları ve
alması gereken bir tavır vardır diye düşünüyorum.
Konuyla
ilgili yaklaşımı, partimizin yaklaşımını Sayın Genel Başkanımız grup toplantımızda
en net biçimde ve en sert biçimde ifade etti. Bu konuda gerek kanuni gerek
siyasi her türlü imkânı seferber edeceğimizden kimsenin şüphesi olmasın. Ama bu
Meclisin kurucusu ve ilk Meclis Başkanı Gazi Mustafa Kemal Atatürk’le ilgili
olarak sizin de ve Meclis Başkanlığının da tavrını netleştirmesini hassaten
rica ediyoruz.
Bugün
9 Mayıs 1935’in Cumhuriyet Halk Partisi için önemi büyük. İsmindeki “fırka”
kelimesinin yerine “parti” kelimesinin geçtiği, altı okun ayrıntılarıyla
tanımlandığı ve bugün partimizin…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ÖZGÜR
ÖZEL (Manisa) – …üzerinde siyasetini yürüttüğü, şekillendirdiği temel altı
değerin kamuoyuyla açıkça paylaşılarak, âdeta bir tutum belgesi şeklinde,
bugünlere kadar devam edecek… O muhteşem kurultayın yıl dönümünde olmaktan
büyük bir memnuniyet duyuyoruz. 
Nuriye
Gülmen ve Semih Özakça öğretmenler bir gece yarısı hukuksuz bir KHK’yla
menedildiler mesleklerinden. Yüz seksen bir gündür öğrencilerine duydukları
özlemi vücutlarını açlığa yatırarak kamuoyu gündemine taşımaya çalışıyorlar. Bu
açlık grevi her geçen gün… Daha doğrusu, yüz seksen bir gündür oturma eylemi
yapıyorlar ve açlık grevleri de 62’nci gününde. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Sayın Başkanım…
BAŞKAN
– Tamamlayın lütfen.
ÖZGÜR
ÖZEL (Manisa) – Bu konuda hukuksuz bir kanun hükmünde kararnameyle, Meclis
yetkisinde olan bir durumun OHAL bahane edilerek ve kişilerin sadece
düşüncelerini açıkladıkları için mesleklerinden, öğrencilerinden edildikleri ve
bu süreçte sağlıklarıyla ilgili tehlikeler hepimizin gündeminde olmalıdır. Bu
konuda Sayın Başbakanı, ilgili bakanları duyarlılığa ve konu hakkında tavır
geliştirmeye davet ediyoruz.
Ve
son olarak da birazdan okunacak bir kararla Anayasa’nın ilgili maddesinin
ikinci fıkrasının işletileceği anlaşılıyor ama daha önce de bunu söyledik, bu
Mecliste yerleşmiş bir uygulama var. İktidarınız zamanında yine benzer
kararların okutulmadığını, bunun demokrasinin bir gereği olarak kamuoyuyla paylaşıldığını,
örneğin Kemal Aktaş kararının okutulmadığını biliyoruz.
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Bu yüzden bugün, burada, bu kesinleşmiş kararın okutularak bir
milletvekilin milletvekilliğinin düşürülmesinin…
Bitiriyorum
Sayın Başkan.
BAŞKAN
– Tamamlayın lütfen.
ÖZGÜR
ÖZEL (Manisa) – Bir kararın Kemal Aktaş için o gün okutulmamasını bir demokrasi
bilinci olarak topluma aktaranların, “Biz burada oldukça bu karar okunmaz.”
diyenlerin bugün bir yerlerden gelen talimatla nasıl davranacaklarını dikkatle
takip edeceğiz. Ama şunu söyleyelim: “Seni başkan yaptırmayacağız.” diye bir
söz olmasaydı, 7 Haziran seçimleri olmasaydı, daha sonra 1 Kasıma giderkenki
süreç yaşanmasaydı bugün bu kararın okunmayacağını hepimiz biliyoruz Sayın
Başkan. O zaman, burada alınan tutum hukuki değil, Anayasa’nın yerine
getirilmesi değil, siyasi bir tutumdur. Biz, meselenin özünden sapmadan, bu
konuda bir tutarlılığın olması gerektiğini düşünüyoruz. 
Hepinizi
saygıyla selamlıyorum. Sabrınız için de teşekkür ediyorum. 
BAŞKAN
– Teşekkür ediyorum Sayın Özel. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Meclis çalışmalarında Anayasa ve İç Tüzük’ün esas alındığına, gelen
bir tezkereyi okumak durumunda olduklarına ve Gazi Mustafa Kemal’le ilgili
mesnetsiz ithamları ve hakaretleri kınadıklarına ilişkin konuşması
BAŞKAN
– Sayın milletvekilleri, tabii ki biz Meclisi yönetirken de Meclis
çalışmalarımızda da Anayasa ve İç Tüzük’ü esas almak durumundayız. Dolayısıyla
Anayasa ve İç Tüzük’ün gereklerini yerine getirmek durumundayız. 
MAHMUT
TOĞRUL (Gaziantep) – Hangi Anayasa?
AHMET
YILDIRIM (Muş) – Cemil Çiçek almıyor muydu?
LEYLA
BİRLİK (Şırnak) – Anayasa mı kalmış, Anayasa var mı? Anayasa sizin
tarafsızlığınızı öngörüyor Başkan
BAŞKAN
– Burada, malum, dokunulmazlıklarla ilgili, 376 milletvekilinin, her üç siyasi
partiden de milletvekillerinin oylarıyla, sadece belli bir gruba ait değil, 154
milletvekilinin 810 fezlekesine yönelik olarak dokunulmazlığı kaldırılmış.
MAHMUT
TOĞRUL (Gaziantep) – Kime ait? Başka hangi gruba yaptınız? Hangi gruba yaptınız
başka?
BAŞKAN
– Tamamlayayım lütfen, tamamlayayım…
AYŞE
ACAR BAŞARAN (Batman) – Niye sürekli biz tutuklandık madem öyle? 
BAŞKAN
– Tamamlayayım…
AYŞE
ACAR BAŞARAN (Batman) – Bir gün siz de gözaltına alının da görelim tarafsızlığı
ve haksızlığı. 
BAŞKAN
– Dolayısıyla, burada, dokunulmazlık kaldırıldıktan sonra, tabii, ilgili yargı
makamlarının işleyişine bizim yapabileceğimiz hiçbir durum söz konusu olamaz…
MAHMUT
TOĞRUL (Gaziantep) – Hangi yargı? Hangi yargıdan bahsediyorsunuz ya! O yargıyı
esir aldınız. Hangi yargı?
LEYLA
BİRLİK (Şırnak) – Yargı mı kaldı? Bu ülkede yargı mı var?
BAŞKAN
– …ve burada da Anayasa’nın 76 ve 84’üncü maddeleri çok açık, buraya gelen bir
tezkereyi bir şekilde bizim okumak durumunda olduğumuzu sizler biliyorsunuz. 
MAHMUT
TOĞRUL (Gaziantep) – Değilsiniz, değilsiniz. Birazcık vicdanlı olun, vicdanlı!
AYŞE
ACAR BAŞARAN (Batman) – Siz tarihe kara bir leke olarak düşeceksiniz. 
MAHMUT
TOĞRUL (Gaziantep) – Biraz vicdanınız var mı? Bu ülkenin barışına dair biraz
vicdanlı mısınız?
BAŞKAN
– Kemal Aktaş’la ilgili durum ve Sebahat Tuncel’le ilgili durum çok sıkça dile
getiriliyor. Kemal Aktaş’la ilgili konu gündeme geldiğinde, biliyorsunuz ki o
süreçte, özellikle yargı paketlerinden bir tanesi vardı…
MAHMUT
TOĞRUL (Gaziantep) – Yeri geldiğinde demokrasi kahramanısınız, yeri geldiğinde
böylesiniz. 
BAŞKAN
– …ve suçun vasfını değiştiren esaslı bir değişiklik vardı. Dolayısıyla, o
değişikliğe denk geldiği için o bekletildi, daha sonra da, malum, zaten suç
olmaktan çıkmış oldu. 
MAHMUT
TOĞRUL (Gaziantep) – Demek ki günlük değişebiliyormuş, suç olmaktan
çıkabiliyormuş. 
BAŞKAN
– Yine, Sebahat Tuncel’le ilgili Başbakanlık tezkeresi Meclise geldiğinde
Meclis zaten tatil sürecindeydi ve ondan sonra Meclis hiç çalışmadı. Seçim
dönemine girmişti, dolayısıyla Meclis Genel Kurulu çalışmadığı, tatilde olduğu
için de o görüşülmedi, onu özellikle ifade etmek istiyorum. 
FİLİZ
KERESTECİOĞLU DEMİR (İstanbul) – Bu bir tutum, tutum. 
MAHMUT
TOĞRUL (Gaziantep) – Bu utanç sizin yüzünüzde kalacak, bu utanç sizin
üzerinizde kalacak. Bu utancı bir grubun üstüne yüklüyorlar.
FİLİZ
KERESTECİOĞLU DEMİR (İstanbul) – Meclis tatiliyle alakası yok, bu bir tutumdur
Sayın Başkan.
BAŞKAN
– Yine, değerli arkadaşlar, tabii ki Meclisimizin kurucu Genel Başkanı, kurucu
Başkanı ve istiklal mücadelesinin Başkomutanı Gazi Mustafa Kemal’le ilgili,
sizlerin de ifade ettiği gibi, haksız, mesnetsiz bu tür ithamları, hakarete
varan söylemleri asla ve asla kabul etmediğimizi, kınadığımızı da buradan ifade
etmek istiyorum.
Teşekkür
ediyorum.
Gündeme
geçiyoruz.
Başkanlığın
Genel Kurula sunuşları vardır.
Sayın
milletvekilleri, Gıda, Tarım ve Hayvancılık Bakanı Sayın Faruk Çelik, gündemin
“Sözlü Sorular” kısmının 1, 10, 11, 12, 13, 14, 15, 24, 35, 42, 43, 49, 50, 84,
85, 87, 88, 91, 101, 129, 132, 173, 197, 204, 205, 213, 214, 215, 216, 223,
238, 239, 240, 241, 242, 243, 252, 255, 256, 264, 276, 277, 278, 280, 283, 302,
315, 316, 317, 319, 339, 340, 343, 344, 345, 346, 353, 354, 355, 356, 364, 395,
398, 435, 490, 491, 492, 493, 512, 518, 519, 522, 524, 526, 527, 532, 533, 534,
535, 536, 537, 538, 539, 540, 552, 594, 595, 596, 597, 598, 600, 601, 602, 609,
610, 611 ve 612’nci sıralarında yer alan önergeleri birlikte cevaplandırmak
istemişlerdir. Sayın Bakanın bu istemini sırası geldiğinde yerine getireceğim.
VII.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Adana Milletvekili Mevlüt
Karakaya’nın Kamu İktisadi Komisyonu üyeliğinden istifasına ilişkin önerge
yazsı (4/93)
BAŞKAN
– Sayın milletvekilleri, Adana Milletvekili Sayın Mevlüt Karakaya’nın Kamu
İktisadi Komisyonu üyeliğinden istifasına ilişkin yazısı 8/5/2017 tarihinde
Başkanlığımıza ulaşmıştır. 
Bilgilerinize
sunulmuştur.
Meclis
araştırması açılmasına ilişkin üç adet önerge vardır, ayrı ayrı okutuyorum:
B) Meclis Araştırması Önergeleri
1.- Mersin Milletvekili Baki Şimşek ve 20
milletvekilinin, PKK’nın maddi kaynaklarının ve yapılan silah yardımlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/519)
Türkiye Büyük Millet Meclisi Başkanlığına
Son
dönemlerde artan terör olayları ülke çapında bir kaosa neden olmakta,
saldırılar sebebiyle her gün ülkemizin dört bir yanından şehit haberleri
gelmektedir. Ayrıca, bölücü terör örgütü sadece askerî birlikleri hedef almamış
sivillere yönelik katliamlar da yapmıştır. Emniyet güçlerimizin PKK'ya yönelik
yaptığı operasyonlarda çok sayıda roketatar, zırh delici silahlar ele
geçirilmiştir. Bu da gösteriyor ki yapılan silah yardımları ve maddi destekler
neticesinde terör örgütü PKK'nın silah çeşitliliği ve mühimmat sayısında ciddi
artışlar olmuştur. Bu sebeplerden dolayı, bölücü terör örgütü PKK'nın ekonomik
gücünü bitirmek için maddi kaynaklarının araştırılması, PKK terör örgütüne
gönderilen silahların nereden temin edildiğinin incelenmesi ve gerekli
önlemlerin alınması amacıyla Anayasa'nın 98'inci, İç Tüzük’ün104'üncü ve
105'inci maddeler gereğince Meclis araştırması açılmasını arz ederiz.
1) Baki Şimşek (Mersin)

2) Erkan Akçay (Manisa)

3) İsmail Ok (Balıkesir)

4) Fahrettin Oğuz Tor (Kahramanmaraş)

5) Mehmet Necmettin Ahrazoğlu (Hatay)

6) Arzu Erdem (İstanbul)

7) Kadir Koçdemir (Bursa)

8) Mehmet Erdoğan (Muğla)

9) İsmail Faruk Aksu (İstanbul)

10) Ahmet Selim Yurdakul (Antalya)

11) Ruhi Ersoy (Osmaniye)

12) Yusuf Halaçoğlu (Kayseri)

13) Emin Haluk Ayhan (Denizli)

14) Saffet Sancaklı (Kocaeli)

15) Nuri Okutan (Isparta)

16) Oktay Öztürk  (Mersin)

17) Ekmeleddin Mehmet İhsanoğlu (İstanbul)

18) Mustafa Mit (Ankara)

19) Mevlüt Karakaya (Adana)

20) Muharrem Varlı (Adana)

21) Celal Adan  (İstanbul)

Gerekçe:

Son
dönemlerde artan terör olayları ülke çapında bir kaosa neden olmakta, daha
önemli ve acı olanı ise terör saldırıları sebebiyle her gün ülkemizin dört bir
yanından şehit haberleri gelmektedir. 26 Temmuz 2015’ten bu yana basına
yansıyan haberlere göre 213 askerimiz ve polisimiz şehit olmuştur. Ayrıca,
bölücü terör örgütü sadece askerî birlikleri hedef almamış, sivillere yönelik
katliamlar da yapmıştır. Diyarbakır’ın Çınar ilçesinde İlçe Emniyet Müdürlüğüne
bomba yüklü araç ve uzun namlulu silahlarla saldırı düzenlenmiş ve Valilikten
yapılan açıklamaya göre 3’ü çocuk 5 kişi hayatını kaybetmiş, ayrıca 1 polisimiz
de şehit olmuştur. 
1990’lı
yıllarda terör örgütü PKK yalnızca belirli tür ve sayıda silahla çatışırken
bugünlerde ise silah çeşitliliği ve mühimmat sayısını giderek artırmıştır.
17/3/2016 tarihinde basında yer alan haberlere göre PKK terör örgütüne yapılan
baskında 1 adet kanas avcı tüfeği, 41 adet antipersonel roket mühimmatı, 48
adet antitank roket mühimmatı, 90 roketatar sevk motoru ve çelik yelek delme
özelliğine sahip mermiler ele geçirilmiştir. Buradan da anlaşılacağı gibi, PKK
terör örgütü maddi kaynakları ve silah akışı kesilmedikçe elinde bulunan silah
envanterini çeşitlendirecek ve dolayısıyla terör eylemleri artacaktır. 
Önceki
yıllarda terör faaliyetlerini kırsalda ve dağlık alanlarda gerçekleştiren PKK
terör örgütü, son yıllarda eylemlerini şehir merkezlerine taşımıştır. Kent
merkezlerinde PKK’nın yapmış olduğu çatışmalar sebebiyle ev ve iş yerleri büyük
hasarlar görmüş, ayrıca şehir merkezinde yaptıkları bombalı saldırılar
neticesinde yıkılmış ve yanmış evler teröristler için moral ve güç, devlet için
güçsüzlük, halk için ise üzüntü, endişe ve panik kaynağı olmuştur.
PKK
terör örgütünün geçmişi incelendiğinde, resmî kaynaklara göre örgütün maddi
kaynaklarının kaçakçılık, haraç toplama, hırsızlık ve gasp, dolandırıcılık,
uyuşturucu ticareti gibi faaliyetler olduğu bilinmektedir. Bunun parasal
karşılığı milyarlarca dolarla ifade edilmektedir. Ayrıca, bu yasa dışı
faaliyetlerin yanında yasal görünümlü faaliyetlerle de PKK terör örgütünün
kaynak sağladığı görülmektedir. 
Bu
sebeplerden dolayı, bölücü terör örgütü PKK’nın ekonomik gücünü bitirmek için
maddi kaynaklarının araştırılması, yapılan silah yardımlarının incelenmesi ve
gerekli önlemlerin alınması amacıyla bir Meclis araştırmasının açılmasını arz
ederiz.
2.- Antalya Milletvekili Ahmet Selim Yurdakul
ve 20 milletvekilinin, aile hekimlerinin nöbet sorununun araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/520)
Türkiye Büyük Millet Meclisi Başkanlığına
Sözleşmeli
aile hekimlerinin nöbet sorunu nedeniyle iş akitlerinin feshedilmesi sorununun
araştırılması amacıyla, Anayasa’nın 98, Türkiye Büyük Millet Meclisi
İçtüzüğü’nün 104 ve 105’inci maddeleri gereğince bir Meclis araştırması
açılması hususunda gereğini saygılarımızla arz ederiz.
1)
Ahmet Selim Yurdakul (Antalya)
2)
Erkan Akçay (Manisa)
3)
Arzu Erdem (İstanbul)
4)
Yusuf Halaçoğlu (Kayseri)
5)
İsmail Faruk Aksu (İstanbul)
6)
Emin Haluk Ayhan (Denizli)
7)
Saffet Sancaklı (Kocaeli)
8)
Nuri Okutan (Isparta)
9)
İsmail Ok (Balıkesir)
10)
Ruhi Ersoy (Osmaniye)
11)
Atila Kaya (İstanbul)
12)
Edip Semih Yalçın (İstanbul)
13)
Muharrem Varlı (Adana)
14)
Kadir Koçdemir (Bursa)
15)
Kamil Aydın (Erzurum)
16)
Şefkat Çetin (Ankara)
17)
Zihni Açba (Sakarya)
18)
Baki Şimşek (Mersin)
19)
Fahrettin Oğuz Tor (Kahramanmaraş)
20)
Mehmet Necmettin Ahrazoğlu (Hatay)
21)
Mustafa Mit (Ankara)
Gerekçe:
2003
yılında kamuoyuna açıklanan Sağlıkta Dönüşüm Programı (SDP) kapsamında bir
uygulama olarak başlayan aile hekimliği modeli, Aralık 2010 itibarıyla tüm
Türkiye'de uygulanmaya başlamıştır. Bugün gelinen noktada, aile hekimleri, iş
yeri kirası, ısıtma-soğutma masrafları, elektrik, su, temizlik, çalışan maaşı,
tıbbi giderler, tamiratlar, ofis malzemeleri gibi giderleri karşılamaya mahkûm
edilerek bir çeşit ticarethaneye dönüştürülmüşlerdir.
Asgari
ücretin 1.300 TL’ye çıkarılmasıyla, aile hekimlerinin kamuya hizmet vermesi
için yanlarında çalıştırdığı personelin maliyeti de artmış durumdadır. Aile
hekimlerinin cari gider ödeneklerinin bu husus göz önüne alınarak yeniden
düzenlenmesine ihtiyaç vardır.
Aile
hekimlerinin görevleri, 5258 sayılı Aile Hekimliği Kanunu’nun (işlem
tarihindeki adıyla Aile Hekimliği Pilot Uygulaması Kanunu) 2’nci maddesindeki
tanımda yer aldığı üzere, aile hekimlerine verilen adli nöbet, defin nöbeti,
otopsi nöbeti, acil nöbeti vb görevlerin yok hükmünde olduğu Danıştay kararıyla
açıklanmıştır. Aile hekimlerinin nöbet görevlerini yerine getirmediği
gerekçesiyle ve ceza puanı dayatmasıyla sözleşmeleri fesih tehdidiyle karşı
karşıya bırakılmaktadır.
AKP
Hükûmetinin yanlış sağlık politikaları, aile hekimliği sisteminin değerlerine
aykırı, koruyucu hekimlik anlayışından uzak ve birinci basamak sağlık sistemini
yok etmeye yöneliktir. Sağlığın bir kamu hizmeti olduğu unutturularak koruyucu
sağlık hizmetlerinin altı giderek boşaltılmıştır. Sağlıkta Dönüşüm Programı
ülkemizin sağlık gereksinimlerini karşılamak açısından yetersizdir ve temel
amacı sağlığın ticarileştirilmesi olan Sağlıkta Dönüşüm Programı yeniden
değerlendirilmeli, eksik ve zayıf yönleri acilen gözden geçirilerek ticari
oluşumlar ve uluslararası girişimler yeniden Türk milletinin lehine
düzenlenmelidir.
Sağlık
Bakanlığı yaklaşık iki yıl önce aile hekimlerine nöbet uygulamasına geçerek
08.00-20.00 saatleri arasında çalışılmasını, ayrıca aile sağlığı merkezlerinde
hafta sonları nöbet tutulmasını talep etmeye başlamıştır. Aile hekimleri
birinci basamak sağlık hizmetlerinde daha kaliteli bir hizmet verilebilmesi ve
daha birçok nedenle bu uygulamaya karşı çıkmaktadırlar.
Bakanlık
ve hekimleri karşı karşıya getiren aile hekimlerinden talep edilen nöbet
uygulamasının araştırılması ve olası çözüm yollarının üretilmesi için bir
Meclis araştırmasının açılması uygun olacaktır.
3.- Adana Milletvekili Muharrem Varlı ve 21
milletvekilinin, tarımsal üretimde kullanılan gübre fiyatlarındaki artışların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/521)
Türkiye Büyük Millet Meclisi Başkanlığına
Tarımsal
üretimde kullanılan gübre ve gübre fiyatlarındaki artışların nedenlerinin
araştırılması ve gerekli önlemlerin alınması amacıyla Anayasa’nın 98’inci,
Türkiye Büyük Millet Meclisi İçtüzüğü’nün 104 ve 105’inci maddeleri gereğince
Meclis araştırması açılmasını arz ve teklif ederiz.
1)
Muharrem Varlı (Adana)
2)
Erkan Akçay  (Manisa)
3)
Celal Adan  (İstanbul)
4)
Emin Haluk Ayhan  (Denizli)
5)
Mustafa Mit  (Ankara)
6)
Baki Şimşek  (Mersin)
7)
Mevlüt Karakaya  (Adana)
8)
Ruhi Ersoy  (Osmaniye)
9)
Zihni Açba  (Sakarya)
10)
Mehmet Necmettin Ahrazoğlu  (Hatay)
11)
Saffet Sancaklı  (Kocaeli)
12)
Fahrettin Oğuz Tor  (Kahramanmaraş)
13)
Nuri Okutan  (Isparta)
14)
Mehmet Günal  (Antalya)
15)
Mehmet Erdoğan  (Muğla)
16)
Ekmeleddin Mehmet İhsanoğlu  (İstanbul)
17)
Yusuf Halaçoğlu  (Kayseri)
18)
Erhan Usta  (Samsun)
19)
Ahmet Selim Yurdakul  (Antalya)
20)
Arzu Erdem  (İstanbul)
21)
Zühal Topcu  (Ankara)
22)
Kamil Aydın  (Erzurum)
Gerekçe:
Tarım,
gelişmişlik düzeyine bakılmaksızın bütün ülkeler için hayati bir öneme sahip,
vazgeçilemez, stratejik ve hassas bir sektördür. Millî gelire önemli katkıları
yanında, genellikle toplumun gelir düzeyi en düşük kesiminin üretici olarak yer
aldığı ve geçimini sağladığı tarım ürünleri itibarıyla hayatı devam ettirmenin
en önemli kaynağıdır.
Ülkemiz
ekonomisi, sosyal dokusu, nüfus yapısı, coğrafyası, jeopolitik konumu ve
yapısal sorunları ile tarımın sağlayabildikleri bir arada düşünüldüğünde
sektörün Türkiye için önemi ve vazgeçilmezliği daha kolay anlaşılabilir.
Tarımsal
üretimi artırmak ve birim alandan daha çok ürün alabilmek için en önemli
etkenlerden birisi de gübrelemedir. Gübrelemenin, ürünün kalite ve miktarındaki
artışın iyi bir tohumdan sonraki en önemli unsuru olduğu bilinmektedir.
Gübre
fiyatlarının geçtiğimiz yıllarda yaşanan ve yüzde 55 ila yüzde 90'lara varan
yüksek artışları üretici kesimi tedirgin etmiş ve çiftçilerimiz bu ürünleri
kullanamaz hâle gelmişlerdir. Bu da hem ürünün kalitesi hem de üretim
miktarının düşmesine neden olmuştur.
Üreticinin
en önemli girdileri arasında yer alan gübrenin her yıl özellikle de
çiftçilerimize en lazım olduğu dönemlerde fiyatının artması gübre kullanımının
daha da düşmesine neden olmaktadır. Son göstergeler incelendiğinde,
çiftçilerimizin gübre kullanımının fiyatların yükselmesi oranından her yıl düştüğü
görülmektedir.
Tarımsal
faaliyetler konusunda dünyadaki rakiplerine göre üretim girdi maliyetlerinin
(mazot, gübre, tohum vs.) altında ciddi ölçüde ezilen üreticilerimiz, en önemli
girdi maliyeti olan gübrenin tam kullanım döneminde hiçbir ekonomik kritere
uymayacak oranlarla artan fiyatlarla karşılaşmıştır. Bu artış günbegün devam
etmektedir.
Ürün
maliyetlerinde gübre masraf oranının buğdayda yüzde 12, pamukta yüzde 19,
mısırda yüzde 20 dolayında olduğu ve tarımsal üretimin iki temel girdisi olan
gübre ve mazotta desteklerin devam etmesine rağmen gübre fiyatlarındaki artış
nedeniyle açıklanan destek miktarı yaralara merhem olmamaktadır.
Çiftçinin
zamanında ve yeteri miktarda gübre kullanımının sağlanması için fiyat artışları
karşısında destek miktarı da buna paralel artırılmalı ve ödemeler gübrenin
yoğun kullanıldığı dönemden önce yapılmalıdır.
Mazot,
makine çeki gücü giderlerinin önemli bir bölümünü oluşturmaktadır. Son yıllarda
akaryakıt ve gübre fiyatlarındaki hızlı artış dikkate alındığında ürün maliyetlerindeki
artışta bu iki girdinin önemli payı olduğu ortaya çıkmakta ve bu nedenle de
çiftçiye yapılacak mazot ve gübre desteklerinin önemi açıkça görülmektedir.
1
Ocak 2016 tarih ve 29580 sayılı Resmî Gazete'de yayımlanan 2015/8353 sayılı
Bakanlar Kurulu Kararı’yla Gıda, Tarım ve Hayvancılık Bakanlığı tarafından
tescil edilmiş gübrelerin ve ham maddelerin KDV oranı 1 Ocak 2016 tarihinden
itibaren yüzde 18'den yüzde 1'e indirilmesine rağmen, kimlerin üretici kabul
edileceği ya da hangi ham maddelerin bu kapsama gireceğinin açık olarak
belirtilmemesi sorun yaşanmasına neden olmaktadır.
Üretimin
devamlılığı ve verimin artırılması açısından gübredeki bu fiyat artışlarının
Gıda, Tarım ve Hayvancılık Bakanlığı tarafından yakından takip edilmesi ve
gerekli önlemlerin hızlı bir şekilde alınması gerekmektedir.
Netice
olarak gübreler bitkilerin büyümesi için gerekli gıdayı ihtiva eden
maddelerdir. Gübre kullanımı ve gübre fiyatlarındaki artışların nedenlerinin
araştırılması ve gerekli önlemlerin alınması amacıyla Meclis araştırma
komisyonu kurulmasını arz ederiz.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Başbakanlığın
Anayasa’nın 84’üncü maddesini göre…(HDP sıralarından sıra kapaklarına vurmalar,
gürültüler) …Diyarbakır Milletvekili Nursel Aydoğan’ın kesin hüküm giydiğine
dair kesinleşen mahkeme kararı hakkında bir tezkeresi vardır, okutup
bilgilerinize sunuyorum:
C) Tezkereler
1.- Başbakanlığın, Diyarbakır Milletvekili
Nursel Aydoğan’ın Diyarbakır 2. Ağır Ceza Mahkemesinin 13/1/2017 tarihli ve E:
2014/153 ve K: 2017/15 sayılı Kararı’yla hapis cezasıyla cezalandırılması
nedeniyle Türkiye Cumhuriyeti Anayasası’nın 84’üncü maddesinin ikinci fıkrası
uyarınca milletvekilliğinin düşürülmesine ilişkin tezkeresi (3/1004)
“4/5/2017
Türkiye Büyük Millet Meclisi
Başkanlığına…”
MAHMUT
TOĞRUL (Gaziantep) – Bu ayıp sana yeter, bu ayıp!
AYŞE
ACAR BAŞARAN (Batman) – Gelip, izlesinler… (HDP sıralarından sıra kapaklarına
vurmalar, gürültüler)
“Örgüte
üye olmamakla birlikte örgüt adına suç işlemek suçundan…” (HDP sıralarından
sıra kapaklarına vurmalar, gürültüler)
MAHMUT
TOĞRUL (Gaziantep) – Bu ayıp size yeter!
LEYLA
BİRLİK (Şırnak) – Nerede AK PARTİ Grubu?
“…Diyarbakır
2. Ağır Ceza Mahkemesinin 13/1/2017 tarihli ve E: 2014/153 ve K: 2017/15 sayılı
Kararı’yla hapis cezasıyla cezalandırılmasına karar verilen Diyarbakır
Milletvekili Nursel Aydoğan'ın milletvekilliğinin Türkiye Cumhuriyeti
Anayasası’nın 84'üncü maddesinin ikinci fıkrası uyarınca düşürülmesi için Genel
Kurula bildirilmesi gerektiğine dair Adalet Bakanlığından alınan ilgi (a)
yazıya eklenmek üzere ilgi (b) yazısı ve ekleri ilişikte gönderilmiştir.
Gereğini
arz ederim.
 Nurettin
Canikli
 Başbakan
Yardımcısı”
(HDP
sıralarından sıra kapaklarına vurmalar, gürültüler)
MAHMUT
TOĞRUL (Gaziantep) – Bunun altında kalacaksınız!
AHMET
YILDIRIM (Muş) – Sayın Başkan… Sayın Başkan…
BAŞKAN
– Anayasa’nın 76’ncı maddesi kapsamında milletvekili seçilmeye engel bir suç ve
ceza süresine ilişkin olan ve Anayasa’nın 84’üncü maddesinin… (HDP sıralarından
sıra kapaklarına vurmalar, gürültüler)
AYŞE
ACAR BAŞARAN (Batman) – Suç, ceza yok, size muhalefet var, size diz çökmemek
var; suç yok. 
BAŞKAN
- …ikinci fıkrası gereğince bilgiye sunulmuş, kesinleşmiş mahkeme kararı
doğrultusunda Diyarbakır Milletvekili Nursel Aydoğan’ın milletvekilliği
düşmüştür. 
Bilgilerinize
sunulur.
MAHMUT
TOĞRUL (Gaziantep) – Utan, utan! Sen niye okuyorsun? (HDP sıralarından sıra
kapaklarına vurmalar, gürültüler)
BAŞKAN
– Sayın milletvekilleri, sıralara vurmanın bir anlamı yok, lütfen. 
MAHMUT
TOĞRUL (Gaziantep) – Vuracağız. (HDP sıralarından sıra kapaklarına vurmalar,
gürültüler)
BAŞKAN
- Adana’nın Aladağ ilçesinde…
AHMET
YILDIRIM (Muş) – Sayın Başkan…
BAŞKAN
– Söz talebiniz var mı sizin?
AHMET
YILDIRIM (Muş) – Evet, var. 
BAŞKAN
- Tamam, buyurun.
Sıralara
vurmayalım, 60’a göre söz talebiniz varsa buyurun.
V.- AÇIKLAMALAR (Devam)
20.- Muş Milletvekili Ahmet Yıldırım’ın,
Diyarbakır Milletvekili Nursel Aydoğan hakkında kesinleşen mahkeme kararına ve
iktidarın halkın iradesini siyasi kararla kaldıran bir noktaya düştüğüne
ilişkin açıklaması
AHMET
YILDIRIM (Muş) – Sayın Başkan, okuduğunuz o hukuk garabeti olan kararın bir
kısa öyküsünü söyleyeyim. 18 Mayıs 2011, suça konu söz: “Artık canlar ölmesin,
özgürlük yeşersin.” Davayı açan savcı: Ahmet Karaca; MİT tırlarını durduran ve
bugün 302’den yargılanan savcı. Kararı alan mahkeme, üçü de ihraç. İktidarın
arkasına sığınmış olduğu hukuk bu hukuk. 
MAHMUT
TOĞRUL (Gaziantep) – Beraber yol yürüdükleriniz.
AHMET
YILDIRIM (Muş) – Tamamı iktidar tarafından terörist olarak nitelendirilen,
savcıların ve hâkimlerin arkasına sığınmış bir iktidar gerçekliği ve
Başbakanlık tezkeresiyle karşı karşıyayız. Bu utancın bu iktidara yeteceğini
düşünüyoruz. İktidar, halkın seçtiği, halkın iradesini, bu şekilde müdahaleyle,
siyasi kararla kaldıran bir noktaya düşmüştür. Tamamı teröristlerin almış
olduğu kararların arkasına sığınan ve teröristlerden medet uman bir iktidar.
İşte Başbakanlık tezkeresi bu. 
Ahmet
Karaca iyi bir savcıydı da MİT tırlarında niye iyi bir savcı değildi? 302’den
müebbetle yargılanıyor. Ahmet Karaca’nın -ısrarla tekrar edeceğiz- iktidar
tarafından terörist kabul edilen bir savcının hazırlamış olduğu iddianame ve iktidarın
KHK’sıyla ihraç edilmiş 3 hâkimin almış olduğu kararın arkasına, terörizmin
arkasına sığınmış bir siyasi iktidara halkın iradesine bu kadar müdahale etme
utancı yeter diyoruz, teşekkürler. 
BAŞKAN
– Teşekkür ediyoruz. 
(HDP
milletvekillerinin Genel Kurul salonunu terk etmesi)
AYŞE
ACAR BAŞARAN (Batman) – Size, bir Kürt’e okuttukları için ayrıca mutlu olun!
Tarih sizi affetmeyecek, çocukların bile senden utanacak sonunda!
MAHMUT
TOĞRUL (Gaziantep) – Bu utanç sana yeter, sana yeter! Bedel ödeyeceksiniz!
BAŞKAN
– Herkes yaptığının karşılığını görür arkadaşlar, kusura bakmayın. 
MAHMUT
TOĞRUL (Gaziantep) – Evet, evet, bedel ödeyeceksiniz!
AYŞE
ACAR BAŞARAN (Batman) – Aynen öyle! Boşuna kendilerine yaranmaya çalışma!
Nihayetinde sen de bir Kürt’sün!
BAŞKAN
– Adana’nın Aladağ ilçesinde kız öğrenci yurdunda meydana gelen elim yangın
vakasının araştırılması ve benzer acıların bir kez daha yaşanmaması ve kamusal
eğitim ve barınma haklarının tüm öğrencilerimiz için güvence altına alınıp
yaygınlaştırılması için alınması gereken tedbirlerin belirlenmesi amacıyla
kurulan (10/392) esas numaralı Meclis Araştırması Komisyonunun görev süresinin
uzatılmasına dair bir tezkeresi vardır, okutuyorum: 
VII.- BAŞKANLIĞIN GENEL KURULA SUNUŞLARI
(Devam)
C) Tezkereler (Devam)
2.- Başbakanlığın, (10/392) esas numaralı
Meclis Araştırması Komisyonu Başkanlığının süre uzatımına ilişkin tezkeresi
(3/1010)
3/5/2017
Türkiye Büyük Millet Meclisi Başkanlığına
9/2/2017
tarihinde çalışmalarına başlayan Komisyonumuzun 3/5/2017 tarihli toplantısında
aldığı karar gereğince, görev süresinin Türkiye Büyük Millet Meclisi
İçtüzüğü’nün 105’inci maddesinin ikinci fıkrası uyarınca 24/5/2017 tarihinden
itibaren bir ay uzatılması hususunda gereğini saygılarımla arz ederim. 
 Fatma
Güldemet Sarı
 Adana
 Komisyon
Başkanı
BAŞKAN
– İç Tüzük’ün 105’inci maddesinin ikinci fıkrasında yer alan “Araştırmasını üç
ay içinde bitiremeyen komisyona bir aylık kesin verilir.” hükmü gereğince
Komisyona bir aylık ek süre verilmiştir. 
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, 3/5/2017 tarihinde Grup
Başkan Vekili İstanbul Milletvekili Filiz Kerestecioğlu Demir ve Grup Başkan
Vekili Muş Milletvekili Ahmet Yıldırım tarafından, AKP Hükûmetinin yargıda
kadrolaşma ve yargıyı tahakküm altına alma iddialarının tüm boyutlarıyla
araştırılması amacıyla verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak 9 Mayıs 2017
Salı günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
9/5/2017
Türkiye Büyük Millet Meclisi Başkanlığına
Danışma
Kurulu 9/5/2017 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Filiz
Kerestecioğlu Demir
 İstanbul
 Grup
Başkan Vekili
Öneri:
3
Mayıs 2017 tarihinde İstanbul Milletvekili Grup Başkan Vekili Filiz
Kerestecioğlu ve Muş Milletvekili Grup Başkan Vekili Ahmet Yıldırım tarafından
verilen (4466) sıra numaralı AKP Hükûmetinin yargıda kadrolaşma ve yargıyı
tahakküm altına alma iddialarının tüm boyutlarıyla araştırılması amacıyla
Türkiye Büyük Millet Meclisine verilmiş olan Meclis araştırma önergesinin Genel
Kurulun bilgisine sunulmak üzere bekleyen diğer önergelerin önüne alınarak
9/5/2017 Salı günlü birleşimde sunuşlarda okunması ve görüşmelerin aynı tarihli
birleşimde yapılması önerilmiştir. 
BAŞKAN
– Önerinin lehinde ilk söz Meral Hanım’a aitti ama biz Barış Bey’i…
BARIŞ
YARKADAŞ (İstanbul) – Değerli milletvekilleri, HDP Grubunun, AKP’nin yargıda
kadrolaşma ve yargıyı tahakküm altına alma iddialarına ilişkin vermiş olduğu…
BAŞKAN
– Sayın Yarkadaş, isminizi zikrettim ama daha henüz çağırmadım, geldiniz gerçi
de… Önerinin sahibi gruptan arkadaşlar olmadığı için biz beş dakika bir ara
verelim. İlk sözü onlara verirsek çok daha makul olur diye düşünüyorum.
Beş
dakika ara veriyorum birleşime. 
Kapanma Saati: 15.34
ÜÇÜNCÜ OTURUM
Açılma Saati: 16.48
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 89’uncu Birleşiminin
Üçüncü Oturumunu açıyorum.
Halkların
Demokratik Partisi Grubunun önerisine kaldığımız yerden devam edeceğiz.
Lehinde
birinci söz Adana Milletvekili Meral Danış Beştaş’a ait, yalnız, Sayın Beştaş
şu anda olmadığı için lehinde İstanbul Milletvekili Barış Yarkadaş’ı kürsüye
davet ediyorum.
Buyurunuz
Sayın Yarkadaş. (CHP sıralarından alkışlar)
Süreniz
on dakikadır.
BARIŞ
YARKADAŞ (İstanbul) – Değerli milletvekilleri, HDP Grubunun AKP’nin yargıda
kadrolaşma ve yargıyı tahakküm altına alma iddialarına ilişkin vermiş olduğu
grup önerisi üzerine Cumhuriyet Halk Partisi adına söz almış bulunmaktayım.
Genel Kurulu saygıyla selamlarken kanun hükmünde kararnameyle ihraç edilen
akademisyenler Nuriye Gülmen ve Semih Özakça’nın Meclise sadece 500 metre
uzaklıktaki haklı direnişini de selamlıyorum. Tam altmış üç gündür açlık
grevinde olan ve haklarını isteyen bu 2 akademisyene sessiz kalınmaması
gerektiğini, Türkiye Büyük Millet Meclisinin bu konuya el atarak haksız
ihraçları ortadan kaldırması gerektiğini de düşünüyorum.
Sayın
vekiller, İstanbul Büyükşehir Belediye Başkanı Kadir Topbaş’ın damadı Ömer
Kavurmacı tartışmalı bir şekilde tahliye edilmişken ve hastanede tedavi olup
olmadığı bile belli değilken yüzlerce tutuklunun cezaevinde ölümle boğuşmasına
da dikkat çekmek istiyorum. Bugün aslında bütün konuştuklarımız yargıdaki
çürümenin ve yargıdaki kadrolaşmanın nelere yol açtığını göstermesi açısından
önem arz ediyor. 
Bakın,
26 Aralık 2016 tarihinde avukatlıktan hâkimliğe geçiş sınavı yapıldı. Hükûmet
yargıda kadrolaşabilmek için 70 puanlık baraj şartını kaldırarak âdeta AKP il
ve ilçe başkanlıklarından gelebilecek tüm avukatların hâkim olabilmesinin önünü
açtı. Öyle bir noktaya getirildi ki 5-10 soru yapan bile bu sınavı geçti ama bu
sınavı geçip hâkim olabilmek için bir de mülakatı kazanmanız gerekiyor. Mülakat
dediysem buradan ciddi bir mülakat yapıldığını, hâkimlerin belli bir teste tabi
tutulduğunu falan zannetmeyin. 5 hâkim adayı bir odaya alınıyor, sadece ve
sadece kırk beş saniyelik bir soru-cevap yöntemiyle hâkim olup olamayacaklarına
karar veriliyor. Peki, ne soruluyor bu hâkim adaylarına? Ana adı, baba adı,
evli misiniz, hangi okulu bitirdiniz diye soruluyor. Bu hâkim adaylarının
4.500’ünün sadece 1.341’i 24 Nisan 2017 tarihinde hâkim olmaya hak kazanıyor ve
Adalet Bakanlığı kendi sitesinden yaptığı açıklamayla hâkim olmaya hak
kazananların listesini yayınlıyor. Ben hem eski bir gazeteci hem de bir
milletvekili olarak bu isimler Adalet Bakanlığının sitesinde yayınlandığında
oturdum, merak ettim, kimdir bu kırk beş saniyelik mülakatı geçerek sınavı
kazananlar diye Google’dan tek tek araştırdım ve karşıma gerçekten çok ilginç
bir tablo çıktı. O tabloda daha önce isimlerini açıkladığımın yanı sıra ilk
defa buradan da açıklayacağım bazı isimlere rastladım. Örneğin Abdullah Akbaş,
AKP Zonguldak eski Gençlik Kolları Başkanı; Berna Seçil Özden, AKP Trabzon
Kadın Kolları Yerel Yönetimler Başkanı; Onur Özüer, AKP Mardin Artuklu İlçe
Başkan Yardımcısı; Sema Cansu Bozkurt Sütçü, AKP İzmir İl Yöneticisi; Fazıl
Pehlivan, AKP Kastamonu Taşköprü İlçe Başkanı; Ercan Poyraz, Ensar Vakfının
Ankara Şube Başkanı; Fahrettin Tuğrul, Uşak Hukukçular Derneği Başkanı. Ki, bu
dernek 15 Temmuz alçak darbe girişiminin ardından terör örgütü FETÖ’ye yakın
olduğu gerekçesiyle kapatılmış. 
Şimdi,
bütün bu isimlerin yanı sıra daha önce açıkladığım 100’e yakın ismi de alt alta
koyduğunuzda tüm hâkim adaylarının neredeyse, âdeta AKP il ve ilçe
başkanlıklarından atandığını ve onlara yönelik bir iltimas geçildiğini
görüyorsunuz. Peki, kimlerdir bu hâkimler? Adalet Bakanı Bekir Bozdağ 8 Kasım
2016’da şunu söylüyor, diyor ki: “Bir hâkimin sanal dünya üzerinden siyasal,
ideolojik paylaşımlar yaptığını gördüğümde fevkalade rahatsız oluyorum. Bir
davam olsa o hâkime düşmesini, o savcıya düşmesini asla istemem. Adalet Bakanı
olarak ben siyasi görüşünü medyada paylaşan hâkimden de, savcıdan da
korkuyorum.” 
Peki,
şimdi şu tabloya bakalım: Yeni Türkiye’nin yeni atanan hâkimi Kamil Açıkgöz tam
da Adalet Bakanının anlattığı bir şekilde siyasi paylaşımlar yapıyor,
Cumhuriyet Halk Partisinin Anayasa Mahkemesine gitmesiyle alay ediyor. Ayrıca,
neyle alay ediyor bu yeni hâkim, AKP il başkanlığından getirilen ve bir
tarikata mensup olduğunu bildiğimiz bu yeni hâkim? Genel Başkanımız Sayın Kemal
Kılıçdaroğlu’nun telefonunun yasa dışı bir şekilde dinlendiğini açıklıyor.
Şimdi, adaletin emanet edildiği bu hâkim Sayın Genel Başkanımızın telefonunun
yasa dışı bir şekilde dinlenmesine karşı çıkmak yerine “Tabii ki,
telefonlarınız dinlenecek, sizin telefonlarınız dinlemeli.” diye “tweet”
atıyor. 
Sayın
Metiner, böyle bir hâkime Sayın Adalet Bakanı Bekir Bozdağ’ın dediği gibi
kendinizi emanet eder misiniz? Ben edeceğinizi zannetmiyorum. Çünkü, 17-25
Aralıktan sonra da hiçbir AKP’li “Biz bu yargıya güvenmiyoruz.” diyerek yargıya
gitmedi. Şimdi, bizim bu yargıya güvenmemizi ve buradan adalet çıkmasını
bekliyorsunuz. 
Bitmedi,
günlerdir AKP’li hâkimleri yazıyorum, partizan kadrolaşmayı yazıyorum, AKP’li
hâkimliğin, partili hâkimliğin adaletin ölüm fermanı olduğunu yazıyorum. Yandaş
medya bu konuyu doğal olarak görmezden geliyor, merkez medyaysa korkutulduğu
için yokmuş gibi davranıyor ama yine de, bu ülkenin namuslu gazetecileri,
onurlu gazetecileri bu konuya parmak basıyor. Parmak basanlardan biri de
“memurlar.net” adlı site. AKP’li hâkimlerin kimler olduğunu açıklamamızın
ardından bunu haber olarak okurlarına duyuran Türkiye'nin en çok okunan
sitelerinden olan “memurlar.net”in “AKP’li Hâkimler Kimlerdir?” başlıklı haberi
derhâl sansüre uğruyor ve o sayfa derhâl kapatılıyor. AKP bugüne kadar “Hayır,
bu kişiler AKP’li değildir, biz il ve ilçe başkanlıklarımızdan hiç kimseyi
atayarak hâkim yapmadık, yargıda kadrolaşmaya çalışmıyoruz, partili
Cumhurbaşkanlığından sonra partili hâkimlik müessesini kurmuyoruz.” demedi.
Aksine, Adalet Bakanlığı “Biz kimin kazandığına bakmayız.” diye yuvarlık bir
cevapla geçiştirmeye çalıştı ama az önce ismini okuduğum kişiler ve bu
kişilerin tamamı, AKP il ve ilçe başkanlıklarından getirilerek hâkim yapılan ve
âdeta AKP ilçe başkanlığına çevrilen mahkemelerin artık başında oturacaklar ve
bu ülkenin gazetecileri, bu ülkenin aydınları, bu ülkenin yazarları mahkemeye
gitmek yerine, bir mahkemede yargılanmak yerine âdeta AKP ilçe başkanlığında
yargılanacaklar. Biz bu uygulamaları tarihte de gördük. Her kim ki yargıyı
kendi denetimi altına almaya çalıştıysa emin olun ki bunun sonu hüsranla
sonuçlandı. O yüzden çağrımız şudur: Adalet Bakanlığı 26 Aralık 2016’da yaptığı
sınavda kimin yazılıda kaç puan aldığını, mülakatı nasıl geçtiğini derhâl
açıklamalıdır. (CHP sıralarından alkışlar) Danıştay Başkanının kızı bu sınavı
nasıl kazanmıştır? Adalet Bakanının Özel Kalem Müdürü mülakatı nasıl
kazanmıştır? Bu sonuçlar açıklanmadığı takdirde adaletin üzerine gölge
düşecektir. Yapılması gereken, sınav sonuçlarının açıklanmasıdır. Eğer
açıklayamıyorsanız bu sınavı iptal etmeniz ve bu sınavları yenilemeniz gerekir.
Mülakatlar yapılırken mülakatın yapıldığı salona mutlaka ve mutlaka bir kamera
konularak kamu vicdanı da rahatlatılmalıdır. Aksi takdirde, bu hâkimin,
Cumhuriyet Halk Partisinin Anayasa Mahkemesine gitmesiyle alay eden, bir
mahkemenin varlığıyla alay eden hâkimin vereceği kararın hiçbir meşruiyetinin
olmayacağını ve kamu vicdanında karşılık bulmayacağını da söylememiz gerekir. 
Teşekkür
ediyorum. 
Saygılar
sunuyorum. (CHP sıralarından alkışlar) 
BAŞKAN
– Teşekkür ediyorum. 
Önerinin
aleyhinde ilk söz Kırıkkale Milletvekili Ramazan Can’a aittir. 
Buyurun
Sayın Can. (AK PARTİ sıralarından alkışlar) 
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. HDP grup önerisi aleyhinde söz almış bulunuyorum. 
Evet,
yargıda kadrolaşma, yargının siyasallaşması ve ideoloji, yargının tarafsızlığı,
bağımsızlığı, bütün bunlar onlarca yıldır Türkiye’nin gündemini meşgul eden
meseleler, ta ki istiklal mahkemelerinden günümüze dek her daim, özellikle 28
Şubat sürecinde hâkimlerin brifing alması, 17-25 Aralık hadisesinde yargıçların
darbe teşebbüsünde bulunması. Bütün bunlar değerlendirildiğinde aslında Türkiye’deki
problemin ana unsurları, bir, yargıdaki zihniyet dönüşümü; ikincisi ise yasama,
yürütme, yargı üç ayağı içerisinde özellikle yasama, yürütmenin tahakkümünde
kalması ve yargıyla arasındaki eşgüdümün anayasal çerçevede kâğıt üzerinde
kalmasından kaynaklanan problemler olduğunu görüyoruz. 
Anayasa
“Yargı” başlıklı üçüncü bölümünde 138 ile 160’ıncı maddelerinde mahkemelerin
bağımsızlığı, hâkim ve savcıların teminatını düzenlemiştir. Aslında buradaki
mahkemelerin bağımsızlığı, hâkimlerin ve savcıların teminatı sadece anayasal
bir güvence altına alınmakla birlikte uygulamada ise problemler olduğuna düçar
olmuşuzdur. Her daim siyasal konjonktürde değerlendirmeye tabi olan münferit
hadiselerden kaynaklanarak değer yargılarına varılmıştır. 
Netice
itibarıyla, hâkimler kararlarıyla konuşmalıdır. Hâkimler Türk milleti adına
karar vermelidir. Tabii ki hâkimin ideolojisi, siyasi fikri olacaktır ancak
hâkim cübbesini giydiği anda ideolojisini, görüşünü mahkeme eşiğinde
bırakmalıdır. Kararlarını Anayasa’ya, hukuka, ahlaka ve vicdana göre
vermelidir. Eğer bunlardan ari bir karar veriyorsa o karar siyasidir, hukuki
değildir. Gerek onlarca yıl öncesinde gerekse günümüze dek uzanan bu yargı
tartışmalarının ana nedenlerinden biri de deminki söylediğim unsurlardan kaynaklanıyor.
Hâkimler ideolojisini, düşüncesini, fikriyatını bir siyaset argümanı olarak
değil bir mahkemede ilam hükmünde herkesi bağlayıcı, bütün tarafları bağlayıcı
kararlar verdiğinin farkında olmalı. Hukukun üstünlüğünü kendisine şiar
edinmeli, Anayasa’yı ve mevzuatı kendisine şiar edinmeli. Demin de söylediğim
üzere, kararını verirken siyasi düşüncesi ne olursa olsun alabildiğine
tarafsız, alabildiğine bağımsız karar verebilmeli. Cübbesini giydiği andan
çıkardığı ana kadar olan süre içerisinde ideolojisini mahkeme eşiğine
bırakmalıdır diye düşünüyorum. 
Netice
itibarıyla, deminki hatip birtakım beyanlarda bulundu bir hâkimle ilgili. Tabii
ki bir hâkimin verdiği -demin de söylediğim üzere- karar hukuki olmalıdır,
hâkim kararıyla konuşmalıdır dedik, karar haricinde konuştuysa yapmış olduğunu
tasvip etmemiz de mümkün değildir. 
Netice
itibarıyla, özellikle 17-25 Aralık sürecinde alçak FETÖ yargı darbesine
kalkışan hâkimler olduğu gibi, 15 Temmuz gecesi de kahramanca duruş sergileyen,
Türk milleti adına karar verebilen hâkimlerimiz ve savcılarımız olmuştur.
Netice itibarıyla, o darbe sürecinde, darbenin renginin belli olmadığı
saatlerde, gerekse biz buradan, Meclisten direniş hareketini başlatırken, aynı
şekilde, Ankara Cumhuriyet Başsavcılığı ve İstanbul Cumhuriyet Başsavcılığı,
gözaltına alma, yakalama ve hazırlık tahkikatını başlatmak için gerekli
talimatları vermiştir. Bu çok önemlidir ve manidardır. Demek ki millî iradeye,
demokrasiye, hukukun üstünlüğüne de saygı duyan hâkimlerimiz ve savcılarımız
vardır, onlarla da gurur duymalıyız. 
Diğer
taraftan, hâkimlik mesleğine, savcılık mesleğine avukatlıktan geçişle ilgili
-bir avukat olarak konuşuyorum, uygulamadan gelen biri olarak konuşuyorum,
gerçek manada uygulamadaki sıkıntıları yaşayan biri olarak söylüyorum-
özellikle ciddi derecede hâkim ve savcı açığı olan bir ortamda ve uygulamada
problemleri bilen, tatbikata ağırlık veren meslektaşlarımızın hâkimlik
mesleğinde daha başarılı olacaklarına inanıyorum. Netice itibarıyla, avukatlık
mesleğinden hâkimliğe geçişte ÖSYM bir sınav yapıyor ve bu sınavda belirli bir
puan barajı var, o barajın üzerinde de bir sıralama yapılıyor. Bu sıralamada,
alınacak eleman, yani alınacak hâkim ve savcı sayısının belli katındaki
sıralamaya tabi olanlar sözlü mülakata çağırılıyor ve sözlü mülakatta da Adalet
Bakanlığı bürokratları ve HSYK, Yargıtay, Adalet Akademisinden de gerekli
komisyon üyeleriyle oluşturulan bir heyet karşısında bu sınav yapılıyor. 
Tabii
ki sözlü mülakat sınavları, alabildiğine objektif de olsa, bütün sözlü mülakatlar
tartışmaya açıktır, tartışılacaktır. Netice itibarıyla, burada ilgili
komisyonun, hâkimlik ve savcılık ehliyetini haiz olup olmadığı, mesleki
kariyerinin bu meslekteki şiarına etki edebilecek, aleyhe etki etmeyecek aksine
lehe etki edecek davranışları da beraberinde barındıranı olumlu anlamda
değerlendirmeleri gerektiğini düşünüyorum. Burada isim verilerek bunların nasıl
sınavı kazandığından bahsedilmesi tabii ki değerlendirmeciye aittir diye
düşünüyorum ama ben doğru bulmuyorum, buna inanıyorum. 
Özellikle,
avukatlık mesleğinden hâkimliğe geçişi bizim teşvik etmemiz lazım. Gerek alçak
FETÖ darbesinden sonra hâkim ve savcı açığının ortaya çıkması gerekse
uygulamayı bire bir bilen ve alandaki sıkıntıları, hukuki sıkıntıları bilen ve
vatandaşla ihtilaf; dava sahibi, iddia sahibi olanlarla, aynı zamanda müdafi ve
avukatlık ilişkisi kuran ve bu iletişimde mahkeme nazarında da kürsüde olma
durumunu da içselleştirdiğinden dolayı hem kürsüde olma hem de kürsünün
gerisinde avukatlık ve müdafilik durumunda olduğu için empati de
yapabilecektir. Bu manada ben avukatlık mesleğinden hâkimlik mesleğine geçişin
doğru olduğunu, kolaylaştırılması gerektiğini ve bundan da adalet
mekanizmasının ve adaletin faydalanacağını umuyorum. 
Uygulamada,
mülakatlarda problemler varsa bunların üzerine gidilmelidir diye düşünüyorum
ben. Netice itibarıyla, hangi cenahtan, hangi ideolojiden kim gelirse gelsin
hâkimlik vakarına, savcılık vakarına yaraşır bir şekilde mesleğini ifa
etmelidir diye düşünüyorum. 
İdeolojisi
ne olursa olsun karar verirken bütün ideolojisini ve düşüncesini mahkemenin
eşiğinde bırakarak adalete, hakkaniyete ve nefasete uygun karar vereceklerini
umuyor ve bu beklentiler içerisinde HDP grup önerisini takdirlerinize sunuyor,
Genel Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Önerinin
lehinde ikinci söz, Adana Milletvekili Meral Danış Beştaş’a aittir; yok.
LEVENT
GÖK (Ankara) – Sayın Başkan… 
BAŞKAN
- Başka da söz talebi olmadığına göre, Halkların Demokratik Partisi Grubu önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Cumhuriyet
Halk Partisi Grubunun… 
LEVENT
GÖK (Ankara) – Sayın Başkan, Hilmi Bey’in az önce bir dakikalık söz talebi
vardı, bir rica etsem. 
BAŞKAN
– Pardon, Sayın Yarayıcı’ya söz vermiştik. 60’a göre bir dakikalık söz
talebiniz vardı, “Tamam.” demiştim.
Buyurun.
V.- AÇIKLAMALAR (Devam)
21.- Hatay Milletvekili Hilmi Yarayıcı’nın,
KHK’yla görevlerine son verilen Nuriye Gülmen ile Semih Özakça’nın açlık
grevlerinin 62’nci gününde olduklarına ve kamuoyunu onlara destek olmaya
çağırdığına ilişkin açıklaması
HİLMİ
YARAYICI (Hatay) – Teşekkür ederim Sayın Başkan.
Nuriye
Gülmen bir akademisyen, Semih Özakça öğretmendir. İkisi de bir gece yarısı
KHK’sıyla haksız, hukuksuz ve keyfî bir şekilde işlerinden edildiler. İktidarın
baskılarına boyun eğmeyerek Ankara Yüksel Caddesi’nde yüz seksen bir günden
beri oturma eylemi yaparak direniyorlar. “Sadece ve sadece işimi istiyorum.”
dediler. Yirmi yedi kez işkenceyle gözaltına alındılar ama yılmadılar ve bugün
açlık grevlerinin 62’nci günündeler. Açlık grevi, her an ölümlerin
yaşanabileceği kritik bir seviyeye ulaşmıştır. Hükûmeti, ölümler yaşanmadan bu
insanların işlerine geri dönmelerini sağlamaya çağırmak isterdim ama biliyorum
ki bu iktidar insani duygularını ve vicdanlarını çoktan yitirmiştir. Bu
nedenle, adaletsizliğe karşı yaşamı savunmak adına duyarlı kamuoyunu direnen
Nuriye ve Semih’e destek olmaya, seslerine ses katmaya çağırıyorum. 
Teşekkür
ederim.
BAŞKAN
– Teşekkür ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 8/5/2017 tarihinde Grup
Başkan Vekili Ankara Milletvekili Levent Gök ile Edirne Milletvekili Okan
Gaytancıoğlu tarafından, sebze ve meyve fiyatlarındaki dalgalanmaların araştırılması
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak 9 Mayıs 2017 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
BAŞKAN
- Şimdi, Cumhuriyet Halk Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım.
Türkiye Büyük Millet Meclisi Başkanlığına
Danışma
Kurulu; 9/5/2017 Salı günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Levent
Gök
 Ankara
 Grup
Başkan Vekili
Öneri:

Ankara
Milletvekili ve Grup Başkan Vekili Levent Gök ile Edirne Milletvekili Okan
Gaytancıoğlu tarafından, “sebze ve meyve fiyatlarındaki dalgalanmaların
araştırılması” amacıyla 8/5/2017 tarihinde Türkiye Büyük Millet Meclisi
Başkanlığına verilmiş olan Meclis araştırma önergesinin (1177 sıra no.lu),
Genel Kurulun bilgisine sunulmak üzere bekleyen diğer önergelerin önüne
alınarak, 9/5/2017 Salı günlü Birleşimde sunuşlarda okunması ve görüşmelerinin
aynı tarihli birleşiminde yapılması önerilmiştir.
BAŞKAN
– Önerinin lehinde ilk söz, Edirne Milletvekili Okan Gaytancıoğlu’na aittir.
Buyurun
Sayın Gaytancıoğlu. (CHP sıralarından alkışlar)
OKAN
GAYTANCIOĞLU (Edirne) – Sayın Başkan, değerli milletvekilleri; gıda
fiyatlarındaki artışın nedenlerini tespit edebilmek için Cumhuriyet Halk
Partisi olarak Meclis araştırma önergesi vermiş bulunmaktayız. Yüce heyetinizi
saygıyla selamlarım.
Sayın
Başkan, değerli milletvekilleri; aynı zamanda bizleri televizyonları başında
izleyen sevgili yurttaşlarımız; dünyada gıda fiyatları düşüyor, Türkiye'de ise
neden gıda fiyatları hiç düşmüyor, acaba neden? Enflasyon çift haneli rakamlara
ulaştı, bunun suçlusu bulundu, domates. Domates fiyatları yüzde 61 artmış.
Domates 9 lira, 10 lira. Düğünlerde geline artık domates takılıyor. Bakın, ne
diyor: “Küçük altın takacağıma domates takarım. O da çok pahalı nasılsa.” Bu,
mizah konusu olsa da Türkiye'nin getirildiği durumu herkesin gözlerinin önüne
sermek isterim. 
Peki,
sadece domates mi suçlu gıda fiyatlarında? Kırmızı eti suçluyorsunuz, çözümü
ithalatta buluyorsunuz hem de ne kadar? Son altı yılda tam 4 milyar dolarlık et
ithalatı, canlı hayvan ithalatı yapıyor bu ülke. Peki, bu kadar ithalata rağmen
et fiyatı düşüyor mu? Kıyma fiyatı 45 lira, 50 lira. Demek ki çözüm ithalatta
değil.
Nohudu
suçluyorsunuz, mercimeği suçluyorsunuz, kuru fasulyeyi suçluyorsunuz, ithalata
başvuruyorsunuz. Sizin iktidarınız döneminde, tam on dört yılda 2,7 milyar
dolarlık ithalat yapıldı. Bakın, nohut fiyatı 15 lirayı gördü, kuru fasulye
12-13 lira, mercimek 7 lira, 8 lira. Demek ki çözüm ithalatta değil.
Kanadalılar
ilk defa Türkler sayesinde kırmızı mercimeği, yeşil mercimeği tanıdı ve
tohumlarını satın almaya başladı. Şimdi biz Kanada’dan mercimek, nohut satın
alıyoruz. Türkiye'yi getirdiğiniz durum budur. Bunun yanı sıra Sri Lanka’dan
çay, Meksika’dan nohut, Rusya’dan buğday, Brezilya’dan et, İran’dan karpuz
ithal ediyoruz. 
Çeltik
fiyatları çok düşük, Edirne’mizin temel ürünlerinden bir tanesi ama pirinç
fiyatları markette çok yüksek. Siz ne yapıyorsunuz? İktidarınız boyunca çözümü
yine ithalatta arıyorsunuz. İktidarınız boyunca tam 2 milyar dolarlık pirinç
ithalatı yaptınız. Peki, pirinç fiyatları düşüyor mu? Üreticide 2 lira,
markette yine 7 lira. 
Buğday
fiyatları son on yıldır neredeyse hiç artmıyor, un fiyatları sürekli artıyor.
Siz ne yapıyorsunuz? Üreticiyi desteklemek yerine çözümü ithalatta arıyorsunuz.
İktidarınız boyunca tam 40 milyon ton buğdaya 11 milyar dolar ödedik. Yani Türk
çiftçisine vermediğiniz parayı başka ülkelerin çiftçilerine verdiniz. 
İktidarınız
boyunca pamuk ithalatına 16 milyar dolar, mısır ithalatına 3 milyar dolar
ödedik. Yağlı tohumlu bitkilerde yerli üretimi desteklemek yerine ithalatı
teşvik ediyorsunuz. Fiyatlar düşüyor mu? Hayır. Rus çiftçisine, Ukrayna
çiftçisine, Arjantin çiftçisine geçtiğimiz yıl tam 3,5 milyar dolar ödedik.
Sizin iktidarınız döneminde yağlı tohumlu bitkilere ve bitkisel yağlara toplam
35 milyar 754 milyon dolar ödedik. 
Şeker
pancarı üretimine kota koyuyorsunuz, nişasta bazlı şekerin önünü açıyorsunuz.
Geçtiğimiz yıl beyaz şeker açığı oldu, onu da ne yaptınız? 80 bin ton beyaz
şeker ithalatıyla çözmeye çalışıyorsunuz. Çözüm bu değildir. Çözüm nedir?
Adında adalet olan iktidar partisi, Atatürk’ün efendisi olan çiftçiye adaletli
davranmadığı için bizde fiyatlar düşmüyor. Siz üretime dayalı, nitelikli bir
tarım politikası uygulamıyorsunuz. Günübirlik politikayla bu işler olmaz. Bizi
hiç dinlemiyorsunuz. Bakın, bizi biraz dinleyin.
Bu,
bizim çay raporumuz; çay raporumuzu okusaydınız eğer Sri Lanka’dan -Seylan’dan-
çay ithal etmezdiniz, kaçak çayı ülkeye sokmazdınız, ÇAYKUR’u Varlık Fonu’na
devretmezdiniz. Bu, bizim fındık raporumuz; fındık raporumuzu okusaydınız
fındık üreticisini referandum öncesi kandırarak oyunu almayı düşünmezdiniz.
Fındıktan 3 milyar dolar yerine nasıl 15 milyar dolar para kazanırız, burada
bunlar yazıyor. Şeker pancarı raporumuzu okusaydınız cumhuriyetin kuruluşunda
çok önemli rol oynayan şeker fabrikalarını ihmal etmez, şeker pancarına kota
koymazdınız, çözümü ithalatta aramazdınız. 
Bakın,
Adana Çukurova raporumuz var; bunu okumadığınız için Çukurova çiftçisi göç
ediyor. Sulama yatırımlarını yapmadığınız için işte bugün konuştuğumuz domates
fiyatındaki artışı, biber fiyatlarındaki artışı konuşuyoruz. Yani meyve sebze
fiyatlarını düşüremiyorsunuz, çözümü ithalatta arıyorsunuz. 
Bunu
da son yazdık, daha kontrolü bile yapılmadı; küçük baş hayvan raporu, bunu
hepinize göndereceğim, internette de var. Bari bunu okuyun ithalat yapmazsınız.
Türkiye arpa ithal ediyor, ithalattan başka bir şey bilmiyorsunuz. Dolar artıyor,
ithal fiyatları artıyor, girdi fiyatları yüksek, tarımdan çok fazla dolaylı
vergi alıyorsunuz, tabii ki bu şekilde gıda fiyatları düşmez. Yat sahibine 1
lira 70 kuruştan mazot veriyorsunuz, çiftçiye 4,5 liradan mazot. Bakın, hep
karikatürler sizinle ilgili, ne diyor: “Traktöre tekne süsü verdim gardaş,
belki böyle bana da ucuz mazot verirler.” 
Çözüm
nedir? Çözüm, çiftçiye hak ettiği desteği vermektir. 2006 yılında Tarım Kanunu
çıkardık, biz de size destek verdik. Tarım Kanunu’nda yazar “gayrisafi millî
hasılanın yüzde 1’i…” bunu mutlaka vermek zorundasınız. Bunu bir verin, bakalım
neler oluyor. Vermeyince ne oluyor? Çiftçi 80 milyar lira borçlu. Peki,
çiftçinin borcunu yapılandıracak mısınız? Yapılandırmayla ilgili bugün yarın
torba yasa gelecek, yine çiftçiye bir şey yok. Peki, çiftçi ne yapıyor? Çiftçi
elektriği kesik bir şekilde tarlasını sulamaya çalışıyor. Siz ne yapıyorsunuz?
Örneğin, Başbakan ve Tarım Bakanı Türkiye-Afrika Tarım Bakanları Birinci
Toplantısı’nı yapıyorlar, Afrika’yı hedefliyorlar, güzel. Başbakan ne diyor?
“Afrika’yı, Afrika’yla birlikte kalkındırmak istiyoruz.” Sen Türk çiftçisini
kalkındırdın mı da sıra Afrika çiftçisine geldi! Efendiye yani çiftçiye
vermediğiniz destekleri başka ülkelerin çiftçilerine avuç avuç veriyorsunuz. Tam
26 milyon dönüm arazi şu anda Türkiye'de boş yani Belçika büyüklüğündeki arazi
boş, siz bu arazileri işlemek yerine, gidiyorsunuz, Rusya’yla domates
pazarlığına giriyorsunuz. Sonra da ne yapıyorsunuz? Türkiye, Fransa
hayvancılığına destek verdiği için, katkı verdiği için Tarım Bakanımıza ne
takıyor? Madalya takıyor. Demek ki sizin döneminizde bunlar hep oldu. Sizin
döneminizde saman bile ithal edildi. Meraların yarısını kaybettik, birçoğunu
TOKİ’lere peşkeş çektiniz. Nerede şehir kenarına yakın bir mera gördüyseniz
allem edip kallem edip betonlaştırdınız.
Ürettiği
para etmeyen, gübre, mazot zamlarına yetişemeyen, çocuğunu çiftçi yapmak
istemeyen bir efendi kitlesi yarattınız. Hâlbuki o efendi kimdir? Köylü
milletin efendisidir ama efendi o kadar efendi oldu ki bu kadar sıkıntı
çekmesine rağmen sesi çıkmıyor, televizyonu seyrediyor, açıyor televizyonu,
düzen aleyhine birazcık konuşanları ne yapıyorlar? Efendi bunu görüyor ve
susuyor, “Aman beni de içeri alabilirler, sakın bir yerde görüşlerimi
açıklamayayım." diyor. 
Türkiye
sizin sayenizde dünyada en pahalı mazotun satıldığı bir ülke olarak bilinirken
artık, en pahalı etin, en pahalı nohudun, en pahalı domatesin satıldığı bir
ülke olarak da biliniyor. Türkiye tarımına yön verecek binlerce atanamayan
ziraat mühendisi, gıda mühendisi, su ürünleri mühendisi, veterinerler var ama
hâlâ boştalar. Tarım Bakanı diyor ki: “Evet, 2.500 atama yapacağım. Maliye
Bakanına sorun.” Maliye Bakanına soruyoruz, “Böyle bir yazı gelmedi.” Bu ne
biçim şey? Nasıl devlet yönetiyorsunuz, bu da belli olmuyor. Ama merak etmeyin
bizleri televizyonlarının başında izleyen sevgili yurttaşlar, bu düzen gidecek,
Atatürk’ün kurduğu bir parti var, o parti efendiyi çok önemsiyor, efendiyle
ilgili kitaplar yazıyor, fikirler öne sürüyor; lütfen bunları okuyun. O parti
senin çiftçini yeniden efendi yapacak çünkü o parti üreten bir Türkiye, hakça
bölüşen bir ülke istiyor.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyoruz Sayın Gaytancıoğlu. 
Cumhuriyet
Halk Partisi Grubu önerisi aleyhinde ilk söz, Adana Milletvekili Muharrem
Varlı’ya aittir. 
Buyurun
Sayın Varlı. (MHP sıralarından alkışlar) 
MUHARREM
VARLI (Adana) – Sayın Başkan, değerli milletvekilleri; hepinizi saygıyla
selamlıyorum. 
Sayın
Başkan anons ederken aleyhinde dedi ama usulen aleyhinde söz aldık, tabii ki
böyle bir konunun aleyhinde olmak mümkün değil. Ben bir çiftçiyim. 
LEVENT
GÖK (Ankara) – Onu biliyoruz Muharrem Bey. 
MUHARREM
VARLI (Devamla) - Çiftçinin ve çiftçiyi savunan herkesin de lehinde konuşacağız
inşallah. 
Burada
belirtilmek istenen şey, çiftçinin ürettiğini yeterince değerlendirememiş
olması ve bu ürettiklerinden para kazanamadığı için, yeterince
değerlendiremediği için de üretimin düşmüş olması, dolayısıyla da Türkiye’nin
bir açıkla karşı karşıya kalıp dışarıdan ithalata zorlanmış olması.
Şimdi,
değerli milletvekilleri, bizim ülkemiz o kadar güzel bir ülke ki topraklarımız
o kadar verimli ve güzel topraklar ki bu ülkede bizim her şeyimizle kendi
kendimize yetebilecek imkânlarımız var. Türkiye’nin 3,5 milyon ton kütlü pamuğa
ihtiyacı var; bunu üretebilecek toprağımız var, suyumuz var. Türkiye’nin 6
milyon, 6,5 milyon ton mısıra ihtiyacı var; bunu üretecek toprağımız da var,
ovamız da var, suyumuz da var. Türkiye’nin ayçiçeği, efendim, soya fasulyesi
gibi ham yağı fazla olan bitkileri üretmeye ihtiyacı var ama Türkiye’de bunları
teşvik edecek, bunları planlayacak, bunların bir şekilde, efendim, bir arada
toplanıp ekilmesini sağlayacak bir ne yazık ki şu ana kadar ortaya tablo
konulamadı.
Bakın,
burada defalarca, her defasında söyledim, pamukçuluğu Türkiye’de teşvik etmemiz
lazım. Çünkü Türkiye yıllardır başka ülkelerin çiftçilerine kendi paramızı
hediye ediyor resmen. Yani toprağımız var, iklimimiz müsait, suyumuz var,
ekecek çiftçimiz var ve pamuk konusunda çok tecrübeliyiz ancak pamuğu ne yazık
ki yeterince ekmiyoruz. Neden? Çünkü çiftçi pamuktan para kazanamadığı için
ekmiyor.
Sayın
Bakana buradan yüz yüze de söyledim, buradaki konuşmalarımda da söyledim, dedim
ki: “Gelin, pamuğu ekmeyi teşvik edelim.” Nasıl? Prim desteğini artırarak
yapacağız bunu ve serbest piyasada pamuğu korumamız lazım. Nasıl koruyacağız?
İşte, birlikler sayesinde pamuk fiyatının düşmesini engelleyeceğiz. Eğer biz
bunu yaparsak Türkiye'de 3,5 milyon ton kütlü pamuğu üretmemek için hiçbir
sebebimiz yok. Çukurova ve Ege, Urfa’daki Harran Ovası yeter zaten buna. Diğer
taraflarda, efendim Konya Ovası’nda, Güneydoğu Anadolu Bölgesi’nin Urfa hariç
diğer taraflarında rahatlıkla mısır yetiştirip bu ülkenin mısır ihtiyacını
karşılayabiliriz. Yine, Trakya’da, Çukurova’nın kırsalında ve İç Anadolu’nun
kırsalında ayçiçeği yetiştirerek bu ülkenin ham yağ ihtiyacını
karşılayabiliriz. Ama, bunları planlayacak, bunları destekleyecek ve çiftçimize
bunları ektirecek bir zekâ lazım ve bunu destekleyecek bir güç lazım, siyasi
irade lazım. Ne yazık ki şu ana kadar bu siyasi irade ortaya konulamadı, bundan
dolayı da aşırı derecede muzdariplik yaşıyoruz. 
Bakın,
Türkiye zeytin üretiminde, zeytin yağı üretiminde de aslında kendine
yetebilecek durumda. Meyvecilikte zaten dünyada en önde giden ülkelerden bir
tanesiyiz. Bugün narenciye konusunda, diğer meyvelerin, sert çekirdekli
meyvelerin üretiminde Türkiye çok iyi durumda ancak bunları da
değerlendiremiyoruz yeterince. Şimdi, çiftçi para kazanamayınca ekmekten
vazgeçiyor, üretimden vazgeçiyor dolayısıyla da piyasada birdenbire fiyatlar
yükseliyor ve sanki mal bulmuş mağrip gibi bizim Hükûmetin yetkilileri de hemen
“İthal edelim efendim. Dışarıdan getirelim efendim.” Ya, sen dışarıya ne
satıyorsun be kardeşim? Uçak mı satıyorsun, savaş gemisi mi satıyorsun, füze mi
satıyorsun ki dışarıdan buğday getireceksin? Ne satıyorsun sen dışarıya? Satsan
satsan tarım ürünlerini satacaksın en iyi şekilde, Türkiye'nin en fazla
pazarlayabileceği, en çok para kazanabileceği tarım ürünlerini satacaksın, onda
da yoksun. Yani, böyle bir zekâ, böyle bir mantık neye hizmet ediyor ben bunu
anlamış değilim. Bir çiftçi olarak, yüreği yanan bir kardeşiniz olarak burada
bunları dillendiriyorum. 
Değerli
arkadaşlarım, bakın, domates meselesi… İşte, Sayın Cumhurbaşkanı gittiğinde
domatesle alakalı konu da gündeme geliyor. Rusya, domates hariç diğerlerini
Türkiye'den alacağını söylüyor ama domates almayacağını söylüyor. Geçen yıl
Rusya domates almayacağını söylediği için Antalya bölgesinde sera domates
üretimi yapan, Çukurova’da sera domates üretimi yapan çiftçilerimizin birçoğu
domates ekmekten vazgeçtiler. Dolayısıyla, domates ekilmeyince de hem iç
piyasada bir talep oluştu hem de birdenbire fiyatlar yükseldi. 
Bakın,
şu anda domatesin fiyatı marketlerde 10 lira, 12 liraysa inanın ki bu yine
üreticinin cebine gitmiyor. Kim kazanıyor biliyor musunuz? Aracılar kazanıyor,
tefeciler kazanıyor. Keşke üreticinin cebine gitse bundan memnuniyet duyacağım
ama yok, üreticinin cebine gitmiyor. Hep o bahsettiğiniz faiz lobisi var ya
onlar kazanıyorlar parayı, onlar götürüyorlar bu parayı, çiftçinin alın terini
kullanıyorlar ama Hükûmetin buna müdahale etmesi lazım; yok, sessiz sessiz
seyrediyorlar. Et bitti, dışarıdan et getirelim; sap bitti, dışarıdan sap
getirelim; buğday bitti, dışarıdan buğday getirelim, oh ne âlâ ya, oh ne âlâ!
Yani ne zamana kadar gidecek bu böyle, ne zamana kadar sürecek bu böyle?
Değerli
arkadaşlarım, bakın, kendi kendimize yeten bir ülkeyken yarın bir gün bir de bu
tarım ürünlerinde sıkıntı yaşamaya başlarsak vay Türkiye'nin hâline, vay
milletimizin hâline! Şimdi, her defasında buraya çıkıyoruz “Çiftçiyi koruyalım,
çiftçiyi destekleyelim.” diyoruz. Ya, mazot fiyatları 4,5 lira. Çiftçi
traktörüne 4,5 liraya mazot koyuyor, Allah'tan reva mı bu? Yat sahibi… Yatı kim
alır? Herhâlde milyon dolar parası olan insanlar alır yatı yani benim gibi
gariban veya 50 dönüm, 100 dönüm tarla işleyen insanın gidip yat, kotra alacak
hâli yok. Yat, kotra sahipleri 1,2 liradan mazot koyuyorlar yatlarına,
kotralarına; çiftçi 4,5 liradan mazot koyuyor. E, Allah'tan reva mıdır bu ya?
Hiç düşünmüyor musunuz bunu? Yani bu noktada çiftçiyi destekleyelim. Sayın
Bakan dedi ki: “Yarısını vereceğiz.” Sayın Başbakan da söyledi. Şu ana kadar
daha ortada bir şey yok. E, ne zaman vereceksiniz? Ne zaman bu çiftçiyi
kollayacaksınız?
Değerli
arkadaşlarım, bakın, çiftçi üretmezse bu ülkede inanın hepimiz bunun
sıkıntısını yaşarız.
Defalarca
söyledim, yine söyleyeceğim: Sabahleyin oturuyorsunuz kahvaltıya, o mis gibi
kokan salatalık, domates, peynir, zeytin, sıcacık ekmek, bunlar nereden geliyor
sizin sofranıza? Nereden geliyor? Nasıl geliyor? Hiç düşünüyor musunuz bunları?
Yok. Çiftçi sabah demiyor, akşam demiyor, yağmur demiyor, çamur demiyor
çalışıyor üretiyor, beş kuruş para kazanamıyor. Değerli arkadaşlarım, çiftçiyi
korumamız lazım. 
Bakın,
yine, bu bakliyatla ilgili konuya gelelim. Eskiden Türkiye'nin nohut fazlası
olurdu fasulye fazlası olurdu, hatta birçok insan kendi bahçesinde yetiştirirdi
bunu. Ya, şimdi dışarıdan nohut, bakliyat, fasulye ithal ediyoruz hatta kuru
fasulyenin, nohudun fiyatı 10 lira, 12 lira, 13 lira serbest piyasada. E, adam
ekiyor 3 liraya satamıyor tarlasından ürettiği nohudu. Kim kazanıyor? Yine
aracılar kazanıyor, tefeciler kazanıyor. İşte bunu engellememiz lazım, bunu
önlememiz lazım, bunu önleyecek de Hükûmettir arkadaşlar, buna bir çözüm bulmak
lazım. Değerli arkadaşlarım, bakın, bunları söylerken afaki nutuk atmıyorum ben
size, bizzat bu işin içerisinde yaşayan bir kardeşiniz olarak söylüyorum. 
Şimdi,
gübre fiyatlarına gelelim. Bakın, üç ay önce ürenin fiyatı 700 liraydı eski
rakamla. Şimdi ne kadar? 1 milyon 100 bin lira. Üç ay önce DAP gübresinin
fiyatı 800-850 liraydı eski rakamla. Şimdi ne kadar? 1 milyon 300 bin lira. Ya,
o rakam o zaman kurtarıyorsa şimdi niye bu kadar? Ha, çiftçiye lazım ya, çiftçi
alıp atması lazım şu anda bu gübreyi, onun için faiz lobileri yükseltiyor.
Engel ol kardeşim, elli defa söyledim burada. Tarım kredi ne yapıyor? Niye
devreye girmiyor tarım kredi? Niye gübre fiyatlarını sübvanse etmiyor? Yok.
Buradan giriyor, buradan çıkıyor. Ha söyle de söyle. Yani değerli arkadaşlarım,
bakın, burada üreten insanımızı korumazsak vallahi onlara yazık ederiz. 
Yine,
bu hazine arazilerine gelelim. Bir ilçede 350 liraya kiraya veriyor, öbür
ilçede aynı şartlarda sulak araziyi 150 liraya kiraya veriyor. Ya, serbest
piyasada 350 lira zaten tarlanın kiralanması. Allah’tan reva mıdır bu ya? Yani
bunun prim desteğini alamıyor, öbür teşviklerini alamıyor. E, düşürün diyoruz. Efendim,
serbest piyasada bu kadarmış. E serbest piyasada o kadarsa sen de bu çiftçiyi
korumakla mükellef değil misin? Yani bir miktar serbest piyasanın altında
yapsan ne olur, ölür müsün? Her şeyde herkese veriyorsun, bir çiftçiye geldi
miydi “Yok, veremeyiz.” Çiftçi üvey evlat. Yapmayın bunu arkadaşlar. Yapmayın.
Allah rızası için çiftçiyi koruyalım, çiftçiyi yaşatalım, yüceltelim. 
Hepinize
teşekkür ederim. (MHP ve CHP sıralarından alkışlar)
BAŞKAN
– Teşekkür ediyorum Sayın Varlı.
Önerinin
lehinde ikinci söz, İstanbul Milletvekili Filiz Kerestecioğlu olmadığından
yerine söz talebinde bulunan Antalya Milletvekili Çetin Osman Budak’ın. 
Buyurun
Sayın Budak. (CHP sıralarından alkışlar)
ÇETİN
OSMAN BUDAK (Antalya) – Sayın Başkan, değerli milletvekilleri; hepinizi
saygıyla selamlıyorum. 
Yaş
sebze meyve fiyatlarındaki dalgalanmayla ilgili söz aldım. Tabii, ana, temel
konu yaş sebze meyve fiyatlarındaki dalgalanma değil, ekonomi doğru
yönetilmiyor. Ekonomide -on beş yıldır dilimizde tüy bitti- bir planlama, bir envanter
çalışması yapılması gerektiğini ve doğru desteklerin verilmesi gerektiğini her
platformda söyledik. 
Geçen
gün Sayın Başbakan bir açıklama yaptı, “Gayrisafi millî hasılamız 2023 yılında
2 trilyon dolar olacak.” dedi. Ya buna kargalar güler. Bugünkü gayrisafi millî
hasıla TÜİK’in yeni verilerine göre, düzenlemeler yapılmasına rağmen 800 milyar
doları bile bulmamış. Yani geriliyoruz, dolar bazında gayrisafi millî hasıla
geriliyor ve Sayın Başbakan diyor ki: “2 trilyon dolar gayrisafi millî hasılaya
çıkacağız yedi yılda.” Oturdum hesapladım, her yıl yüzde kaç büyümemiz gerekir
diye bir hesap yapmaya gayret ettim. Her yıl üst üste yüzde 12 büyüme sağlarsak
2 trilyon doları gene bulamıyoruz. 1,7-1,8 trilyon civarında kalıyor. Bu hangi
hesaba dayanıyor? Onun için AKP iktidarının bütün hesapları böyle. Orta vadeli
plan açıklaması orta vadeli plan açıklaması yapılıyor. Orta vadeli planda
bakıyorsunuz “Yüzde 5 büyüyeceğiz, enflasyon yüzde 5 olacak.” deniyor.
Dönüyorsunuz, revize ediyorsunuz. Enflasyon şu anda yüzde 11. Büyüme
rakamlarımız da sizin söylediğinize göre yüzde 3-3,5 civarında kalacak. Bu
büyüme rakamlarıyla Türkiye'nin kalkınması mümkün mü? Soru bu. 
İkincisi,
yaş sebze meyve fiyatlarındaki dalgalanmayla ilgili her sene bu hikâye okunur.
Bakarsınız kış aylarında bir gün en büyük suçlu kabak olur, öbür ay bakarsınız
biber olur, bir ay bakarsınız salatalık olur ama asıl temeldeki sorunlara hiç
kimse bakmaz. Şimdi de domates suçlu. Enflasyonla ilgili domates suçlanıyor. Ve
diplomatik ayıplar yapılıyor arkadaşlar. Rusya’ya görüşmeye giden Türk heyeti,
heyetimiz, Rusya’da görüşmeleri yapıp Twitter’larından domates gönderip
“Büyüksün domates.” diye “tweet” atabiliyor. Olmaz. Olmaz. Neden olmaz? Şimdi,
eğer dış politikayı domatese indirgerseniz hiç ciddiyeti kalmaz bu işin. 
Geçen
yıl, 2015 yılı Kasım ayında Rus uçağının düşürülmesinden sonra ekonomiyle
ilgili çok ciddi gelişmeler oldu çünkü Türkiye pazarında bir, turizm; iki,
tarım Rusya’ya bağlı, yaş sebze meyvede özellikle. Sadece bir domates üzerinden
fırtına koparılıyor.
Bakın,
şurada net olarak söyleyeceğim: Takip edin fiyatları, on beş gün sonra
domatesin fiyatı 1,5 lira ya da 2 liraya düşecek. Bu, üretim planlamasıyla
alakalı arkadaşlar. Üretim planlamasında maalesef biz sınıfta kalıyoruz. Bir
türlü bu planlamayı yapamadık. Bir -biraz önce Okan Vekilim söyledi- gayrisafi
millî hasılanın yüzde 1’inin tarım sektörüne sübvansiyon olarak, destek olarak
verilmesi gerekiyor. On beş yıllık rakamlara baktım, yüzde 1’in karşılığı aşağı
yukarı 8 milyar dolardır, bunu 3,5’la çarparsanız 25 milyar dolar yapar ve
dönün bakın arkadaşlar, hiçbir yıl bunun yarısını vermemişiz. Yani buradan
söylüyorum çiftçilere, televizyonda izleyen çiftçi kardeşlerime: Sizin bu
iktidardan, on beş yıl boyunca ortalama 10 milyar TL deseniz -yani 10
katrilyon- sizin şu anda alacağınız 1,5 katrilyon para var. Bu çünkü Tarım
Kanunu’nda yazıyor, bunu talep edin. Bu destekler olmadığı sürece biz aç
kalırız.
Bakın,
iki Trakya büyüklüğünde tarım alanı ekilemiyor. Nadasa bırakanlarla falan baktığınız
zaman 10 milyon hektar gibi bir alan Türkiye’de ekilemiyor. Gidin, bakın
Anadolu’daki köylere -hepiniz gidiyorsunuz, daha yeni seçimden çıktık- o
Anadolu köylerinde, o Toroslarda artık genç nüfus kalmadı. O tarlaları ekip
biçecek önümüzdeki üç beş sene içinde adam da bulamayacağız. Onlar kente
geliyorlar ve kentte işsizler… Bugün yüzde 13 seviyesine çıkmış işsizlik var.
Bu nasıl ekonomi yönetimi? İnsanlar aç, insanlar susuz, insanlar işsiz kaldığı
zaman yapabilecekleri hiçbir şey yok. İnsanlar intihar ediyorlar artık.
İnsanlar evine ekmek götüremiyorlar. 4 gençten 1’i Türkiye’de işsiz. Üniversite
mezunlarından 4 mezundan 1’i işsiz. Bu nasıl adalet, bu nasıl vicdan?
Onun
için, başta planlama ve bir strateji geliştirmek… Sanayi strateji belgeleri
çıkararak sanayi geliştirilemez. Birincisi, hukuk. Herkesin yaptığının
karşılığını alabilecek güvende kendini hissetmesi gerekir. Hem tarımda hem
sanayide hem ticarette hem hizmet sektöründe eğer üretim yatırımı yapılması
isteniyorsa önce demokrasi gerekiyor arkadaşlar, önce demokrasi; sonra hukukun
üstünlüğü, sonra iş ve aş. Bunlar olmadığı zaman insanlar yatırım yapmazlar.
Yabancı sermayeyi getirmek istiyorsunuz, getirmek istiyoruz, hep beraber
istiyoruz ama yabancı sermayenin gelir elde eden kârlı şirketleri satın almaya
değil sıfırdan yatırıma gelmesi gerekiyor. Dönün bakın, son on beş yılda, Sayın
Başbakan, Sayın Cumhurbaşkanı Türkiye'nin her yerinde açılış yapıyor, 10 bin
kişiye istihdam sağlayacak, 5 bin kişiye istihdam sağlayacak 1 milyar dolarlık
orta yüksek teknolojide ya da yüksek teknolojide bir sanayi kuruluşunun
kurdelesi kesilmiş mi? Dönün bakın, varsa buyurun, çıkın söyleyin. Sadece
betona yatırım yaparak bu ülkede ne istihdamı sağlayabilirsiniz ne
zenginleştirebilirsiniz. Bir de üstüne üstlük tek adam iktidarını istediniz,
tek adam rejimini istediniz, şimdi hukuk da yok, adalet de yok. Hukukun
olmadığı yerde, adaletin olmadığı yerde zenginlik de olmaz. Hiç kendimizi
kandırmayalım, 2014’ten beri ülkede fiilî olarak tek adam rejimi yaşanıyor.
Dönün bakın rakamlara; büyüme yüzde 3 seviyesinde kalmış, döviz rakamları
2014’ten itibaren bakarsanız yüzde 35 artmış. Dolayısıyla tarımda da ithalatçı
olduğumuz için tarım ürünlerinin tamamının fiyatlarına resmen büyük zamlar
gelmiş. Yani yoksul halkın ümidi olan, yoksul halkın sofrasından eksik olmayan
ürünlerin tamamı ithal artık. Biraz önce söylendi; nohut ithal, mercimek ithal,
kuru fasulye ithal, et ithal. Buradan şu çıkmıyor mu: Yönetemiyorsunuz,
ekonomiyi yönetemiyorsunuz. Artık dönün, hiç olmazsa burada muhalefetin
söylediklerine kulak verin. 
Bakın,
turizmle ilgili de durum aynı. Turizmle ilgili tarım bağlantısı nedir? Tarım
bağlantısı şudur: Antalya’ya gelen turist sayısı 2014 yılında 12 milyondu, 12
milyon turist 110 milyon geceleme yaptı, 110 milyon geceleme toplam 110 milyon
gün yapar; 1 domates 110 milyon domates demek, 1 elma 110 milyon elma demek.
Turizmi de bitirdik. Bir uçak krizi, arkasından Avrupa’yla kavgalarımız; şimdi
Avrupa’dan turist gelmiyor, artık Rusya’dan da gelip gelmeyeceği belli değil.
Dış
politikada hata, iç politikada hata, ekonomide plansızlık ve bugün geldiğimiz
noktada resmen bir çöküş yaşıyor ülke. Biraz önce söylendi, eğer hukukta ve
demokraside geri gidersek, yargıyı siyasallaştırırsak, yargıyı yandaşlardan
hâkim atayarak yaparsak bu ülkede daha karanlık günler bizi bekliyor ve
önümüzdeki dönem için de bunu lütfen bir uyarı olarak alın.
Bakın,
turizm dedik, turizmde yine ilk üç ay rakamları yüzde 5,5 eksi yazıyor. Bu,
Türkiye’nin acı bir gerçeğidir. Turizm sektörü en çok istihdam sağlayan,
doğrudan döviz kazandıran ana sektörlerden biri ve 500 bin kişi geçen sene
işsiz kaldı. Bir siyasi hata, dış politikadaki yanlışlarınız 500 bin kişiyi
işsiz bıraktı. Bu yıl hâlâ devam ediyor, geçen seneye göre yüzde 5 eksi ama
gelirlere bakıyorsunuz, 800 dolardan 700 dolara düşmüş, çok ağır bir gelir
kaybına da sebep olmuş. E tabii ki tarımı da vuracak, ayakkabı boyacısını da,
yumurta üreticisini de, aklınıza gelebilen… 54 sektörü destekleyen sektördür
turizm, dönüp hiç bakmadınız çünkü turizm politikanız yok; sanayi politikanız,
tarım politikanız olmadığı gibi turizm politikanız da yok. Bugün yaşananlar,
yanlış yönetim, geleceği görememek ve kendinizden başka hiç kimseyi dinlememek
bizleri bugüne getirdi. İnşallah bu yanlışlardan dönersiniz.
Hepinize
saygılar, sevgiler sunuyorum. (CHP sıralarından alkışlar) 
BAŞKAN
– Teşekkür ediyorum Sayın Budak.
Öneri
aleyhinde ikinci ve son konuşma Çanakkale Milletvekili Ayhan Gider’e aittir.
Buyurun
Sayın Gider. (AK PARTİ sıralarından alkışlar) 
AYHAN
GİDER (Çanakkale) – Sayın Başkan, Türkiye Büyük Millet Meclisinin değerli
üyeleri; hepinizi saygıyla selamlıyorum. Cumhuriyet Halk Partisi tarafından
verilmiş olan “tarımın sorunları” konulu önergenin aleyhinde söz almış
bulunuyorum. 
Tarım
yıllık 59,4 milyar dolar gayrisafi yurt içi hasılaya sahip bir sektör.
Dolayısıyla neresinden alsanız, neresinden tartışsanız dolu bir sektör çünkü
Türkiye için çok büyük önemi haiz. Bitkisel üretimden hayvansal üretime, su
ürünlerine, mekanizasyonuna varana kadar da çok geniş alanı ilgilendiren bir
sektör. 
Bu
anlamda biz neler yaptık? Herhâlde herkes kabul eder ki tarım konjonktürel
gelişmelerle, domatesin günlük fiyatlarıyla değil de temel sorunlarıyla
tartışılması gereken bir konu ve tarımın sorunlarını günlük sorunlar olarak
algılamak kadar yanlış hiçbir şey olamaz. Tarımın sorunları temel sorunlardır
ve temel sorunlar da köklü değişimlerle ele alınmak zorundadır. AK PARTİ olarak
iktidara geldiğimiz günden beri bu bilinç içerisinde tarıma yaklaştık. Tarım
Kanunu’nu bu kapsamda çıkardık; Tarım Sigortaları Kanunu, Üretici Birlikleri
Kanunu, Toprak Kanunu, Tohumculuk Kanunu, Lisanslı Depoculuk Kanunu ve diğer 15
kanunu bu kapsamda çıkardık ki tarıma günlük müdahalelerle değil, köklü
yaklaşımlarla çözüm bulabilelim diye. Bu anlamda, mazot, fidan, tohum
desteklemeleri ilk defa bizim dönemimizde başlamıştır. Gübre desteği doğrudan
üreticiye verilmeye bizim dönemimizde başlamıştır. Su ürünleri, organik tarım
ve iyi tarım gibi, şu anda saymanın çok anlamı olmayan onlarca destekleme bizim
dönemimizde çiftçiyle buluşturulmuştur. 
ÖMER
FETHİ GÜRER (Niğde) – Çiftçiyi mecbur destekliyorsunuz. 
AYHAN
GİDER (Devamla) – Şu anda da Millî Tarım Projesi’yle stratejik ürünleri havza
bazlı desteklemeye başladık. Mazot ve gübrenin yüzde 50’sini destekleyeceğiz,
mazot ve gübrede yüzde 50 destekleme sağlayacağız. Hayvancılıkta mera
hayvancılığını geliştiriyoruz, damızlık işletmeleri artırıyoruz. Sadece
Trakya’yı değil, tüm Türkiye'yi hastalıktan ari işletmelerle dolduracağız. 
Peki,
bunca çalışma sonuç veriyor mu, semere veriyor mu? Muhalefet olmanın belki
burası çok güzel, bugün domates fiyatını alıp sadece on dakika değil, yarım
saat de konuşabilirsiniz ama ne yazık ki rakamların yalan söylememe diye bir
huyu var. Bakın, 2002’de tarımsal kredi faiz oranları yüzde 59’du. 
OKAN
GAYTANCIOĞLU (Edirne) – Enflasyon kaçtı o zaman?
AYHAN
GİDER (Devamla) – Bugün geldiğimiz noktada 8,25’tir. Ne kadar kredi kullanılmış
o zaman? 530 milyon. Şu anda? 30 milyar. Şu yaklaşım da doğru olur: Çiftçinin
durumu o kadar kötü ki 530 milyondan 30 milyara çıkmış. İnsanın da gözleri
ışıldar hele ki muhalefetse. Ancak bir rakam daha var, geri dönüş oranı.
2002’de yüzde 38 kredilerin geri dönüş oranı -Ziraat Bankası kredilerinden
bahsediyorum, Tarım Kredi kredilerinden bahsediyorum- bugün yüzde 95,8. 
OKAN
GAYTANCIOĞLU (Edirne) – Bu mudur yani başarı?
AYHAN
GİDER (Devamla) – 2017’de 12,8 milyar lira destekleme vermişiz. Üretime
bakıyorsun, nerelere gelmiş. Bakın, rakamdan bahsetmiyorum -hocam oradan
“enflasyon” diyor ya- reel tondan bahsedelim, üretimden bahsedelim; bitkisel
üretim 98 milyon tonken 116 milyon tona çıkmış.
ÖMER
FETHİ GÜRER (Niğde) – Köyler niye boşalıyor, köyler?
AYHAN
GİDER (Devamla) – Hayvansal üretim 10,3 milyon tondan 22,8 milyon tona çıkmış.
MELİKE
BASMACI (Denizli) – Tohum nereden geliyor?
AYHAN
GİDER (Devamla) – Su ürünleri üretimi 61 bin tondan 240 bin tona çıkmış. 
Bu
rakamları ben yazmadım, bunlar TÜİK’in rakamları, girer bakarsınız.
Tarımsal
gayrisafi hasıla… Hadi enflasyon anlaşılmasın diye dolar bazında söyleyeyim.
Aslında TL bazında da konuşabiliriz ama dolar bazında söyleyeyim ki
enflasyondan arındırılmış olduğunu görelim. 2002 ile 2016 arasında yüzde 115
artmış. Bakın, 24,3 milyar dolardan 59,4 milyar dolara çıkmış. 
ÖMER
FETHİ GÜRER (Niğde) – Niye fasulye alıyoruz dışarıdan?
AYHAN
GİDER (Devamla) – Dediğim gibi, domatesten, fasulyeden girip sadece on dakika
değil, bir buçuk saat de hepimiz konuşabiliriz çünkü bu kadar geniş bir
konudur.
MELİKE
BASMACI (Denizli) – Ama onu yiyor zaten insanlar. Eti söylemiyoruz, sütü
söylemiyoruz, fasulye, domatesle doyuyor insanlar.
LEVENT
GÖK (Ankara) – Gerçek rakamları konuşalım, gerçek rakamları Ayhan Bey.
AYHAN
GİDER (Devamla) – Evet, bu rakamlar TÜİK’in rakamlarıdır. 
ÖMER
FETHİ GÜRER (Niğde) – Tarım bitik, tarım bitik.
LEVENT
GÖK (Ankara) – Halkın rakamlarını burada konuşalım.
MELİKE
BASMACI (Denizli) – Pazar ile AVM farkı galiba.
AYHAN
GİDER (Devamla) – Bu üretimi yaparken, bu desteklemeleri yaparken en çok
sevdiğimiz, hani sizin köy köy gezip anlattığınız, çevreyi korumak, tarım
topraklarını korumak, tarım havzalarını korumak…
MELİKE
BASMACI (Denizli) – Her yıl bir Trakya büyüklüğü toprağı ekmekten vazgeçiyoruz.
ÖMER
FETHİ GÜRER (Niğde) – Sudan’dan çiftlik alıyoruz.
MELİKE
BASMACI (Denizli) – 8 dönüm…
AYHAN
GİDER (Devamla) – Bugün, AK PARTİ iktidarına kadar derme çatma bir yönetmelikle
idare edilen topraklar şu anda toprak kanunuyla korunmaktadır ve yeni olarak da
tarımsal sit kanunu olarak algılanabilecek havzaların korunması kanunu
çıkmıştır. 115 yerde büyük ovalar belirlenerek bunlar, 141 tane ova koruma
altına alınmıştır.
Değerli
arkadaşlar, değerli milletvekilleri; gönül ister ki bu gayrisafi tarımsal
hasılayı biz 4 katına, 5 katına, 10 katına çıkaralım. Çünkü tarım Türk
ekonomisinin lokomotifidir, sadece tarımsal kesimi ilgilendiren bir lokomotif
de değildir. Şehirde yaşayan insanları da doğrudan değil direkt olarak
ilgilendiren, sadece satış fiyatlarıyla değil üretim anlamında da doğrudan
ilgilendiren bir sektördür. Çünkü, bizim, şehirde yaşayan nüfusumuz üç kuşaktır,
beş kuşaktır şehirli değildir, hepimiz köy çocuğuyuz. Nerede yaşarsak yaşayalım
köy çocuğuyuz ve tarımsal üretimin gelişmesi hepimizi en az köydeki kişi kadar
ilgilendiriyor. Bu anlamda, bu bir millî politika olarak yürütülmek zorundadır
ve bizim de iktidar olarak millî tarım politikasında hedeflediğimiz budur. Eğer
siz tohumculuğu destekleyemiyorsanız, fidancılığı destekleyemiyorsanız; eğer
damızlık hayvancılık üretimini destekleyemiyorsanız; hastalıktan ari
işletmeleri destekleyemiyorsanız bugün ihracatla veya diğer rakamlarla
oynamanız hiçbir işe yaramaz. İşte bugün itibarıyla Gıda, Tarım ve Hayvancılık
Bakanlığımızın yaptığı da budur. Damızlık işletmelerini destekleme, tohumculuğu
destekleme, fidancılığı destekleme. 
İki,
Cumhuriyet Halk Partisi milletvekilimizin ikisi de raporlarını bizim
okumadığımızdan bahsetti, söz veriyorum ben okuyacağım ama biliyorum ki her
seçimde, milletimiz bizim raporları da sizin raporları da okuyor ve kararını
veriyor.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
OKAN
GAYTANCIOĞLU (Edirne) – Sayın Başkan…
BAŞKAN
– Buyurun Sayın Gaytancıoğlu.
OKAN
GAYTANCIOĞLU (Edirne) – “Hocam.” dedi, ben de hocayım.
BAŞKAN
– Hocam, ben de “hocam” dedim, benden dolayı da sataşmadan söz istemeyin de…
Ben yerinizden bir dakika söz vereyim size 60’a göre, buyurun.
V.- AÇIKLAMALAR (Devam)
22.- Edirne Milletvekili Okan
Gaytancıoğlu’nun, Çanakkale Milletvekili Ayhan Gider’in CHP grup önerisi
üzerinde yaptığı konuşmasındaki bazı ifadelerine ilişkin açıklaması
OKAN
GAYTANCIOĞLU (Edirne) – Sayın Başkan, değerli milletvekilleri; arkadaşımız,
tabii iyi niyetle “Nasıl kamufle edeyim.” diye uğraşıyor ama ne yaparsanız
yapın bazı gerçekleri örtemezsiniz. Yani bazı gerçeklerden ne var? Örneğin,
tarımsal kredi geri ödemelerinin başarısından bahsetti ama ben çok yakından
biliyorum, daha geçen konuşmamda da söyledim, televizyonlar da çektiği için
söyleyeyim: Bakın, bunlar da televizyonlara yansıyan şeyler. Çiftçi böbreğini
satıyor yani borcunu ödeyebilmek için. Bizim insanımız borcuna ne kadar sadık. 
(Mikrofon
otomatik cihaz tarafından kapatıldı)
BAŞKAN
– Pardon… Açalım tekrar, buyurun. 
OKAN
GAYTANCIOĞLU (Edirne) – E, artı bir dakika daha alırız. 
Borcunu
ödeyebilmek için böbreğini satıyor, traktörünü satıyor, tarlasını satıyor,
gidiyor, başka bir bankadan borç alıyor, tekrar borcunu ödemeye çalışıyor. Bu
bir iyi niyettir ama siz de biraz görün ki destek miktarını artırın. 
Bakın,
verdiğiniz krediler nereye gidiyor? Bu bir çiftlik, böyle yüzlerce çiftlik var.
İnternete girin, satılık çiftlik yazın, bakalım kaç tane çıkacak? Verdiğiniz
krediler, sıfır faizli krediler buraya gidiyor. 
Bir
de bitkisel üretim rakamlarını öyle toplayarak veremezsiniz. Bize ilkokulda da
öğretmişlerdi, bu elma mıdır, armut mudur, elmalar ile armutlar toplanmaz. Yani
buğday rakamlarına bakalım, ekiliş rakamlarına bakalım, ekilişte düşüş mü var,
artış mı var. Neden o zaman ithalat yapıyoruz? Neden Türkiye’de 12 milyar dolar
ithalat var? Neden şunu söylemiyorsunuz: “Ya, biz burada başarısızız, ciddi
anlamda sıkıntılar var. Evet, Türkiye’de çiftçiye destek vermiyoruz -ya da-
veremiyoruz?” Onu söylemiyorsunuz. 
BAŞKAN
– Teşekkür ediyorum Sayın Gaytancıoğlu. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 8/5/2017 tarihinde Grup
Başkan Vekili Ankara Milletvekili Levent Gök ile Edirne Milletvekili Okan
Gaytancıoğlu tarafından, sebze ve meyve fiyatlarındaki dalgalanmaların
araştırılması amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak 9
Mayıs 2017 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım, oylarınıza sunacağım. 
VII.- BAŞKANLIĞIN GENEL KURULA SUNUŞLARI
(Devam)
A) Önergeler (Devam)
2.- İstanbul Milletvekili Mustafa Sezgin
Tanrıkulu’nun, (2/70) esas numaralı Seçim Kanununda Değişiklik Yapılmasına Dair
Kanun Teklifi’nin doğrudan gündeme alınmasına ilişkin önergesi (4/94)
Türkiye Büyük Millet Meclisi Başkanlığına
(2/70)
esas numaralı Kanun Teklifi’min İç Tüzük’ün 37’nci maddesine göre doğrudan
Genel Kurul gündemine alınmasını arz ederim. 
Saygılarımla.

 Mustafa
Sezgin Tanrıkulu
 İstanbul
BAŞKAN
– Önerge üzerinde teklif sahibi olarak İstanbul Milletvekili Mustafa Sezgin
Tanrıkulu konuşacaktır. 
Buyurun
Sayın Tanrıkulu. (CHP sıralarından alkışlar) 
Süreniz
beş dakikadır. 
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; hepinizi
saygıyla selamlıyorum. 
İç
Tüzük’ün 37’nci maddesi uyarınca Milletvekili Seçimi Kanununda Değişiklik
Yapılmasına Dair Kanun Teklifi üzerine söz almış bulunmaktayım. Hepinizi
yeniden saygıyla selamlıyorum. 
Tabii,
Milletvekili Seçimi Yasası’yla ilgili söz aldım ama bugün burada bir
milletvekilinin milletvekilliği düşürüldü. Milletvekilliği düşürülmüş bir
milletvekilinden sonra burada konuşmayı kendi açımdan hakikaten de zül
sayıyorum. Ancak size bir hatırlatmada bulunmakta fayda var, o da şu değerli
arkadaşlar: Bakın, 3 Kasım 2002 seçimleri yapıldı, Sayın Recep Tayyip Erdoğan
milletvekili seçilemedi. Halkı kin ve düşmanlığa tahrikten ceza almıştı. Bana
göre ifade özgürlüğü kapsamındaydı, o cezayı almaması lazımdı, Yargıtayın
onaylamaması lazımdı ve milletvekilliği yeterliliği de olması lazımdı ama
milletvekili seçilemedi, 3 Kasımda, milletvekili olamadı. 
Bu
Parlamento oluştuktan sonra, hemen sonra, sadece 27 Aralıkta, yaklaşık bir ay
sonra bu Parlamento Anayasa’yı değiştirdi, halkı kin ve düşmanlığa tahrik
suçunu Anayasa’nın 76’ncı maddesinden düşürdü ve Sayın Erdoğan’a milletvekilliği
yolu açıldı. Siirt’te seçimler iptal edildi ve Parlamentonun dışında kalan bir
genel başkan Cumhuriyet Halk Partisinin iradesiyle Parlamentoya geldi,
milletvekili oldu, Başbakan oldu, şimdi Cumhurbaşkanı. Bu Parlamento bunu yaptı
değerli arkadaşlar. Ve Adalet ve Kalkınma Partisinin Genel Başkanı için bunu
yaptı. Ama şimdi siz neye el kaldırdığınızı bilmeden başka bir milletvekilinin
o gün değiştirilen hükümlere göre milletvekilliğini düşürdünüz. 
Sizin
gerçekten demokrasi anlayışınız bu mu değerli arkadaşlar? Demokrasi anlayışınız
bu mu? Bu mu sizin demokrasi anlayışınız? Yargıya bu Parlamento teslim mi
olacak? Kaldı ki iddianameyi yazan savcının kim olduğunu biliyoruz; MİT
iddianamesini yazarken FETÖ’cü, düşünce ve ifade özgürlüğüyle ilgili iddianame
yazarken cumhuriyetin savcısı, öyle mi? Buna kim inanacak? Kim sizin
demokratlığınıza inanacak?
İkinci
olarak değerli arkadaşlar, bakın, başörtüsüyle ilgili olarak çok büyük mücadele
ettim, çok büyük mücadele ettim baro başkanı olarak. Kamuda çalışmaları
bakımından mücadele ettim, inanç özgürlüğü dedim, düşünce özgürlüğü dedim.
Şimdi, düşüncelerinden dolayı, ifadelerinden dolayı kamudan ihraç ettiğiniz yüz
binlerce personel var, yüz binlerce. Bunun ne farkı var bana söyler misiniz? 
2
tane kamu emekçisi, darbeyle bir alakaları yok, haklarında hiçbir dava yok,
hiçbir dava yok haklarında, tam yüz yirmi gün oturma eylemi yaptılar, altmış
iki gündür değerli arkadaşlar, açlık grevi yapıyorlar. Sadece ve sadece
işlerini istiyorlar, işlerini. Öğretmenler, öğretim üyeleri, altmış iki gün,
sadece 600 metre ötemizde, yaşamları tehlike altında ama sizler bunlara
duyarsızsınız. Başörtüsüne gösterdiğiniz duyarlılığın onda birini, yüzde birini
başkalarının ifade özgürlüğü için göstermiyorsunuz. Bu konuda tutarlı değilsiniz,
hiçbir konuda olmadığı gibi. 
Söyler
misiniz değerli arkadaşlar, 130 bin kamu görevlisi neden ihraç edildi? 5.400
akademisyen neden ihraç edildi, söyler misiniz? Söyler misiniz değerli
arkadaşlar, ne yapıyor bu arkadaşlar? Dava yolu yok, komisyon yok, yargıya
gidemiyorlar, ne yapsınlar? Ne yapsınlar, söyler misiniz? Dava yolunu
kapatmışsınız, Türkiye’yi anayasasız hâle getirmişsiniz. Ne yapacaklar? Ne
yapsınlar? Sivil itaatsizlik eylemi yapıyorlar ve ölüme gidiyorlar ama sizler
burada ihale takip etmekten, iş takip etmekten başka hiçbir iş yapmıyorsunuz,
hiçbir iş. (AK PARTİ sıralarından gürültüler)
AHMET
HAMDİ ÇAMLI (İstanbul) - Doğru konuş!
NAZIM
MAVİŞ (Sinop) – Adam gibi konuş!
MUSTAFA
SEZGİN TANRIKULU (Devamla) – Değerli arkadaşlar, söyleyin, gelin bu
konuştuklarıma burada itiraz edin. Gelin, bu konuştuklarıma burada itiraz edin.
SAİT
YÜCE (Isparta) – İhaleyi sen takip ediyorsun.
MUSTAFA
SEZGİN TANRIKULU (Devamla) - Değerli arkadaşlar, son sözüm size şu: Bakın,
yirmi yıldır Avrupa İşkenceyi Önleme Komitesinin (CPT) bütün raporları
Hükûmetin isteğiyle yayınlandı. Kasım 2016’da rapor var gözaltı merkezleri ve
cezaevleriyle ilgili olarak, neden Hükûmet rezerv koymuş ve yayınlamıyor? Hani
işkence yoktu? Eğer yüreğiniz yetiyorsa Hükûmetinize söyleyin, o raporu
yayınlatsın. 
NAZIM
MAVİŞ (Sinop) – Boş konuşma, boş!
MUSTAFA
SEZGİN TANRIKULU (Devamla) - İşkence boş, değil mi? Boş değil mi işkence? Boş
değil mi işkence?
NAZIM
MAVİŞ (Sinop) – “İhale takipçiliği yapıyor.” diye kimi suçluyorsun sen?
MUSTAFA
SEZGİN TANRIKULU (Devamla) – Sen boş konuşuyorsun! Kendine gel! Kendine gel!
Teşekkür
ediyorum.
NAZIM
MAVİŞ (Sinop) – Koskoca bir grubu ihale takipçiliğiyle nasıl suçlarsın? Ayıp! 
OSMAN
AŞKIN BAK (Rize) – Boş konuşma!
İLYAS
ŞEKER (Kocaeli) – Aynada kendini görüyorsun herhâlde!
MUSTAFA
SEZGİN TANRIKULU (İstanbul) – Çıkın, burada cevap verin.
NAZIM
MAVİŞ (Sinop) - Terbiyesizlik yapıyorsun. Sana ne cevap vereceğiz? Hangi cümlen
cevap vermeye değiyor senin?
BAŞKAN
– Önerinin üzerinde, bir milletvekili adına İstanbul Milletvekili Eren Erdem
konuşacaktır.
Sayın
Erdem, buyurun.
MUSTAFA
SEZGİN TANRIKULU (İstanbul) – Çıkın, burada cevap verin.
OSMAN
AŞKIN BAK (Rize) – Kim ihale takip ediyor, söyle o zaman? Ne konuşuyorsun?
NAZIM
MAVİŞ (Sinop) – Utanmıyor musun bu kadar insanı töhmet altında bırakmaya?
Utanmıyor musun bunu söylemeye?
MUSTAFA
SEZGİN TANRIKULU (İstanbul) – Çık, oradan cevap ver. Çık, oradan cevap ver.
NAZIM
MAVİŞ (Sinop) – Ne cevap vereceğiz sana!
ÜNAL
DEMİRTAŞ (Zonguldak) – Uzatmayın işte, niye rahatsız oluyorsunuz doğrulardan?
OSMAN
AŞKIN BAK (Rize) – Sen kendine bak! Senin ne olduğunu biliyorlar.
BAŞKAN
- Sayın milletvekilleri, sayın hatibi kürsüye davet ettim, lütfen…
Buyurun
Sayın Erdem.
EREN
ERDEM (İstanbul) – Sayın Başkan, değerli milletvekilleri; öncelikle altmış iki
gündür Ankara’da hangi gerekçeyle görevinden uzaklaştırıldığını kendisinin dahi
bilmediği bir şekilde görevinden uzaklaştırılan öğretmenlerin açlık grevi devam
ediyor. Altmış iki gün arkadaşlar… Açlık grevine devam eden Nuriye Gülmen ve
Semih Özakça hayati tehlike noktasına gelmiş durumda. Burada birçok kişi
zannediyorum ki bu ihraçların nedeninden habersiz. Bugün ihraç edilen
insanların büyük bir kısmı Barış Bildirisi’ne imza attığı için ihraç edildiler.
OHAL’i niye çıkardınız? FETÖ'yle mücadele için. Bu bildiriyle FETÖ’yle
mücadelenin ne alakası var? Birbiriyle ilişkisi olan konular mı? Değil. Yapılan
iş vicdanınızı sızlatıyor mu? Bu insanların ölmesine bu Parlamento göz mü
yumacak? Buna derhâl müdahale edilmelidir. 
Değerli
arkadaşlar, bakınız, size bir haber başlığı göstermek istiyorum. Çok ilginç,
benim dikkatimi çekti, zannediyorum sizin de dikkatinizi çekecektir: “FETÖ
sanığını serbest bırakan hâkimi FETÖ’den rüşvet aldı diye tutuklayan hâkim
FETÖ’den tutuklandı.” Cümleyi anlayabildik mi arkadaşlar?
LEVENT
GÖK (Ankara) – Bir daha oku Eren, bir daha, tane tane oku. 
EREN
ERDEM (Devamla) – Tekrar okuyorum: “FETÖ sanığını serbest bırakan hâkimi
FETÖ’den rüşvet aldı diye tutuklayan hâkim FETÖ’den tutuklandı.” 
LEVENT
GÖK (Ankara) – Yine anlamadık vallahi. 
EREN
ERDEM (Devamla) – Şimdi, çok ilginç, değil mi? Yani, şu anda yaşadığımız ortamı
özetleyen bir başlık.
Arkadaşlar,
bakın, şu anda, bugün burada bir karar verildi, o karar üzerine de bir şey
söylemek istiyorum. FETÖ’den dolayı tutuklanan bir hâkimin verdiği kararla bir
milletvekilinin milletvekilliği düşürüldü. Şimdi, ben de benzer bir olay
yaşamış bir arkadaşınızım. FETÖ’nün Selam Tevhid kumpas davasında örgüt
yöneticiliğinde benim adım geçiyor. Halis Bey’in de adı geçiyor, o da bir kumpas.
Şimdi, 17-25 Aralıktan sonra bu dosya düştü, bizim bütün soruşturmalarımız
kapandı. Benim güzel yüzümün hatırına yapmadınız, içinde sizin arkadaşlarınızın
ismi geçtiği için yaptınız. Eğer sizin arkadaşlarınızın o dosyada ismi
geçmeseydi muhtemelen biz o dosyadan dolayı yargılanıyor olacaktık. E, bugün
yapılan milletvekilliği düşürülme durumu tamamen böyle bir şeydir. Kadük olmuş,
boşa çıkmış, hükümsüz bir davayı gerekçe göstererek Parlamento karar alıyor.
Bu, hukuka aykırıdır, yanlıştır değerli arkadaşlar. 
Arkadaşlar,
bakın, obur iktidarlar hazımsızlıktan ölür. İktidarın güç ve tabiri caizse,
iktidarın, o elinde sopa tutma ihtirasını yaşamaya devam ettiğiniz sürece bu,
sizi çok daha kötü noktalara götürecek. 
Bakın,
bir seçim yaptınız, seçim boyunca terör estirdiniz, insanların pankart asmasını
engellediniz. Yahu seçimin sonucunda… Bakın, ben burada sizin desteklediğiniz
Sabah gazetesinin sitesinden aktarıyorum: “Singapur Cumhuriyeti’nde katılım
oranı yüzde 106,95; seçmen sayısı 604, kullanılan oy 646.” Neresinden tutsak
elimizde kalacak, şaibeli, mühürsüz bir YSK darbesinin ardına bir rejim inşa
etmeye çalışıyorsunuz. Şimdi, inşa etmeye çalıştığınız rejimin içerisinde, bu
Parlamentoda, şu anda Sayın Başkanın makamında oturmuş olan Mustafa Kemal Atatürk’e
saygı, sevgi, muhabbet yok mu değerli arkadaşlar? Sayın Başkanımız, tamam “Ben
kabul edemem.” dedi ama neden burada Mustafa Kemal Atatürk’ün özel hayatıyla
ilgili aleni bir şekilde alçakça bir iftiranın yapılmasına karşı topyekûn bir
tavır koymadınız? Kaç taneniz bununla ilgili…
NİHAT
ÖZTÜRK (Muğla) – Mahkemeye başvursaydın.
EREN
ERDEM (Devamla) - Ben tavır koydum, dava da açtım, senin bugün partili hâkimin
benim davama da takipsizlik verdi. Gel sen aç, takipsizliği de kaldırt. Basın
özgürlüğüymüş, ne basın özgürlüğü? Senin hâkimin takipsizlik verdi. Yakışıyor
mu? Gelin, hep beraber gidelim, milletvekilleriyle beraber dava açalım. Aynı
hakaret -hiçbir şekilde kabul etmeyiz bu hakaretin Cumhurbaşkanı için
yapılmasını- Cumhurbaşkanı için yapılsa her biriniz Twitter’ı yıkarsınız be,
Twitter’ı yıkarsınız! Bu kadar ahlaksızca bir tutum karşısında tavır koydunuz
mu, niye koyamıyorsunuz? Kurmak istediğiniz rejimin ana hatlarını ifşa ettiniz.
Dolayısıyla sizi bu çelişkilerle baş başa bırakıyor, hepinizi saygıyla
selamlıyorum. (CHP sıralarından alkışlar) 
BAŞKAN
– İç Tüzük 37’ye göre verilmiş olan önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Birleşime
on dakika ara veriyorum.
Kapanma Saati:18.02
DÖRDÜNCÜ OTURUM
Açılma Saati: 18.17
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
-----0-----
BAŞKAN – Sayın milletvekilleri,
Türkiye
Büyük Millet Meclisinin 89’uncu Birleşiminin Dördüncü Oturumunu açıyorum.
Gündemin “Sözlü Sorular” kısmına geçiyoruz.

IX.- SÖZLÜ SORULAR VE CEVAPLARI(x)
1.- Aydın Milletvekili Abdurrahman Öz'ün,
kamu personelinin hakları ile ilgili çalışmalara ilişkin Çalışma ve Sosyal
Güvenlik Bakanından sözlü soru önergesi (6/20) ve Gıda, Tarım ve Hayvancılık Bakanı
Faruk Çelik'in cevabı
2.- Karaman Milletvekili Recep Konuk'un,
hayvansal üretimin artırılması amacıyla geliştirilen projelere ilişkin sözlü
soru önergesi (6/29) ve Gıda, Tarım ve Hayvancılık Bakanı Faruk Çelik'in cevabı
3.- Karaman Milletvekili Recep Konuk'un,
organik tarımın geliştirilmesine yönelik çalışmalara ilişkin sözlü soru
önergesi (6/30) ve Gıda, Tarım ve Hayvancılık Bakanı Faruk Çelik'in cevabı
4.- Karaman Milletvekili Recep Konuk'un,
son on yılda toplulaştırılan tarım arazisi miktarına ilişkin sözlü soru
önergesi (6/31) ve Gıda, Tarım ve Hayvancılık Bakanı Faruk Çelik'in cevabı
5.- Bolu Milletvekili Ali Ercoşkun'un,
2002-2015 yılları arasında gerçekleşen tarımsal ihracata ilişkin sözlü soru
önergesi (6/32) ve Gıda, Tarım ve Hayvancılık Bakanı Faruk Çelik'in cevabı
6.- Bolu Milletvekili Ali Ercoşkun'un,
tarımsal desteklere ilişkin sözlü soru önergesi (6/33) ve Gıda, Tarım ve
Hayvancılık Bakanı Faruk Çelik'in cevabı
7.- Bolu Milletvekili Ali Ercoşkun'un,
2002-2015 yılları arasındaki tarımsal büyüme düzeyine ilişkin sözlü soru
önergesi (6/34) ve Gıda, Tarım ve Hayvancılık Bakanı Faruk Çelik'in cevabı
8.- Trabzon Milletvekili Haluk Pekşen'in,
ÇAYKUR yönetimindeki tasarruflara ilişkin Başbakandan sözlü soru önergesi
(6/67) ve Gıda, Tarım ve Hayvancılık Bakanı Faruk Çelik'in cevabı
9.- Balıkesir Milletvekili İsmail Ok'un, et
ithalatına ve et üretimine yönelik teşviklere ilişkin sözlü soru önergesi
(6/84) ve Gıda, Tarım ve Hayvancılık Bakanı Faruk Çelik'in cevabı
10.- Balıkesir Milletvekili İsmail Ok'un,
Balıkesir'de kurulan bir tesisin tarım arazilerine olası etkilerine ilişkin
sözlü soru önergesi (6/101) ve Gıda, Tarım ve Hayvancılık Bakanı Faruk Çelik'in
cevabı
11.- Balıkesir Milletvekili İsmail Ok'un,
son yıllarda tarım arazilerinde meydana gelen azalmalara ilişkin sözlü soru
önergesi (6/102) ve Gıda, Tarım ve Hayvancılık Bakanı Faruk Çelik'in cevabı
12.- Niğde Milletvekili Ömer Fethi
Gürer'in, ekmek üretimine yönelik kontrollere ilişkin sözlü soru önergesi
(6/112) ve Gıda, Tarım ve Hayvancılık Bakanı Faruk Çelik'in cevabı
13.- Balıkesir Milletvekili İsmail Ok'un,
buğday üretimine yönelik desteklere ilişkin sözlü soru önergesi (6/113) ve
Gıda, Tarım ve Hayvancılık Bakanı Faruk Çelik'in cevabı
14.- Niğde Milletvekili Ömer Fethi
Gürer'in, gıda güvenilirliğine ilişkin sözlü soru önergesi (6/150) ve Gıda,
Tarım ve Hayvancılık Bakanı Faruk Çelik'in cevabı
15.- Niğde Milletvekili Ömer Fethi
Gürer'in, gıda hijyeni ve güvenilirliği konusunda tüketici duyarlılığının
artırılmasına ilişkin sözlü soru önergesi (6/151) ve Gıda, Tarım ve Hayvancılık
Bakanı Faruk Çelik'in cevabı
16.- Balıkesir Milletvekili İsmail Ok'un,
tarımsal desteklemelerle ilgili etki analizi yapılıp yapılmadığına ilişkin
sözlü soru önergesi (6/159) ve Gıda, Tarım ve Hayvancılık Bakanı Faruk Çelik'in
cevabı
17.- Balıkesir Milletvekili İsmail Ok'un,
2010 yılında genel tarım sayımı yapılmamış olmasına ilişkin sözlü soru önergesi
(6/160) ve Gıda, Tarım ve Hayvancılık Bakanı Faruk Çelik'in cevabı
18.- Niğde Milletvekili Ömer Fethi
Gürer'in, Niğde'deki fasulye üreticilerinin mağduriyetine ilişkin sözlü soru
önergesi (6/164) ve Gıda, Tarım ve Hayvancılık Bakanı Faruk Çelik'in cevabı
19.- Niğde Milletvekili Ömer Fethi
Gürer'in, Niğde'de uygulanan arazi toplulaştırmalarına ilişkin sözlü soru
önergesi (6/177) ve Gıda, Tarım ve Hayvancılık Bakanı Faruk Çelik'in cevabı
20.- Muş Milletvekili Ahmet Yıldırım'ın,
güneş enerjisi santrali yapımı nedeniyle zarar gören tarım arazilerine ilişkin
sözlü soru önergesi (6/211) ve Gıda, Tarım ve Hayvancılık Bakanı Faruk Çelik'in
cevabı
21.- Balıkesir Milletvekili İsmail Ok'un,
şap hastalığına karşı alınan önlemlere ilişkin sözlü soru önergesi (6/214) ve
Gıda, Tarım ve Hayvancılık Bakanı Faruk Çelik'in cevabı
22.- Balıkesir Milletvekili Ahmet Akın'ın,
Okul Sütü Projesi'ne ve süt tüketiminin artırılmasına yönelik çalışmalara
ilişkin sözlü soru önergesi (6/257) ve Gıda, Tarım ve Hayvancılık Bakanı Faruk
Çelik'in cevabı
23.- Balıkesir Milletvekili İsmail Ok'un,
yem ve gübredeki KDV indiriminin fiyatlara yansımamasına ilişkin sözlü soru
önergesi (6/283) ve Gıda, Tarım ve Hayvancılık Bakanı Faruk Çelik'in cevabı
24.- Balıkesir Milletvekili İsmail Ok'un,
süt üreticilerinin sattıkları süt karşılığında yem almaya zorlandıkları
iddiasına ilişkin sözlü soru önergesi (6/290) ve Gıda, Tarım ve Hayvancılık
Bakanı Faruk Çelik'in cevabı
25.- Balıkesir Milletvekili İsmail Ok'un,
hayvancılık destekleme ödemelerine ve TÜRKVET bilgi sistemine ilişkin sözlü
soru önergesi (6/291) ve Gıda, Tarım ve Hayvancılık Bakanı Faruk Çelik'in
cevabı
26.- Balıkesir Milletvekili İsmail Ok'un,
şeker pancarı üreticilerinin sorunlarına ilişkin sözlü soru önergesi (6/300) ve
Gıda, Tarım ve Hayvancılık Bakanı Faruk Çelik'in cevabı
27.- Balıkesir Milletvekili İsmail Ok'un,
nişasta bazlı şeker üretim kotasının artırılmasına ilişkin sözlü soru önergesi
(6/301) ve Gıda, Tarım ve Hayvancılık Bakanı Faruk Çelik'in cevabı
28.- Balıkesir Milletvekili İsmail Ok'un,
şeker pancarı üreticilerinin desteklenmesine ilişkin sözlü soru önergesi
(6/302) ve Gıda, Tarım ve Hayvancılık Bakanı Faruk Çelik'in cevabı
29.- Balıkesir Milletvekili İsmail Ok'un,
şeker fabrikalarının üretim ve personel durumuna ilişkin sözlü soru önergesi
(6/303) ve Gıda, Tarım ve Hayvancılık Bakanı Faruk Çelik'in cevabı
30.- Balıkesir Milletvekili İsmail Ok'un,
Mera Yönetmeliği'nde yapılan bir değişikliğe ve imara açılan mera alanlarına
ilişkin sözlü soru önergesi (6/310) ve Gıda, Tarım ve Hayvancılık Bakanı Faruk
Çelik'in cevabı
31.- Balıkesir Milletvekili İsmail Ok'un,
hayvancılıkla uğraşan vatandaşların su borçlarına ilişkin sözlü soru önergesi
(6/326) ve Gıda, Tarım ve Hayvancılık Bakanı Faruk Çelik'in cevabı
32.- Balıkesir Milletvekili İsmail Ok'un,
şeker ithalatına ilişkin sözlü soru önergesi (6/327) ve Gıda, Tarım ve
Hayvancılık Bakanı Faruk Çelik'in cevabı
33.- Balıkesir Milletvekili İsmail Ok'un,
hayvancılıkla uğraşan vatandaşların sorunlarına ilişkin sözlü soru önergesi
(6/328) ve Gıda, Tarım ve Hayvancılık Bakanı Faruk Çelik'in cevabı
34.- Balıkesir Milletvekili İsmail Ok'un,
hibe desteği vaadi ile dolandırılan çiftçilere ve bu konuda alınan önlemlere
ilişkin sözlü soru önergesi (6/329) ve Gıda, Tarım ve Hayvancılık Bakanı Faruk
Çelik'in cevabı
35.- Balıkesir Milletvekili İsmail Ok'un,
tarımda enerji kullanımına ve enerji verimliliğini sağlamaya yönelik çalışmalara
ilişkin sözlü soru önergesi (6/330) ve Gıda, Tarım ve Hayvancılık Bakanı Faruk
Çelik'in cevabı
36.- Balıkesir Milletvekili İsmail Ok'un,
hayvancılık sektöründe yaşanan dolandırıcılık vakalarına ilişkin sözlü soru
önergesi (6/331) ve Gıda, Tarım ve Hayvancılık Bakanı Faruk Çelik'in cevabı
37.- Niğde Milletvekili Ömer Fethi
Gürer'in, Niğde ilinde tarımsal tahmin ve erken uyarı istasyonu kurulmasına
ilişkin sözlü soru önergesi (6/341) ve Gıda, Tarım ve Hayvancılık Bakanı Faruk
Çelik'in cevabı
38.- Niğde Milletvekili Ömer Fethi
Gürer'in, bazı tarımsal ürünlerdeki fiyat artışına ilişkin sözlü soru önergesi
(6/344) ve Gıda, Tarım ve Hayvancılık Bakanı Faruk Çelik'in cevabı
39.- Niğde Milletvekili Ömer Fethi
Gürer'in, Niğde'nin Avrupa Birliği Kırsal Kalkınma Programı kapsamına
alınmamasına ilişkin sözlü soru önergesi (6/345) ve Gıda, Tarım ve Hayvancılık
Bakanı Faruk Çelik'in cevabı
40.- Niğde Milletvekili Ömer Fethi
Gürer'in, Niğde'de yeni mera alanları oluşturulması çalışmalarına ilişkin sözlü
soru önergesi (6/353) ve Gıda, Tarım ve Hayvancılık Bakanı Faruk Çelik'in
cevabı
41.- Niğde Milletvekili Ömer Fethi
Gürer'in, organik ürün belgesi alan firmalara yönelik denetimlere ilişkin sözlü
soru önergesi (6/365) ve Gıda, Tarım ve Hayvancılık Bakanı Faruk Çelik'in
cevabı
42.- Niğde Milletvekili Ömer Fethi
Gürer'in, Niğde'de elma ve diğer meyve ürünleri için paketleme ve depolama
tesisleri kurulmasına ilişkin sözlü soru önergesi (6/366) ve Gıda, Tarım ve
Hayvancılık Bakanı Faruk Çelik'in cevabı
43.- Niğde Milletvekili Ömer Fethi
Gürer'in, Niğde'de patatese eşdeğer ve iklim yapısına uygun alternatif
ürünlerin ekiminin özendirilmesi çalışmalarına ilişkin sözlü soru önergesi
(6/367) ve Gıda, Tarım ve Hayvancılık Bakanı Faruk Çelik'in cevabı
44.- Niğde Milletvekili Ömer Fethi
Gürer'in, Niğde'de toprak ve yaprak analizi yapılabilen laboratuvarlara yönelik
desteklere ilişkin sözlü soru önergesi (6/369) ve Gıda, Tarım ve Hayvancılık
Bakanı Faruk Çelik'in cevabı
45.- Niğde Milletvekili Ömer Fethi
Gürer'in, Niğde'de seracılığın geliştirilmesine yönelik çalışmalara ilişkin
sözlü soru önergesi (6/372) ve Gıda, Tarım ve Hayvancılık Bakanı Faruk Çelik'in
cevabı
46.- Niğde Milletvekili Ömer Fethi
Gürer'in, Niğde Narlıgöl'de seracılık ihtisas organize sanayi bölgesi kurulması
talebine ilişkin sözlü soru önergesi (6/391) ve Gıda, Tarım ve Hayvancılık
Bakanı Faruk Çelik'in cevabı
47.- Niğde Milletvekili Ömer Fethi
Gürer'in, soğuk hava ve don olaylarından etkilenen üreticilerin zararlarının
karşılanmasına yönelik çalışmalara ilişkin sözlü soru önergesi (6/405) ve Gıda,
Tarım ve Hayvancılık Bakanı Faruk Çelik'in cevabı
48.- Niğde Milletvekili Ömer Fethi
Gürer'in, üreticilerin doğal afetlerden korunmasına yönelik çalışmalara ilişkin
sözlü soru önergesi (6/406) ve Gıda, Tarım ve Hayvancılık Bakanı Faruk Çelik'in
cevabı
49.- Niğde Milletvekili Ömer Fethi
Gürer'in, Niğde'de don olaylarından etkilenen üreticilerin kredi borçlarının
ertelenmesine yönelik çalışmalara ilişkin sözlü soru önergesi (6/407) ve Gıda,
Tarım ve Hayvancılık Bakanı Faruk Çelik'in cevabı
50.- Niğde Milletvekili Ömer Fethi
Gürer'in, nişasta bazlı şeker üretim kotasının artırılmasına ilişkin sözlü soru
önergesi (6/411) ve Gıda, Tarım ve Hayvancılık Bakanı Faruk Çelik'in cevabı
51.- Niğde Milletvekili Ömer Fethi
Gürer'in, nişasta bazlı şeker üretim kotasının artırılmasına ilişkin sözlü soru
önergesi (6/434) ve Gıda, Tarım ve Hayvancılık Bakanı Faruk Çelik'in cevabı
52.- Niğde Milletvekili Ömer Fethi
Gürer'in, şeker pancarı üreticilerine ilişkin sözlü soru önergesi (6/435) ve
Gıda, Tarım ve Hayvancılık Bakanı Faruk Çelik'in cevabı
53.- Niğde Milletvekili Ömer Fethi
Gürer'in, Niğde'de don olaylarından etkilenen üreticilere yapılan ödemelerin
geri alınmasına ilişkin sözlü soru önergesi (6/438) ve Gıda, Tarım ve
Hayvancılık Bakanı Faruk Çelik'in cevabı
54.- Niğde Milletvekili Ömer Fethi
Gürer'in, Niğde'nin Çiftlik ilçesine bağlı bazı yerleşim yerlerinin afet
alacaklarının ödenmemesine ilişkin sözlü soru önergesi (6/439) ve Gıda, Tarım
ve Hayvancılık Bakanı Faruk Çelik'in cevabı
55.- Balıkesir Milletvekili Ahmet Akın'ın,
Balıkesir'de gıda güvenliğini sağlamaya yönelik olarak 2014 yılından itibaren
gerçekleştirilen kesimhane, kasap ve et satışı yapılan market denetimlerine
ilişkin sözlü soru önergesi (6/441) ve Gıda, Tarım ve Hayvancılık Bakanı Faruk
Çelik'in cevabı
56.- Niğde Milletvekili Ömer Fethi
Gürer'in, Niğde'de entegre bir patates işleme tesisi kurulmasına ve patates
üreticilerinin sorunlarına ilişkin sözlü soru önergesi (6/443) ve Gıda, Tarım
ve Hayvancılık Bakanı Faruk Çelik'in cevabı
57.- Niğde Milletvekili Ömer Fethi
Gürer'in, Nevşehir'de patates üretimi yapmak için bitki pasaportu sistemine
kayıt yaptıran çiftçilere ilişkin sözlü soru önergesi (6/453) ve Gıda, Tarım ve
Hayvancılık Bakanı Faruk Çelik'in cevabı
58.- Niğde Milletvekili Ömer Fethi
Gürer'in, mevsimsel değişimler ve küresel ısınmadan etkilenen hayvan ve bitki
türlerine ilişkin sözlü soru önergesi (6/454) ve Gıda, Tarım ve Hayvancılık
Bakanı Faruk Çelik'in cevabı
59.- Niğde Milletvekili Ömer Fethi
Gürer'in, Aksaray'da patates üretimi yapmak için bitki pasaportu sistemine
kayıt yaptıran çiftçilere ilişkin sözlü soru önergesi (6/455) ve Gıda, Tarım ve
Hayvancılık Bakanı Faruk Çelik'in cevabı
60.- Niğde Milletvekili Ömer Fethi
Gürer'in, Niğde'de patates üretimi yapmak için bitki pasaportu sistemine kayıt
yaptıran çiftçilere ilişkin sözlü soru önergesi (6/456) ve Gıda, Tarım ve
Hayvancılık Bakanı Faruk Çelik'in cevabı
61.- Niğde Milletvekili Ömer Fethi
Gürer'in, Bolkar Dağlarında bulunan bir karınca türüne ilişkin sözlü soru
önergesi (6/468) ve Gıda, Tarım ve Hayvancılık Bakanı Faruk Çelik'in cevabı
62.- Niğde Milletvekili Ömer Fethi
Gürer'in, Niğde ilindeki fasulye üreticilerinin sorunlarına ilişkin sözlü soru
önergesi (6/503) ve Gıda, Tarım ve Hayvancılık Bakanı Faruk Çelik'in cevabı
63.- Niğde Milletvekili Ömer Fethi
Gürer'in, patates üretiminde pazarlama sorunu yaşanmaması için alınan önlemlere
ilişkin sözlü soru önergesi (6/506) ve Gıda, Tarım ve Hayvancılık Bakanı Faruk
Çelik'in cevabı
64.- Konya Milletvekili Mustafa Hüsnü
Bozkurt'un, tarımsal sulama amaçlı elektrik kullanan abonelere devlet desteği
sağlanmasına ilişkin sözlü soru önergesi (6/544) ve Gıda, Tarım ve Hayvancılık
Bakanı Faruk Çelik'in cevabı
65.- Niğde Milletvekili Ömer Fethi
Gürer'in, pamuk üretimine ve pamuk üreticilerinin desteklenmesine ilişkin sözlü
soru önergesi (6/599) ve Gıda, Tarım ve Hayvancılık Bakanı Faruk Çelik'in
cevabı
66.- Niğde Milletvekili Ömer Fethi
Gürer'in, Tarım Sigortaları Kanunu kapsamında sigortalı olan çiftçi sayısına
ilişkin sözlü soru önergesi (6/600) ve Gıda, Tarım ve Hayvancılık Bakanı Faruk
Çelik'in cevabı
67.- Niğde Milletvekili Ömer Fethi
Gürer'in, Çiftçi Kayıt Sistemi ve tarımsal sigorta uygulamasının
yaygınlaştırılmasına ilişkin sözlü soru önergesi (6/601) ve Gıda, Tarım ve
Hayvancılık Bakanı Faruk Çelik'in cevabı
68.- Niğde Milletvekili Ömer Fethi
Gürer'in, tarımsal ürünlerin pazarlama sistemine ilişkin sözlü soru önergesi
(6/602) ve Gıda, Tarım ve Hayvancılık Bakanı Faruk Çelik'in cevabı
69.- Niğde Milletvekili Ömer Fethi Gürer'in,
Niğde'de tarımsal ürün işleme ve gıda sanayiine yönelik yatırımlara ilişkin
sözlü soru önergesi (6/621) ve Gıda, Tarım ve Hayvancılık Bakanı Faruk Çelik'in
cevabı
70.- Niğde Milletvekili Ömer Fethi
Gürer'in, tarım arazilerinin tarım dışı amaçlarla kullanımı nedeniyle uygulanan
yaptırımlara ilişkin sözlü soru önergesi (6/627) ve Gıda, Tarım ve Hayvancılık
Bakanı Faruk Çelik'in cevabı
71.- Niğde Milletvekili Ömer Fethi
Gürer'in, Niğde'nin tarım ve hayvancılıkta çevre illere sağlanan desteklerden
yararlanamamasına ilişkin sözlü soru önergesi (6/628) ve Gıda, Tarım ve
Hayvancılık Bakanı Faruk Çelik'in cevabı
72.- Mersin Milletvekili Serdal
Kuyucuoğlu'nun, Mersin'de kayıtlı çiftçi sayısında ve tarım alanlarının
kullanımında meydana gelen değişimlere ilişkin sözlü soru önergesi (6/631) ve
Gıda, Tarım ve Hayvancılık Bakanı Faruk Çelik'in cevabı
73.- Balıkesir Milletvekili Ahmet Akın'ın,
Balıkesir'de organik tarımın geliştirilmesine yönelik yürütülen çalışmalara
ilişkin sözlü soru önergesi (6/633) ve Gıda, Tarım ve Hayvancılık Bakanı Faruk
Çelik'in cevabı
74.- Niğde Milletvekili Ömer Fethi
Gürer'in, Niğde'nin Çamardı ilçesindeki elma üreticilerinin sorunlarına ilişkin
sözlü soru önergesi (6/635) ve Gıda, Tarım ve Hayvancılık Bakanı Faruk Çelik'in
cevabı
75.- Niğde Milletvekili Ömer Fethi
Gürer'in, Niğde'deki üreticilerin borçlarının ertelenmesi ve desteklenmesine
yönelik çalışmalara ilişkin sözlü soru önergesi (6/636) ve Gıda, Tarım ve
Hayvancılık Bakanı Faruk Çelik'in cevabı
76.- Niğde Milletvekili Ömer Fethi
Gürer'in, TİGEM aleyhine son dört yılda açılan iş kazası davalarına ilişkin
sözlü soru önergesi (6/641) ve Gıda, Tarım ve Hayvancılık Bakanı Faruk Çelik'in
cevabı
77.- Niğde Milletvekili Ömer Fethi
Gürer'in, TİGEM işletmelerinde taşeron işçi uygulamasına ilişkin sözlü soru
önergesi (6/642) ve Gıda, Tarım ve Hayvancılık Bakanı Faruk Çelik'in cevabı
78.- Niğde Milletvekili Ömer Fethi
Gürer'in, TİGEM'in son yıllarda artan sulama ve mekanizasyon yatırımlarına
rağmen buğday ve arpa üretiminin düşmesinin nedenlerine ilişkin sözlü soru
önergesi (6/643) ve Gıda, Tarım ve Hayvancılık Bakanı Faruk Çelik'in cevabı
79.- Niğde Milletvekili Ömer Fethi
Gürer'in, TİGEM işletmelerinde yapılan kütlü pamuk ve ayçiçeği üretimine
ilişkin sözlü soru önergesi (6/644) ve Gıda, Tarım ve Hayvancılık Bakanı Faruk
Çelik'in cevabı
80.- Niğde Milletvekili Ömer Fethi
Gürer'in, TİGEM işletmelerindeki buzağı ölüm oranlarına ilişkin sözlü soru
önergesi (6/645) ve Gıda, Tarım ve Hayvancılık Bakanı Faruk Çelik'in cevabı
81.- Niğde Milletvekili Ömer Fethi
Gürer'in, TİGEM'de son beş yılda yaşanan teknik personel istifalarına ilişkin
sözlü soru önergesi (6/646) ve Gıda, Tarım ve Hayvancılık Bakanı Faruk Çelik'in
cevabı
82.- Niğde Milletvekili Ömer Fethi
Gürer'in, 2014-2016 yılları arasında TİGEM'de meydana gelen iş kazalarına
ilişkin sözlü soru önergesi (6/647) ve Gıda, Tarım ve Hayvancılık Bakanı Faruk
Çelik'in cevabı
83.- Niğde Milletvekili Ömer Fethi
Gürer'in, TİGEM aleyhine son üç yılda damızlık hayvan ve tohumluk satışları
nedeniyle açılan davalara ilişkin sözlü soru önergesi (6/648) ve Gıda, Tarım ve
Hayvancılık Bakanı Faruk Çelik'in cevabı
84.- Niğde Milletvekili Ömer Fethi
Gürer'in, TİGEM'in endüstri ürünleri üretimindeki verimliliğinin artırılmasına
yönelik çalışmalara ilişkin sözlü soru önergesi (6/649) ve Gıda, Tarım ve
Hayvancılık Bakanı Faruk Çelik'in cevabı
85.- Niğde Milletvekili Ömer Fethi
Gürer'in, Genç Çiftçi Projesi kapsamında ithal edilen hayvanlara ilişkin sözlü
soru önergesi (6/661) ve Gıda, Tarım ve Hayvancılık Bakanı Faruk Çelik'in
cevabı
86.- Niğde Milletvekili Ömer Fethi
Gürer'in, Bakanlık ile bağlı kurum ve kuruluşlar bünyesinde görev yapan
müşavirlere ilişkin sözlü soru önergesi (6/703) ve Gıda, Tarım ve Hayvancılık
Bakanı Faruk Çelik'in cevabı
87.- Niğde Milletvekili Ömer Fethi
Gürer'in, Bakanlığa 2017 yılında alınacak personele ilişkin sözlü soru önergesi
(6/704) ve Gıda, Tarım ve Hayvancılık Bakanı Faruk Çelik'in cevabı
88.- Niğde Milletvekili Ömer Fethi
Gürer'in, AB İlerleme Raporu'nda veteriner hekimlik hizmetleri konusunda yer
alan bir öneri ile ilgili çalışmalara ilişkin sözlü soru önergesi (6/705) ve
Gıda, Tarım ve Hayvancılık Bakanı Faruk Çelik'in cevabı
89.- Niğde Milletvekili Ömer Fethi
Gürer'in, hayvancılık alanında AB kriterlerine uyum çalışmalarına ilişkin sözlü
soru önergesi (6/706) ve Gıda, Tarım ve Hayvancılık Bakanı Faruk Çelik'in
cevabı
90.- Niğde Milletvekili Ömer Fethi
Gürer'in, veteriner halk sağlığı faaliyetlerine ve arazi toplulaştırma
uygulamalarına ilişkin sözlü soru önergesi (6/707) ve Gıda, Tarım ve
Hayvancılık Bakanı Faruk Çelik'in cevabı
91.- Niğde Milletvekili Ömer Fethi
Gürer'in, veteriner hekimlerin sayısına ve veteriner hekimlik hizmetlerine
ilişkin sözlü soru önergesi (6/709) ve Gıda, Tarım ve Hayvancılık Bakanı Faruk
Çelik'in cevabı
92.- Niğde Milletvekili Ömer Fethi
Gürer'in, Niğde Patates Üretim Enstitüsünün patates konusunda tek tohum üretim
merkezi yapılmasına ilişkin sözlü soru önergesi (6/710) ve Gıda, Tarım ve
Hayvancılık Bakanı Faruk Çelik'in cevabı
93.- Niğde Milletvekili Ömer Fethi Gürer'in,
TİGEM ve Niğde Patates Üretim Enstitüsünün ortak projelerinin olup olmadığına
ilişkin sözlü soru önergesi (6/711) ve Gıda, Tarım ve Hayvancılık Bakanı Faruk
Çelik'in cevabı
94.- Niğde Milletvekili Ömer Fethi
Gürer'in, Uluslararası Cenevre Veteriner Hekimliği Anlaşmasına göre kamu
veteriner hekimliği örgütlenmesinin yeniden yapılandırılmasına yönelik bir
çalışma olup olmadığına ilişkin sözlü soru önergesi (6/718) ve Gıda, Tarım ve
Hayvancılık Bakanı Faruk Çelik'in cevabı
95.- Niğde Milletvekili Ömer Fethi
Gürer'in, Veteriner Hekimliğinde Uzmanlık Eğitimi Yönetmeliği Taslağı'na
ilişkin sözlü soru önergesi (6/719) ve Gıda, Tarım ve Hayvancılık Bakanı Faruk
Çelik'in cevabı
96.- Niğde Milletvekili Ömer Fethi
Gürer'in, veteriner hekimlerin maaşlarında düzenleme yapılmasına ilişkin sözlü
soru önergesi (6/720) ve Gıda, Tarım ve Hayvancılık Bakanı Faruk Çelik'in
cevabı
97.- Niğde Milletvekili Ömer Fethi
Gürer'in, TİGEM'in son üç yılda verimlilik açısından ülke ortalamasının altında
kaldığı ürünlere ilişkin sözlü soru önergesi (6/721) ve Gıda, Tarım ve
Hayvancılık Bakanı Faruk Çelik'in cevabı 
BAŞKAN
– Sayın milletvekilleri, soru-cevap işlemine ayrılan süreyi daha verimli
kullanmak için önergelerin okunması işlemi yapılmayacaktır. Önergeler tam metin
hâlinde tutanak dergisinde bastırılmıştır. Ayrıca, cevaplanacağı önceden
bildirilen soru önergelerinin özet bilgilerini içeren liste gruplara
dağıtılmıştır.
Sözlü
soru önergelerini cevaplandırmak üzere Gıda, Tarım ve Hayvancılık Bakanı Sayın
Faruk Çelik’i kürsüye davet ediyorum.
Buyurun
Sayın Bakan. (AK PARTİ sıralarından alkışlar)
GIDA,
TARIM VE HAYVANCILIK BAKANI FARUK ÇELİK (Şanlıurfa) – Sayın Başkan, değerli
milletvekilleri; Bakanlığıma tevdi edilen sözlü sorulara cevap vermek üzere
huzurlarınızdayım. Bu vesileyle yüce heyeti saygıyla selamlıyorum.
Aydın
Milletvekili Sayın Abdurrahman Öz’ün eski Çalışma ve Sosyal Güvenlik Bakanı
Sayın Soylu’ya yönetmiş olduğu (6/20) esas numaralı sorusunun cevabı: Kamu
personelinin haklarıyla ilgili çalışmalara ilişkin olarak 13/2/2011 tarihli
6111 sayılı Kanun’la, aylıksız doğum izin hakkı yirmi dört aya çıkarılmış, bu
haktan eşi doğum yapan memurların da yararlanması sağlanmıştır. Kadın memura
doğumdan itibaren bir yıl süreyle verilen günlük bir buçuk saat süt izni, doğum
izni bitiminden itibaren ilk altı ayda günde üç saate, ikinci altı ayda günde
bir buçuk saate çıkarılmıştır. Babalık izni üç günden on güne, ölüm izni beş
günden yedi güne çıkarılmış, refakat sebebiyle verilen aylıksız izin süresi on
iki aydan on sekiz aya çıkarılmıştır. İstek üzerine verilen aylıksız izin
süresi altı aydan bir yıla çıkarılmış, evlat edinme hâlinde memura yirmi dört
aya kadar aylıksız izin verilmesine ilişkin yeni bir izin hakkı
oluşturulmuştur.
Daha
sonra, 29/1/2016 tarihli ve 6663 sayılı Kanun’la, 657 sayılı Kanun’da son
derece önemli haklar ihtiva eden değişiklikler de yapılmıştır. Ayrıca, 2010
yılında yapılan Anayasa değişikliğiyle, kamu görevlilerine toplu sözleşme hakkı
tanınmış ve 2012 yılında 4688 sayılı Kamu Görevlileri Sendikaları ve Toplu
Sözleşme Kanunu’nda yapılan değişiklikler sonucunda kamu görevlilerinin toplu
sözleşme hakkı hayata geçirilmiştir. Kamu Kurum ve Kuruluşlarında Çalışan
Personelin Kılık Kıyafetine Dair Yönetmelik’te ise yapılan değişiklikle, kadın
memurların arasındaki ayrım, başörtüsüyle ilgili ayrım da ortadan
kaldırılmıştır.
Değerli
milletvekilleri, Karaman Milletvekili Sayın Recep Konuk’un (6/29), Balıkesir
Milletvekili Sayın İsmail Ok’un (6/84), (6/159), Balıkesir Milletvekili Sayın
Ahmet Akın’ın (6/257) ve Bolu Milletvekili Sayın Ali Ercoşkun’un (6/33) esas
numaralı sorularının cevabı: Hayvansal üretimin artırılması için yaptığımız
çalışmaları şu şekilde özetleyebiliriz: Hayvancılığa 2003-2016 yılları arasında
yaklaşık 22 milyar TL destek sağladık, sadece 2016 yılında 3 milyar TL destek
sağlandı, 2017 yılında ise 3,8 milyar TL destek vereceğiz. 
Hayvancılığın
gelişmesi için, 2016 yılında yeni destekleri devreye koymuş bulunuyoruz. Dört
ay ve üzeri buzağı ilk kez destek kapsamına alındı ve 350 TL ile 750 TL
arasında destek vermeye başladık. Hayvancılık desteklerinin üreticilere
doğrudan ödenmesini gerçekleştirdik, birliklere ayrıca kendi prim payları
ödenmektedir.
Hayvan
ithalatında ESK tek alıcı olduğu için, dış piyasalarda fiyatların aleyhimize
oluşması önlendi. ESK, ilk kez Mart 2016’da uygun fiyata süt alımına başladı ve
regülasyon görevini yaparak piyasadaki süt fiyatlarının düşmesine engel oldu. 
Yemde
yüzde 8 olan KDV kaldırıldı. Millî Tarım Projesi kapsamında hayvancılıkta yerli
üretimi destekleme modelini başlattık. 30 ili mera hayvancılığı yetiştiriciliği
bölgesi olarak belirledik ve bu 30 ilde meraları ıslah etmek ve hayvancılık
yapmak şartıyla çok cüzi bedelle meraların hayvancılığa tahsisi sağlanacaktır.
Et sığırcılığına uygun 200 başa kadar düve alımında ise yüzde 30 hibe
verilecektir. Yıllık 400 bin baş buzağı ölmektedir Türkiye’de, bu ölümleri
önlediğimiz zaman şu anda gerçekleştirdiğimiz ithalatın da söz konusu
olmayacağını belirtme adına bu desteklerimizi bu kaleme çevirmiş bulunmaktayız.
38
ilimiz de damızlık düve üretim merkezi olarak belirlendi, en az 500 baş
kapasiteli damızlık gebe düve üretim merkezleri için inşaat yatırımlarına,
alet, ekipman ve damızlık düve alımlarına yüzde 50 hibe vermekteyiz. Ayrıca, 31
ilimiz de damızlık koç, teke üretim merkezi olarak belirlendi. Burada da yine
aynı şekilde 500 baş kapasiteli damızlık koç, teke, gebe üretim merkezleri için
ağıl yapımına, alet-ekipman alımına ve erkek damızlık hayvana yüzde 50 hibe
vermekteyiz. 13 ilimizde de damızlık manda üretim merkezi kurmuş bulunmaktayız.
Böylece hayvancılıkta bir distribütör şeklinde değil, bir bayilik şeklinde,
yurt dışından getirip hayvanları burada altı yedi ay besleyip kesime gönderme
anlayışından çıkan, kendi hayvan varlığını ve kendi besi varlığını kendi
bünyesinde üreten bir yapıya hızlı bir şekilde kavuşacağımızı burada belirtmek
istiyorum. 
Türkiye’nin
tamamının şap hastalığından ari olması için aşı kampanyası başlattık ve yüzde
100 aşılama gerçekleştirildi. Ayrıca 7 ayrı noktada, Adana, Afyonkarahisar,
Amasya, Ankara, Edirne, Kayseri, Sivas illerimizde hayvan dinlenme ve kontrol
merkezleri şu anda gerçekleştirilmektedir. 
Tarımsal
destekler ilin veya ilçenin tarımsal potansiyeline göre değişmektedir. 2016
yılında 11,2 milyar TL tarımsal destek ödedik. 2003-2016 yılları arasında 90
milyar TL destek ödemiş bulunuyoruz. İç Anadolu Bölgesi’ne 18 milyar, Güneydoğu
Anadolu Bölgesi’ne 16 milyar, Karadeniz Bölgesi’ne 14 milyar, Ege Bölgesi’ne 12
milyar 800 milyon, Marmara Bölgesi’ne 12 milyar 500 milyon, Akdeniz Bölgesi’ne ise
9 milyar 400 milyon, Doğu Anadolu Bölgesi’ne ise 7 milyar 700 milyon TL’lik
tarımsal destekler on dört yılda gerçekleşmiş bulunmaktadır. 2017 bütçemiz 12,8
milyar TL’dir ve 2017’nin ilk dört ayında da 7,7 milyar TL’lik destek ödemeleri
gerçekleşmiş bulunmaktadır. 
Millî
Tarım Projesi kapsamında 2017 yılında havza bazlı tarımsal üretim destekleme
modeline geçmiş bulunuyoruz. 21 ürünü 941 havzada destekliyoruz. Bu ürünlerin
en iyi yetiştiği havzalar da su kısıtı ve ekim nöbeti göz önüne alınarak
desteklenecektir. Havza bazında desteklenecek ürünler üç yıllık olarak
açıklanacak, yılda tek başvuru ve iki ödeme, nisan-mayıs ve eylül-ekim
aylarında ödemeler gerçekleşmiş olacaktır.
İthal
edilen küçükbaş ve büyükbaş hayvan sayısı ve et ithalatıyla ilgili olarak et ve
canlı hayvan geçmişte de yoğun şekilde ithal ediliyor idi. 1970 yılında 1,4
milyon dolarlık canlı hayvan, 1980’de 6 milyon dolarlık canlı hayvan, 1990’da
123 milyon dolarlık canlı hayvan, 1993’te ise 420 milyon dolarlık canlı hayvan…
Görüldüğü gibi, bu ithalat geçmişte de söz konusu idi. 2006 yılında 350 bin
başlık besilik sığır, 110 bin başlık ise damızlık ve 22 bin başlık da kasaplık
sığır ithalatı gerçekleşmiş bulunmaktadır.
Okul
Sütü Programı, eğitim öğretim dönemlerinin ikinci yarısında, haftada üç gün
dağıtılacak şekilde devam edecektir. Okul Sütü Programı kamu spotu
yayınlanmakta ve programa ait afişler okullara asılmaktadır.
Evcil
hayvanların genetik kodlarının korunması kapsamında yürütülen faaliyetlerimiz:
Bakanlık olarak ülkemizin biyolojik zenginliğini korumak için azami gayret
gösteriyoruz. Starter Kültür Gen Bankası, bakteri maya bankasını 2016 yılında
Bursa’da hizmete açtık. Bu yıl dünyanın 3’üncü büyük zeytin koleksiyon ve gen
bankasını İzmir’de, su ürünleri gen bankasını Trabzon’da hizmete açacağız.
Ulusal
Türkiye evcil hayvan genetik kaynakları bilgi sistemini kurmuş bulunmaktayız ve
Türkiye hayvan genetik kaynaklarına ait veriler, Avrupa Çiftlik Hayvan
Biyoçeşitliliği Bilgi Sistemi’nde düzenli olarak güncellenmektedir.
Karaman
Milletvekili Sayın Recep Konuk’un (6/30), Sayın Ömer Fethi Gürer’in (6/365) ve
Sayın Ahmet Akın’ın (6/633) no.lu önergeleri: Organik tarımın geliştirilmesine
yönelik projelere ilişkin olarak 5262 sayılı Organik Tarım Kanunu 2004 yılında
yürürlüğe girdi. Organik Tarım Stratejik ve Eylem Planı hazırlandı. Organik
Tarım Bilgi Sistemi, OTBİS gerçekleştirildi. Organik tarıma 2016 yılında 58,3
milyon TL destek vermiş bulunmaktayız. Son on beş yılda organik tarım alanı 90
bin hektardan 515 bin hektara, organik üretim 310 bin tondan 1,8 milyon tona
yükselmiş bulunmaktadır. 
Gökçeada
ve Bozcaada projelerinde gelinen aşamaya gelince: Gökçeada ve Bozcaada’da
organik zeytin ve zeytinyağı, arıcılık ve bal, bağcılık, meyve-sebze ve
büyükbaş-küçükbaş hayvan yetiştiriciliği, su ürünleri üretimi konularında
faaliyetler yürütülmektedir. 
Organik
tarım kapsamında Balıkesir’e bugüne kadar 1,5 milyon TL destek verilmiştir.
Balıkesir’de 2016 yılında 145 üreticiye organik tarım eğitimi verilmiştir. 5262
sayılı Organik Tarım Kanunu ve yönetmelik hükümlerine göre, organik ürününün
veya girdinin tüm aşamaları kontrol edilerek sertifikalandırılmaktadır.
Sertifikalar bir yıl geçerli olup faaliyetler her yıl kontrol edilerek
sertifika yenilenmektedir. Organik tarım faaliyeti yapılan arazi ya da işletmeler
yılda en az 1 kez, risk durumuna göre birden fazla sertifikasyon kuruluşunca
kontrol edilmektedir. 2006-2016 tarihleri arasında organik ürün üreten,
pazarlayan 63 müteşebbise yönelik idari para cezaları uygulanmıştır. 
Karaman
Milletvekili Sayın Recep Konuk’un (6/31), Balıkesir Milletvekili Sayın İsmail
Ok’un (6/102), Sayın Ömer Fethi Gürer’in (6/627) no.lu soru önergeleri: Tarım
arazilerinde meydana gelen azalmalar ve tarım arazilerinin tarım dışı
kullanımının önlenmesi ve korunmasına yönelik olarak 2014 yılında yapılan yasal
düzenlemeyle, miras yoluyla tarım arazilerinin bölünmesine son verilmiştir.
Millî Tarım Projesi kapsamında 300 ova belirlenmiş ve 141 ova Bakanlar Kurulu
kararıyla sit alanı olarak ilan edilmiştir. Bu konudaki çalışmalarımız,
önümüzdeki süreçte de yoğun bir şekilde devam edecektir. Tarım arazilerinde
gerekli izin alınmadan yapılan tüm tarım dışı kullanımlar için cezai işlemler
uygulanmaktadır. 
Tarım
arazilerinin toplulaştırılmasına yönelik olarak ise 1961-2002 yılları arasında
500 bin dekar toplulaştırma gerçekleştirilirken 2003-2016 döneminde 5 milyon
hektar alanda toplulaştırma tamamlanmıştır. 2023 yılına kadar ise devam etmekte
olanlarla birlikte 7 milyon hektar araziyi de toplulaştırarak toplam 14 milyon
hektar arazinin toplulaştırılması gerçekleştirilmiş olacaktır. 
ÖMER
FETHİ GÜRER (Niğde) – Kaç tane dava vardır toplulaştırma konusunda Sayın Bakan?

GIDA,
TARIM VE HAYVANCILIK BAKANI FARUK ÇELİK (Devamla) – Yabancılara satılan tarım
arazilerine ilişkin soruyla ilgili olarak da şunu ifade edebilirim: 2644 sayılı
Tapu Kanunu’na göre yabancı uyruklu kişiler tarımsal proje yapılması şartıyla
tarım arazisi edinebilmektedir ancak yabancı gerçek kişiler, ilçe bazında özel
mülkiyete konu arazilerin yüzde 10’unu geçemeyecek şekilde, 30 hektara kadar
tarım arazisi edinebilmektedir. 
Tarımsal
proje verilmediği, verilen projenin gerçekleşmediği veya amaç dışı kullanımı
hâlinde yabancı kişilerin arazisi Maliye Bakanlığınca tasfiye edilmektedir. 
ÖMER
FETHİ GÜRER (Niğde) – Ortak olduğunda da aynı mı Sayın Bakan, ortaklıkta da
aynı mı? 
GIDA,
TARIM VE HAYVANCILIK BAKANI FARUK ÇELİK (Devamla) – Çok tartışmak isterim de
şimdi konunun hassasiyetine binaen zamanı iyi kullanma adına, müsaade ederseniz
daha değişik bir zamanda ayrıntılı bir şekilde tartışabiliriz. 
ÖMER
FETHİ GÜRER (Niğde) – Ama ortaklıkta değişiyor o. 
GIDA,
TARIM VE HAYVANCILIK BAKANI FARUK ÇELİK (Devamla) – Kanunun çıktığı 2012
yılından bugüne kadar Bakanlığımız iznine tabi olarak 23 yabancı ülkeden, 85
yabancı uyruklu kişi, 20 ilde 2.159 dekar tarımsal arazi edinmişlerdir. 
Gübre,
tohum, ilaç ve yem ham maddeleri gibi tarımsal girdilerde dışa bağımlılığı
önlemek için yapılan çalışmalara ilişkin, gübrede yüzde 18, yemde yüzde 8 olan
KDV 2016 Şubat ayında kaldırılmış, yem bitkileri destekleri havza bazlı model
kapsamına dâhil edilmiş ve dâhil edilmiş olduğu destekler devam etmektedir.
Öncelikli
Dönüşüm Programı içinde İthalata Olan Bağımlılığın Azaltılması Programı Eylem
Planı kapsamında gübre kullanımında etkinliğin ve tarımsal verimliliğin
artırılması ve yurt içi üretim kapasitesinin geliştirilmesi desteklenecektir.
Eylem planıyla ilgili olarak Bakanlığımız koordinatörlüğünde çalışmalarımız
devam etmektedir. 
ÖMER
FETHİ GÜRER (Niğde) – Gübrenin hepsi yabancı.
GIDA,
TARIM VE HAYVANCILIK BAKANI FARUK ÇELİK (Devamla) – Tohumculukta çeşit
geliştirme çalışmalarına verdiğimiz desteği 10 kat artırmış bulunuyoruz. Yani
AR-GE çalışmaları proje bazlı 300 bin TL’den 3 milyon TL’ye çıkarılmış
bulunmaktadır ve AR-GE’de özel sektörle iş birliği yapıyoruz. Burası son derece
önemli, tüm enstitülerimizi özel sektöre açmış bulunuyoruz. Bakanlık olarak
özel sektörün AR-GE yatırımlarına 630 milyon TL destek vereceğiz, 900 milyon TL
de özel sektörün yatırım yapmasını bekliyoruz, toplam AR-GE yatırımlarının
tarımda 1,5 milyon TL’ye çıkması konusunda gerekli altyapıdaki tüm
imkânlarımızı seferber etmiş bulunmaktayız. 
Bolu
Milletvekili Sayın Ali Ercoşkun’un (6/32), (6/34) no.lu tarımsal ihracata
ilişkin önergeleri: 2002’de 3,8 milyar dolar olan tarımsal ihracatımız 2016’da
16,3 milyar dolara çıkmıştır, 2016 ithalatımız 11 milyar dolar olarak
gerçekleşmiştir. Türkiye tarım ve gıda ürünlerinde net ihracatçı bir ülkedir.
Son on beş yılda toplam 58 milyar dolar dış ticaret fazlası verdik. 2016
yılında 195 ülkeye tarım ve gıda ürünü ihracatı yapılmıştır. Tarım sektörümüz
2002-2015 yılları arasında ortalama yüzde 3,2 büyüme göstermiş bulunmaktadır.
2002-2015 döneminde 28 AB ülkesinde tarım ortalama binde 5 olarak büyüdü, 2016
dâhil edildiğinde AB büyümesi yüzde 0,4. 2002-2015 döneminde OECD ülkeleri
tarımı ise ortalama yüzde 1,1 seviyesinde büyüme göstermiştir. 
Trabzon
Milletvekili Sayın Haluk Pekşen’in (6/67) no.lu soru önergesinde ÇAYKUR Genel
Müdür Yardımcılığına Trabzonlu birisinin atanmasına ilişkin talebine dönük
cevabımız: Yönetici atamaları 657 sayılı Devlet Memurları Kanunu ve ilgili
mevzuatlar çerçevesinde liyakat esasına göre yapılmaktadır. 
Balıkesir
Milletvekili Sayın İsmail Ok’un (6/101) no.lu önergesi, Muş Milletvekili Sayın
Ahmet Yıldırım’ın (6/211) no.lu önergesi; Balıkesir’de kurulan bir tesisin
-kâğıt üretim tesisi- ve enerji santralinin tarım arazilerine olası etkilerine
ilişkin soru önergeleri: İller Bankasınca 11/11/1986 tarihinde onaylanan
1/1.000 ölçekli uygulama imar planı gereğince, tarım dışı amaçla kullanıma
ayrılmış alanlar içinde kaldığı tespit edilmiştir. Dolayısıyla 5403 sayılı
Toprak Koruma ve Arazi Kullanımı Kanunu kapsamı dışında değerlendirilen alanlar
içerisinde bu mevcut alan yer almaktadır. 
Güneş
enerjisi santrali yapımı nedeniyle zarar gören tarım arazilerine ilişkin, güneş
enerjisi üretimi santralleri kurulum, iletim ve teknoloji olarak çevreye zarar
verici özellik taşımamaktadır. 
Niğde
Milletvekili Sayın Ömer Fethi Gürer’in (6/112), (6/150) ve (6/151) no.lu
önergeleri; Balıkesir Milletvekili Sayın Ahmet Akın’ın (6/441) no.lu soru
önergesi: Gıda güvenliğine ilişkin 2016 yılında Türkiye genelinde 894 bin gıda
denetimi gerçekleşmiştir. Bu denetimlerde 14.075 işletmeye idari para cezası
verilmiş, takriben 74 milyon TL; 102 işletme için savcılığa suç duyurusu
yapılmıştır. Ayrıca, bugüne kadar 642 firmanın 1.323 farklı parti ürünü
kamuoyuna duyurulmuştur.
İnsan
sağlığını tehdit eden gıdaları üreten, taklit veya tağşiş yapan firma veya
kişilere verilen cezaların kademeli olarak daha da artırılmasına, cezaların
ağırlaştırılmasına yönelik tasarımız da Başbakanlıkta bulunmaktadır.
Ekmek
üretim yerlerine yapılan denetimlere ilişkin olarak, 2016 yılında ekmek ve
ekmek çeşitleri üretim yerlerine toplam 36.787 denetim yapılmıştır. Denetim sonucu
910 adet idari para cezası uygulanmış, işletmeler için savcılığa suç
duyurusunda bulunulmuştur.
2017
yılı ilk üç ayı itibarıyla ekmek çeşitleri üretim yerlerinde toplam 11.381
denetim yapılmış ve 137 adet idari para cezası uygulanmıştır.
Gıda
hijyeni ve güvenliği konusunda tüketici duyarlılığının artırılmasına ilişkin
Bakanlığımız tarafından hazırlatılan kamu spotları yerel ve ulusal radyo ve
televizyon kanallarında prime time saatlerde yayınlanmaktadır ve tüketicilerin
bilgilendirilmesi amacıyla hazırlanan dokümanlara Bakanlığımızın resmî “web”
sayfasında yer verilmektedir. Ayrıca, il müdürlüklerimizce tüketiciyi
bilinçlendirmeye yönelik bilgilendirme toplantıları da düzenlenmektedir.
Okullarda
gıda hijyeni ve güvenliği konusunda bir çalışma olup olmadığına dair soru:
Okullar, yaz okulları, kamplarda bulunan kantin ve yemekhaneler yılda en az iki
kez denetlenmektedir. 2016-2017 eğitim öğretim yılında bugüne kadar 29.901
denetim gerçekleştirilmiş olup mevzuata uygun olmayan 130 işletmeye idari
yaptırım kararı uygulanmıştır.
Balıkesir
ilinde gıda üretim, satış ve toplu üretim yerlerine yönelik gıda denetimlerine
ilişkin olarak 2016’da toplam 21.085 denetim yapılmış ve 329 işletmeye idari
para cezası verilmiş, 9 işletme için savcılığa suç duyurusu yapılmış,
denetimlerin 4.299’u kasap, market, şarküteri, kesimhane ve parçalama
tesislerine yapılmıştır.
Balıkesir
Milletvekili Sayın İsmail Ok’un (6/113) no.lu soru önergesi buğday üretimine
yönelik politikalar ve desteklere ilişkin. 2016 yılında üretilen buğday için
fark ödemesi desteği 5 kuruş/kilogram, mazot ve gübre desteği 11 TL/dekar,
sertifikalı tohum kullanım desteği 8,5 TL/dekar, sertifikalı tohum üretim
desteği 10 kuruş/kilogram destek ödemesi yapılmaktadır. Sağlanan destekler ve
yapılan çalışmalar sonucunda 2002-2016 yılları arasında buğday üretimi yüzde 28
artmıştır. TÜİK verilerine göre buğday üretiminde yeterlilik oranımız yüzde
114’tür. Havza bazlı destekleme modeli içinde stratejik ürün olan buğday tüm
havzalarda desteklenmektedir. 
Lisanslı
depoculuk ve ürün borsalarına ağırlık vermekteyiz ve bu kapsamda özel sektöre 3
milyon ton kapasiteli lisanslı depolar yaptırılmaktadır.
Balıkesir
Milletvekili Sayın İsmail Ok’un (6/160) no.lu önergesi, Niğde Milletvekili
Sayın Ömer Fethi Gürer’in (6/601) no.lu önergesi: Bakanlığımız ve TÜİK’in bağlı
olduğu Kalkınma Bakanlığı arasında imzalanan protokol kapsamında 2014 yılında
Tarımsal Üretim Kayıt Sistemi (TÜKAS) çalışmaları başlatılmıştır. Bu sistemle,
daha önce her on yılda bir yapılan tarım sayımları yerine, tarımsal tüm
verilerin anlık ve güncel olarak belirlenmesi amaçlanmaktadır. Veri girişleri,
işletme bazlı danışmanlık sisteminde görevli personel tarafından yerinde ve
anlık olarak yapılmaktadır.
Niğde
Milletvekili Sayın Ömer Fethi Gürer’in (6/164), (6/344), (6/367), (6/443),
(6/503), (6/506), (6/602), (6/635) ve (6/636) no.lu önergeleri: Tarımsal
ürünlerdeki fiyat dalgalanmaları ve üreticilerin pazarlama sorunlarına ilişkin
olarak Bakanlığımızca önergelerde bahsedilen patates, kuru fasulye, elma,
narenciyenin de dâhil olduğu tüm ürünlere yönelik üretim, tüketim, stok durumu,
fiyat, maliyet ile dış ticaret verileri takip edilmektedir. Bakanlığımızın da
üyesi olduğu Gıda ve Tarımsal Ürün Piyasaları İzleme ve Değerlendirme Komitesi
çalışmalarını yürütmektedir. Tarım ürünleri piyasasının izlenmesi ve
değerlendirilmesi çalışmaları kapsamında Tarım Ürünleri Fiyat İzleme Sistemi
(TÜFİS) 20/2/2017 tarihi itibarıyla 81 il ve ilçelerde uygulamaya geçmiştir.
TÜFİS ile kuru fasulye, patates de dâhil olmak üzere birçok tarımsal ürünün
fiyatı üretici, aracı, hal, pazar ve market fiyatları olarak izlenebilmektedir.

Baklagil
ürünlerinin desteklenmesine ilişkin 2016 yılı itibarıyla kuru fasulyenin de
içinde olduğu baklagil ürünlerine yönelik destekler bir önceki yıla göre yüzde
50 artırılarak 30 kuruş/kilograma çıkarılmıştır. 2017 yılında başlayan havza
bazlı destekleme modeli kapsamında patates, fasulyenin de içinde olduğu 21
ürünün ilgili havzalarda desteklendiğini de ifade etmek istiyorum. 
Niğde’de
patatese eş değer ve iklim yapısına uygun alternatif ürünlerin ekiminin
özendirilmesi çalışmalarına ilişkin soru önergesine gelince, Niğde’nin de
içinde olduğu 14 ilimizde güvenlik kuşağına alternatif ürün olarak aspir,
kanola, soya, yağlık ayçiçeği ile yem bitkileri yetiştiren üreticilere, aldığı
prim ve yem bitkileri desteğine yüzde 50 ilave destek ödenmektedir. 
Kredi
borçlarının ertelenmesine ilişkin olarak, 2016 yılında meydana gelen doğal
afetlerden dolayı Ziraat Bankası ve tarım kredi kooperatifleri tarafından
kullandırılan krediler bir yıl ertelenmiştir. 8/3/2017 tarihinde yapılan yasal
düzenlemeyle üreticilerin 31/12/2016 tarihi itibarıyla takibe düşen Ziraat
Bankası ve tarım kredi kooperatiflerine olan tarımsal kredi borçları beş yıl
vadeye yayılarak ve taksitlendirilerek yeniden yapılandırılmış bulunmaktadır. 
Niğde
Milletvekili Sayın Ömer Fethi Gürer’in (6/177) no.lu soru önergesi: Niğde’de
toplulaştırma çalışmaları kapsamında arazi dağılımına yönelik iddialara ilişkin
Niğde ili merkez ilçesi Konaklı ve Ovacık köyleri, Bakanlığımız yatırım
programındaki Misli I. Kısım Arazi Toplulaştırma ve Tarla İçi Geliştirme
Hizmetleri Projesi kapsamında yer almaktadır. Bu 2 mahallede de yasal
parselasyona bağlı askı süreçlerinde sona gelinmiş olup bilgilendirme askıları
yapılmaktadır. 
Aşlama
köyü parselasyon çalışması tamamlanmış olup yer teslimleri yapılarak projenin
son aşaması olan tescil işlemleri başlamış bulunmaktadır.
Balıkesir
Milletvekili Sayın İsmail Ok’un (6/214) no.lu önergesi şap hastalığına karşı
alınan önlemler ve şaptan ölen hayvan sayılarına ilişkin. Büyükbaş hayvan
ilkbahar ve sonbahar döneminde yılda iki defa aşı bedeli alınmadan
aşılanmaktadır. Aşı ihtiyacı Şap Enstitüsü tarafından en kısa sürede
karşılanmaktadır. 2016 yılında 12,5 milyon adet büyükbaş hayvan iki kez ve 6
milyon adet küçükbaş hayvan aşılanmıştır.
29
Eylül 2015 tarihinde A tipinin yeni bir alt tipi virüs tespit edilmiş, derhâl
aşısı üretilerek tüm illere, mücadelesinde kullanılmak üzere gönderilmiştir.
Hastalık
çıkan mihraklarda her türlü hayvan hareketleri kısıtlanmakta, hayvan pazarları
kapatılmakta, kordon ve karantina tedbirleri alınmaktadır.
Türkiye'nin
şap hastalığından ari hâle gelmesi amacıyla aşı seferberliği başlatmış bulunuyoruz.
Balıkesir
Milletvekili Sayın İsmail Ok’un (6/283) no.lu önergesi yem ve gübredeki KDV
indirimlerinin fiyatlara yansımamasına ilişkin. Rakamlara baktığımız zaman,
gübrede fiyatlara yansıdığını görüyoruz. Yani amonyum sülfatta, kalsiyum
amonyum nitratta, üre ve DAP’ta yüzde 19’lara, yüzde 9, yüzde 5’lere varan bir
düşüş söz konusudur. Ama yem için aynı şeyi söylememiz mümkün değil. Yem
fiyatlarında bir düşüş söz konusu değil; yüzde 7’lik, 8’lik, 5’lik bir artış
söz konusudur. Bunda da döviz kurunun yükselişinin etkisi olduğu söylenebilir
ama şunu da ifade edeyim, Tarım Bakanlığı olarak hayvancılık alanında özellikle
gündemimizin ana konularının başında yem ve süt tozu meselesi olduğunu çünkü
iki konuyu çözdüğünüz an, köklü bir çözüme kavuştuğu an hayvancılık sorununun
kökten çözüleceğini bu vesileyle de vurgulamak istiyorum. 
Balıkesir
Milletvekili Sayın İsmail Ok’un (6/290) no.lu önergesi süt üreticilerinin
sattıkları süt karşılığında yem almaya zorlandıkları iddiasına ilişkin. Bu tür
şikâyetler Bakanlığımızca yakından takip edilmektedir. Eğer yem ihtiyacınız
varsa karşılıklı bu ticaret yapılabilir, saygın ama piyasanın üzerinde bir yem
dayatması söz konusu ise bunun kabul edilmesi mümkün değildir diye bir kez daha
burada da ifade etmiş oluyorum. 
Süt
fiyatları Ulusal Süt Konseyinin açıkladığı tavsiye fiyatı 1,21 TL/litrenin
altına indiğinde ESK müdahale etmektedir. 
Balıkesir
Milletvekili Sayın İsmail Ok’un (6/291) sayılı soru önergesi Güneydoğu Anadolu
Bölgemizde büyükbaş ve küçükbaş hayvan sayısındaki TÜRKVET kayıtları ile mevcut
durum arasındaki farklılığı ifade ediyor. Doğrudur, büyükbaş 1 milyon 173 bin
361, küçükbaş hayvan ise 10 milyon 99 bin 829. TÜİK verilerinde ise 1 milyon
118 bin ve 7 milyon 405 bin yani aradaki fark büyükbaşta 55 bin, küçükbaşta ise
2 milyon 694 bin civarındadır. TÜİK ve TÜRKVET kayıtlarındaki fark, hayvan
sahiplerinin cezadan dolayı küpe kayıtlarını güncellememesinden
kaynaklanmaktadır. Bu sorunu 2017 Nisan ayında yapılan yönetmelik
düzenlemesiyle kökten çözmüş bulunuyoruz. 
Balıkesir
Milletvekili Sayın İsmail Ok’un (6/300), (6/301), (6/302), (6/303), (6/327)
no.lu önergeleri; Niğde Milletvekili Sayın Ömer Fethi Gürer’in (6/411), (6/434)
ve (6/435) no.lu önergeleri: Şeker piyasasıyla ilgili düzenlemeler 19 Nisan
2001 tarihli Resmî Gazete’de yayımlanarak yürürlüğe giren 4634 sayılı Şeker
Kanunu kapsamında Bilim ve Sanayi Bakanlığının ilişkili kuruluşu olan Şeker
Kurumu tarafından yürütülmektedir. Millî Tarım Projesi çerçevesinde şeker
pancarının üretim alanları, en uygun havzalar da Bakanlığımız tarafından
belirlenecektir.
Balıkesir
Milletvekili Sayın İsmail Ok’un (6/310) no.lu önergesi, Niğde Milletvekili
Sayın Ömer Fethi Gürer’in (6/353) no.lu önergesi Mera Yönetmeliği’nde yapılan
değişiklikle meraların imara açılması ve saman ithalatının artması konularına
ilişkin. 4342 sayılı Mera Kanunu’na göre mera tahsis değişikliği il mera
komisyonu ve defterdarlığın uygun görüşü üzerine valilik onayıyla
gerçekleşmektedir. 30 Ekim 2015 tarihinde Mera Yönetmeliği’nde yapılan söz
konusu değişiklikle tahsis amacı şartları ağırlaştırılmış ve meraların etkin korunması
sağlanmıştır. 
Saman
ithalatını ise saman alevi gibi bir laf diye söyleyebilirim. Yani 2014’te 20
bin ton, 2016’da 12 bin ton, 2015’te 22 bin ton saman ihraç eden bir ülkeyiz.
Bu konuda ihracatçı olduğumuzu belirtmek isterim. Dönemsel olarak, cüzi olarak,
bin ton, 500 ton civarında alınan samanların “saman ithalatçısı” şeklinde
takdiminin son derece yanlış olduğunu ifade etmek istiyorum. En son olarak
12.800 ton saman ihraç etmiş bulunuyoruz 2016’da. 
Niğde’de
yeni mera alanları oluşturulması çalışmalarına ilişkin Niğde ilinde bugüne
kadar 61.318 hektar alan meraya kazandırılmıştır. Meralar atıl
bırakılmayacaktır, hayvancılık yapmak ve ıslah etmek şartıyla uzun süreli
hayvancılık yapanlara kiraya verilecektir.
Balıkesir
Milletvekili Sayın İsmail Ok’un (6/326), (6/328), (6/329) ve (6/331) no.lu
önergeleri hayvancılıkla uğraşan vatandaşların su borçlarına ilişkin. Bu,
büyükşehir belediyeleri İçişleri Bakanlığına bağlı olduğu için onların görev
alanlarına girmektedir ve hayvancılıkla uğraşan çiftçilerimizin bu kapsamdaki
sorunlarıyla da Tarım Bakanlığı olarak ilgilendiğimizi özellikle vurgulamak
istiyorum, ilgili bakanlık ve ilgili birimler nezdinde. 
Hayvancılıkla
uğraşan vatandaşlarımızın icra yoluyla satışa çıkarılan büyükbaş, küçükbaş
hayvan sayısıyla ilgili olarak, icrayla ilgili konular Bakanlığımızın görev,
yetki, sorumlulukları alanında olmadığından bu vakalara ilişkin sayı, meblağ ve
benzeri bilgiler mevcut değildir. 
Bakanlığımızın
merkez ve taşra teşkilatlarınca, tarımsal destekleme ve diğer konularda
üreticilerin dikkatli olması ve gerekli başvuru ve destek bilgilerini resmî
kurumlardan alması konusunda uyarılar yapılmaktadır. Yani bu soru da hibe
vaadiyle dolandırıcılık yapanlarla ilgili olarak vatandaşlarımızın uyarılması
adına Bakanlığımız bünyesinde yaptığımız çalışmalar… Özellikle IPARD
hibelerinden destek vaadiyle dolandırılan tüketicilere yönelik olarak Tarım ve
Kırsal Kalkınmayı Destekleme Kurumunun internet sayfasında uyarı amaçlı
duyurular kamuoyunun bilgisine sunulmaktadır. Ayrıca Bakanlığımızın taşra
teşkilatı tarafından potansiyel başvuru sahiplerini bilinçlendirmeye yönelik
yayın ve bilgilendirme faaliyetleri kapsamında toplantılar ve duyurular
gerçekleştirilmektedir. 
Balıkesir
Milletvekili Sayın İsmail Ok’un (6/330) no.lu önergesi tarımda enerji
kullanımı, miktarı ve enerji verimliliğini sağlamaya yönelik çalışmalara
ilişkin. Enerji ve Tabii Kaynaklar Bakanlığından alınan bilgiye göre, 2015
yılında tarım ve hayvancılık sektöründe 3 milyon 974 bin ton eş değer petrol
enerji kullanılmıştır. Toplam birincil enerji arzı içerisindeki oranı da yüzde
3,1 olarak gerçekleşmiştir. Ayrıca Bakanlığımızca Jeotermal Seracılık Ulusal
Strateji ve Eylem Planı hazırlanmış bulunmaktadır.
Niğde
Milletvekili Sayın Ömer Fethi Gürer’in (6/341) no.lu önergesi: Niğde ilinde
meyveciliğin yoğun olduğu bölgelerde elma içi kurdu ve kara leke hastalığı
ilaçlama tarihlerinin tespitinde kullanılan 6 adet tahmin ve erken uyarı
istasyonu bulunmaktadır.
ÖMER
FETHİ GÜRER (Niğde) – Yetersiz ama Sayın Bakan, memleketin durumu ortada.
GIDA,
TARIM VE HAYVANCILIK BAKANI FARUK ÇELİK (Devamla) – Bu istasyonların 2’si 2016
yılında kurulmuştur. Ayrıca 2017’de Ulukışla’da 1 adet yeni istasyon
kurulacaktır.
Bakanlığımın
uygulamaya geçirdiği Tarımsal İşletme Danışmanlığı Projesi’yle her işletmemize
ziraat mühendisi, veteriner hekim görevlendirilmiş bulunmaktadır.
Niğde
Milletvekili Sayın Ömer Fethi Gürer’in (6/345), (6/366), (6/621) ve (6/628)
no.lu önergeleri Niğde’nin IPARD kapsamına alınmasıyla ilgili. IPARD Programı
kapsamında illerin seçimi 2007 yılında AB Komisyonu tarafından gerçekleşmiştir.
Bakanlığımızca 42 ilin dışında kalan 39 ilde Ulusal Bütçeli Kırsal Kalkınma
Yatırımlarının Desteklenmesi Programı’nın kapsamı genişletilmiş ve IPARD
kapsamındaki konular da dâhil edilmiştir. Niğde ilimizde ulusal bütçeli kırsal
kalkınma destekleri, ekonomik yatırımlar kapsamında 80 proje tamamlanmış ve bu
projelerle ilgili 22 milyon TL hibe desteği Niğde ilimizde gerçekleşmiş
bulunmaktadır.
ÖMER
FETHİ GÜRER (Niğde) – Ama IPARD kapsamında değil. IPARD kapsamına niye alınmadı
Sayın Bakanım?
GIDA,
TARIM VE HAYVANCILIK BAKANI FARUK ÇELİK (Devamla) – Dedim, 2007’de belirlemiş
AB Komisyonu diyorum.
17
adet soğuk hava deposu için toplam 4,5 milyon TL, 31 adet bitkisel üretim
işleme ve paketleme tesisinin yapımı için ise 8 milyon TL hibe desteği Niğde
ilimize sağlanmıştır. 
Niğde’de
elmada görülen acı benek ve iç kararması hastalığına karşı alınan önlemlere
ilişkin, elmada acı benek ve iç kararması gibi olumsuzlukların önlenmesi için
il ve ilçe müdürlüklerimizin teknik personelleri tarafından toprak ve yaprak
numuneleri alınmakta ve ilgili laboratuvarlarda analiz edilerek sonuçlarına
göre gübreleme programları önerilmektedir. 
Niğde
Milletvekili Sayın Ömer Fethi Gürer’in (6/369) no.lu önergesi… 
Bugün
size çalışıyoruz Sayın Gürer.
LEVENT
GÖK (Ankara) – Bundan sonra da öyle, bundan sonra da öyle, sadece bugün değil.
OSMAN
AŞKIN BAK (Rize) – Hep Niğde’yi mi konuşacağız?
GIDA,
TARIM VE HAYVANCILIK BAKANI FARUK ÇELİK (Devamla) – … Niğde’de toprak ve yaprak
analizi yapılabilen laboratuvarların kuruluş ve örgütlenme aşamasında
desteklenip desteklenmediğine ilişkin. Bakanlığımızın toprak, sulama suyu ve
yaprak analizlerinin yapılabileceği laboratuvarların kuruluş ve örgütlenme
aşamasına herhangi bir desteği bulunmamaktadır.
Yine,
Niğde Milletvekili Sayın Ömer Fethi Gürer’in (6/372), (6/391) no.lu önergeleri
Niğde ilinde seracılığın gelişmesine yönelik çalışmalar ile örtü altı üretimine
sağlanan destek ve teşviklere ilişkin. Seraların modernizasyonu 2016 yılında sübvansiyonlu
kredi kapsamına alınmış olup 2017 yılında da devam etmektedir. Sera
modernizasyon kredisinde yatırım için sıfır faizli, işletme için yüzde 50 faiz
indirimli kredi kullandırılmaktadır. 
Genç
çiftçi projelerinin desteklenmesine ilişkin, Bakanlar Kurulu kararı gereğince
örtü altı üretim yapmak isteyen genç çiftçilere 30 bin TL hibe desteği
sağlanmaktadır. 
Niğde
Narlıgöl’de seracılık ihtisas ve organize sanayi kurulması talebine ilişkin,
ihtisas ve organize sanayi bölgesi kurulmasıyla ilgili çalışmalar devam
etmektedir.
Yine,
Niğde Milletvekili Sayın Ömer Fethi Gürer’in (6/405), (6/406), (6/407),
(6/438), (6/439) ve (6/600) no.lu önergeleri: Tarım sigortaları, doğal afetler
ve kredi borçlarının ertelenmesine yönelik çalışmalar ile Niğde ilinde 2014
yılında meydana gelen don olayı sonucu yapılan ödemelerin geri alınmasına
ilişkin olarak, Türkiye Tarım Sigortaları Sistemi (TARSİM) uygulamalarında,
poliçedeki prim tutarının yüzde 50’si devlet tarafından karşılanmaktadır. Açık
alanda yetiştirilen meyvelerde sadece don riski için prim desteği oranı yüzde
67’ye çıkmaktadır. 2017 yılında tarım sigortalarının kapsamını genişlettik,
buğdayda 81 ilimizde havza bazlı kuraklık verim sigortasına geçmiş bulunuyoruz.

Niğde
ilinde -TARSİM’de- 1 Haziran 2006 tarihinden 31 Aralık 2016 tarihine kadar
toplam 27.178 adet poliçe düzenlenmiş ve 32,3 milyon TL devlet prim desteği;
33,8 milyon TL de hasar teminatı ödenmiştir. Niğde ilinde, 1 Ocak-31 Aralık
2016 tarihleri arasında don, dolu ve fırtına risklerinden kaynaklı hasarlar
nedeniyle TARSİM’e elma ve kayısı için 950 adet hasar ihbarı yapılmıştır.
Bunların tamamında hasar tespit işlemleri sonuçlandırılmış ve 4,9 milyon TL
tutarında hasar teminatı ödemesi yapılmıştır. Niğde ilimizde 2014 yılında
meydana gelen don olayı sonucu 2090 sayılı Kanun kapsamında işlemler
yapılmıştır. 
BÜLENT
YENER BEKTAŞOĞLU (Giresun) – Bazıları geri alınmış. 
GIDA,
TARIM VE HAYVANCILIK BAKANI FARUK ÇELİK (Devamla) – Niğde’nin Çiftlik ilçesine
bağlı bazı yerleşim yerlerinin afet alacaklarının ödenmemesine ilişkin olarak,
Bakanlığımız tarım alanlarını etkileyen afetlere ilişkin tespit yapmakta olup
İl Afet ve Acil Durum Müdürlüğü tarafından yapılan hasar tespitine ilişkin
ödemeler konusunda Maliye Bakanlığı yetkilidir. Konuyla ilgili olarak ilgili ilçenin
belediye başkanıyla görüşülmüş ve belediye başkanı tarafından 2016 Aralık
ayında ödemenin yapıldığı bizzat ifade edilmiştir. 
ÖMER
FETHİ GÜRER (Niğde) – Beldelerde yapılmadı.
GIDA,
TARIM VE HAYVANCILIK BAKANI FARUK ÇELİK (Devamla) – Niğde Milletvekili Sayın
Ömer Fethi Gürer’in (6/453), (6/455) ve (6/456) no.lu soru önergeleri;
Nevşehir, Aksaray, Niğde illerinde patates üretimi yapmak için Bitki Pasaportu
Sistemi’ne kayıt yaptıran çiftçi sayısına ilişkin soru önergeleri: 2017 Nisan
ayı itibarıyla Nevşehir’de 90, Aksaray’da 148, Niğde ilinde ise 526 çiftçi
patates üretimi yapmak için Bitki Pasaportu Sistemi’ne başvuru yapmış olup her
3 ilde kayıtlar üretim sezonu boyunca devam etmektedir. 2016 yılı patates
üretimi Niğde ilinde 892.297 ton…
ÖMER
FETHİ GÜRER (Niğde) – Kayıt dışı hariç ama. 
GIDA,
TARIM VE HAYVANCILIK BAKANI FARUK ÇELİK (Devamla) – …Nevşehir’de 255.773 ton,
Aksaray’da 210.900 ton olarak gerçekleşmiş bulunmaktadır. 
Niğde
Milletvekili Sayın Ömer Fethi Gürer’in (6/454) no.lu önergesi: Mevsimsel
değişimler ve küresel ısınmadan etkilenen hayvan ve bitki türlerine ilişkin
Bakanlık merkezinde Tarımsal Kuraklık Yönetimi Koordinasyon Kurulu kurulmuş, bu
kurula bağlı olarak çalışan İzleme ve Erken Uyarı Tahmin Komitesi ve Risk
Değerlendirme Komitesi oluşturulmuş, 2013-2017 dönemini kapsayan beş yıllık
Türkiye Tarımsal Kuraklıkla Mücadele Stratejisi ve Eylem Planı uygulamaya
konulmuştur. İllerde valiler başkanlığında tarımsal kuraklık kriz merkezi
oluşturulmuş, Konya’da Bitkisel Kuraklık Test Merkezi, Erzurum’da Soğuğa
Dayanıklılık Test Merkezi kurulmuştur. Konya’da 2 adet kuraklığa dayanıklı
buğday çeşidi de geliştirilmiştir. 
Niğde
Milletvekili Sayın Ömer Fethi Gürer’in (6/468) no.lu önergesi, Niğde’de Bolkar
Dağları’nda kanseri yok ettiği iddia edilen bir karınca türünün varlığına
ilişkin olarak: Söz konusu karıncalarla ilgili bilimsel bir veriye
rastlanmamıştır. 
Konya
Milletvekili Sayın Hüsnü Bozkurt’un (6/544) no.lu önergesi, Tarımsal sulama
amaçlı elektrik kullanan abonelere devlet desteğinin sağlanmasına ilişkin
olarak: Elektrik piyasasıyla ilgili hususlar Enerji ve Tabii Kaynaklar
Bakanlığının görev alanında bulunmakta olup bu kapsamda yapılacak çalışmalara
Bakanlığımız görev alanı içerisinde gerekli katkıları ve destekleri
sağlamaktadır. 
Niğde
Milletvekili Sayın Ömer Fethi Gürer’in (6/599) no.lu önergesi, pamuk ekim
alanlarının azaldığı iddiaları ve pamuk üreticilerinin desteklenmesine ilişkin
olarak: 2015 yılında pamuğa kilogram başına verilen prim desteği 65 kuruş iken
2016 yılında yüzde 15 artışla 75 kuruşa çıkarılmıştır. Ayrıca pamuk
üreticilerine verilen prim desteğinin yanında mazot, kimyevi gübre, sertifikalı
tohum, organik tarım desteği de sağlanmaktadır. Pamuk havza bazlı destekleme
modeli kapsamında yer almaktadır. 2002’de 720 bin hektar alanda 2,5 milyon ton
pamuk üretilirken 2016 yılında 416 bin hektar alanda 2,1 milyon ton
üretilmektedir. 
Mersin
Milletvekili Sayın Serdal Kuyucuoğlu’nun (6/631) no.lu önergesi, Türkiye geneli
ve Mersin ilimizde çiftçi sayısı ve Mersin’de tarım alanının azalma oranı:
Türkiye genelinde ÇKS’ye kayıtlı işletme sayısı 2015 yılında 2 milyon 197 bin
319 iken 2016 yılında 2 milyon 267 bin 176’ya yükselmiştir. Mersin ilinde
ÇKS’ye kayıtlı işletme sayısı 2015 yılında 35.728 iken 2016 yılında 38.411’e
yükselmiştir. TÜİK verilerine göre Mersin’de tarım alanı yüzde 1,6 azalmıştır.
2002 yılında 3 milyon 988 bin 620 dekar iken 2016 yılında 3 milyon 823 bin 3
dekara gerilemiştir. Ama bu arada -az önce de ifade ettim- Anamur, Mersin ve
Silifke ovaları da tarımsal sit alanı olarak ilan edilmiş ve buralara bir çivi
dahi çakılamayacaktır, onu da belirtmiş olayım.
Niğde
Milletvekili Sayın Ömer Fethi Gürer’in (6/641), (6/642), (6/643), (6/644),
(6/645), (6/646), (6/647), (6/648), (6/649), (6/710), (6/711), (6/721) no.lu
önergeleri: TİGEM aleyhine son dört yılda açılan iş kazası davalarına ilişkin…
Son dört yılda TİGEM aleyhine 32 iş kazası yargıya intikal etmiştir, 2 dava
TİGEM aleyhine sonuçlanmış ve 250 bin TL ödeme yapılmıştır, 30 dava süreci
devam etmektedir. 
Süreklilik
arz eden asıl işlerin daimî işçiler eliyle yapılması yönünde ihtiyaç duyulan
sayıda işçi alımına ilişkin çalışmalar Hazine Müsteşarlığı nezdinde TİGEM
açısından devam etmektedir. Yüklenici tarafından hizmet alımıyla çalıştırılan
işçilerin bir önceki ay için ödeme beyannamesi görülmeden istihkakları
ödenmekte ve şirket tarafından ödenmeyen alacak söz konusu olmamaktadır. 
TİGEM’in
2009 yılında 210 bin dekar alan sulu tarım alanları dörde katlanarak 879 bin
dekara çıkarılmıştır. 2016 yılında TİGEM’in buğday verimi Türkiye
ortalamasından yüzde 36, arpa verimiyse Türkiye ortalamasından yüzde 7 daha
fazla olmuştur. 
Aynı
şekilde, 2016 yılında TİGEM Ceylânpınar İşletmesinde verimler Şanlıurfa verim
ortalamasına göre mercimekte yüzde 44, dane mısırda yüzde 2 daha fazla
olmuştur. TİGEM’in yağlık ayçiçeği üretiminde yüzde 73’ü gerçekleştiren
Şanlıurfa Ceylânpınar İşletmesinin yağlık ayçiçeği verimleri Şanlıurfa ili
veriminden yüzde 10 daha fazla gerçekleşmiştir. Sertifikalı tohum üretimi
amacıyla Şanlıurfa Ceylanpınar işletmesinde 2013 ve 2014 yıllarında deneme
amaçlı küçük alanlarda pamuk ekimi yapılmıştır. 
Çok
ayrıntılı rakamlar var. Buğday verimi 2007’de Türkiye genelinde dekar başı 220
kilogram iken 2016’da 266 kilograma, arpa verimi 220 iken 2007’de 245’e;
TİGEM’e baktığımız zaman, 164’ten 263’e, buğdayda ise 298’den 361’e yükselmiş
bulunmaktadır.
TİGEM
işletmelerindeki buzağı ölüm oranlarına ilişkin TİGEM hayvancılık
işletmelerinde buzağı ve dana ölüm oranı 2015 yılında yüzde 9 iken 2016’da
yüzde 6,4’e gerilemiştir.
TİGEM’de
son beş yılda yaşanan teknik personel istifalarına ilişkin olarak, işletmelerin
şehir merkezinden uzak olması, sosyal imkânların kısıtlı olması, tarım
sektörünün özelliği nedeniyle günlük sekiz saatlik mesai dışında faaliyetlerin
hafta sonu tatilleri de dâhil yirmi dört saat boyunca takip gerektirmesi gibi
nedenlerle bir kısım personel görevlerinden ayrılmıştır. Bu olumsuzlukları
engellemek için işletmenin gerek sosyal imkânları gerek lojman imkânları bu
konuda geliştirilmektedir ve geliştirilmeye devam edecektir. 
TİGEM
aleyhine son üç yılda damızlık hayvan ve tohumluk satışlar nedeniyle açılan
davalara ilişkin… TİGEM için damızlık hayvan ve tohumluk satışlar nedeniyle son
üç yılda açılan dava sayısı 2 adettir. Davanın birisi mahkeme tarafından reddedilmiş,
diğerine ilişkin mahkeme süreci devam etmektedir. 
ÖMER
FETHİ GÜRER (Niğde) – Sayıştay rakamlarıyla bunlar çelişiyor yalnız. 
GIDA,
TARIM VE HAYVANCILIK BAKANI FARUK ÇELİK (Devamla) – TİGEM’e bağlı olarak
faaliyet gösteren Patates Araştırma Enstitüsü Müdürlüğünün TİGEM’le ortak bir
projesi devam etmektedir. Niğde Patates Araştırma Enstitüsünün görev alanı
ülkemizin patates yetiştirilen tüm alanlarıdır. Bakanlığımıza bağlı enstitüler
içerisinde yürütülen patates ıslah çalışmalarının ülkesel koordinatörlüğünü
Niğde’deki enstitü yapmaktadır.
ÖMER
FETHİ GÜRER (Niğde) – Destekleyin ama çok önemli, destekleyin.
GIDA,
TARIM VE HAYVANCILIK BAKANI FARUK ÇELİK (Devamla) - Havza bazlı tarımsal
üretimi destekleme modelinde desteklenecek ürünler arasında patates de yer
almaktadır, bu da ilk kez olmaktadır. 
Niğde
Milletvekili Sayın Ömer Fethi Gürer’in (6/661) numaralı önergesi, Genç Çiftçi
Projesi kapsamında ithal edilen hayvanlara ilişkin. Genç çiftçilere hibe
projesi kapsamında ithal edilen hayvanlarda uyumsuzluk nedeniyle herhangi bir
telef olmamıştır. Genç Çiftçi Projesi kapsamında ithal edilen ve dağıtılan
hayvan sayıları da şöyledir: İthal edilen küçükbaş hayvan sayısı 11.709, yurt
içinden temin edilen hibe hayvan sayısı 95.443. İthal edilen büyükbaş hayvan
sayısı 51.084, toplamda ithal edilen 62.793 baş hayvan, yurt içindeyse 95 bin
hayvan hibe amaçlı, üreticilerden alınıp hibe edilmiştir. 
Niğde
Milletvekili Sayın Ömer Fethi Gürer’in (6/703) numaralı önergesi, Bakanlık ile
bağlı ve ilgili kuruluşlar bünyesinde görev yapan müşavirlere ilişkin.
Bakanlığımızda 179 müşavir bulunmaktadır, ilgili kuruluşlarda 54 müşavir
bulunmaktadır. Bütün müşavirlerimiz şu anda işletme bazlı danışmanlık görevini
yürütmektedirler. Yani bütün atıl kapasiteler çok faal bir şekilde
çalışmaktadırlar. Her danışmanımız bir ilden sorumlu. İki danışmanımız; biri
veteriner, biri bitkisel üretimden sorumlu olan teknik arkadaşlarımız. İki kişi
bir ilden sorumlu olmak üzere illerindeki bütün gelişmeleri dercetmektedirler. 
Niğde
Milletvekili Sayın Ömer Fethi Gürer’in (6/704) sayılı önergesi, Bakanlığa 2017
yılında alınacak personele ilişkin. Bakanlığımız personel talebi ilgili
bakanlıklarla müzakere edilerek Başbakanlığa iletilmiştir. 
ÖMER
FETHİ GÜRER (Niğde) – Kaç kişi Sayın Bakan?
GIDA,
TARIM VE HAYVANCILIK BAKANI FARUK ÇELİK (Devamla) – Biz 2.500 kişi talepte
bulunduk. 
Bağlı
ve ilgili kuruluşların almayı planladığı personeller var. ÇAY-KUR geçici olarak
1.500 işçi talep etmektedir, şu anda bunun duyurusunu yaptı. Ayrıca, 71 memur
ve sözleşmeli personel alımı gerçekleştirecek. Tarım ve Kırsal Kalkınmayı
Destekleme Kurumumuz 2.200 personel, Et ve Süt Kurumu 32 personel aldı, 32
personel daha alacak ve Tarım Kredi Kooperatiflerine ise yaklaşık 500 personel
ilgili birimlerde istihdam edilmek üzere alınacaktır.
Niğde
Milletvekili Sayın Ömer Fethi Gürer’in (6/705), (6/706) no.lu önergeleri; AB
ilerleme raporunda yer alan veteriner hekimlik hizmetlerinin
uyumlaştırılmasıyla ilgili soru… Bakanlığımızla ilgili 3 fasıl vardır: Fasıl
11, 12 ve 13. 11’inci Fasıl, Tarım ve Kırsal Kalkınma; 12’nci Fasıl, Gıda
Güvenliği, Veterinerlik ve Bitki Sağlığı; 13’üncü Fasıl ise Balıkçılık. AB’ye
Katılım İçin Ulusal Eylem Planı kapsamında Fasıl 12 Başkanlığında 2016-2019
döneminde gerçekleştirilmesi gereken 72 adet ikincil mevzuat ve 8 adet kurumsal
yapılanma taahhüdü bulunmaktadır. Bunlardan 10 taahhüt, ikincil mevzuat
düzenlemesi gerçekleşmiştir. 7 tanesi gıda ve yem güvenliği alanında, 3
tanesiyse veterinerlik alanındadır.
Ayrıca,
Veteriner Strateji Belgesi tamamlanmıştır. Ancak AB, hayvan sağlığı, bitki
sağlığı ve gıda konusunda 2016 ve 2017’de kanuni değişiklikler yaptılar, biz de
bu değişikliklere göre güncelleme çalışmalarını gerçekleştiriyoruz.
Sayın
Ömer Fethi Gürer’in (6/707) no.lu önergesi, Dünya Sağlık Örgütü tarafından
yayımlanan raporlarda üye ülkelere tavsiye edilen veteriner halk sağlığıyla
ilgili organizasyonun oluşturulmasına ilişkin… Bu çalışma grubumuz gıda
kaynaklı zoonozların izlenmesi konusunda Sağlık Bakanlığı ve üniversitelerle
beraber ortak çalışmalar yürütmektedir. Arazi toplulaştırılmasıyla ilgili 308
adet proje yürürlükte olup 132 adet proje tamamlanmış, 176 adet proje ise hâlen
devam etmektedir. Bu projelerde mahkemeye intikal eden konuların başında
parselasyonla ilgili çalışmalar gelmektedir. Bu davaların yüzde 1’i malik
lehine, geri kalan davalar ise idare lehine sonuçlanmaktadır. 
Sayın
Ömer Fethi Gürer’in (6/709), (6/718), (6/719) ve (6/720) no.lu önergeleri…
Veteriner
hekimlerin sayısına ve veteriner hekimlerin hizmetlerine ilişkin olarak:
Ülkemizde 14.830 veteriner hekim hayvan sağlığı alanında hizmet vermektedir.
Bunlardan 8.130’u Bakanlığımızda, 6.700’ü ise serbest olarak muayene,
poliklinik ve hayvan hastanelerinde mesleğini icra etmektedir. 
Veteriner
hizmetleri ağırlıklı olarak Gıda ve Kontrol Genel Müdürlüğüne verilmekle
beraber, konu bazında Hayvancılık Genel Müdürlüğü ile Balıkçılık ve Su Ürünleri
Genel Müdürlüğüne bir kısım veteriner konularıyla ilgili sorumluluklar
verilmiştir. 
Veteriner
Hekimlikte Uzmanlık Yönetmeliğine ilişkin: Bu konuda, Yükseköğretim Kurulu,
diğer bakanlıklarla ilgili meslek kuruluşları olan Türk Veteriner Hekimleri
Birliği ve Veteriner Hekimler Derneğinin görüşleri istenmiştir. Gelen görüşler
değerlendirilmekte ve yönetmelik çalışmaları devam etmektedir. 
Veteriner
hekimlerin maaşlarında düzenleme yapılması ve fiilî hizmet zammına yeniden
kavuşmalarıyla ilgili olarak: Memurlarımızın, emeklilerimizin, işçilerimizin
özlük hakları bütçe imkânları doğrultusunda iyileştirilmektedir. Ayrıca, toplu
sözleşme çerçevesinde bu konular ele alınıp ilgili yetkili sendika ve Hükûmeti
temsilen taraflar arasında yapılacak müzakerelerde ortaya çıkacak olan hususlar
olduğunu belirtmek istiyorum. 
En
düşük veteriner hekim maaşı -derece ve kademesi 8/2- Temmuz 2003’te 699 TL iken
2017’de 8/2’deki bir veteriner hekimin maaşı 3.789 TL; artış yüzde 442, aynı
dönemde enflasyonun yüzde 233 olduğu dikkate alınırsa enflasyonun çok çok
üzerinde, tüm kamu çalışanlarında olduğu gibi veterinerlik hizmeti gören
hekimlerimizin de ücretlerinde artışlar olduğunu çok rahat bir şekilde ifade
edebiliriz. 
Çok
hızlı bir şekilde bu soruların cevaplarını sizlere takdim etme gayreti
içerisinde olduk. Tabii, gün boyu araştırma önergesi çerçevesinde burada çok
önemli görüşler serdedildi. Tarım tabii, bir gayya kuyusu gerçekten. Tarımla
ilgili çok şey söylenebilir, çok şey konuşulabilir ama şunu ifade edeyim,
bunların hepsinin cevaplarının olduğunu da herkesin bilmesini istiyorum. Millî
Tarım Projesi çerçevesinde Türkiye tarımda son derece önemli noktalara gelmiş
bulunuyor ve bundan sonra gerek hayvancılıkta gerek bitkisel üretimde alınan
temel köklü önlemler çerçevesinde de yürüyüşümüzü sürdüreceğimizi, çiftçimizin
yüzünü güldüreceğimizi ifade ediyorum. Soru soran bütün arkadaşlara tekrar
teşekkür ediyorum.
Yüce
heyetinizi saygıyla, sevgiyle selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Bakan.
Sayın
Gürer, sisteme girmişsiniz, lütfen bir dakikada bu işi bitirelim.
Buyurun.
ÖMER
FETHİ GÜRER (Niğde) – Sayın Bakana teşekkür ediyorum ancak verdiği yanıtlar
tabii bizi tatmin edici yanıtlar olmadı. Şu anda köylerimiz boşalıyor,
çiftçilerin sorunları var, plansızlık tarımın politikası oldu. Çünkü on dört
yılda tarımla ilgili sık sık proje açıklanıyor, uygulama değiştiriliyor. Şu
anda kuru fasulyenin ithalatına izin verildi ama Niğde’de üretici bu dönemde
ekime başlıyor. Doğal olarak ekime başlayan üreticide büyük kaygı var. 2 liraya
zor sattığı fasulyeyi -ithalatla yurt içine yurt dışından girmesi sonucunda- bu
yıl ekeyim mi ekmeyeyim mi diyor. Yani planlamada ciddi bir sorun var.
Bunun
yanında, ürün güvenilirliği bu ülkede ciddi sorun. Dışa bağımlılık giderek
artıyor. Gübresi ithal. Sulamasında sorunlar devam ediyor. Özellikle bizim
bölgede elektrikte -çıkarılan suda- mazot gibi indirim desteği bekliyor çiftçi.

(Mikrofon
otomatik cihaz tarafından kapatıldı)
ÖMER
FETHİ GÜRER (Niğde) – Şu anda toplulaştırmayla da ilgili sorunlar var. 
Bir
saat konuşulan şeye bir dakikada ancak bu kadar cevap veriyorum.
Teşekkür
ediyoruz.
BAŞKAN
– Teşekkür ediyorum Sayın Gürer, çok sağ olun. 
Sayın
Bakan, teşekkür ediyorum.
Evet,
böylece soru önergeleri cevaplandırılmıştır.
Şimdi,
gündemin “Seçim” kısmına geçiyoruz.
X.- SEÇİMLER
A) Komisyonlarda Açık Bulunan Üyeliklere
Seçim
1.- Kadın Erkek Fırsat Eşitliği
Komisyonunda açık bulunan üyeliğe seçim
BAŞKAN
– Kadın Erkek Fırsat Eşitliği Komisyonunda boş bulunan ve Cumhuriyet Halk
Partisi Grubuna düşen üyelik için Adana Milletvekili Elif Doğan Türkmen aday
gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir.
2.- Adalet Komisyonunda açık bulunan
üyeliğe seçim
BAŞKAN
- Adalet Komisyonunda Milliyetçi Hareket Partisine düşen bir üyelik için Bursa
Milletvekili Kadir Koçdemir’in yerine İstanbul Milletvekili İsmail Faruk Aksu
aday gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir.
3.- Avrupa Birliği Uyum Komisyonunda açık
bulunan üyeliğe seçim
BAŞKAN
- Avrupa Birliği Uyum Komisyonunda Milliyetçi Hareket Partisine düşen bir
üyelik için Bursa Milletvekili Kadir Koçdemir’in yerine Ankara Milletvekili
Zühal Topcu aday gösterilmiştir. 
Oylarınıza
sunuyorum: Kabul edenler... Kabul etmeyenler… Kabul edilmiştir.
Gündemin
“Oylaması Yapılacak İşler” kısmında yer alan, Türkiye Cumhuriyeti Gümrük ve
Ticaret Bakanlığı ile Azerbaycan Cumhuriyeti Devlet Gümrük İdaresi Arasında
Gümrük Alanında Ortak Komite Kurulmasına İlişkin Mutabakat Zaptının
Onaylanmasının Uygun Bulunduğuna Dair Kanun Tasarısı’nın açık oylamasına
başlıyoruz.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Gümrük ve Ticaret
Bakanlığı ile Azerbaycan Cumhuriyeti Devlet Gümrük İdaresi Arasında Gümrük
Alanında Ortak Komite Kurulmasına İlişkin Mutabakat Zaptının Onaylanmasının
Uygun Bulunduğuna Dair Kanun Tasarısı (1/684) ve Dışişleri Komisyonu Raporu (S.
Sayısı: 359) (x)
BAŞKAN
- Daha önce, açık oylamanın elektronik oylama cihazıyla yapılması kabul
edilmişti. 
Şimdi,
oylama için iki dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Toplantı yeter sayısı yoktur, birleşime iki dakika ara veriyorum.
Kapanma Saati: 19.21
BEŞİNCİ OTURUM
Açılma Saati: 19.24
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Emre KÖPRÜLÜ
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 89’uncu Birleşiminin
Beşinci Oturumunu açıyorum.
339
sıra sayılı Kanun Tasarısı’nın oylamasında toplantı yeter sayısı bulunamamıştı.

Şimdi
açık oylama işlemini tekrarlayacağım.
Oylama
için iki dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
- Türkiye Cumhuriyeti Gümrük ve Ticaret Bakanlığı ile Azerbaycan Cumhuriyeti
Devlet Gümrük İdaresi Arasında Gümrük Alanında Ortak Komite Kurulmasına İlişkin
Mutabakat Zaptının Onaylanmasının Uygun Bulunduğuna Dair Kanun Tasarısı açık
oylama sonucu:
“Kullanılan
oy sayısı : 227
Kabul 
: 227(x)
 Kâtip Üye  Kâtip
Üye
 Emre Köprülü Sema
Kırcı 
 Tekirdağ Balıkesir”
Böylece
tasarı kabul edilmiş ve kanunlaşmıştır. 
Alınan
karar gereğince diğer denetim konularını görüşmüyor ve gündemin “Kanun Tasarı
ve Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, 358 sıra sayılı Kanun Tasarısı ile Dışişleri Komisyonu
Raporu’nun görüşmelerine başlıyoruz.
2.- Türkiye Cumhuriyeti Çevre ve Orman
Bakanlığı ile Irak Cumhuriyeti Ulaştırma Bakanlığı Arasında Meteoroloji ve
Meteorolojik Araştırmalar Alanlarında Mutabakat Zaptının Onaylanmasının Uygun
Bulunduğuna Dair Kanun Tasarısı (1/606) ve Dışişleri Komisyonu Raporu’nun (S.
Sayısı: 358)
BAŞKAN – Komisyon? Yok.
Ertelenmiştir.
2’nci
sırada bulunan, 362 sıra sayılı Kanun Tasarısı ile Dışişleri Komisyonu
Raporu’nun görüşmelerine başlıyoruz.
3.- Türkiye Cumhuriyeti Hükümeti ile
Romanya Hükümeti Arasında Meteoroloji ve Hidroloji Alanında İşbirliği
Anlaşmasının Onaylanmasının Uygun Bulunduğuna Dair Kanun Tasarısı (1/696) ve
Dışişleri Komisyonu Raporu’nun (S. Sayısı: 362)
BAŞKAN
– Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için 10 Mayıs 2017 Çarşamba günü saat 14.00’te toplanmak üzere
birleşimi kapatıyor, hayırlı akşamlar diliyorum.
Kapanma Saati: 19.28




(x) Sözlü soru önergeleri Genel
Kurulda okunmamış olup tutanağa eklidir.


(x) 359 S. Sayılı Basmayazı 4/5/2017
tarihli 88’inci Birleşim Tutanağı’na eklidir.


(x) Açık
oylama kesin sonuçlarını gösteren tablo tutanağa eklidir.




