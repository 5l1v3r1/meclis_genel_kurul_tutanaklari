



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

53’üncü Birleşim
14 Şubat 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gümüşhane Milletvekili Cihan Pektaş’ın, 15 Şubat
Gümüşhane ilinin düşman işgalinden kurtuluşunun 101’inci yıl dönümüne ilişkin
gündem dışı konuşması
2.- Kahramanmaraş Milletvekili Sefer Aycan’ın, 12 Şubat
Kahramanmaraş ilinin düşman işgalinden kurtuluşunun 99’uncu yıl dönümüne
ilişkin gündem dışı konuşması
3.- Konya Milletvekili Fahrettin Yokuş’un, kamuda
çalışan yardımcı hizmetler sınıfı personelinin genel idare hizmetleri sınıfına
geçirilmesi gerektiğine ilişkin gündem dışı konuşması 

IV.- AÇIKLAMALAR
1.- Niğde Milletvekili Ömer Fethi Gürer’in, iktidarın
Niğde ili Bor ilçesinde yaşanan sorunlara duyarlı davranmadığına ilişkin açıklaması
2.- İstanbul Milletvekili Tülay Kaynarca’nın, İstanbul
Taksim Meydanı’nda gerçekleştirilen Atatürk Kültür Merkezi temel atma törenine
ve Cumhurbaşkanının “Kitapta, dergide, gazetede KDV olmayacak.” müjdesini
paylaşmak istediğine ilişkin açıklaması
3.- Bursa Milletvekili Nurhayat Altaca Kayışoğlu’nun,
ülkede haksız ve keyfî tutuklamalar ile hukuksuzluk olduğu sürece adalet
nöbetinin devam edeceğine ilişkin açıklaması
4.- Mersin Milletvekili Ali Cumhur Taşkın’ın,
Cumhurbaşkanı Recep Tayyip Erdoğan’ın liderliğinde on yedi yıl önce başlatılan
millî teknoloji hamlesiyle yatırım ve teşviklerin artarak devam edeceğine
ilişkin açıklaması
5.- Mersin Milletvekili Hacı Özkan’ın, Cumhurbaşkanı
Recep Tayyip Erdoğan’ın liderliğinde Türkiye’nin dünyanın en büyük ekonomilerinden
biri olması için mücadele verdiklerine ilişkin açıklaması
6.- Kocaeli Milletvekili İlyas Şeker’in, İzmit
Körfezi’nin hem kuş turizmi hem de doğa turizmi yönünden alternatif hâle
getirildiğine ilişkin açıklaması
7.- Balıkesir Milletvekili Ahmet Akın’ın, mazot ile et,
süt, yumurta, zeytinyağı ve bitkisel yağların perakende satışında KDV oranının
düşürülüp düşürülmeyeceğini, doğal gazda, elektrikte ÖTV’nin kaldırılıp KDV’nin
yüzde 1’e düşürülüp düşürülmeyeceğini öğrenmek istediğine ilişkin açıklaması
8.- Amasya Milletvekili Mustafa Levent Karahocagil’in,
“İnsanı yaşat ki devlet yaşasın.” felsefesiyle siyaset yapan AK PARTİ’nin 2019
yılında da aynı düşünceyle hareket edeceğine ilişkin açıklaması
9.- İstanbul Milletvekili Ali Şeker’in, İstanbul ilinde
yapılan talanın devam ettiğine ve ömrünü doldurmuş termik santrallerin çevreyi
kirletmesine izin verilmemesi gerektiğine ilişkin açıklaması
10.- İstanbul Milletvekili Sibel Özdemir’in, açıklanan
her yeni ekonomik verinin ülkenin ekonomik durgunluk içinde olduğunu gösterdiğine
ve refahı sağlamak, demokratik değerlere yeniden kavuşmak için yerel seçimlerin
fırsat olduğuna ilişkin açıklaması
11.- Osmaniye Milletvekili İsmail Kaya’nın,
uyuşturucuyla mücadelenin terörle mücadele olduğuna, sigara, alkol, uyuşturucu
gibi bağımlılık yapıcı maddelerin kullanılmasını ve yayılmasını önlemek
amacıyla Hükûmetin çalışmalar yaptığına ilişkin açıklaması
12.- Mersin Milletvekili Baki Şimşek’in, kurumlarda eş
durumu tayinlerinde yaşanan sıkıntıların giderilebilmesi için düzenleme
yapılması gerektiğine ilişkin açıklaması
13.- Karaman Milletvekili İsmail Atakan Ünver’in,
bölgeye de hizmet veren devlet hastanesine sahip Karaman’a neden prematüre,
yeni doğan ünitesi ve uzmanının çok görüldüğünü öğrenmek istediğine ilişkin
açıklaması
14.- Mersin Milletvekili Olcay Kılavuz’un, kitap,
gazete ve dergiden alınan KDV’nin sıfırlanmasının yayın dünyası açısından olumlu
gelişme olduğuna, sınav başvuru ücretlerinin sıfırlanması ya da asgari düzeye
indirilmesinin gençler açısından atılacak önemli bir adım olacağına ilişkin
açıklaması
15.- Malatya Milletvekili Mehmet Celal Fendoğlu’nun,
yaşanılan eşitsizliği ve mağduriyeti giderebilmek için POMEM başvuru
şartlarının değiştirilmesi gerektiğine ilişkin açıklaması
16.- Afyonkarahisar Milletvekili Mehmet Taytak’ın,
endüstriyel üretimdeki pazar payımızın erimemesi için tarımsal verimliliğin artırılması
ve çiftçilerin beklentilerine cevap bulunması gerektiğine ilişkin açıklaması
17.- Manisa Milletvekili Erkan Akçay’ın, 17 Şubat İzmir
İktisat Kongresi’nin 96’ncı yıl dönümü vesilesiyle başta Mustafa Kemal Atatürk
olmak üzere şehitleri rahmetle andığına, Dünya Para-Tekvando Şampiyonası’nda
dünya şampiyonu olan Fatima Kevser’i tebrik ettiğine, orman muhafaza
memurlarının özlük haklarının iyileştirilerek insanca yaşama şartlarına
kavuşturulması gerektiğine ilişkin açıklaması
18.- Mersin Milletvekili Fatma Kurtulan’ın, HDP
belediyelerinde yaratılmak istenen zeminin eşit temsiliyet, halktan geleni
halka hizmet olarak geri vermek, belediyeleri rant alanı olmaktan arındırmak olduğuna,
HDP’ye saldırıların arttığına, eşit temsiliyet ilkesi gereği 31 Marttaki yerel
seçimlerde HDP adaylarının yarısının kadın olduğuna ve Leyla Güven’in talebine
kulak verilmesi gerektiğine ilişkin açıklaması
19.- Manisa Milletvekili Özgür Özel’in, 14 Şubat
Sevgililer Günü’nü kutladığına, Meclisin sevgi dilini terk etmemesi
gerektiğine, 14 Şubat İdil Biret’in Harika Çocuklar Projesi kapsamında Paris’te
verdiği konserin 68’inci yıl dönümüne, 724’üncü haftasında Cumartesi
Annelerinin yirmi dört yıl önce gözaltında kaybedilen Mehmet Şirin Maltu için
adalet istediğine ilişkin açıklaması
20.- Ankara Milletvekili Şenol Bal’ın, Çanakkale
Milletvekili Bülent Turan’ın yerinden sarf ettiği bazı ifadelerine ilişkin
açıklaması
21.- Çanakkale Milletvekili Bülent Turan’ın, Ankara
Milletvekili Şenol Bal’ın yaptığı açıklamasındaki bazı ifadelerine ilişkin açıklaması
22.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
23.- İstanbul Milletvekili Yavuz Ağıralioğlu’nun,
Çanakkale Milletvekili Bülent Turan’ın yaptığı açıklamasındaki bazı ifadelerine
ve devletin iftira değil icra makamı olduğuna, demokrasinin tıkanan kanallarını
açma mesuliyeti omuzlarında olan AK PARTİ’nin bu mesuliyete uygun
davranamamasından doğan tıkanıklığı açma sorumluluğunun CHP’ye düştüğüne
ilişkin açıklaması
24.- Manisa Milletvekili Özgür Özel’in, Sivas
Milletvekili İsmet Yılmaz’ın sataşma nedeniyle yaptığı konuşmasındaki bazı
ifadelerine ilişkin açıklaması
25.- Mersin Milletvekili Rıdvan Turan’ın, Bursa
Milletvekili Refik Özen’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
26.- Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Başkanı Mustafa Elitaş’ın, İstanbul Milletvekili Erol
Katırcıoğlu’nun 41 sıra sayılı Kanun Teklifi’nin 32’nci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
27.- Adana Milletvekili İsmail Koncuk’un, Adana ilinde
inşa edilen arkeoloji müzesinde iskele çökmesi sonucu meydana gelen iş
kazasında hayatını kaybeden işçiye Allah’tan rahmet, yaralılara şifa dilediğine
ilişkin açıklaması
28.- Adana Milletvekili Müzeyyen Şevkin’in, Adana
ilinde inşa edilen arkeoloji müzesinde iskele çökmesi sonucu meydana gelen iş
kazasında hayatını kaybeden işçiye Allah’tan rahmet, yaralılara şifa dilediğine
ilişkin açıklaması
29.- Ordu Milletvekili Cemal Enginyurt’un, Adana ilinde
inşa edilen arkeoloji müzesinde iskele çökmesi sonucu meydana gelen iş
kazasında hayatını kaybeden işçiye Allah’tan rahmet, yaralılara şifa dilediğine
ilişkin açıklaması
30.- Adana Milletvekili Tamer Dağlı’nın, Adana ilinde
inşa edilen arkeoloji müzesinde iskele çökmesi sonucu meydana gelen iş kazasında
hayatını kaybeden işçiye Allah’tan rahmet, yaralılara şifa dilediğine ilişkin
açıklaması
31.- Eskişehir Milletvekili Utku Çakırözer’in, kota mağduru
olan pancar üreticilerinin hayatını olumsuz etkileyen cezaların affedilmesi ve
ölüm yoluna dönen Alpu yolunun yapılması için yetkililere çağrıda
bulunduklarına ilişkin açıklaması
32.- Trabzon Milletvekili Hüseyin Örs’ün, 15 Şubat
Gümüşhane ilinin düşman işgalinden kurtuluşunun 101’inci yıl dönümünde
hemşehrilerinin kurtuluş bayramını tebrik ettiğine ilişkin açıklaması
33.- Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Başkanı Mustafa Elitaş’ın, Zonguldak Milletvekili Deniz Yavuzyılmaz’ın
41 sıra sayılı Kanun Teklifi’nin 48’inci maddesiyle ilgili önerge üzerinde
yaptığı konuşmasındaki bazı ifadelerine ilişkin açıklaması

V.- BAŞKANLIĞIN GENEL KURULA SUNUŞLARI
A) Önergeler 
1.- Başkanlıkça, Kocaeli Milletvekili Fatma Kaplan
Hürriyet’in, TBMM Başkanlık Divanı Kâtip Üyeliğinden istifa ettiğine ilişkin
yazısının (4/20) 14/2/2019 tarihinde Başkanlığa ulaştığına ilişkin yazısı
B) Çeşitli İşler
1.- Başkanlıkça, Genel Kurulu ziyaret eden Almanya
Sosyal Demokrat Partisi Bremen Eyalet Meclisi Üyesi Mustafa Güngör ile Mehmet
Sırrı Acar’a “Hoş geldiniz.” denilmesi

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 5/2/2019 tarihinde Ankara
Milletvekili Şenol Bal ve arkadaşları tarafından, siyasi yozlaşmanın ve siyasi
yolsuzlukların sebeplerinin, sosyal ve ekonomik boyutlarının araştırılması,
gereken önlemlerin belirlenmesi amacıyla verilmiş olan Meclis araştırması
önergesinin ön görüşmelerinin, Genel Kurulun 14 Şubat 2019 Perşembe günkü
birleşiminde yapılmasına ilişkin önerisi 
2.- HDP Grubunun, 15/12/2018 tarihinde Mersin
Milletvekili Rıdvan Turan ve 20 milletvekili tarafından, gıda güvenliğinin sağlanması
ve bu alandaki denetim mekanizmalarının güçlendirilmesi için yapılması
gerekenlerin belirlenmesi amacıyla verilmiş olan Meclis araştırması önergesinin
(10/633) ön görüşmelerinin, Genel Kurulun 14 Şubat 2019 Perşembe günkü
birleşiminde yapılmasına ilişkin önerisi
3.- CHP Grubunun, 4/2/2019 tarihinde Adana Milletvekili
Burhanettin Bulut ve arkadaşları tarafından, ilaçta dışa bağımlılığın önüne
geçilmesi, Sağlık Bakanlığı ile ilaç firmaları arasında sabit kur uygulaması
nedeniyle vatandaşın ilaca erişememesine neden olan sorunların araştırılması
amacıyla verilmiş olan Meclis araştırması önergesinin ön görüşmelerinin, Genel
Kurulun 14 Şubat 2019 Perşembe günkü birleşiminde yapılmasına ilişkin önerisi

VII.- SATAŞMALARA İLİŞKİN KONUŞMALAR
1.- Sivas Milletvekili İsmet Yılmaz’ın, İzmir
Milletvekili Mahir Polat’ın İYİ PARTİ grup önerisi üzerinde CHP Grubu adına
yaptığı konuşması sırasında şahsına sataşması nedeniyle konuşması

VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Nevzat Şatıroğlu ve 6
Milletvekilinin Maden Kanunu ile Bazı Kanunlarda ve Kanun Hükmünde Kararnamede
Değişiklik Yapılmasına Dair Kanun Teklifi (2/1410) ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporu (S. Sayısı: 41)
2.- Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti ile Gürcistan Arasındaki Serbest
Ticaret Anlaşması Tarafından Kurulan Ortak Komite’nin Türkiye Cumhuriyeti ile
Gürcistan Arasındaki Serbest Ticaret Anlaşması’nın ‘Menşeli Ürünler’ Kavramının
Tanımı ve İdari İşbirliği Yöntemleri Hakkında Protokol II’sini Değiştiren 1/2016
Sayılı Kararınının Onaylanmasının Uygun Bulunduğuna ve Anlaşmanın Protokoller
ve Eklerine İlişkin Değişikliklerin Cumhurbaşkanınca Doğrudan Onaylanmasına
Dair Yetki Verilmesine İlişkin Kanun Teklifi (2/1364) ve Dışişleri Komisyonu
Raporu (S. Sayısı: 33)
3.- Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti ile Karadağ Arasındaki Serbest
Ticaret Anlaşması Tarafından Kurulan Ortak Komite’nin Serbest Ticaret
Anlaşması’nın ‘Menşeli Ürünler’ Kavramının Tanımı ve İdari İşbirliği
Yöntemlerine İlişkin Protokol II’sini Değiştiren 1/2017 Sayılı Kararının
Onaylanmasının Uygun Bulunduğuna ve Anlaşmanın Protokoller ve Eklerine İlişkin
Değişikliklerin Cumhurbaşkanınca Doğrudan Onaylanmasına İlişkin Yetki Verilmesine
Dair Kanun Teklifi (2/1362) ve Dışişleri Komisyonu Raporu (S. Sayısı: 29)

IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mustafa
Şentop’un, Adana ilinde iş kazasında hayatını kaybeden işçiye Allah’tan rahmet,
Adana Milletvekili Ayşe Sibel Ersoy’un babasına şifa dilediğine ilişkin
konuşması

X.- OYLAMALAR
1.- (S. Sayısı: 41) Maden Kanunu ile Bazı Kanunlarda ve
Kanun Hükmünde Kararnamede Değişiklik Yapılmasına Dair Kanun Teklifi’nin
oylaması
BİRİNCİ OTURUM
Açılma Saati: 14.04
BAŞKAN: Başkan Vekili Mustafa ŞENTOP
KÂTİP
ÜYELER: Burcu KÖKSAL(Afyonkarahisar), Bayram ÖZÇELİK (Burdur)
-----0-----
BAŞKAN
- Türkiye Büyük Millet Meclisinin 53'üncü Birleşimini açıyorum.
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Gümüşhane’nin düşman işgalinden kurtuluşunun 101’inci yıl dönümü
münasebetiyle söz isteyen Gümüşhane Milletvekili Cihan Pektaş’a aittir. 
Buyurun
Sayın Pektaş. (AK PARTİ sıralarından alkışlar) 
Süreniz
beş dakika.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gümüşhane Milletvekili Cihan Pektaş’ın, 15 Şubat
Gümüşhane ilinin düşman işgalinden kurtuluşunun 101’inci yıl dönümüne ilişkin
gündem dışı konuşması
CİHAN
PEKTAŞ (Gümüşhane) - Sayın Başkan, değerli milletvekilleri; Gümüşhane’nin
düşman işgalinden kurtuluşunun yıl dönümü münasebetiyle gündem dışı söz almış
bulunuyorum. Sizleri saygıyla selamlıyorum.
Barış,
kardeşlik ve hoşgörü şehri Gümüşhane’miz yüz bir yıl önce özgürlüğüne kavuştu.
Birinci Dünya Savaşı’nın devam ettiği dönemde, 19 Temmuz 1916’da Torul ve
Gümüşhane, 22 Temmuzda da Kelkit Rus kuvvetleri tarafından işgal edildi. İlimiz
yaklaşık bir buçuk yıl işgal altında kaldı ve kahramanca verilen bir
mücadelenin sonunda 14 Şubatta Torul, 15 Şubatta Gümüşhane, 17 Şubatta da
Kelkit düşmandan temizlendi. Gümüşhane’mizin kurtuluşu için verilen mücadele
asırlardır istiklali ve istikbali için canını ortaya koyan Türk milletinin hür
ve müstakil bir şekilde yaşama iradesinin müşahhas bir numunesidir.
Kahraman
milletimiz, içinde bulunduğu dönemin bütün olumsuz şartlarına rağmen inanç ve
umutlarıyla makûs talihi yenmiştir. Toprağı vatan yapan, üstün bir kararlılık
ve inançla yurdunu savunan ecdadımız, kahramanlık destanımızın her aşamasına
şahit olmuş ve şerefli bir duruş sergilemiştir. Ecdadımız nasıl ki bundan yüz
bir yıl önce al bayrağı yere düşürmemek için canı pahasına mücadele ettiyse
bugün bizler de aynı mücadeleyi sürdüreceğiz. Ülkemiz üzerinde kirli oyunlar
oynamak isteyenlere gereken dersi veriyoruz, vermeye de devam edeceğiz.
Devraldığımız bu toprakları ve tarihî mirası en güzel şekilde değerlendirerek,
geliştirerek ve koruyarak insanımızın istifadesine sunmak için gece gündüz
demeden çalışıyoruz. 
Gümüşhane’de
tarım, turizm ve madencilik sektörlerinde önemli gelişmeler yaşanmaktadır.
Yaklaşık 500 bin dekar sulanabilir arazimizi modern tarıma kavuşturmak için
barajlar, göletler ve kapalı sulama sistemleri inşa ediyoruz. 20 baraj ve
göletimizi tamamladık, 24 baraj ve göletimizin inşaatı ise devam ediyor.
Projelerimiz bittiğinde tarımsal hasılamız 5 kat daha artmış olacaktır. Kelkit
ilçemizde hayvancılık ihtisas organize sanayi bölgesi kurarak ilçede ve
bölgedeki canlı hayvan potansiyelini modern besicilik anlayışıyla ekonomiye
kazandırmayı hedefliyoruz. 
Adını
altın ve gümüş madenlerinden alan ve Osmanlı döneminden beri madencilik yapılan
Gümüşhane’mizde son yıllarda büyük yatırımlar yapılarak madenler işlenmekte ve
ihraç edilmektedir. Madencilik, ilimizin ekonomisine ve istihdamına büyük katkı
sağlamaktadır. 
Tarihî
ve tabii güzellikleri iç içe olan Gümüşhane’mizin turizm potansiyeli oldukça
yüksektir. Ülkemizde en fazla yaylaya sahip olan ilimiz, yayla turizminin yanı
sıra kültür turizmi, eko turizm ve kayak turizmi için de ideal bir konuma
sahiptir. Kelkit’te Satala Antik Kenti, Santa Harabeleri, Krom Şehri ve İmera
Manastırı, Canca Kalesi, Kov Kalesi, Torul Kalesi ve Gümüşhane konakları
görülmeye değer tarihî mekânlarımızdır. Satala Antik Kenti’mizde kazı
çalışmalarına başlanmış olup bittiğinde âdeta bir açık hava müzesi olarak
milyonlarca ziyaretçiyi ağırlayacaktır. “Tabiatın yer altı sarayı” diye tabir
ettiğimiz Karaca Mağarası, Torul Kalesi’ne yapılan cam seyir terası, Zigana
Dağı’nda bulunan Limni Gölü ve Şiran ilçemizdeki Tomara Şelalesi ile yeni
yapılan cam seyir terası yüz binlerce ziyaretçi ağırlamaktadır. Karşıyaka
Tabiat Parkı Teleferik Proje’si çalışmalarımız devam etmektedir. “Eski
Gümüşhane” dediğimiz Süleymaniye’deki tarihî eserleri yeniden ihya
çalışmalarına başladık. 
Bütün
bu tarihî ve tabii güzelliklere ulaşımı kolaylaştırmak için çok önemli projeler
hayata geçirilmektedir. 29 kilometre uzunluğuyla Türkiye’nin en uzun tüneli
olan Zigana Tüneli inşaatının yüzde 53’ü tamamlandı. Gümüşhane-Kelkit arası
bölünmüş yol ve Pekün Tüneli’nin inşaatı devam ediyor. Yapımı devam etmekte
olan Vauk Tüneli ve bölünmüş yol, Gümüşhane ile Bayburt’u daha da
yakınlaştıracaktır. Ayrıca, Gümüşhane trafiğini rahatlatan çevre yolu ve
tüneller 10 Ağustos 2018 tarihinde Sayın Cumhurbaşkanımızın teşrifleriyle
hizmete açılmıştır. Havalimanımızın inşa çalışmaları hız kesmeden devam
etmektedir. Erzincan, Gümüşhane, Trabzon Hızlı Tren Projesi çalışmalarımız
devam ediyor. Ahmed Ziyâüddin-i Gümüşhânevi hazretlerinin manevi mimarı olduğu
Gümüşhane’miz, pestil ve kömenin başkentidir. Yüz bir yıl önce özgürlüğüne
kavuşan Gümüşhane, inşallah ay yıldızlı bayrağın gölgesinde kıyamete kadar
özgür kalmaya devam edecektir. 
Bu
duygu ve düşüncelerle, ülkemizin istiklal ve istikbali için canlarını feda eden
bütün şehitlerimizi rahmetle, gazilerimizi hürmetle yad ediyor, yüce Meclisi
saygıyla selamlıyorum. (AK PARTİ sıralarından alkışlar)
BAŞKAN – Gündem dışı ikinci söz, Kahramanmaraş’ın düşman
işgalinden kurtuluşunun 99’uncu yıl dönümü münasebetiyle söz isteyen
Kahramanmaraş Milletvekili Sefer Aycan’a aittir.
Buyurun Sayın Aycan. (MHP sıralarından alkışlar)
2.- Kahramanmaraş Milletvekili Sefer Aycan’ın, 12 Şubat
Kahramanmaraş ilinin düşman işgalinden kurtuluşunun 99’uncu yıl dönümüne ilişkin
gündem dışı konuşması
SEFER
AYCAN (Kahramanmaraş) – Sayın Başkan, sayın milletvekilleri; Kahramanmaraş’ın
emperyalist işgalden kurtulmasının yıl dönümü münasebetiyle gündem dışı söz
almış bulunuyorum. Hepinizi saygıyla selamlıyorum. 
Bildiğiniz
gibi, Birinci Dünya Savaşı sonrasında ülkemiz mağlup kabul edilmiş ve bunun
arkasından da bir oldubittiyle, o zamanki yönetim boşluğuyla ülkemiz işgal
edilmeye başlamıştır. Önce İstanbul olmak üzere, sonra diğer illerimiz işgal
edilmiş ve Kahramanmaraş da Şubat 1919’da önce İngilizler tarafından işgal
edilmiştir, daha sonra Fransızlar işgal etmiş; İngilizler çekilmiş ve
Fransızlara devredilmiştir. 
Tabii,
Fransız ordusu Kahramanmaraş’a gelirken beraberinde getirdiği çapulcuların
desteğiyle, taşkınlıklarıyla şehre girmiştir ama daha üzüntü verici olanı,
Kahramanmaraş içerisinde yaşayan komşumuz, kardeşimiz olarak bildiğimiz
insanların Fransızlarla iş birliği yapması ve Türk halkına zulmetmeye
başlamasıdır. O günlerde bu taşkınlıklar artmış ve zaman içerisinde Kahramanmaraşlı
kendi teşkilatlanmasını sağlayarak direnmeye ve direnç göstermeye başlamış ve
daha sonra da kurtuluş savaşını kendi iradesiyle, kendi insanıyla başlatarak bu
mücadeleyi vermiştir. 
Bu
mücadele sırasındaki bazı isimleri burada anmak istiyorum; özellikle,
Fransızların Maraş’a geldiğinde davul çalması istenen ve karşılığında altın
verileceği söylenen ama “Ben işgalciye davul çalmam.” diyen Halil Ağa’yı
rahmetle anmak istiyorum. Maraşlı kadına, Türk kadınının namusuna Fransız eli
uzandığında ilk kurşunu sıkan Sütçü İmam’ı rahmetle anmak istiyorum. Kalesinde
Fransız bayrağı dalgalanması üzerine, cuma namazı kılmak için toplanan ahaliye
“Kalesinde bayrağı dalgalanmayan bir milletin cuma namazı kılması caiz
değildir.” deyip cuma namazı kıldırmayan ve milleti bayrağını çekmesi için
uyaran Rıdvan Hoca’yı rahmetle anmak istiyorum. Daha sonra, Millî Mücadele’de
Kuvayımilliye ve diğer yerel teşkilatların oluşmasında rol alan Mustafa Kemal
Atatürk’ü ve onunla temas hâlinde olan Yörük Selim’i, Arslan Bey’i ve onunla
birlikte hareket eden tüm çeteleri ve çetebaşlarını rahmetle anmak istiyorum.
Yirmi iki gün süren mücadele sonrasında Kahramanmaraşlı kendi kendini kurtarmış
ve kendi geleceğine sahip çıkmıştır. O günkü bu kahramanlık destanının adıdır
12 Şubat ve bu 12 Şubat sonrasında, Türkiye Büyük Millet Meclisi
Kahramanmaraş’a, tüm fertlerinin Kurtuluş Savaşı’na katılması nedeniyle kırmızı
şeritli İstiklal Madalyası vermiş ve böylece Maraş Türkiye’de ve dünyada
madalyalı tek şehir olmuştur. İşte, bu kahramanlık destanını yazan
Kahramanmaraş, bugün Türkiye'nin 17’nci büyük ilidir; elbette büyümektedir,
medeniyet şehridir, kültür şehridir, tarım şehridir, sanayi şehridir ve
kalkınmaya, gelişmeye de devam edecektir ama bazı sorunları yaşamaktadır.
Sanayileşme açısından atılımlar yapılırken tarımda, özellikle sulu tarımda
sıkıntılar yaşamaktadır. Elbistan Ovası’nda sulu tarım yapılması için, su
kaynaklarının kullanılması için barajlar yapılmasını bekliyoruz, bununla ilgili
yatırım programları talebimiz var. Sanayileşmede kendi başına atılım
yapmaktadır fakat kirlilik sorunu yaşamaktadır. Akarsularının kirliliği sorunu
vardır. Tabii, maden şehridir, Türkiye'deki linyit yataklarının en bol olduğu
şehirlerden biridir ama filtresiz çalışan A Termik Santrali nedeniyle hava kirliliği
sorunu yaşamaktadır. Buna çözüm beklemektedir. 
(Mikrofon
otomatik cihaz tarafından kapatıldı)
SEFER
AYCAN (Devamla) – Bitiriyorum Başkanım.
BAŞKAN
– Lütfen…
SEFER
AYCAN (Devamla) – Onun dışında yol sorunları vardır Kahramanmaraş’ın.
Özellikle, yıllardır bitmeyen Göksun-Maraş, Göksun-Elbistan,
Maraş-Çağlayancerit yollarının bir an önce bitirilmesini bekliyoruz. Su zengini
olan, akarsu zengini olan şehrimizde, Çağlayancerit’te içme suyu olmaması
sorununun bir an önce çözülmesini istiyoruz. Tüm bu destekler olduğu zaman,
özellikle ulaşımda sorun yaşanan tren yolunda, hızlı tren geldiği an veya demir
yolu taşımacılığı geldiği an Kahramanmaraş’ın bugünkü büyüklüğünün ötesinde
daha da büyüyeceğini ve daha da kahramanca yaşayacağını belirtiyor, hepinize saygılar
sunuyorum.
Teşekkür
ederim. (MHP sıralarından alkışlar) 
BAŞKAN
– Teşekkür ederim.
Gündem
dışı üçüncü söz, kamuda çalışan yardımcı hizmetler sınıfı personelinin genel
idare hizmetleri sınıfına geçirilmesiyle ilgili söz isteyen Konya Milletvekili
Fahrettin Yokuş’a aittir.
Buyurun
Sayın Yokuş. (İYİ PARTİ sıralarından alkışlar) 
3.- Konya Milletvekili Fahrettin Yokuş’un, kamuda
çalışan yardımcı hizmetler sınıfı personelinin genel idare hizmetleri sınıfına
geçirilmesi gerektiğine ilişkin gündem dışı konuşması 
FAHRETTİN
YOKUŞ (Konya) – Sayın Başkan, değerli milletvekilleri; sözlerime başlarken
hepinizi şahsım ve İYİ PARTİ Grubu adına saygıyla selamlıyorum. 
Değerli
milletvekilleri, kamuda yaklaşık 3 milyon kadrolu devlet memuru çalışmaktadır.
Bunlar 11 ayrı sınıf adı altında toplanmaktadırlar. Bunlardan biri de yardımcı
hizmetler sınıfı. Hepinizin malumu, son yıllarda, kamu hizmetlerinde özellikle
güvenlikten yemekhanesine kadar, bahçıvanına kadar “taşeron firma” dediğimiz
elemanlarla 1 milyonu aşkın istihdam sağlandı. Böyle olunca birçok hizmetlinin
görev alanı ister istemez doldurulmuş oldu. Bugün, kamuda 111 bin civarında
hizmetli kadrosunda çalışanımız var. Bunların büyük bir bölümü hâlen
masabaşında çalışmaktadırlar. Böyle olunca görülmüştür ki artık “işçi” adını
verdiğimiz, kadroya geçirdiğimiz, taşeronlardan aldığımız kardeşlerimiz bu
hizmetleri yapar oldular. Zaten, Devlet Personel Başkanlığımız artık hizmetli
istihdamı yapmıyor. Çünkü sadece hizmetli kadrolarına, yardımcı hizmetli
kadrolarına özür gruplarından çalışanlar geliyor yani şehit yakınları ya da
diğer engelli gruplarından.
Kamu
personelinde yeni bir reforma acilen ihtiyacımız var. Bu reformu yaparken de
yapmamız gereken, aynı taşeron firma elemanlarından aldığımız işçiler gibi,
mazeret gruplarından tahsil seviyesi düşük olan; ilkokul, ortaokul, lise
öğrenimi görmüş insanların işçi statüsünde yine devlette istihdamı. Yardımcı
hizmetler sınıfının kaldırılarak bu kadrolardaki bütün çalışanlarımızın memur
kadrolarına geçirilerek -genel idare hizmetleri sınıfına- bu işin çözülmesiyle
hem kamu rahatlayacak hem de “insan israfımız” dediğimiz israfın da önüne
geçmiş olacağız. O bakımdan, bu hususta bir kanun teklifimizi Meclise verdik,
inşallah üzerinde çalışılır.
Ama
bunun ötesinde, hepinizin yakinen takip ettiği gibi, kamu görevlilerinin
istihdamında “A Grubu” dediğimiz, KPSS’yle sınava girip sonra kurumların açtığı
yazılı ve sözlü sınavlarla istihdam edilenler; “B Grubu” dediğimiz merkezî
yerleştirme sistemiyle yazılı sınavdan sonra kurumlara yerleştirilenlerimiz
var.
Özellikle
sözlü sınavların kamuda vicdanları sürekli yaraladığını hepimiz biliyoruz. Daha
dün, bu konuda burada açıklamalar yapıldı. Üzülerek ifade etmeliyim ki burada
konuşan bir kısım sayın vekillerimiz sözlü sınavı savundular, özellikle
öğretmenler için savundular: “Efendim, konuşma yeteneği…” filan dediler. Zaten,
öğretmenlerin tamamı formasyonlu olarak geliyor yani o eğitimi görüyor. 
Bizim,
Türkiye'de huzur içinde kamu istihdamı yapabilmemiz için, özellikle iktidar
milletvekillerimizin şaibe altında “torpil” söylemlerinden kurtulabilmeleri
için, kamuda sözlü sınavları kaldırmamız gerekiyor. Hiç kimseyi biz TRT’ye
spiker yapmayacağız ki nasıl konuştuğuna bakalım. Gerekirse yazılı sınavları
2’ye çıkarır, 2 kere yazılı yaparız ama değerlendirmeyi ona göre hazırlarız. 
Değerli
milletvekilleri, hepiniz biliyorsunuz, yine kamuda hizmetli, memur kadrosuna
geçebilmek için yazılı ve sözlü sınava tabi olur. Yazılıyı geçenlerden her
kadroya 3 katı ya da 5 katı sözlü için çağırılır. Memur, şef olacağında da aynı
şey yapılır; şef, şube müdürü olacağında da aynı şey yapılır. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
FAHRETTİN
YOKUŞ (Devamla) - Burada öyle bir arızi durum var ki unvan değişikliği
sınavında bile 3 katı, 5 katı memuru çağırarak sözlü yapıp 4’üne “Sen sözlüde
başarılı olamadın, git yerine.” deyip sözlüyü kazananı unvan değişikliğine
geçirmek, en hafif tabiriyle kamu düzenini bozmak demektir. İktidarınızın
derhâl bu yanlıştan dönmesi lazım. Gerekirse memurları 2 kere yazılı yapın şef
olacaksa, şube müdürü olacaksa, memuriyete geçecekse, uzman olacaksa ama bu
sözlü sevdasından vazgeçin. Çünkü sözlü yaptığınız zaman araya siyaset giriyor,
cemaat giriyor, sendika giriyor, herkes giriyor. Allah aşkına, FETÖ terör
örgütünün devleti nasıl işgal ettiğini, kamudaki bu sakat uygulamalar yüzünden
başımıza 15 Temmuz ihanetinin geldiğini bilmiyor musunuz? Hâlâ bunda niye ısrar
ediyorsunuz? Gelin, bunları düzeltelim de bir daha başımız ağrımasın, bir daha
vebal altında kalmayın. 
(Mikrofon
otomatik cihaz tarafından kapatıldı)
FAHRETTİN
YOKUŞ (Devamla) - Eğer bu sözlü sınavlar kaldırılmazsa hepiniz vebal
altındasınız. Ben buradan bu konuları söylemeye size devam edeceğim. 
Beni
sabırla dinlediğiniz için hepinize teşekkür ediyorum. (İYİ PARTİ sıralarından
alkışlar) 
BAŞKAN
– Sayın milletvekilleri, şimdi, sisteme giren ilk 15 milletvekiline yerlerinden
birer dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım. 
Sayın
Gürer, buyurun. 
IV.- AÇIKLAMALAR
1.- Niğde Milletvekili Ömer Fethi Gürer’in, iktidarın
Niğde ili Bor ilçesinde yaşanan sorunlara duyarlı davranmadığına ilişkin
açıklaması
ÖMER
FETHİ GÜRER (Niğde) – Teşekkürler Sayın Başkan. 
Niğde
ile Bor ilçesi arasındaki Akkaya Barajı, kirlendiği için çevre felaketine
döndü. On altı yıldır AKP iktidarı bu sorunu seyrediyor. Bakanlar konuşuyor,
çözüm getirilmiyor. 
Bor’da
Ofis kapatıldığından beri bina ve depoları harap durumdadır. 
Karma
organize sanayinin sorunlarına AKP iktidarı çözüm üretmemektedir. 
Bor’un
orta yerindeki tarihî Osmanlı hamamının beş yıldır onarımı bitirilmedi.
“Müteahhit yine kaçtı.” deniyor, hamamın onarımı olsun, yapılsın istiyor
halkımız. 
Bor
İlçe Başkanımız Erdal Gevrekçi, belediye başkan adayımız Şenol Bengü’yle
çarşıyı, pazarı, esnafı ziyaret ettik. Üreten de satan da tüketici de ekonomik
krizden etkilenmiş ve mağdurlar. Esnaflar “Siftah yapamaz, borçlarımızı
çeviremez durumdayız.” diyorlar, ellerindeki mal varlıklarının borçlarını karşılayamaz
hâle geldiğini belirtiyorlar. Kredilerden şartlarının ağır olması nedeniyle
yararlanamadıklarını ifade ediyorlar. Sigorta, BAĞ-KUR primlerinin artması,
elektrik, kira giderleri esnafın belini bükmüş durumda. İşçi, işsiz, çiftçi,
memur, kime rast geldiysek dert anlatıyor. AKP iktidarı Niğde’nin ve Bor
ilçesinin de sorunlarına ne yazık ki duyarlı davranmıyor, halkımız da buna
tepki göstererek Niğde’nin sorunlarıyla iktidarın ilgilenmesi istiyor. 
Teşekkür
ederim. 
BAŞKAN
– Sayın Kaynarca…
2.- İstanbul Milletvekili Tülay Kaynarca’nın, İstanbul
Taksim Meydanı’nda gerçekleştirilen Atatürk Kültür Merkezi temel atma törenine
ve Cumhurbaşkanının “Kitapta, dergide, gazetede KDV olmayacak.” müjdesini
paylaşmak istediğine ilişkin açıklaması
TÜLAY
KAYNARCA (İstanbul) – Teşekkürler Sayın Başkanım. 
Bu
hafta sonu İstanbul’da, Saygıdeğer Cumhurbaşkanımızın da teşrifleriyle Taksim
Meydanı’nda Atatürk Kültür Merkezi temel atma törenini gerçekleştirdik, büyük
bir coşkuyla gerçekleştirdik ve artık, Atatürk Kültür Merkezi bittiğinde
gençlerimizin buluşma noktası olacak burası, sanatçılarımızın, tüm
sanatseverlerin buluşma noktası ama aynı törende Saygıdeğer Cumhurbaşkanımız
bir müjdeli haber daha verdi, bunu da Genel Kurulla paylaşmak istedim. Artık,
dergi, kitap ve gazetelerde KDV olmayacak. Yayıncılıktaki bu kapsam
genişliğinin birçok avantajı da beraberinde getireceğini düşünüyorum. Bu
müjdeli haberi Genel Kurulla da paylaşmayı arzu ettim. Ülkemize ve milletimize
hayırlı olmasını diliyorum.
BAŞKAN
– Sayın Kayışoğlu…
3.- Bursa Milletvekili Nurhayat Altaca Kayışoğlu’nun,
ülkede haksız ve keyfî tutuklamalar ile hukuksuzluk olduğu sürece adalet
nöbetinin devam edeceğine ilişkin açıklaması
NURHAYAT
ALTACA KAYIŞOĞLU (Bursa) – Sayın Başkan, İstanbul Çağlayan Adliyesinde seksen beş
hafta boyunca tutulan adalet nöbeti artık Anadolu barolarına yayılıyor. Her ay
başka bir baronun ev sahipliğinde tutulacak olan adalet nöbeti, ülkemizde
adaletsizlik, hukuksuzluk, haksız ve keyfî tutuklamalar sürdüğü sürece de devam
edecek. Mensubu olduğum Bursa Barosu bu anlamda ilk adalet nöbetini 15 Şubat
2019’da tutacak ve adaletsizlik ve hukuksuzlukları kamuoyu önünde görünür
kılacak.
Aynı
zamanda, baskı ve tehdit altında görevlerini yapmaya çalışan ve keyfî bir
şekilde tutuklanan meslektaşlarımızla dayanışan, adalet nöbeti ateşini tüm
ülkeye yayan, muktedirlerin önünde eğilmeden herkes için adaleti savunan bütün
barolarımızı tebrik ediyor, selamlıyorum.
BAŞKAN
– Sayın Taşkın…
4.- Mersin Milletvekili Ali Cumhur Taşkın’ın,
Cumhurbaşkanı Recep Tayyip Erdoğan’ın liderliğinde on yedi yıl önce başlatılan
millî teknoloji hamlesiyle yatırım ve teşviklerin artarak devam edeceğine
ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Hiç
kuşkusuz, tam bağımsızlığın en önemli bileşeni ekonomik bağımsızlıktır. Ülkemiz
son on yedi yılda, Cumhurbaşkanımız Sayın Recep Tayyip Erdoğan’ın
liderliğindeki AK PARTİ iktidarlarında tam bağımsız ve güçlü Türkiye hedefi
için yaptığı hamlelerle ekonomiyle beraber sanayi, ulaşım ve teknolojide çok
büyük mesafeler katetti. Özellikle savunma sanayisinde yapılan yatırımlar
yerlilik oranını yüzde 20’lerden yüzde 65’in üzerine çıkardı. Geliştirilen
yüksek teknolojiye dayalı silah sistemiyle ülke savunmamızda, özellikle terörle
mücadelede çok önemli neticeler elde edildi. Türkiye İhracatçılar Meclisi
verilerine göre, savunma ve havacılık sanayimiz geçen yıl 2 milyar 35 milyon
334 bin dolarlık ihracatla rekor kırdı. 
AK
PARTİ olarak Cumhurbaşkanımız Sayın Recep Tayyip Erdoğan’ın liderliğinde on
yedi yıl önce başlattığımız millî teknoloji hamlesiyle yapılan yatırımlar ve
teşvikler artarak devam edecektir diyor, Genel Kurulu saygıyla selamlıyorum.
BAŞKAN
– Sayın Özkan…
5.- Mersin Milletvekili Hacı Özkan’ın, Cumhurbaşkanı
Recep Tayyip Erdoğan’ın liderliğinde Türkiye’nin dünyanın en büyük
ekonomilerinden biri olması için mücadele verdiklerine ilişkin açıklaması
HACI
ÖZKAN (Mersin) – Teşekkürler Sayın Başkanım.
Cumhurbaşkanımız
Sayın Recep Tayyip Erdoğan liderliğinde ülkemizi dünyanın en büyük 10
ekonomisinden biri yapmanın mücadelesini veriyoruz. İnsanımızın aşını, işini,
sofrasındaki ekmeği büyütmenin çabası içindeyiz. Son on altı yıl boyunca laf
değil iş ürettik, çözümler geliştirdik, Türkiye’yi 3,5 kat büyüttük. 36 milyar
dolar ihracatımız varken şu anda 168 milyar dolar ihracatımız var. IMF’ye olan
23,5 milyar dolar borcumuzun tamamını Mayıs 2013’te kapatarak güçlü bir
ekonomiye doğru yol aldık. Şehirlerimiz için hedefler belirledik, vizyon
çizdik. Şehirlerimizi geliştirecek projeleri daha güçlü uygulamak ve ülkemizi
büyütmek için Allah’ın izniyle, aziz milletimizin teveccühüyle Cumhur
İttifakı’nın adaylarının 31 Mart yerel seçimlerinde başarı elde edeceklerine
inanıyor, Genel Kurulu saygıyla selamlıyorum.
BAŞKAN
– Sayın Şeker…
6.- Kocaeli Milletvekili İlyas Şeker’in, İzmit
Körfezi’nin hem kuş turizmi hem de doğa turizmi yönünden alternatif hâle
getirildiğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
AK
PARTİ öncesi İzmit Körfezi’nde ve çevresinde canlı yaşamadığı gibi, kokudan da
yanına yaklaşılamazdı. 2004’te Kocaeli’de AK PARTİ belediyeciliğinin hizmete
başlamasıyla, özellikle İzmit Körfezi’ne ve çevresine yapılan yatırımlarla
Körfez kendine gelmeye başladı. Yatırımlar neticesinde İzmit Körfezi kuş
cenneti hâline dönüştü. 42 hektarlık İzmit Körfezi sulak bölgesi, göç eden 168
kuş türü için iyi bir dinlenme yeri, üreme noktası ve özellikle flamingoların
bir kısmı için de sürekli yaşam alanı hâline geldi. Meraklıların burada her
mevsimde güzel fotoğraf kareleri yakalayacağına inanıyoruz. Körfez ve çevresine
yapılan yatırımlarla bölge hem kuş turizmi için hem de doğa turizmi için
alternatif oldu. 
Emeği
geçen, başta Büyükşehir Belediye Başkanımız İbrahim Karaosmanoğlu ve ekibine
teşekkür ediyor, Genel Kurulu saygıyla selamlıyorum. 
BAŞKAN
– Sayın Akın…
7.- Balıkesir Milletvekili Ahmet Akın’ın, mazot ile et,
süt, yumurta, zeytinyağı ve bitkisel yağların perakende satışında KDV oranının
düşürülüp düşürülmeyeceğini, doğal gazda, elektrikte ÖTV’nin kaldırılıp KDV’nin
yüzde 1’e düşürülüp düşürülmeyeceğini öğrenmek istediğine ilişkin açıklaması
AHMET
AKIN (Balıkesir) – Sayın Başkan, iktidar Meclise bir kanun teklifi getirmeye
hazırlanıyor. Bu teklifin vatandaşlardan gelen talepler üzerine hazırlandığını
güzel ifadelerle de yazmışlar. Kitap ve süreli yayınlarda KDV’yi sıfırlayacak
bu teklifi biz de destekliyoruz. 
Yalnız,
iktidara sormak istiyorum: Tüm gıda fiyatlarını etkileyen, nakliyede kullanılan
mazotta KDV oranını düşürecek misiniz? Ette ve sütte, yumurtada, zeytinyağı ve
bitkisel yağların perakende satışlarında KDV oranını düşürecek misiniz? Doğal
gazda ve elektrikte ÖTV’yi kaldırıp KDV’yi yüzde 1’e düşürecek misiniz? Eğer
vatandaşın sesine kulak veren bir iktidarsanız vatandaşın temel
ihtiyaçlarındaki ağır vergi yükünü düşürürsünüz.
Benim
bunlarla alakalı verdiğim kanun teklifleri burada. Hodri meydan, eğer
samimiyseniz gelin, bunları hemen Genel Kurula indirelim ve gereğini yerine
getirelim, et ve süt ürünleri ve doğal gaz ve elektrikle ilgili kanun
teklifleri. Lafta değil, gerçekte memleketini, halkını düşünmek olup olmadığını
görelim hep birlikte. 
BAŞKAN
– Sayın Karahocagil…
8.- Amasya Milletvekili Mustafa Levent Karahocagil’in,
“İnsanı yaşat ki devlet yaşasın.” felsefesiyle siyaset yapan AK PARTİ’nin 2019
yılında da aynı düşünceyle hareket edeceğine ilişkin açıklaması
MUSTAFA
LEVENT KARAHOCAGİL (Amasya) – Teşekkürler Sayın Başkan.
“İnsanı
yaşat ki devlet yaşasın.” felsefesiyle siyaset yapan AK PARTİ, 2019 yılında da
bu düşünceyle hareket edecektir. 2019 bütçemiz bu uğurda, halkına ve üretime
verilecek desteğe göre oluşturulmuştur. 2019 ve 2020’de ilk defa işe alınacak
her işçinin asgari ücret üzerinden tüm sigorta ve vergi giderlerini devlet
üstlenecektir. Kadın, genç ve engelli istihdamındaki teşvik süresi on iki aydan
on sekiz aya çıkarılmıştır. İmalat sanayisinde yatırım teşvik belgesi
aranmaksızın 2019 yılı boyunca, araştırma geliştirme faaliyetlerinde ise süre
sınırı olmaksızın yeni makine ve teçhizat alımlarında KDV alınmayacaktır.
Gıdadan giyime, ilaçtan eğitime, turizmden zirai araçlara kadar pek çok
alandaki KDV indirimi 2019 yılında da devam edecektir. Asgari ücretli olup 3
çocuğu bulananların aylık vergi yükünü sıfıra indirmiştik. Basit usulle
vergilendirilen esnaflarımızın 9 bin liraya kadar olan kazançlarını vergi dışı
bırakmıştık. Genç girişimcileri desteklemek için…
(Mikrofon
otomatik cihaz tarafından kapatıldı) 
BAŞKAN
– Sayın Şeker…
9.- İstanbul Milletvekili Ali Şeker’in, İstanbul ilinde
yapılan talanın devam ettiğine ve ömrünü doldurmuş termik santrallerin çevreyi
kirletmesine izin verilmemesi gerektiğine ilişkin açıklaması
ALİ
ŞEKER (İstanbul) – Sayın Başkan, İstanbul’a ihanet devam ediyor, askerî alanlar
bir bir imara açılmaya devam ediliyor, Metris Kışlasının 161 bin metrekarelik
alanı konut yapılmak üzere TOKİ tarafından yine imara açılıyor. Helikopter
inecek yer bulamadığı için 4 askerimiz şehit olmuştu. Deprem toplanma alanları
tamamen ortadan kaldırıldı, bir avuç yeşil alan kalmadı, nefes alacak yer
kalmadı, helikoptere de inecek yer kalmadı; yine orada helikopter inemediği
için 4 askerimiz şehit oldu. Bunu da fırsata çevirdi AKP, oradaki askerî alanı
şehrin dışına almayı hesaba kattı. Yeşil alan bir avuç kaldı şehrin merkezinde,
bunları artık koruyalım diyoruz. 
Bir
yandan da madde 45, çevreyi kirleten termik santrallerin çevreyi kirletmeye
devamına olanak sağlayacak bir madde. Bu madde geri çekilsin. Sigara kadar
sağlığa zararlı olan hava kirliliği termik santraller nedeniyle daha da
artıyor. Küresel ısınma en büyük tehdit. İklim değişiminden dolayı hortumdan
insanlar ölüyorsa bu, termik santrallerdeki zehirlenme sonucunda meydana
geliyor.
(Mikrofon
otomatik cihaz tarafından kapatıldı) 
BAŞKAN
– Sayın Özdemir…
10.- İstanbul Milletvekili Sibel Özdemir’in, açıklanan
her yeni ekonomik verinin ülkenin ekonomik durgunluk içinde olduğunu
gösterdiğine ve refahı sağlamak, demokratik değerlere yeniden kavuşmak için
yerel seçimlerin fırsat olduğuna ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
Açıklanan
her yeni ekonomik veri ülkemizin sert bir ekonomik durgunluk içinde olduğunu
gösteriyor. TÜİK’in daha bugün açıkladığı verilere göre sanayi üretimi bir
önceki yılın aynı ayına göre neredeyse yüzde 10 azaldı, maaşlar enflasyon
karşısında eridi, halkın alım gücü dibe vurdu. İşte bu süreçte, Adalet ve Kalkınma
Partisi ve Genel Başkanı ise sanki halktan yana, mutfaktan yana, IMF’ye karşı
yerli ve millî bir politika izliyormuş aldatmacası içindedir. Tanzim satışlar
gibi seçime dönük, geçici, günübirlik uygulamalar esnafın, çiftçinin
sorunlarını çözmüyor, mutfaktaki ateşi söndürmüyor. Oysa 24 Haziran
seçimlerinde “Bize oy verin, Türkiye uçacak.” diyenler bugün halkımızı domates,
biber, patlıcan kuyruğuna mahkûm ettiler. 
Halkımızın
refahını sağlamak, demokratik değerlere yeniden kavuşmak ve ülkemize huzuru
getirmek için önümüzdeki seçimleri bir fırsata çevirmek hepimizin elindedir. 
Teşekkürler.
BAŞKAN
– Sayın Kaya…
11.- Osmaniye Milletvekili İsmail Kaya’nın,
uyuşturucuyla mücadelenin terörle mücadele olduğuna, sigara, alkol, uyuşturucu
gibi bağımlılık yapıcı maddelerin kullanılmasını ve yayılmasını önlemek
amacıyla Hükûmetin çalışmalar yaptığına ilişkin açıklaması
İSMAİL
KAYA (Osmaniye) – Teşekkürler Sayın Başkanım. 
Diyarbakır
Lice’de güvenlik güçlerimizin gerçekleştirdiği operasyonla PKK terör örgütüne
ait gömülü olarak bulunan 5 ton esrar yakalandı. Son bir yılda, güvenlik
güçlerimizin 143 bin uyuşturucu operasyonuyla 21.450 kişi tutuklandı. PKK terör
örgütünün yıllık 1,5 milyar doların üzerinde bir kaynağı uyuşturucudan elde
ettiği düşünüldüğünde, uyuşturucuyla mücadelenin terörle mücadele olduğu açık
ve net bir şekilde görülmektedir. Toplumda, bağımlılık yapıcı sigara, alkol,
uyuşturucu vesaire maddelerin kullanılmasını ve yayılmasını önlemek amacıyla da
Hükûmetimiz tarafından bir dizi çalışmalar yapılıyor ve gerekli tedbirler
ilgili bakanlıklar tarafından alınıyor. 
Osmaniye
ilimizde de uyuşturucuyla mücadele kapsamında başarılı operasyonlar yaparak
özellikle okul ve çevrelerinde zehir tacirlerine göz açtırmayan güvenlik
güçlerimizi tebrik ediyor, başarılar diliyor ve teşekkür ederek Genel Kurulu
saygıyla selamlıyorum. 
BAŞKAN
– Sayın Şimşek…
12.- Mersin Milletvekili Baki Şimşek’in, kurumlarda eş
durumu tayinlerinde yaşanan sıkıntıların giderilebilmesi için düzenleme
yapılması gerektiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, eş durumu tayinlerinde ciddi sıkıntılar yaşanmaktadır. Mecburi
hizmetten dolayı özellikle doğu ve güneydoğuya gitmek zorunda olan polis ve
asker eşlerinin tayininde bütün kurumlarda sıkıntı yaşanmaktadır. Eşi
üniversitede görev yapan doğuda görev yapan bir asker veya polisin, üniversite
muvafakat vermediği için veya gideceği yer kabul etmediği için tayini
yapılamamakta, karı-koca ve çocuklar birbirinden ayrılmaktadır. Bütün
bakanlıklar nezdinde, özellikle mecburi hizmet dolayısıyla doğu ve güneydoğuya
gidip kahramanca mücadele eden asker, polis ve diğer görevlerdeki
memurlarımızla ilgili mutlaka tayin yönetmeliğinde bir düzenleme yapılmalı ve
bunların eşleri hangi kurumlarda, nerede çalışıyor olurlarsa olsunlar, bunlara
bir kolaylık sağlanmalıdır. 
Her
gün bizi çok sayıda asker ve polis eşi aramakta ve yani gönüllü olarak doğuya
gitmek istiyorlar ama doğuya bile tayinlerinin yapılmasında sıkıntılar
yaşanıyor. Bununla ilgili mutlaka bir düzenleme yapılmasını talep ediyor,
saygılarımı sunuyorum. 
BAŞKAN
– Sayın Ünver…
13.- Karaman Milletvekili İsmail Atakan Ünver’in,
bölgeye de hizmet veren devlet hastanesine sahip Karaman’a neden prematüre,
yeni doğan ünitesi ve uzmanının çok görüldüğünü öğrenmek istediğine ilişkin
açıklaması
İSMAİL
ATAKAN ÜNVER (Karaman) – Karaman Devlet Hastanesinde kadın doğum polikliniğinde
on beş gün öncesine randevu alınamamaktadır. Yine, Karaman’da yeni doğan uzmanı
neonatolog ve prematüre yeni doğan ünitesi de bulunmamaktadır. 
Geçtiğimiz
günlerde Karaman Devlet Hastanesinde 28 haftalık doğum yapan bir annenin evladı
prematüre yeni doğan ünitesi ve kuvözü olmadığı gerekçesiyle gece üçte Konya’ya
sevk edilmiş ve bebek iki yüz iki gün sonra kaybedilmiştir. 
“Sağlıkta
çağ atladık.” diyenlere soruyorum: Ülkemizde her 100 doğumdan 10’unun prematüre
olması karşısında, bölgeye de hizmet veren bir devlet hastanesine sahip
Karaman’a neden bir prematüre yeni doğan ünitesi ve uzmanı çok görülüyor? 
Bilindiği
üzere, erken doğumlar geciktirilerek erken de olsa bebek için daha iyi
koşullarda gerçekleşecek bir doğumla ve prematüre bebeğin yoğun bakım
sonrasında yeni doğan uzmanının kontrolünde olmasıyla yaşama oranı
artırılabilmektedir. Öyleyse Sağlık Bakanlığı Karaman’a neden duyarsız kalıyor?
Teşekkür
ediyorum Sayın Başkanım.
BAŞKAN
– Sayın Kılavuz…
14.- Mersin Milletvekili Olcay Kılavuz’un, kitap,
gazete ve dergiden alınan KDV’nin sıfırlanmasının yayın dünyası açısından
olumlu gelişme olduğuna, sınav başvuru ücretlerinin sıfırlanması ya da asgari
düzeye indirilmesinin gençler açısından atılacak önemli bir adım olacağına
ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; kitap, gazete ve
dergiden alınan KDV’nin sıfırlanması yayın dünyası açısından çok olumlu bir
gelişmedir. Bu vesileyle Hükûmeti tebrik ediyorum. 
Ancak
KPSS, ALES, YDS gibi sınavlardan alınan başvuru ücretleri her yıl artarak devam
ediyor. Bu sınavlara başvuran öğrenci kardeşlerimiz zaten çoğunlukla iş
hayatına henüz başlamamış, dolayısıyla ya hiç geliri olmayan, ya da düşük bir
gelire sahip olan insanlardan oluşuyor. Öğrenci kardeşlerimizin mağduriyet
yaşadığı bu durumu dikkatlerinize sunmak istiyor, sınavlardan alınan başvuru
ücretlerinin de sıfırlanmasının, eğer bu mümkün olmazsa asgari bir düzeye
indirilmesinin gençlerimiz için atılacak çok önemli bir adım olacağını
düşünüyorum. 
Saygılar
sunuyorum.
BAŞKAN
– Sayın Fendoğlu…
15.- Malatya Milletvekili Mehmet Celal Fendoğlu’nun,
yaşanılan eşitsizliği ve mağduriyeti giderebilmek için POMEM başvuru
şartlarının değiştirilmesi gerektiğine ilişkin açıklaması
MEHMET
CELAL FENDOĞLU (Malatya) – Teşekkürler Sayın Başkanım. 
POMEM
alımlarında Ölçme Seçme ve Yerleştirme Merkezi tarafından lisans mezunları için
2017 veya 2018 yılları içinde yapılan KPSS lisans puanı P3 puan türünden 60
istenirken ön lisans mezunları için P93 puan türünden 70 taban puan
istenmektedir. 4 Kasım 2018 tarihinde yapılan KPSS ön lisans sınav sonuçları 28
Kasım 2018 tarihinde açıklanmış olup 500 bin küsur aday 70 puan barajını geçememiştir.
Polis meslek eğitim merkezlerine (POMEM) alımlarda ön lisans mezunları için
KPSS 70 puan barajını geçemeyen adaylar iki yıl beklemek zorunda kalmakla
birlikte bu süre içinde polislik için yaş şartı engeline takılmaktadırlar. Bu
sebeple POMEM alımlarında istenen KPSS puan şartının, lisans mezunları için
istenen 60 taban puanına indirilmesi ve ön lisans KPSS sınavının, lisans
mezunlarında olduğu gibi her yıl yapılması ve polislik yaş şartının 1 Ocak esas
alınarak 32’ye çıkarılması yaşanılan eşitsizliği ve mağduriyeti giderecektir.
Bu hususları dikkate alarak POMEM alım şartlarında gerekli değişikliğe
gidilmesinin gereğini arz ederim.
BAŞKAN
– Sayın Taytak, buyurun.
16.- Afyonkarahisar Milletvekili Mehmet Taytak’ın,
endüstriyel üretimdeki pazar payımızın erimemesi için tarımsal verimliliğin
artırılması ve çiftçilerin beklentilerine cevap bulunması gerektiğine ilişkin
açıklaması
MEHMET
TAYTAK (Afyonkarahisar) – Teşekkür ediyorum Sayın Başkan.
Afyon
Bolvadin ilçesinde bulunan Afyon Alkaloid Fabrikası 25 bin ton çözülmemiş ve
çizilmemiş haşhaş kapsülü kapasitesine sahiptir. Ülkemiz dünya haşhaş ekim
alanının yaklaşık yüzde 48’ine sahipken alkaloid ve türevleri ihracımız yüzde
20’lere ulaşamamaktadır. Hasat alanı 2016 yılında 29.992, 2017 yılında ise
23.731 hektardır, her yıl hasat alanı düşmektedir. Tarımsal üretim
yetersizliği, fabrikanın kapasite kullanımını ve talepleri zamanında ve yeterli
olarak karşılayamamasından dolayı pazar payımızı sürekli kaybetmekteyiz.
Tarımsal verimliliğimizi artırarak endüstriyel üretim pazar payımızın erimesi
önlenmelidir, çiftçilerimizin beklentilerine cevap bulunmalıdır. Fabrikanın
tekrar eski pazar payına ulaşması için yetkililerin harekete geçmesini, bu
konuda atılacak tüm bu olumlu adımları destekleyeceğimizi beyan eder, saygılar
sunarım.
BAŞKAN
– Şimdi sayın grup başkan vekillerinin söz taleplerini karşılayacağım.
Sayın
Akçay, buyurun.
17.- Manisa Milletvekili Erkan Akçay’ın, 17 Şubat İzmir
İktisat Kongresi’nin 96’ncı yıl dönümü vesilesiyle başta Mustafa Kemal Atatürk
olmak üzere şehitleri rahmetle andığına, Dünya Para-Tekvando Şampiyonası’nda
dünya şampiyonu olan Fatima Kevser’i tebrik ettiğine, orman muhafaza
memurlarının özlük haklarının iyileştirilerek insanca yaşama şartlarına
kavuşturulması gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bu
haftalık Genel Kurul toplantılarımızın son günü olması nedeniyle 17 Şubat Pazar
günü yıl dönümünü idrak edeceğimiz İzmir İktisat Kongresi’ni hatırlatmak
istiyorum. Kurtuluş Savaşı’mızın hemen sonrasında, 17 Şubat 1923 tarihinde yani
henüz Cumhuriyet kurulmadan evvel İzmir’de Misak-ı İktisadi yani iktisat yemini
ilan edilmişti. 1923’ten 2019’a gelirken bu ilanın önemi bir kez daha ortaya
çıkmıştır. Mustafa Kemal Atatürk’ün kongrenin açılışındaki şu sözleri, sadece
1923’ün değil 20’nci ve 21’inci yüzyılın da temel iktisat politikası olmalıdır:
“Türkiye’mizi layık olduğumuz düzeye eriştirebilmemiz için mutlaka ekonomimize
birinci dereceden önem vermek zorundayız. Çünkü, zamanımız tamamen bir ekonomi
devresinden başka bir şey değildir. Siyasi, askerî zaferler ne kadar büyük
olurlarsa olsunlar ekonomik zaferlerle taçlandırılmamışlarsa meydana gelen
zaferler devamlı olamaz. Ekonomi demek, yaşamak için, mutlu olmak için, insan
varlığı için ne lazımsa onlar demektir. Ziraat demektir, sanayi demektir,
ticaret demektir, çalışma demektir, her şey demektir.” 21’inci yüzyılın
müreffeh Türkiye’sini İzmir İktisat Kongresi ruhuyla inşa etmeliyiz. 
Bu
vesileyle, başta Mustafa Kemal Atatürk ve silah arkadaşları olmak üzere
Kurtuluş Savaşı’mızın aziz kahramanlarını, Türkiye Cumhuriyeti’nin varlığı,
birliği istikametinde can veren aziz şehitlerimizi rahmet ve minnetle anıyorum.
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Down sendromuyla doğan 13 yaşındaki Fatima Kevser, Dünya
Para-Tekwando Yarışması’nda dünya şampiyonu olarak Türkiye’nin gurur kaynağı
olmuştur. Türkiye’ye bu büyük başarıyı getiren Fatima Kevser evladımızı tebrik
ediyorum.
Sayın
Başkan, millî varlığımız, zenginliğimiz ve ormanlarımızın korunması için canla,
başla mücadele eden orman muhafaza memurlarımız mesleklerini ifa ederken hak
ettikleri maaş ve özlük haklarından mahrum kalmaktadırlar. Örneğin, aynı
bakanlık içinde Millî Parklar Genel Müdürlüğü ile Orman Genel Müdürlüğünde
görev yapan muhafaza memurları görevde farklı yükselme statülerine tabidirler.
Millî Parklar Genel Müdürlüğündeki muhafaza memurlarının girebildiği idari şube
müdürlüğü ve saymanlık gibi kadrolara Orman Genel Müdürlüğü muhafaza memurlarının
girememesi haksız bir uygulamadır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – Öte yandan, Adli Kolluk Yönetmeliği’nin icra kuvvetini
oluşturan 5 unsuru Polis, Jandarma, Sahil Güvenlik, Gümrük Muhafaza ve Orman
Muhafaza olarak geçmekte ancak özlük haklarında Polis, Jandarma, Sahil Güvenlik
ayrı, Gümrük Muhafaza ve Orman Muhafaza ayrı değerlendirilmektedir. Orman
muhafaza memurlarının da yıpranma payı ve 3600 ek gösterge düzenlemesine dâhil
edilmesi adilane bir yaklaşım olacaktır. Sonuç itibarıyla, orman muhafaza
memurlarının insanca yaşamaya ve çalışma şartlarına kavuşturulması
sağlanmalıdır. 
Teşekkür
ederim Sayın Başkan. 
BAŞKAN
– Teşekkür ederim. 
Şimdi
Halkların Demokratik Partisi Grubu Başkan Vekili Fatma Kurtulan. 
Buyurun
Sayın Kurtulan. 
18.- Mersin Milletvekili Fatma Kurtulan’ın, HDP
belediyelerinde yaratılmak istenen zeminin eşit temsiliyet, halktan geleni
halka hizmet olarak geri vermek, belediyeleri rant alanı olmaktan arındırmak
olduğuna, HDP’ye saldırıların arttığına, eşit temsiliyet ilkesi gereği 31
Marttaki yerel seçimlerde HDP adaylarının yarısının kadın olduğuna ve Leyla
Güven’in talebine kulak verilmesi gerektiğine ilişkin açıklaması
FATMA
KURTULAN (Mersin) – Teşekkürler Sayın Başkan. 
Seçimler
yaklaşırken şimdiden HDP’nin başarısının ufukta görünmesiyle birlikte
saldırıların arttığını görmekteyiz. HDP belediyelerinde yaratılmak istenen
zemin, eşit temsiliyet, halka dayalı, halktan geleni halka hizmet olarak geri
götüren, belediyeleri rant alanı olmaktan arındıran bir perspektiftir. Yerel
yönetim deneyimlerimizde açığa çıktı ki HDP bu stratejide başarılı olmuştur.
Saldırıların nedenini de burada görmek doğru olandır. 
Bizler
kendi siyasi arenamızı kadınla var ederken, kadın mücadelesi yürüten yerel
mekanizmalarımız iktidar tarafından tehdit olarak görüldü. Belediyelerdeki
kadın perspektifimizin yansıması olan eş başkanlık sistemimiz hedef alındı. HDP
bünyesinde kadına şiddetle mücadele amacıyla kadın merkezleri, kadın
sığınakları, kadın emeği pazarları, kadın politikaları daire başkanlıkları,
kadın müdürlükleri kayyum gasbı marifetiyle ne yazık ki kapatıldı. 
Gasp
yoluyla biz kadınlardan alınanları fazlasıyla geri alacağımız günler pek
yakındır. Erkeklerin koltuk yarışı, partilerin lider merkezli yapılanmaları
kadının kendisine yer bulmasının önüne ne yazık ki geçmiştir. AKP’nin 1.297
aday açıklamasında, bunların sadece 24’ünü kadın olarak görmek vahim bir
durumdur. CHP’de açıklanan 842 adayın 44’ü kadın yani yüzde 5,23’ü. MHP’nin
açıkladığı 750 adaydan sadece 14’ü kadın yani yüzde 1,86’sı. İYİ PARTİ’nin
açıkladığı 122 adaydan 5’i kadın yani yüzde 3,85’i. 
(Mikrofon
otomatik cihaz tarafından kapatıldı)
BAŞKAN
– Buyurun. 
FATMA
KURTULAN (Mersin) – Saadet Partisi de 261 adaydan sadece 2’sini kadın olarak
belirledi yani yüzde 0,77’si. HDP yani kendini bir kadın partisi olarak kabul
eden partimizde, eşit temsiliyet ilkesi gereği açıkladığımız 290 adayın yarısı
erkek yani yüzde 50’si. 
Ülkemizde
sevgi adına her ay ortalama 40’ın üzerinde kadın öldürülmekteyken yerel
yönetimlerde kadın sayısını artırma ve kadına dayalı çalışmaları kadın eliyle
örmenin ne kadar önemli olduğu bilinmelidir. Eşit temsiliyet ilkesiyle Adana
Küçükdikili’de ve Urfa Viranşehir’de belediye başkanlığı yapmış olan Leyla
Güven hem şeffaf, katılımcı bir belediye inşa etmeyi başarmış hem de yerel
yönetimlerde yapılan toplu iş sözleşmelerinde kız çocuklarının okula gitmesini
engelleyen, eşine şiddet uygulayan çalışanlara yaptırım içeren hükümlerin yer
almasını sağlamıştır.
(Mikrofon
otomatik cihaz tarafından kapatıldı)
BAŞKAN
– Buyurun. 
FATMA
KURTULAN (Mersin) – Şimdi de Leyla Güven 99 gündür açlık grevindedir. Bu
Meclisin bir üyesi olan Leyla Güven’in Mecliste de kadın mücadelesini
geliştireceğine inanıyoruz. Talebine kulak verilsin, Leyla Meclisteki
çalışmalarına bir an önce başlasın diyorum. 
Teşekkür
ediyorum. 
BAŞKAN
– Teşekkür ederim. 
Şimdi
Cumhuriyet Halk Partisi Grup Başkan Vekili Özgür Özel… 
Buyurun
Sayın Özel.
19.- Manisa Milletvekili Özgür Özel’in, 14 Şubat
Sevgililer Günü’nü kutladığına, Meclisin sevgi dilini terk etmemesi
gerektiğine, 14 Şubat İdil Biret’in Harika Çocuklar Projesi kapsamında Paris’te
verdiği konserin 68’inci yıl dönümüne, 724’üncü haftasında Cumartesi
Annelerinin yirmi dört yıl önce gözaltında kaybedilen Mehmet Şirin Maltu için
adalet istediğine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Bugün
14 Şubat Sevgililer Günü. Bütün dünyada yaşamı anlamlı kılan bir kavram
hatırlanıyor, sevgililer sevdikleriyle birlikte bir gün geçiriyorlar. Buradan
sevgililer gününü tüm Türkiye için kutlarken bir yandan da insanların birbirine
tahammülsüzlüğünün arttırıldığı, sevginin azaldığı, kutuplaştırıcı,
ötekileştirici, kendinden olmayanları şeytanlaştırıcı bir dilin kullanıldığı
Türkiye'de her geçen gün biraz daha fazla insanların birbirine sevgi diliyle
konuşmaya ihtiyaç duyduğunu ve bunun toplumun hiçbir kesimine ve ülkemizin
genel menfaatlerine ve toplumumuzun tüm bireylerine karşı son derece önemli bir
sorumluluğumuz olduğunu hatırlatmak istiyoruz Cumhuriyet Halk Partisi Grubu
olarak. Sevgiyi konuşmayı ve sevgi dilini terk etmemeyi bu Meclisin önümüzdeki
günlerde mutlaka gündemine alması, bu konuda herkesin üzerine düşeni yapması
gerektiğini değerlendiriyoruz. 
Bugün
14 Şubat, 1951’de İdil Biret’in 10 yaşındayken Sevgililer Günü’nde Paris’te
verdiği konserin de yıl dönümü. Her vesileyle kötülenen, her vesileyle
aşağılanan o “tek parti dönemi” denen aslında hepimizin ortak değerleri,
başarılarının ve başarısızlıklarının ortak olduğu bir dönemde İdil Biret gibi
bir çocuk Harika Çocuklar Projesi kapsamında Paris’te 10 yaşında konser
vermişti. Bir ülkenin bilime, sanata, çocuklarına, gençlerine verdiği önemin
sonucunun nasıl alındığına dair bu örnekleri arttırmak da mümkün. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Modern sanata, pozitif bilimlere kucak açan bir iktidar
partisinden Mozart dinlemeyi zül addeden meşrebi belli iktidar partisinin
bugünlere geldiğine ve bunu da bir övünç vesilesi olarak söylediğine dikkati
çekmek gerekiyor. Biz buradan, iyi ki İdil Biret var, iyi ki İdil Biret’lerin
ortaya çıkmasını sağlayacak o dönemdeki Cumhuriyet Halk Partisinin yaklaşımı
vardı diyoruz. Bu, sanata yaklaşım, yetenekli çocuklara yaklaşım ve sevgi
diline yaklaşım açısından son derece önemlidir. Bunun örnek alınması
gerektiğinin ve o her zaman kötülenen tek parti CHP’sinin bu başarısının
altının çizilmesinin bugün önemli olduğunu düşünüyoruz. 
Sayın
Başkan, son olarak, daha önce de ifade etmiştik meydanlar, sokaklar onlara
kapatıldıkça biz Cumartesi Annelerinin sesini Meclise taşımaya devam edeceğiz
diye. 724’üncü haftasında Cumartesi Anneleri, yirmi dört yıl önce gözaltında
kaybedilen Mehmet Şirin Maltu için adalet istediler.
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – 17 yaşındaki Mehmet Şirin Maltu, Batman’ın Kozluk ilçesine
bağlı 15 hanelik Zediya mezrasında yaşıyordu. 31 Ocak 1995 gecesi aralarında
kontrgerillanın da bulunduğu, kendilerini asker olarak tanıtan birtakım kişiler,
güvenlik güçleri panzerler eşliğinde Maltu ailesinin evine baskın yaptı. Kimlik
kontrolü yapan askerler Mehmet Şirin Maltu’yu dışarı çıkardılar. Sabah dörde
kadar köydeki bütün evlerden, açık alanda işkence gören Mehmet Şirin Maltu’nun
çığlıkları duyuldu. Ardından Şirin’i alıp götürdüler. Aile, baskına katılan
Bekirhan ve Kozluk Jandarma Karakolu’na başvurdu ancak onlara çocuklarının
gözaltında olmadığı söylendi. Aynı tarihlerde Batman Komando Taburu’nda
gözaltında tutulan bir kişi serbest bırakılınca Maltu ailesine Mehmet Şirin’i
taburda gördüğünü ve altı gün boyunca birlikte gözaltında tutulduklarını
anlatmıştı. “Mehmet Şirin Maltu’nun akıbetinin açığa çıkarılarak gözaltında
kaybedilmesinde…”
Bitiriyorum
Başkanım.
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – “…sorumluluğu olan tüm görevlilerin adil bir yargılama
faaliyeti sonucunda cezalandırılmasını istiyoruz, bu konuda yargıyı göreve
davet ediyoruz.” diyor Cumartesi Anneleri.
Bu
annelerin yakarışını dile getirebilecekleri bir meydanın, bir toplantının, bunu
söyleyebilecekleri bir alanın kendilerine çok görüldüğü bir Türkiye’yi iktidar
partisi yaşattığı için kendilerini kınıyoruz. Cumartesi Anneleri özgürce
açıklamalarını yapacakları güne ve onlar adalete kavuşup da açıklama yapmaya
gerek duymadıkları güne kadar onların sesi olmaya, korkmadan, çekinmeden
onların arkasında ve yanında durmaya devam edeceğiz.
Teşekkür
ediyorum. 
BAŞKAN
– Teşekkür ederim.
Şimdi
gündeme geçiyoruz.
Başkanlığın
Genel Kurula sunuşları vardır.
V.- BAŞKANLIĞIN GENEL KURULA SUNUŞLARI
A) Önergeler 
1.- Başkanlıkça, Kocaeli Milletvekili Fatma Kaplan
Hürriyet’in, TBMM Başkanlık Divanı Kâtip Üyeliğinden istifa ettiğine ilişkin
yazısının (4/20) 14/2/2019 tarihinde Başkanlığa ulaştığına ilişkin yazısı
BAŞKAN
– Sayın milletvekilleri, Kocaeli Milletvekili Sayın Fatma Kaplan Hürriyet’in
kâtip üyelikten istifasına ilişkin yazısı 14/2/2019 tarihinde Başkanlığımıza
ulaşmıştır.
Bilgilerinize
sunulmuştur. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 5/2/2019 tarihinde Ankara
Milletvekili Şenol Bal ve arkadaşları tarafından, siyasi yozlaşmanın ve siyasi
yolsuzlukların sebeplerinin, sosyal ve ekonomik boyutlarının araştırılması,
gereken önlemlerin belirlenmesi amacıyla verilmiş olan Meclis araştırması
önergesinin ön görüşmelerinin, Genel Kurulun 14 Şubat 2019 Perşembe günkü
birleşiminde yapılmasına ilişkin önerisi 
14/2/2019
Türkiye Büyük Millet Meclisi Başkanlığına
Danışma
Kurulu, 14/2/2019 Perşembe günü (Bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasına saygılarımla arz ederim.
 Yavuz
Ağıralioğlu
 İstanbul
 Grup
Başkan Vekili
Öneri:
Ülkemizde
son yıllarda siyasal yozlaşmanın ve siyasi yolsuzlukların hiç olmadığı kadar
arttığı görülmektedir. Toplumun demokrasiye ve devlete olan güven duygusunun
zaafa uğramasına neden olan siyasetteki yozlaşmanın bir an önce önüne geçilmesi
gerekmektedir. Siyasi yozlaşmanın ve siyasi yolsuzlukların sebeplerinin, sosyal
ve ekonomik boyutlarının araştırılması, gereken önlemlerin belirlenmesi
amacıyla 5/2/2019 tarihinde Ankara Milletvekili Şenol Bal ve arkadaşları
tarafından Türkiye Büyük Millet Meclisi Başkanlığına verilmiş olan Meclis
araştırma önergesinin diğer önergelerin önüne alınarak görüşmelerinin 14/2/2019
Perşembe günkü birleşimde yapılması önerilmiştir. 
BAŞKAN
– Önerinin gerekçesini açıklamak üzere öneri sahibi İYİ PARTİ Grubu adına
Ankara Milletvekili Şenol Bal.
Buyurun
Sayın Bal. (İYİ PARTİ sıralarından alkışlar) 
İYİ
PARTİ GRUBU ADINA ŞENOL BAL (Ankara) – Sayın Başkan, değerli milletvekilleri;
hepinizi saygıyla selamlıyorum. 
Kıymetli
milletvekilleri, Türkiye Büyük Millet Meclisi olarak siyasi ahlaktaki
bozulmalar sebebiyle siyasi yozlaşmanın geldiği durumu ele almak ve araştırmak
zorundayız 27’nci Dönem milletvekilleri olarak. Evet, Türkiye Büyük Millet
Meclisi hem yasama hem de denetleme organıdır. Geniş anlamda siyasi yozlaşma,
siyasal karar alma mekanizması içinde rol alan aktörlerin çıkar sağlamak
amacıyla mevcut hukuki, ahlaki, dinî ve kültürel normları ihlal etmeleridir.
Siyasal yozlaşma ve yolsuzluklar karşımıza rüşvet, zimmet, irtikâp, kara
paranın aklanması, dolandırıcılık, emniyeti suistimal, rant kollama, oy
ticareti, kayırmacılık, aşırı vaatte bulunma, yalan, iftira, siyasal dalavere,
Anayasa ihlali, politik faaliyetlere harcanan paranın kaynağının gizli
tutulması ve hukuka aykırı dinlemeler, politik bilgi sızdırmalar, hediye alma
gibi eylemler olarak ortaya çıkmaktadır. Toplumun demokrasiye ve devlete olan
güven duygusunun zaafa uğramasına neden olan siyasetteki yozlaşmanın bir an
önce önüne geçilmesi gerekmektedir. 
İSMAİL
TAMER (Kayseri) – İdris Naim Şahin’i almışsınız, ondan daha yozlaşma olur mu? 
ŞENOL
BAL (Devamla) – Ülkemizde her konuda siyasal yozlaşmayı fazlasıyla yaşıyoruz
Sayın Milletvekili.
İSMAİL
TAMER (Kayseri) – Esas yozlaşma bu değil mi?
BAŞKAN
– Sayın Tamer…
ŞENOL
BAL (Devamla) – Günümüz Türkiyesinde siyasetin en önemli zenginleşme
araçlarından biri olduğuna, siyasetin özünün siyasi iktidarın getirdiği rant
arama faaliyetine indirgendiğine ilişkin yaygın bir kanı var ki bu kanı haksız
değil. 
Değerli
milletvekilleri, siyasal yozlaşma toplumu, devleti kemirir, sosyal ahlakı
bozar, kaynak israfına yol açar, ekonomik dengeleri ortadan kaldırır. Gelir
dağılımını olumsuz etkiler, halkı devletinden soğutur, çatışmaları tetikler,
dayanışmayı ve millî birliği yok eder. Yani gerçek sorunumuz, koltuk bekası
değil, eğer bu böyle devam ederse sosyal çözülmenin sonucunda devlet bekasıdır.

Hırsızlık,
rüşvet, adam kayırma azalmadı, hatta zirve yaptı ama bu nevi işler mümkün
olduğunca suç olmaktan ve ayıp olmaktan çıkarıldı. Hangi yolsuzluğun üstüne
gidildi? Her şey ortada. Yaptırım nerede? Kör kuruşun hesabını soran devlet
anlayışından “Görmedim, duymadım, bilmiyorum.” diyen bir devlet bürokrasi
anlayışına nasıl gelindi? 
Tokmak
sarayın elinde, davul Meclisin boynunda ise böyle bir ucube sistemde siyaset
olmadığı kadar yozlaşıyor. “Seçim harptir, harp hiledir, hile de mubahtır.”
mantığıyla her türlü ahlak dışılığa peşin kılıf hazırlanmışsa, orada ahlak
kuralları geçerli olmuyor sayın milletvekilleri. Sade yurttaşa yasayı bilmemek mazeret
olmazken Anayasa ve yasaları göz göre göre ihlal eden devlet yöneticileri
varsa, Anayasa, kanunlar ve hukuk ayaklar altına alınıyorsa siyasal yozlaşma
apaçık ortadadır. 
Bakanlık
yapmış, Meclis Başkanlığı yapmış bir kişinin oy uğruna vatandaşlara cennet
vadetmesi siyasi ahlaka uygun mudur? 
BÜLENT
TURAN (Çanakkale) – Ordu’da takla atan uygun mudur? 
ŞENOL
BAL (Devamla) – Hiçbir kanuni altyapısı olmadan “Askerî tesisleri yirmi beş
yıllığına devrettim.” demek hangi ahlak değerlerine ve devlet adamlığına sığar?
Kamu İhale Kanunu’nu 190 kere değiştirerek devletin tüm değerlerini yandaş
firmalara peşkeş çekmek hangi ahlak kurallarıyla açıklanır? Bir siyasetçinin
dün söylediğini ertesi günü yüzü kızarmadan yalanlaması nasıl açıklanır?
Milletvekillerini özel durum ve zaaflarından faydalanıp transfer etmek hangi
ahlak kurallarıyla açıklanabilir? Muhalif olarak görülen herkese vicdansızca
iftira atmak hangi vicdana sığar? Seçim kazanmak uğruna devletin gücünü
kullanarak vatandaşları sosyal yardımların kesilmesiyle korkutmak, işten atılma
ve alınması konusunu hissettirmek en büyük siyasi ahlaksızlık değil midir?
Kazanmak uğruna, kendi vatandaşlarını kutuplaştırmak, kamplaştırmak, birbirine
düşman etmek hangi ahlaklı siyasetin kuralıdır? 
Sayın
milletvekilleri, Türkiye Büyük Millet Meclisi… 
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – On beş vekili alan sizsiniz, bize bunu diyemezsiniz. İdris
Naim’i alan sizsiniz, bize bunu diyemezsiniz. 
ALİ
ŞEKER (İstanbul) – İdris Naim sizin bakanınızdı. Tencere dibin kara, sizinki
ondan kara. 
BÜLENT
TURAN (Çanakkale) – İYİ PARTİ aldı, size ne oluyor Sayın Şeker? 
BAŞKAN
– Sayın Bal, süre istiyor musunuz? 
ŞENOL
BAL (Devamla) – Devam edeceğim Sayın Başkanım. 
BAŞKAN
– Yani otomatik olmuyor da onun için soruyorum. 
Buyurun.

ŞENOL
BAL (Devamla) – Sayın milletvekilleri, Türkiye Büyük Millet Meclisi, devletin
kuruluş ilkelerine, Türk milletinin ortak değerlerine, Türkiye'nin huzuruna ve
kardeşliğine, Parlamentonun itibarına ve yetkilerine ve siyasetin ahlakına bir
an evvel sahip çıkmak zorundadır. Bunu ülkenin geleceği için yapmak zorundayız.
Parlamentonun ve siyasetin itibarının korunması, kamu vicdanını rahatsız eden
konularda Meclisin ahlaki bir duruş sergilemesiyle mümkündür. Demokratik
rejimin geleceğinin en büyük teminatı siyaset kurumunun fazileti ve ahlaki
yapılanmasıdır. Bu yüzden, bu Meclis araştırması önergemizin siz sayın
milletvekilleri tarafından desteklenmesini ve Meclis araştırması komisyonunun
oluşturulmasını arz ediyorum.
Teşekkür
ediyorum dinlediğiniz için Sayın Başkan. (İYİ PARTİ sıralarından alkışlar) 
BAŞKAN
– Öneri üzerinde Halkların Demokratik Partisi Grubu adına…
BÜLENT
TURAN (Çanakkale) – Sayın Başkan…
BAŞKAN
– Buyurun.
BÜLENT
TURAN (Çanakkale) – Sayın Başkan, kayda geçsin diye söylüyorum. Kıymetli
vekilimizi dinledik keyifle. Dediklerinin hepsinin altına imza atmak isteriz
ancak samimiyet yüzde gözükür, gözde gözükür. Siz daha dün hakkında FETÖ
iddiası olan, kovulan bir bakanı aday yapacaksınız ilinizde…
ŞENOL
BAL (Ankara) – Ben cevap vereceğim.
BÜLENT
TURAN (Çanakkale) – …bunun dışında, 15 vekili günübirlik alacaksınız, geri
göndereceksiniz, sonra da benzer argümanlarla siyasi ahlaktan bahsedeceksiniz.
Hadi oradan diyorum ben.
ALİ
ŞEKER (İstanbul) – İdris Naim Şahin’i Bakan yapan sizsiniz.
ŞENOL
BAL (Ankara) – Sataşma var Sayın Başkan, ben cevap vereceğim.
BAŞKAN
– Öyle bir cevap verme yok. Neye göre, 60’a göre mi, sataşmaya mı?
ŞENOL
BAL (Ankara) – 60’a göre.
BAŞKAN
– Sayın Bal’ın mikrofonunu açalım.
ŞENOL
BAL (Ankara) – Sayın Bülent Turan Bey’in söylediği şeye cevap vereceğim. 
Lütfen,
mikrofonu açar mısınız Sayın Başkan.
BAŞKAN
– Açık mikrofon.
BÜLENT
TURAN (Çanakkale) – Açık, açık, duyuyoruz.
ŞENOL
BAL (Ankara) – Duyuyor musunuz?
BÜLENT
TURAN (Çanakkale) – Evet, duyuyoruz.
IV.- AÇIKLAMALAR (Devam)
20.- Ankara Milletvekili Şenol Bal’ın, Çanakkale
Milletvekili Bülent Turan’ın yerinden sarf ettiği bazı ifadelerine ilişkin
açıklaması
ŞENOL
BAL (Ankara) – Ama kayıtlara geçsin, millet de duysun. 
Sayın
Bülent Turan, evet, bir şeyden bahsettiniz, bir bakanın adayımız olmasından.
Sizin daha önce bakanlığınızı yapmış, FETÖ’yle suçlanıyor güya… Madem öyle,
Sayın Bülent Turan, o ne kadar FETÖ’cüyse Sayın Cumhurbaşkanı da o kadar
FETÖ’cüdür, bunu bilin veya şu anda, hâlen burada geçmişteki milletvekilleri ne
kadar FETÖ’cüyse o söylediğiniz zat da o kadar FETÖ’cüdür. Eğer FETÖ’cüyse
niçin soruşturma açıp içeri almıyorsunuz elinizde yargı? İstediğinize damgayı
vuruyorsunuz. 
FAHRETTİN
YOKUŞ (Konya) - Çünkü hepiniz FETÖ’cüsünüz zaten, doğuştan. 
ALİ
ŞEKER (İstanbul) - Suç ortaklığınız vardı da afişe olmasın diye mi
yapıyorsunuz?
ŞENOL
BAL (Ankara) – Yani eğer FETÖ’cülük böyle değerlendiriliyorsa siz de kendinize
bir aynayı tutun. Biz bilmeyiz devletin elindeki belgeleri, bilgileri. Bizden
aday adayı olmak istemişse ve eğer hakkında soruşturma açılmamışsa, hakkında
soruşturma yoksa olabilir, herkes aday olma hakkına sahiptir. 
KEMAL
ÇELİK (Antalya) - 15’i anlat, 15’i.
ŞENOL
BAL (Ankara) – Ha, 15, onun da yolu kesildiği için, sağ olsun CHP bize ödünç
vermiştir ve çok hızlı bir şekilde de milletvekilleri geri dönmüştür.
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Bal. 
ŞENOL
BAL (Ankara) - Böyle bir şey yok, herkesi kandırma hakkına sahip değilsiniz,
algı yönetiminiz artık bitmiştir. 
BAŞKAN
– Sayın Bal, süre bitti. 
BÜLENT
TURAN (Çanakkale) – Sayın Başkan...
BAŞKAN
– Sayın Turan, söz talebiniz var. 
Buyurun.

21.- Çanakkale Milletvekili Bülent Turan’ın, Ankara
Milletvekili Şenol Bal’ın yaptığı açıklamasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, adaylarını kendilerine yakıştırıyorlarsa
hayırlı olsun, diyecek lafımız yok. 
Biz
FETÖ’yle ilgili meselede gazeteleri kapatılırken ilgili şahsın takla atarak
oraya gidip nasıl direndiğini, nasıl “O gazeteyi kapatamazsınız”, nasıl “Bu
bankayı kapatamazsınız.” diye kavga ettiğini biliyoruz. O yüzden yolumuzu
ayırdık.
ŞENOL
BAL (Ankara) – Açın o zaman soruşturmayı.
BÜLENT
TURAN (Çanakkale) – Bu konuda FETÖ’ye karşı dik duran kim varsa bugün burada,
dik duramayan kim varsa kayboldu gitti. O kaybolanları alıp aday yapmayı
yakıştırıyorlarsa bir daha diyorum, hayrını görün, biz razıyız bundan. 
Teşekkür
ederiz. (AK PARTİ sıralarından alkışlar) 
İSMAİL
KONCUK (Adana) – Soruşturma açtınız mı niye açmadınız?
ŞENOL
BAL (Ankara) – Soruşturma açacaksınız.
BÜLENT
TURAN (Çanakkale) – Hayrını görün, rahatız, yakışır size, yakıştı size. 
FAHRETTİN
YOKUŞ (Konya) – Siyasi ayağını niye açmadınız, korkaksınız, hepiniz
FETÖ’cüsünüz. Siyasi ayağını niye açtıramazsınız? Korkaksınız, hepiniz
FETÖ’cüsünüz. 
BÜLENT
TURAN (Çanakkale) – Sensin o, sensin o. 
Sayın
Başkan...
BAŞKAN
– Sayın Turan...
BÜLENT
TURAN (Çanakkale) – Sayın Başkan, sayın vekilin oradan grubumuza karşı ithamını
aynen reddediyoruz. Herkes biliyor ki FETÖ’ye karşı en çok dik duran grup bu
gruptur. (AK PARTİ sıralarından alkışlar, İYİ PARTİ sıralarından gülüşmeler) 
FAHRETTİN
YOKUŞ (Konya) – Çok komik oluyorsun, çok komik. Senin resmin yok mu FETÖ’yle,
hanginizin resmi yok? 
BÜLENT
TURAN (Çanakkale) – Bu grup bu işi yaparken sabaha kadar MİT Kanunu
geçirilirken, “MİT’e dokunamazsın.” derken, dershaneler kapatılırken, onların
bankası, gazetesi kapatılırken kendisi neredeydi? 
ŞENOL
BAL (Ankara) – Biz mücadele ediyorduk o dönem. 
BÜLENT
TURAN (Çanakkale) – Oradan bağırıp da “Sen FETÖ’cüsün” demek doğru değil. Çıkın
meydana görelim, Sayın Başkan.
FAHRETTİN
YOKUŞ (Konya) – Biz onlarla hiç beraber olmadık, siz oldunuz, hep beraber
oldunuz, hepiniz FETÖ’cüsünüz. 
ÖZGÜR
ÖZEL (Manisa) – Sayın Başkan...
BAŞKAN
– Sayın Özel...
22.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, teşekkür ederim. 
Sayın
grup başkan vekili yaptığı konuşması sırasında İYİ PARTİ’yi suçlarken 15
milletvekilinin alınıp verilmesini de eleştirdi. Cumhuriyet Halk Partisi olarak
şunu hatırlatmak isteriz: Bir seçime gidiliyor. Gidilirken birilerinin gözü
öyle kararmış ki partisinin 3 kurucusundan biri ve bir önceki Cumhurbaşkanının
bahçesine helikopterle Cumhurbaşkanı Yardımcısı ve Genelkurmay Başkanı iniyor.
Aday olma ihtimaline karşı, apoletlerle, helikopterlerle bir darbe
gerçekleştiriliyor. Daha sonra, bir partinin seçime girmesi çeşitli yollar
denenerek YSK tarafından cumartesi günü engelleniyor, pazartesi gününe hazırlık
yapılıyor. 
İSMET
YILMAZ (Sivas) – Engellenmedi, o an karar verilmedi. 
ÖZGÜR
ÖZEL (Manisa) - Biz CHP olarak 15 milletvekilimizi demokrasi yolculuğuna
çıkardık. Verdik mi? Verdik. Verdiysek resmî, hukuki ve karşımızda Türkiye'nin
meşru bir partisine 15 vekil verdik. Sizin gibi, Fetullah Gülen’e bilmem kaç
tane vekil kontenjanı vermedik hiçbir zaman. (CHP ve İYİ PARTİ sıralarından
alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Bir daha diyorum: O tarz “15 vekili gönder ağlayarak, al
geriye bunu tekrar ağlayarak…” Bu tarzı doksan yıllık partilerine
yakıştırıyorlarsa yakıştırsın, hayrolsun. 
Kaldı
ki o seçimlerde yüzde 25 olan oyları yüzde 20’ye düştü. Eğer bu, demokrasinin
bir adımıysa halkın bunu takdir etmesi lazımdı; tam tersine, halk, kendi
seçmeninden de vazgeçerek oyunu azalttı sayın hatibin partisinin.
ŞENOL
BAL (Ankara) – Oyununuzu bozduk, oyununuzu. 
HASAN
ÇİLEZ (Amasya) – O milletvekilleri ne hâle düştü seçim bölgelerinde, bilen yok.
BÜLENT
TURAN (Çanakkale) – Sathi açıklamalar ya.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) - Sayın Başkan, verdiği rakamlar doğru olmadığı gibi, çok açık
olarak şu var: Eğer böyle bir muhasebeye girecekseniz, o 15’lilerle bir partiyi
dışarıda bırakırken ya da bir yere helikopter yollarken ve daha sonra o 15
demokrasi kahramanına ağız dolusu küfürleri burada ve meydanda lideriniz
ettikten sonra, Parlamentodaki çoğunluğunuzun salt çoğunluğu kaybetme noktasına
geldiğini size hatırlatırız. Biz o seçimlerden vekil sayımızı artırarak, siz o
seçimlerden vekil sayınızı azaltarak çıktınız. Herkes bunu böyle bilsin. (CHP
ve İYİ PARTİ sıralarından alkışlar)
BÜLENT
TURAN (Çanakkale) – O 15 arkadaş demokrasi kahramanıysa İYİ PARTİ’ye geçmeyen
Özgür Bey ne kahramanıydı o zaman Sayın Başkan? (AK PARTİ sıralarından
alkışlar) 
BAŞKAN
– Arkadaşlar, âşık atışmasına dönüştü bu.
ÖZGÜR
ÖZEL (Manisa) - O 15 arkadaş gözyaşlarıyla giderken Türkiye'nin, Avrupa’nın en
köklü, dünyanın 3’üncü, geçmişi tarihe dayanan partisinden gitmenin büyük bir
hüznünü ama demokrasiyi kurmuş parti olarak demokrasiye hizmetin kıvancını
yaşadı. Giderken de pişman değildiler, dönerken de olmadılar. 
BÜLENT
TURAN (Çanakkale) – Hayırlı olsun Sayın Başkan. 
ÖZGÜR
ÖZEL (Manisa) – 15’ler demokrasi kahramanıdır. Onlar sayesinde burada bir grup
daha ortaya çıkmıştır ve size de gerektiğinde haddinizi onlar da, biz de
bildirmeye devam edeceğiz. 
BÜLENT
TURAN (Çanakkale) – Sayın Başkan, had bildirme makamı burası değil, haddi
millet bildirir. Bu ifadeyi reddediyoruz. 
ÖZGÜR
ÖZEL (Manisa) – 31 Martı bekle o zaman, haddi millet bildirecekse. 
BÜLENT
TURAN (Çanakkale) – Bu gruba terör, darbe, kimse had bildiremedi, onlar da
bildiremez. 
ŞENOL
BAL (Ankara) – Hadi oradan!
YAVUZ
AĞIRALİOĞLU (İstanbul) – Sayın Başkan…
BAŞKAN
– Sayın Ağıralioğlu…
23.- İstanbul Milletvekili Yavuz Ağıralioğlu’nun,
Çanakkale Milletvekili Bülent Turan’ın yaptığı açıklamasındaki bazı ifadelerine
ve devletin iftira değil icra makamı olduğuna, demokrasinin tıkanan kanallarını
açma mesuliyeti omuzlarında olan AK PARTİ’nin bu mesuliyete uygun
davranamamasından doğan tıkanıklığı açma sorumluluğunun CHP’ye düştüğüne
ilişkin açıklaması
YAVUZ
AĞIRALİOĞLU (İstanbul) – Sayın Başkan, bu Meclis açıldığı günden beri
muhalefetin iktidara resimler göstererek “Siz eskiden PKK’lılarla ve
FETÖ’cülerle beraberdiniz.” mukabelemize, iktidar da bize “Biz eskiden bunlarla
bir ara oturduk ama siz hâlâ oturuyorsunuz.” sitemlerine konu olacak cümleler kuruyor.

Mevzu
şu: Devlet, icra makamıdır, iftira makamı değildir. Memlekette kimin FETÖ’cü
olup olmadığını belirlemek, bununla ilgili adli bürokrasiyi çalıştırmak,
FETÖ’cülerle irtibat ve iltisakı olanları cezalandırmak, hak edeni kodese, hak
etmeyeni iadeiitibarla eski mercisine götürme borcu altında olan Hükûmetin,
devlet yönetmeyi miting meydanlarında ağlamak zırlamak gibi takdim edecek
olmasından çıldırıyoruz artık biz. Bu adam FETÖ’cüyse bizim Parlamentoda siyasi
irademizin, vizyonumuzun kendi hissesine düşürdüğü sorumluluğu taşımak için
bizden aday olmayı göze almışsa, aday olana kadar gıkı çıkmayıp aday olduktan
sonra “FETÖ’cüdür.” diye Mecliste bağırmak nedir arkadaşlar ya? Devlet böyle mi
yönetilir? Devlet dediğiniz cihaz ilk defa elinde böyle bir topluluk görüyor. 
Devlet
şöyle yönetilir arkadaşlar: Bizim elimizde istihbarat kurumlarının verdiği
raporlar yok. Bizim elimizde telefon dinleme kayıtları yok. Bizim elimizde
ilgili vesikaları bürokrasiyi hareket ettirecek şekilde delillendirme imkânı
yok. Kendi grubumuz da dâhil avazımız çıktığı kadar bağırıyoruz: Bizim
içimizden bir Allah’ın kulu varsa FETÖ’cülerle irtibatlı, iltisaklı, bu 15
Temmuz şerefsizliğine -affedersiniz- bulaşmış bir tane namussuz varsa bunu
bulacaksınız, cezalandıracaksınız ama olmadığı hâlde, hızınızı alamayıp seçim
sonuçlarını yöneteceğiz diye Müslümanlığınıza kıymanın, Türk devletini
adaletsizlikle örseletmenin bir limiti olur. Yeter artık, kendinize gelin!
Yeter artık, kendinize gelin! 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Ağıralioğlu.
YAVUZ
AĞIRALİOĞLU (İstanbul) – Biz, 15 Temmuz alçaklığının içerisinde bize, Türk
milletine, Türk devletine suikast etmiş bu alçaklar topluluğuna mermi tahsis
etmedik. Bu Meclis dâhil, Emniyet Müdürlüğümüz dâhil, şehit olmuş Özel
Harekâtçı polislerimiz dâhil, bunlara bu alçaklığı yapan, bu izzetsizliğe
bulaşmış namussuzlara makam, mevki tahsis etmedik, bunların atama
kararnamelerinin altına imza atmadık, imza sahibi olmadık. Şimdi, bütün bunlar
olup biterken hiç değilse hissenize devlet olmanın ciddiyeti şunu düşürsün,
istirham edelim, biraz kızalım size, şöyle yapın arkadaşlar: Bulun FETÖ’cü,
Mecliste konuşmayın, götürün mahkemelere verin, deyin ki “Arkadaşlar,
temizliyoruz, Türk devletini temizliyoruz, bürokrasiyi temizliyoruz, adli
bürokrasiyi temizliyoruz, orduyu temizliyoruz.” Temizlediklerinizi, bu mevzuyu
siyaset malzemesi yapmaktır sizi bu şekilde konuşmamıza muhatap eden. 
Dolayısıyla,
15 Temmuza gelene kadar bir şey, geldi “15 vekili nereden aldınız?” 15 vekili
şuradan aldık: Tek adamlıkla, demokrasi dışı yollara tevessül etmekle itham
ettiğiniz…
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Bitireceğim Başkanım.
BAŞKAN
– Buyurun.
YAVUZ
AĞIRALİOĞLU (İstanbul) – 15 Temmuzdan sonra ve evvelinde dilimize pelesenk
ettiğimiz bir şey vardır, sağ siyasetin münhasıran, kaldı ki millî görüş
geleneği hususi olarak kavga etmemiştir, CHP’yle biz kavga ettik, biz. 1980
öncesinde vatan için, millet için onlar bize, biz onlara, biz salladık, siz
yoktunuz. Siz o zaman bizim kavgamızın içinde bile… Sizin geleneğiniz, içinden
çıktığınız gelenek biz kavga ederken bile başka bir şeyin içindeydiniz. Şimdi,
dolayısıyla, şunu söylüyoruz: Herkes değişiyor yani 1980 öncesinde olan ile
1980 sonrasında bulduklarımız değişiyor. Siz kendinize değişmeyi hak gördünüz,
bize de görün, başkalarına da görün. Şunun için arz ediyorum bunu: 15 vekilin
bize geçişi… Demokrasi için önü tıkanmış bir kadroydunuz siz, önünüz kesildi
“Mebus bile olamaz.” “Muhtar bile olamaz.” denilen bir adam olarak siyasete
başladı Tayyip Bey. Yani demokrasinin tıkanan kanallarını açma mesuliyeti olan
adamdır Tayyip Erdoğan. Kendi yönettiği ülkede bir siyasi partinin demokrasi
yolu tıkanmışken kendi hissesine bunu açmak düşecek olan adamdır Tayyip
Erdoğan. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) - Böyleyken antidemokratiklikle suçladığı CHP’nin bize
15 vekil vermesi CHP’nin değil, AK PARTİ’nin ayıbıdır. 3 defa kapatılmış bir
siyasal geleneğin…
BAŞKAN
– Sayın Başkan…
YAVUZ
AĞIRALİOĞLU (İstanbul) – Başkan, aç, bitireceğim, istirham ediyorum.
BAŞKAN
– Buyurun.
YAVUZ
AĞIRALİOĞLU (İstanbul) – 15 vekil bize verdi diye suçladığınız CHP,
darbecilikle suçladığınız CHP’dir. 15 vekil bize verdi diye demokrasiyi açmakla
suçladığınız CHP, sizin liderinizin, Recep Tayyip Erdoğan’ın siyaset yapmasına
imkân verme iradesini koyandır arkadaşlar, gözünüze kurban olayım.
Bu
meseleleri konuşurken şöyle yapmak lazım: Ben bu meseleleri konuşurken de
iğneyi, çuvaldızı ayırmadan önce kendime saplamayı bilirim. Burada 15 vekil
geldi de biz bunlara para mı verdik? Bu 15 vekil geldi de biz bunların bize
gelmesi karşılığında bir maddi ikbal mi vadettik bunlara? Ortada yapılan şey
basit olarak şudur: Demokrasinin tıkanan kanallarını açma mesuliyeti
omuzlarında olan AK PARTİ’nin bu mesuliyete uygun davranamamasından doğan
tıkanıklığı açmak CHP’ye düşmüştür. Tek adamlıkla suçladığınız CHP’nin,
ihtilale bulaşmakla suçladığınız CHP’nin bize yaptığı iyilik, bize iyilik,
sizin de ayıbınız oldu. Bunun sorumluluğuna cümle kurmanız gerekirken bu işi
böyle Güneş Motel’e falan getiriyor olmanızı sizin de siyasi duruşunuza
yakıştıramıyorum. (İYİ PARTİ ve CHP sıralarından alkışlar)
BAŞKAN
– Birleşime on dakika ara veriyorum.
Kapanma Saati: 15.14
İKİNCİ OTURUM
Açılma Saati: 15.33
BAŞKAN: Başkan Vekili Mustafa ŞENTOP
KÂTİP ÜYELER: Burcu KÖKSAL(Afyonkarahisar), Bayram ÖZÇELİK (Burdur)
-----0-----
BAŞKAN
- Türkiye Büyük Millet Meclisinin 53'üncü Birleşiminin İkinci Oturumunu
açıyorum.
İYİ
PARTİ’nin Grup önerisinin görüşmelerine devam ediyoruz.
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 5/2/2019 tarihinde Ankara
Milletvekili Şenol Bal ve arkadaşları tarafından, siyasi yozlaşmanın ve siyasi
yolsuzlukların sebeplerinin, sosyal ve ekonomik boyutlarının araştırılması,
gereken önlemlerin belirlenmesi amacıyla verilmiş olan Meclis araştırması
önergesinin ön görüşmelerinin, Genel Kurulun 14 Şubat 2019 Perşembe günkü
birleşiminde yapılmasına ilişkin önerisi (Devam)
BAŞKAN
- Söz sırası Halkların Demokratik Partisi Grubu adına Batman Milletvekili
Mehmet Ruştu Tiryaki’ye aittir.
Buyurun
Sayın Tiryaki.
HDP
GRUBU ADINA MEHMET RUŞTU TİRYAKİ (Batman) – Sayın Başkan, değerli
milletvekilleri; siyasal yozlaşmanın ve siyasi yolsuzlukların araştırılması,
toplumun demokratik düzene olan güveninin zaafa uğramasına neden olan
siyasetteki yozlaşmanın önüne geçilmesi amacıyla Meclis araştırması açılması
önergesi üzerine söz almış bulunuyorum. Hepinizi saygıyla selamlıyorum.
Sözlerime
başlamadan önce açlık grevinin 99’uncu gününde olan Sevgili Leyla Güven’e
buradan bir sevgi, selam göndermek isterim. Maalesef, Meclisimiz hâlâ Leyla
Güven’e sağır, Leyla Güven’e dilsiz ve bu konuda çözüm oluşturabilecek bir adım
atmış durumda değiliz. Leyla Güven her gün eriyor. Umarım bu Meclis bir
sorumluluk alır ve bu sorunu bir an önce çözer.
Şimdi,
bu yolsuzluk ve yozlaşma meselesi o kadar ciddi ki, ben siyasetin finansmanı ve
şeffaflık üzerine hazırlanmış, uluslararası örgütlerle birlikte hazırlanmış
akademik bir raporun ön sözünü okuyacağım, diyor ki: “Siyaset ve yolsuzluk; bu
ikili uzun bir zamandır kol kola ilerliyor. Siyasiler ve siyasi partiler sadece
sade vatandaşın gözünde değil, bu konuyu araştıran kurumlar ve yolsuzluğu ölçen
endekslerde de olağan şüpheliler arasında bulunuyor. Siyaset alanında yolsuzluk
sadece bizi yönetmesi için vekâlet verdiğimiz kişi ve kurumlara sağlanan
usulsüz özel çıkarlar dolayısıyla değil, siyasetin yapılış şekil ve
yöntemlerinin ve yanlış yönlendirmeyle gelecek kararların hayatımızı bire bir
etkileyecek sonuçlar doğurması dolayısıyla da önemli.” Raporun giriş cümlesi
tam olarak böyle. Bu durum, gerçekten, siyasal yozlaşma ve siyasi
yolsuzluklarla mücadelenin ne kadar önemli olduğunu bir kez daha gösteriyor. 
Gerek
Anayasa gerek Siyasi Partiler Yasası uyarınca, siyasi partiler demokratik
toplumun vazgeçilmez unsurları olarak tanımlanıyor. Üzülerek belirtmek isteriz,
toplum siyasi partilere saygı duymuyor, toplum siyasete saygı duymuyor.
Ortalama bir yurttaş şöyle düşünüyor: Herhangi bir kamu kurum veya kuruluşuna
işiniz düştüğü zaman, neredeyse herkes merkezî yönetimin veya yerel yönetimin,
özellikle siyasi yönetimin icazeti olmadan hiçbir sorununu çözemeyeceğini
düşünüyor. Kuşkusuz, demokratik bir siyasi partiler yasasının olmaması,
siyasetin finansmanının şeffaf olmaması, siyaset kurumunun kirli ve yozlaşmış
ilişkileri geliştirmesine yol açıyor. Dolayısıyla ve öncelikle, Siyasi Partiler
Yasası’nın demokratik işleyişe olanak verecek biçimde ve bu bakışla yeniden
düzenlenmesi gerekiyor.
Bir
o kadar önemli olan ikinci adım: Siyasetin finansmanının şeffaflaştırılması ve
hesap verilebilir bir hâle getirilmesi gerekir. Bakınız, siyasi iktidarların
yaptığı harcamaların önemli bir bölümünün hazine yardımıyla karşılanması mümkün
gözükmüyor. 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Toparlıyorum Başkan.
Bu
yüzden kampanya harcamalarının kaynaklarıyla birlikte kamuoyuna açıklanması
siyaset kurumuna olan güveni de artıracaktır.
Son
olarak, öteden beri siyaset ile şeffaflık açısından altı çizilen bir diğer
başlığı söylemek isterim; o da siyaset ve medya ilişkisidir. Siyasetin
şeffaflığından söz edilebilmesi için özgür ve tarafsız bir basının olması
gerektiğini herkes kabul etmektedir. Yalnız, Türkiye’de özgür ve tarafsız bir
basından söz edilemez. 
Uluslararası
kuruluşların hazırladığı basın özgürlüğü raporları var. Adalet ve Kalkınma
Partisi iktidara geldiği 2002 yılında Türkiye, basın özgürlüğü sıralamasında
99’uncu sıradaydı, 2018 yılında 180 ülke arasında basın özgürlüğü açısından
157’nci sıradayız. 157’nci sırada olan bir ülkenin basın kurumunun, basın
kuruluşlarının siyaset kurumunu denetlemesi mümkün değildir. Bu sorunların
çözülmesi için siyasetin finansmanı, Siyasi Partiler Yasası’nın demokratikleştirilmesi
ve medyanın özgür ve tarafsız bir hâle getirilmesi gerektiğini söylüyor,
hepinizi saygıyla selamlıyorum. (HDP sıralarından alkışlar)
BAŞKAN
– Öneri üzerinde Cumhuriyet Halk Partisi Grubu adına İzmir Milletvekili Mahir
Polat. 
Buyurun
Sayın Polat. (CHP sıralarından alkışlar)
CHP
GRUBU ADINA MAHİR POLAT (İzmir) – Sayın Başkan, Sayın Divan, yüce Meclisimizin
değerli milletvekilleri; hepinizi saygıyla selamlıyorum. 
Bugün
14 Şubat. Memleketimizde birbirini seven tüm gençlerimizin ve gönlü genç olanların
Sevgililer Günü’nü kutlayarak başlayayım. 
İYİ
PARTİ’nin siyasi yozlaşma üzerinde vermiş olduğu grup önerisi üzerinde söz
almış bulunmaktayım. 
Siyasi
yozlaşmaya, siyasette dejenerasyona “dur” diyebilmek için bugün görevinden
istifa eden Fatma Kaplan Hürriyet’i ve İsmail Ok’u saygıyla buradan
selamlıyorum, kendilerine bu dejenerasyona “dur” dedikleri için teşekkür
ediyorum. (CHP sıralarından alkışlar)
Sayın
milletvekilleri, siyasetin bir zarafeti, bir nezaketi vardır. Memlekette derler
ki: “Balık baştan kokar.” Biz ilk buraya geldiğimiz gün bir sayın
milletvekilinin Anayasa’ya sadakat üzerine yemin etmeye başladığında
yuhalanmasıyla birlikte siyasetteki yozlaşmasının nereye geldiğini gördük. Yine
bu Meclise geldiğimiz günden beri FETÖ’yle ciddi bir mücadelenin yapıldığını
iktidar milletvekilleri, Meclisin 1’inci partisinin milletvekilleri de ciddi
iddia ettiler. Bugüne kadar siyasi ayağının araştırılmasıyla ilgili herhangi
bir şey yapmadılar. Bunu da siyasi yozlaşmanın bir kanıtı olarak görüyorum. 
Meclisin
1’inci partisinin ve aynı zamanda Cumhurbaşkanın buradaki bütün parti genel
başkanlarıyla ilgili söylemiş olduğu sözleri buradan zikretmek çok doğru
bulduğum bir şey değil fakat bunun da nelere yol açtığını hep beraber
görüyoruz. Kabinede beraber görev yaptığı bir eski sayın bakanın, kendi adayına
oy isterken dinimizi de siyasete alet ederek bir cennet beratı olacağını -kendi
adaylarının desteklenerek- söylemesi; hemen arkasından, bir sayın eski bakan
söyler de İzmir Esnaf ve Sanatkârlar Kooperatifi Başkanı buradan ödev bilir, “AK
PARTİ’ye oy vermeyeni Allah çarpar.” der. Bu da siyasi yozlaşmanın nereye kadar
geldiğinin ciddi bir göstergesidir. 
Siyasette
yozlaşmanın topluma ve devlete sirayet etmesiyle toplumun yapısının nasıl
bozulduğunu, köşe dönmeci anlayışların, stokçuluğun sizler tarafından ortaya
konduğunu görmekteyiz. Biz devlette liyakatle yükselmeyi hep söyledik,
söylemeye devam ettik. Ben Ticaret Bakanına sürekli buradan seslendim, kendisi
bizi pek dinlememiş olmalı ki Diyanet İşlerinden bir memuru İstanbul
gümrüklerine yönetici olarak ataması da siyasetin devlete yansıyan
yozlaşmasının bir göstergesi. 
Sayın
milletvekilleri, siyasetin yozlaşmaması, siyaset kurumunun tekrar eski güveni
kazanması için bizlere -siyasetçilerin de hem kendine hem topluma- önemli
ödevler düşüyor. Birbirimizin hukukuna saygı duyarak siyaseti güçlendireceğiz.
Birbirimizin konuşmalarına nezaketle karşılık vererek birbirimizi ve siyaset
kurumunu tekrar güçlendirmek durumunda kalacağız. Eleştiriye açık olacağız, her
eleştiriden sonra kalkıp insanları mahkeme kapılarında süründürmeyerek siyaset
kurumunu güçlendireceğiz. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
MAHİR
POLAT (Devamla) – Bu bizlerin üzerine düşen en önemli ödev diyorum. Nezaketin
ve zarafetin dilimize ve siyaset kurumuna yansıması temennisiyle hepinizi
saygıyla selamlıyorum. (CHP sıralarından alkışlar) 
BAŞKAN
– Öneri üzerinde Adalet ve Kalkınma Partisi Grubu adına Aksaray Milletvekili
Cengiz Aydoğdu. 
Buyurun
Sayın Aydoğdu. (AK PARTİ sıralarından alkışlar) 
AK
PARTİ GRUBU ADINA CENGİZ AYDOĞDU (Aksaray) – Sayın Başkan, kıymetli
milletvekilleri; çok geniş çağrışımları olan, çok geniş alanlara kökleri
sirayet eden bir konuyu konuşuyoruz; aslında kendimizi konuşuyoruz. Demokrasilerde,
yönetimlerde, ülkelerde, milletlerde, bütün bunların oluşumunda, devam
edişinde, hayata geçişinde usullerimiz, tarzlarımız, pratik araçlarımız,
kullandığımız üsluplar farklı olabilir ama ilkeler evrenseldir, ilkeler
kadimdir, ilkeler insanlığın ortak tarihinde böyle âdeta örs ile çekiç arasında
dövülüyor gibi insanlığın acılarıyla, ızdıraplarıyla dövüle dövüle oluşur. Ve
maalesef dünya bu ilkelerden zaman zaman sapar, tekrar gelir, tekrar gider.
İkinci Dünya Savaşı’ndan sonra da belki de Birinci ve İkinci Dünya Savaşı’nın
yıkımları sebebiyle o büyük ilkeleri, büyük soruları pek konuşmadı dünya. Bu,
1990’lı yıllarda, 2000’li yılların başında, 20’nci yüzyılın son çeyreğinde
zaman zaman şikâyet konusu edildi. Hatta devrin İngiltere Başbakanı Margaret Thatcher
“Toplum diye bir şey yoktur.” deyiverdi. Oysa biz biliyoruz ki kıymetli
arkadaşlar, “devlet” dediğimiz şey bir arada yaşama sanatıdır. Bir arada
yaşarız, toplum kurarız, sonra o bir arada yaşamanın gereği olarak devlet
kurarız. 
Büyük
siyaset ve devlet adamı, geçtiğimiz yıllarda kaybettiğimiz rahmetli ağabeyim
Ayvaz Gökdemir Bey öyle demişti: “Devlet milletlerin kendilerini ifade
tarzıdır. Nasılsak öyle ifade ederiz.” Kültürel değerler sistemlerden pek
etkilenmezler; tersine, kültürel değerler ve bizim hayatımızı ve zihnimizi inşa
eden değerler sistemleri etkilerler. Milletler hangi sistemi seçerse seçsin
sahip oldukları kültürel değerleri yaşatıp yarına intikal ettirdikleri
ölçülerde siyaset ve devlet ederler. Devlet olmanın, devlet adabının, siyaset etmenin,
siyaset adabının ülkede geçerli olan, cari olan kültürel nizamla, irfani
nizamla, bizim değerlerimizle, tarihimizle, kültürümüzle, dinimizle,
ahlakımızla bağı kadar bağı vardır. Bu anlamda sistemler kurmaz devletleri,
toplumları, insanlar kurar; tuğlalardan yapılmaz, insanlardan yapılır ve insanı
inşa eden şey de tercih ettiği tarzı hayatın kıymet hükümleridir.
Kıymetli
kardeşlerim, bütün sıkıntılarımızın arz makamı halktır. Demokrasilerde…
(Mikrofon
otomatik cihaz tarafından kapatıldı)
CENGİZ
AYDOĞDU (Devamla) – Sayın Başkanım…
BAŞKAN
– Buyurun, tamamlayın.
CENGİZ
AYDOĞDU (Devamla) – …derdimizi halka arz ederiz, çözümünü halka sorarız, halkın
işaret ettiği yolda da çözüm inşa ederiz. Ve şunu da unutmayalım: Hiçbir siyasi
partinin, hiçbir siyasi organın, siyaseti düşünen hiçbir zihnin halkın
tercihini beğenmeme hakkı yoktur, halkın tercihi yönünde iş ve eylem etme
mecburiyeti vardır. 
Hepinizi
saygıyla selamlıyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan, tutanaklara girmesi açısından, Sayın Aydoğdu’nun
konuşması üslubu olarak, içeriği olarak önemli bir konuşma ama kendisi Anayasa
Komisyonu üyesi olduğu sırada, İç Tüzük’te on dakika olan konuşma süresinin üç
dakikaya indirilmesine sessiz kalmasına ve oy vermesine rağmen burada sürenin
kendisine de yetmediğini tutanaklara geçirmek isterim. 
Teşekkür
ederim.
BAŞKAN
– Kendisinin bir şikâyeti yok bildiğim kadarıyla.
ÖZGÜR
ÖZEL (Manisa) – Hayır, yetmedi efendim, ek süre istedi.
BAŞKAN
– Ek süre verdim ama onu tamamlamadan bitirdi.
ÖZGÜR
ÖZEL (Manisa) – Ben o günün Anayasa Komisyonu üyelerini hiç unutmadım, bu
yaptıklarını da unutturmayacağım, her seferinde aynı şeyi yapmaya devam
edeceğim.
BAŞKAN
– Ek süreyi tamamlamadı.
İSMET
YILMAZ (Sivas) – Sayın Başkan…
BAŞKAN
– Buyurun Sayın Yılmaz.
İSMET
YILMAZ (Sivas) – Sayın Başkanım, hatip söylemediğim sözü söylemişim gibi
söyledi.
ÖZGÜR
ÖZEL (Manisa) – Kim? Sayın Aydoğdu mu?
İSMET
YILMAZ (Sivas) – Dolayısıyla da sataşma oldu.
BAŞKAN
– Kürsüden istiyorsunuz.
İSMET
YILMAZ (Sivas) – Evet.
BAŞKAN
– Buyurun. (AK PARTİ sıralarından alkışlar) 
VII.- SATAŞMALARA İLİŞKİN KONUŞMALAR
1.- Sivas Milletvekili İsmet Yılmaz’ın, İzmir
Milletvekili Mahir Polat’ın İYİ PARTİ grup önerisi üzerinde CHP Grubu adına
yaptığı konuşması sırasında şahsına sataşması nedeniyle konuşması
İSMET
YILMAZ (Sivas) – Sayın Başkanım, değerli milletvekilleri; sizleri saygıyla
selamlıyorum.
Söylenmedik
sözü “Söyledi.” demek ne kadar yanlışsa, ifade edilmek istenen gayenin dışında
bir gaye yüklemek de o kadar yanlıştır. Bizim kültürümüzde kim zerre kadar
hayır yapmışsa onun karşılığını görür, kim zerre miktarda kötülük yapmışsa onun
da karşılığını görür. Siyaset büyük bir sorumluluk gerektirir. Bu sorumluluğun
gereği olarak emanetin ehline verilmesi istenir. Emaneti ehline vermemek de
vebal sayılır. 
Buradan
hareketle, halka daha çok hizmet edeceği düşünülen kişinin tercih edilmesinin
daha doğru olacağını, emanetin ehline verilmesi gerektiğini ifade ettik. “Benim
adayım iyi.” denildiğinde “Senin adayın kötü.” anlamı çıkmaz. Bu ifadeler bir
başka adayın daha çok hizmet getireceğinin, onun daha hayırlı olacağının ifade
edilmesine de engel değildir. Cümlemin başı “İnanıyorum ki…” sonu
“…düşünüyorum.” Bu cümle bir hüküm cümlesi de değildir. Sözlerimiz de
maksadımız da sözün kendisi de böyledir. “Yolum doğru.” demek doğrudur “Tek
doğru benim yolum.” demek doğru değildir. Biz bugüne kadar buna inandık, bunu
söyledik; Yunus gibi, Pir Sultan Abdal gibi, kültürümüze uygun olarak
“Tercihlerimizin neticesi bizi karşılar.” dedik.
“Bir
hastaya vardın ise bir tas su verdin ise
Yarın
anda karşı gele, Hak şarabın içmiş gibi.
Bir
miskini gördün ise bir eskice verdin ise
Yarın
anda sana gele, Hak libasın biçmiş gibi.”
Ya
da Pir Sultan’ın ifadesiyle:
“Pir
Sultan’ım, sözlerim haktır,
Hak
diyen kullardan hiç şüphem yoktur.
Cehennemde
ateş olmaz, nâr olmaz. 
Herkes
ateşini buradan götürür.”
Yüce
heyetinizi saygıyla selamlıyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, buyurun.
IV.- AÇIKLAMALAR (Devam)
24.- Manisa Milletvekili Özgür Özel’in, Sivas
Milletvekili İsmet Yılmaz’ın sataşma nedeniyle yaptığı konuşmasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, Sayın İsmet Yılmaz Meclis Başkanlığı görevi
üstlenmiş, Bakanlık görevi üstlenmiş, farklı siyasi görüşlerde de olsak
birbirimize karşı nezaketimizi koruduğumuz bir milletvekilimiz şu anda. Bu
kürsü Sayın İsmet Yılmaz’a biraz önce imkân olduğunda bu kürsüde bir öz
eleştiri beklerdik. “Milletvekili benim söylemediğim şeyi söyledi.” diye bir
savunma yapmak yerine, sizin söylediğiniz sözü bütün Türkiye nasıl anladı ona
bakın, sizi destekleyen gazetelerin kalemlerinden en muhalif kalemlere kadar,
sizin parti teşkilatınızdan, sizin seçmenlerinizden size en muhalif olanlara
kadar. Bir siyasete korkuyu alet etmek “Bize oy vermezseniz mahvoldunuz.”
demek; o öyle bir atmosfer yarattı ki iktidar partisinde artık her şeyin
şirazesi kaydı. Ya, biz, bir yerel seçim kazanmak için yüz yüze baktığımız
insanlara, çer çöp, şeytan, her türlü iftirayı attıktan sonra…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle…
BAŞKAN
– Tamamlayalım lütfen.
ÖZGÜR
ÖZEL (Manisa) - …diye bakıyor Adalet ve Kalkınma Partisinin siyasetinde söz
sahibi olanlar ya da sahip oldukları sözü biraz daha etkili şekilde içeriye
veya dışarıya göstermek isteyenler. Ama bunun doruk noktası şuraya geldi, İsmet
Yılmaz gibi biri dedi ki: “Bizim adayımıza oy verirseniz mahşerde berat
belgesine karşılık gelir.” Bu ayıptır, yazıktır, günahtır.
İSMET
YILMAZ (Sivas) – “…berat belgelerinden biri olacaktır.” Berat belgesi farklı. 
ÖZGÜR
ÖZEL (Manisa) – Ve ruzumahşerin ne olduğunu da biliriz, berat belgesinin ne
olduğunu da biliriz ama bir öz eleştiri lazım, “Yanlış söyledim.” demek lazım.
“Yanlış anlaşıldım.” demeyin, kusuru bize yüklemeyin; kusuru 81 milyona değil,
üstünüze alın. (CHP ve İYİ PARTİ sıralarından alkışlar) “Yanlış söyledim.”
dersiniz, bir, kendi daireniz içinde de bir helallik istersiniz, kimi siyaseten
buna başka türlü cevap verir ama herkes kendi içinde hiç olmazsa “İsmet
Yılmaz’a bir öz eleştiri, bir özür dilemek yakıştı.” der. Onun dışında
yaptığınız her şey sizi siyaseten daha itibarsız bir hâle getiriyor. 
İSMET
YILMAZ (Sivas) – O sizin algınız. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Ben, sizinle çok önemli görevleri yaparken çalışmış biri olarak
da sizin adınıza üzülüyorum. 
Teşekkür
ederim Sayın Başkan. (CHP sıralarından alkışlar)
İSMET
YILMAZ (Sivas) – Sayın Başkanım, kayıtlara girmesi için söylüyorum. 
BAŞKAN
– Buyurun.
İSMET
YILMAZ (Sivas) – “Mahşer” farklı, “mizan” farklı, “sırat” farklı, “cennet”
farklı; bunu Sayın Özgür Özel de bilir. Birinci husus bu. 
İkincisi:
Ben ne söylediğimi biliyorum, biraz önce de açıkladım. Bunun dışındaki yüklenen
şeyler… Toplumda isteniyor ki şu arada “Bir kutuplaşma olsun, kutuplaşmayı
artıralım. Bununla ilgili nasıl yapalım?” Buradan gitti. Dolayısıyla da “cennet
beratları” olmaz. Yaptığınız her iyi işin karşılığı… Pir Sultan da der, Yunus
Emre de der, kültürümüz de, ben bunu söylüyorum. Yine de söylüyorum: Eğer bizim
adayımıza oy verirseniz iyi iş yaptığınızı düşünüyorum. Ama bir başka kardeşim
de “İsmet Bey, bizim adayımıza vatandaş oy verirse daha iyi yaptığına, daha
güzel bir sonuç elde edeceğine, vereceğine inanıyorum.” diyebilir, buna da bir
engel yok. Ama cümlenin başı “İnanıyorum ki…” “Sizin inandığınıza ben
inanmıyorum.” denebilir. Doğru, inanmıyorsunuz. Sonu da “…düşünüyorum.” “Yanlış
düşünüyorsun.” da denebilir. Hiç böyle değil. Ama kendi inancım ve düşüncem,
emaneti ehline vermenin büyük bir sorumluluk gerektirdiğidir. Herkes kendi
ölçüsünce bunun gereğini yerine getirecektir. 
Saygılar
sunuyorum. 
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkanım, “Emaneti veren karşılığını alır.” derken bunu,
siyasi kavramlar içinde “Bu kentte iyi hizmet alır.” ya da…
İSMET
YILMAZ (Sivas) – Tabii, tabii, ben de öyle söyledim.
ÖZGÜR
ÖZEL (Manisa) – …“Benim tarafımdan takdir alır.” deseniz buna kim ne diyebilir?
Ama siz onun arkasına hepimiz açısından kutsal olan değerleri alet eden ve
bütün Türkiye'nin aynı anda “Yok artık ya! Siyasete bu da alet edilir mi, bu da
söylenir mi? 1 fazla oy almak için artık bu da yapılır mı?” diyeceği kadar
yanlış ve ayıplı bir iş yaptınız. Burası bunun öz eleştirisine muhtaç. Siz
hatada ısrar ediyorsanız bu işten zararı gören taraf biz olmadığımıza göre
memnuniyet duyarız ama sizin adınıza üzülüyorum Sayın Bakan. Bunu ifade etmek
istedim.
İSMET
YILMAZ (Sivas) – Söylemediğim sözü bana yıkıyorlar, ben bunlardan uzağım.
ÖZGÜR
ÖZEL (Manisa) – Ya, ne dediğini biliyor bütün Türkiye Sayın Bakan.
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 5/2/2019 tarihinde Ankara
Milletvekili Şenol Bal ve arkadaşları tarafından, siyasi yozlaşmanın ve siyasi
yolsuzlukların sebeplerinin, sosyal ve ekonomik boyutlarının araştırılması,
gereken önlemlerin belirlenmesi amacıyla verilmiş olan Meclis araştırması
önergesinin ön görüşmelerinin, Genel Kurulun 14 Şubat 2019 Perşembe günkü
birleşiminde yapılmasına ilişkin önerisi (Devam)
BAŞKAN
– Arkadaşlar, İYİ PARTİ grup önerisini oylarınıza sunuyorum: Kabul edenler…
Kabul etmeyenler… Kabul edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır. Okutup işleme alacağım ve oylarınıza sunacağım.
2.- HDP Grubunun, 15/12/2018 tarihinde Mersin
Milletvekili Rıdvan Turan ve 20 milletvekili tarafından, gıda güvenliğinin
sağlanması ve bu alandaki denetim mekanizmalarının güçlendirilmesi için
yapılması gerekenlerin belirlenmesi amacıyla verilmiş olan Meclis araştırması
önergesinin (10/633) ön görüşmelerinin, Genel Kurulun 14 Şubat 2019 Perşembe
günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 14/2/2019 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 Grup
Başkan Vekili
Öneri:
15
Aralık 2018 tarihinde Mersin Milletvekili Sayın Rıdvan Turan ve arkadaşları
tarafından verilen 1111 sıra numaralı üretimden tüketime gıda güvenliğinin
bütün aşamalarda sağlanması amacıyla Türkiye Büyük Millet Meclisine verilmiş
olan Meclis araştırma önergesinin diğer önergelerin önüne alınarak
görüşmelerinin 14/2/2019 Perşembe günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Mersin Milletvekili Rıdvan Turan…
Buyurun
Sayın Turan. (HDP sıralarından alkışlar)
HDP
GRUBU ADINA RIDVAN TURAN (Mersin) – Sayın Başkan, değerli milletvekilleri;
Genel Kurulu saygıyla selamlıyorum. 
Şimdi,
gıda güvenliği ülkemizin çok temel meselelerinden bir tanesi. Çok kabaca ifade
etmek gerekirse tarladan tabağa gelene kadar gıda maddeleri sebebiyle meydana
gelebilecek istenmeyen durumları, enfeksiyonları, hastalıkları engellemeyi
temel almış bir disiplinden bahsediyoruz “gıda güvenliği” derken. Bunun içinde
tabii, ürünlerin işlenmesi, depolanması ve bunların kontrolü de dâhil. Fakat bu
süre içerisinde, değerli arkadaşlar, son derece yoğun kimyasal kullanımına
rastlıyoruz yani özellikle tarla safhasında, üretim safhasında yoğunluklu
olarak kimyasalların kullanıldığı biliniyor. Şimdi, size sorsam bu konuda
yapılmış araştırma var mı, ne biliyorsunuz diye, büyük olasılıkla kamuoyu,
buradaki vekillerimiz de ne yediğimizi, yediğimiz şeylerin içerisindeki
pestisit kalıntılarının ne düzeyde olduğunu, bunun insan sağlığına ne düzeyde
zararlı olduğunu bilmiyor durumda olacak. Özellikle tarımda pestisitlerin yoğun
kullanılmasına bağlı olarak son derece önemli hastalıklarla karşı karşıya
kalıyoruz. 
Bakın,
Avrupa Birliği müktesebatında REACH Tüzüğü var. Bununla tam uyumlu hâle
geldikten sonra yapılan gıda denetimlerinde 2017’de 54 firma denetlenmiş ve
6.620 adet olumsuz, sağlıksız, güvensiz ürüne rast gelinmiş. Bir sene sonra
firma sayısı yarıya düşmüş, güvensiz gıda sayısı tam 6 kat artmış. Bunların
içerisinde de yoğunluklu olarak pestisitler var. Örneğin, basından duyuyoruz,
işte, Rusya’ya isot biberi ihraç edildi. İçinde aflatoksin buldu Ruslar ve geri
gönderdiler. Hiçbiriniz şimdiye kadar bunların Konya Ovası’nda üzerine benzin
dökülüp yakıldığını gördünüz mü? Biz bunları tüketiyoruz arkadaşlar. İhraç
ettiğimiz ve kapıdan dönen ürünleri ne yazık ki burada tüketiyoruz. 
Şimdi,
tam bu noktada Sağlık Bakanlığı 2011-2016 arasında çok önemli bir araştırmaya
imza attı. Bu, özellikle Kocaeli, Antalya, Tekirdağ, Edirne, Kırklareli
illerini kapsayan yani 5 ili kapsayan çevresel faktör değerlendirmesiydi ve 10
milyon civarında insanın, 1 milyon 300 bin de çocuğun sağlık durumunun
kontrolünü esas aldı. Araştırmada özellikle Ergene Nehri’nde meydana gelmiş
olan sanayi atıklarının ve çevrede kullanılan pestisitlerin insan sağlığına ne
türden zararlar oluşturduğu araştırılmış oldu. Dünyanın en önemli halk sağlığı
araştırmalarından bir tanesi ve biliyorsunuz, Bülent Şık bu araştırmaları
Bakanlığın açıklamamış olması sebebiyle -2016’da açıklaması gereken sonuçları
Bakanlık açıklamadı- Bülent Şık bu sonuçları açıkladı. Gıda güvenliğinin ne
kadar yerlerde süründüğünü hep beraber görmüş olduk. Buna karşılık, ne yazık ki
Sayın Şık’a on iki yıla kadar, Sağlık Bakanlığının suç duyurusu sebebiyle şu
anda ceza isteniyor. Başka bir ülkede olsa omuzlar üzerinde taşınması gereken
bir bilim insanı, bu ülkede gerçekleri açıklamış olması sebebiyle cezayla karşı
karşıya. 
Peki,
Sağlık Bakanlığı bu verileri hangi sebeple açıklamıyor? Sağlık Bakanlığı ve
Tarım Bakanlığı, bu bölgedeki pestisit kalıntılarına yönelik olarak herhangi
bir adım attı mı? Cevabını vereyim: Herhangi bir adım atmadı. Ergene’nin
temizlenmesine ilişkin herhangi bir adım attı mı? Atmadı. Ergene Nehri
sebebiyle, özellikle her dört ölümden 3’ünün kanser sebebiyle olduğu Dilovası
ve Trakya’da az önce sözünü ettiğim illere ilişkin herhangi bir çalışma yapıldı
mı? Yapılmadı. Dedim ya, on milyon insanın sağlığını ilgilendiren bir durumla
karşı karşıyayız ve 66 farklı pestisit araştırılmış gıda güvenliği açısından ve
bunların yüzde 51’inde 1’den fazla pestisit kalıntısı yani zehir, yüzde 11,2’sinde
2’den fazla pestisit kalıntısı, yüzde 5,1’inde 3’ten fazla ve yüzde 3,5’unda da
4’ten fazla zehir kalıntısı bulunmuş durumda. Açık konuşmakta fayda var,
özellikle Ergene Havzası ve Dilovası başta olmak üzere pek çok bölgede açıkça
zehir yiyoruz. Çarliston biberinden yeşil biberine, domatesine kadar bütün
ürünlerin üzerinde yoğun miktarda pestisit kalıntıları var. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Turan.
RIDVAN
TURAN (Devamla) – Ve bunların büyük çoğunluğu hormonal sistemi bozan ve
çocukların sağlığını özellikle tehdit eden niteliğe sahip. Yine, arkadaşlar,
bölgede 11 su örneğinde kimyasal kirlenme tespit edilmiş, 52 yerleşim
yerlerindeki suların içilemez olduğu sonucuna ulaşılmış. Bunları Bülent Şık
açıkladı ve başına gelmeyen kalmadı. 
Hatırlanacaktır,
Çernobil’de de fındıkta, tütünde, sütte yüksek oranda radyasyon çıktığı hâlde
dönemin iktidarı bu açıklamayı yapmamıştı. Şu anda da ne yazık ki iktidar
Sağlık Bakanlığının elinde olan bu verileri açıklamıyor yani gıda güvenliğinin
sağlanması ne yazık ki iktidar eliyle o zaman nasıl engellenmişse şimdi de bu
biçimde engellenir durumda. Bu sebeple “Gıda güvenliği mi sermaye güvenliği
mi?” sorusu gündeme bir kez daha geliyor. 
İktidara
önerimiz, sermayenin güvenliğini bir kenara bırakıp halkın, çoluğumuzun
çocuğumuzun sağlıklı yaşayabilmesi için gıda güvenliği…
(Mikrofon
otomatik cihaz tarafından kapatıldı) 
RIDVAN
TURAN (Devamla) - …konusundaki tedbirleri ve önlemleri bir an evvel alması
yolundadır. 
Teşekkür
ediyorum. (HDP sıralarından alkışlar) 
BAŞKAN
– Öneri üzerinde, Cumhuriyet Halk Partisi Grubu adına Mersin Milletvekili
Cengiz Gökçel. 
Buyurun
Sayın Gökçel. (CHP sıralarından alkışlar) 
CHP
GRUBU ADINA CENGİZ GÖKÇEL (Mersin) – Sayın Başkan, değerli milletvekilleri;
hepinizi saygıyla selamlıyorum. 
Gıda
güvenliği, bir insan hakkıdır. Onun içindir ki kendi insanlarımıza mutlaka
sağlıklı, ucuz ve kaliteli gıda tükettirmek zorundayız. Ülke olarak bu bilinçle
hareket etmeliyiz. Bu konuda da önlemler almak ve vatandaşları bilgilendirmek
devletin en önemli sorumluluklarından biridir. 
Ülkemizde
gıda güvenliği gün geçtikçe daha büyük bir sorun hâline gelmektedir. Bunun
sebebi hem uygulanan yanlış tarım ve besicilik politikaları hem de AKP’nin gıda
sektörünü sadece tüketim odaklı şekilde ele almasıdır. Gıda sadece piyasanın
konusu olmayacak kadar önemli bir sorundur. 
82
milyon vatandaşımız ve yaklaşık 4 milyon sığınmacımızla 86 milyonluk bir
nüfusumuz var. Ülkemizi ziyaret eden turistleri de düşünürsek verilmesi gereken
karar şudur: Nüfusumuzu ne olduğu belli olmayan, kalitesiz ürünlere mi mahkûm
edeceğiz yoksa kaliteli ve güvenli gıdaları kendi tarlalarımızda üreterek
sağlıklı nesiller mi yetiştireceğiz? Biz kaliteli ve güvenli gıdayı kendimiz
ürettiğimiz takdirde daha ucuza ve daha sağlıklı bir diyet uygulayabileceğimize
inanıyoruz. 
Arkadaşlar,
gıda güvenliği tarladan sofraya düşünülmelidir. Kullandığımız tohumlardan
vatandaşın sofrasına kadar, sürdürülebilir ve güvenli bir gıda sistemi
kurmalıyız. İthal tohumlar kendi zararlarını ortaya çıkarıyor, yabani otlar
artıyor; çiftçi kimyasal ilaç kullanmak zorunda kalıyor, böceklenme artıyor;
çiftçi kimyasal ilaç kullanmak zorunda kalıyor çünkü tohumundan ilacına,
gübresine, ithal olan tüm girdiler birkaç uluslararası tekelin elinde. Oysa biz
Akdeniz meyvesinin zararlısıyla mücadelede olduğu gibi, biyolojik ve biyoteknik
mücadeleyi yaygınlaştırmaktan yanayız. Vatandaşlarımız kimyasal ilacın
kullanıldığı ürünleri değil, sağlıklı gıdaları tüketsin istiyoruz çünkü bu
kimyasallar sadece yemeklerimize değil, yer altı sularımıza, soluduğumuz havaya
karışıyor. 
Gıda
güvenliği sorunu sadece marketten aldığımız gıdaların niteliğiyle ilgili bir
sorun değil, bir sistem sorunudur. Bizler ülkesini, milletini seven insanlar
mıyız? Evet, öyleyiz; öyleyiz ki vatandaşımızın sorununu çözmek için görev
aldık ve Parlamentoya geldik. Dolayısıyla bu konuda ciddi çalışmalar yapmamız
gerekiyor; toprağımızı, havamızı, suyumuzu, sofralarımızı zehirden kurtarmak
için çalışmamız gerekiyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen. 
CENGİZ
GÖKÇEL (Devamla) – Cumhuriyet Halk Partisi olarak biz, halkımızın sağlıklı
beslenmesi için kendi kendine yeten bir tarım politikası oluşturulması
gerektiğini düşünüyoruz. Çocuklarımızın şeker şurubuyla obez yapılmasını değil,
kendi pancarımızdan üretilen şekerlerimizle güle oynaya yaşamasını istiyoruz.
Çocuklarımızı sütsüz peynirle, ne idüğü belirsiz yağlarla, şekerli ballarla
değil; kendi topraklarımızda ürettiğimiz sağlıklı gıdalarla büyütmek istiyoruz.
Biz ülkemizdeki bütün insanların gerçekten ülkemizde yetişen tarım ürünlerinden
üretilen gıdalarla beslenmesini diliyoruz. 
Hepinize
saygılar sunuyorum. Sağ olun, var olun. (CHP sıralarından alkışlar)
BAŞKAN
– Öneri üzerinde, Adalet ve Kalkınma Partisi Grubu adına Bursa Milletvekili
Refik Özen…
Buyurun
Sayın Özen. (AK PARTİ sıralarından alkışlar) 
AK
PARTİ GRUBU ADINA REFİK ÖZEN (Bursa) – Sayın Başkan, değerli milletvekilleri;
HDP’nin gıda güvenliğiyle ilgili grup önerisi hakkında grubumuz adına söz almış
bulunuyorum. Bu vesileyle yüce heyetinizi saygıyla selamlıyorum. 
Gıdalar
tarladan, çiftlikten çatala kadar olan süreçte sağlık riski yaratabilecek
binlerce etkenle iletişime açıktır. Bunlara ek olarak gıdaların doğal
yapılarında da sağlık riski taşıyabilen unsurlar da vardır. Yaşamın her
alanında sıfır risk olmadığı gibi gıda risklerini de sıfıra indirmek mümkün
değildir. Kendi yetiştirdiklerimiz, evimizde hazırladıklarımız da dâhil olmak
üzere yer yüzünde sıfır risk taşıyan herhangi bir gıda mevcut değildir. Her
nasıl olursa olsun gıda risklerinin değerlendirilmesi, yönetimi ve iletişiminde
bilim odaklı yaklaşımları temel alıyoruz. Günümüzde gıdayla ilgili uluslararası
regülasyonlar insan sağlığını bilim odaklı koruma amaçlı ve kabul edilebilir
risk esaslıdır. Ülkemizde de gıdalar bu regülasyonları temel alarak oluşturulan
ulusal mevzuatla Tarım ve Orman Bakanlığımız tarafından yönetilmektedir. Ancak,
son dönemde, gıdanın herhangi bir alanında uzman olmayan, kendi alanında
bilimsel izleri olduğu tartışılan bazı kişilerin, bilim dışı iddialarla
tüketicilerin dikkatini gıda güvenliğinin gerçek riskleri yerine gerçek olmayan
konularına yönlendirmesi, sonuçta, toplum sağlığına zarar vermektedir. Gıda
kendi alanlarında bilimsel varlık gösteremeyenlerin toplumda isim yapmak için
istismar ettikleri bir alan hâline gelmiştir. Halkımızın gıdalardaki riskler ve
güncel sorunlar konusunda doğru bilgiye ulaşmasını sağlamak için Tarım ve Orman
Bakanlığımızın yanında, üniversite, özel sektör ve basınımıza da büyük
sorumluluk düşmektedir. 2012-2018 yılları arasında değişik dönemlerde 20 kez
kamuoyuna açıklama yapılmıştır. Bu kapsamda toplam 769 firmanın 1.605 farklı
parti ürününün kamuoyuna duyurusu gerçekleşmiştir. Risk esaslı olarak yürütülen
konularda 2002 yılında Türkiye genelinde 1.500 denetçiyle 39.646 adet denetim
gerçekleşmişken 2018 yılında bu rakam 6.825 gıda denetçisiyle 1 milyon 124 bin
adet gıda denetimine çıkmış ve denetimlerimiz hâlâ devam etmektedir. 
Ülkemiz
tarımsal ürün ve gıda ürünleri ithalatı aşamasında yoğun kontrol ve denetim
uygulamaktadır. 5996 sayılı Kanun kapsamında, ürün ve ülkeye göre değişmekle
birlikte, ithalat aşamasında yüzde 100’e varan resmî kontroller uygulanmakta
olup risk esaslı denetim ve kontrol yürütülmektedir.
5977
sayılı Biyogüvenlik Kanunu kapsamında GDO’lu bir gıdanın üretimine ve satışına
izin verilmemektedir. Ülkemizde GDO’lu ürün yetiştirmek de bu kanun kapsamında
yasak olduğu için tohum ithalatı aşamasında GDO’ya ilişkin yüzde 100 analiz
yapılmaktadır. Ülkemizde bitki koruma ürünlerinin ruhsatlandırılmasında
ruhsatlandırılacak olan bitki koruma ürününün aktif maddesinin Avrupa Birliği
veya G8 ülkelerinde ruhsatlı olması şartı aranmaktadır.
(Mikrofon
otomatik cihaz tarafından kapatıldı)
REFİK
ÖZEN (Devamla) – Toparlıyorum Sayın Başkanım.
BAŞKAN
– Tamamlayalım lütfen.
REFİK
ÖZEN (Devamla) – Avrupa Birliği uyum çalışmaları kapsamında Avrupa Birliğiyle
eş zamanlı olarak bugüne kadar 183 adet bitki koruma ürünü aktif maddesi ve bu
aktif maddeleri içeren bitki koruma ürünlerinin ülkemizdeki kullanımı
sonlandırılmıştır. Yem denetimlerinde toplam 26.307 adet denetim yapılmış olup
bu denetimlerden de 1.031 adet olumsuzluk tespit edilmiştir.
Gıda
güvenliğiyle ilgili yapmış olduğumuz bu denetim ve çalışmalarımızı artırarak
devam ettirdiğimizi belirtir, bu duygu ve düşüncelerle yüce heyetinizi saygıyla
selamlarım. (AK PARTİ sıralarından alkışlar)
RIDVAN
TURAN (Mersin) – Sayın Başkan…
BAŞKAN
– Sayın Turan…
RIDVAN
TURAN (Mersin) – 60’a göre söz istiyorum efendim.
BAŞKAN
– Buyurun.
IV.- AÇIKLAMALAR (Devam)
25.- Mersin Milletvekili Rıdvan Turan’ın, Bursa
Milletvekili Refik Özen’in HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
RIDVAN
TURAN (Mersin) – Az önce sayın milletvekili benim konuşmamda göstermiş olduğum
bilimsel referansları işaret ederek -mealen söylüyorum- “ne idiği belirsiz”
kaynaklar olduğunu ifade etti. Şimdi, Genel Kurulda şunu açıkça ifade etmek
istiyorum: Benim elimdeki kaynak Sağlık Bakanlığının 2011 ila 2016 yılları
arasında yaptırmış olduğu, 10 milyon kişiyi ilgilendiren, böyle bir popülasyonu
araştırmış olan bir kaynaktır, Bakanlığın kendi kaynağıdır. Sayın Bülent Şık da
bu çalışma içerisinde çeşitli düzeylerde çalışmış olan bir bilim insanıdır.
Dolayısıyla, bunlar resmî verilerdir. Şimdi sorulması gereken şey şudur:
Bunların ne idiği belirsiz ve güvenilmez ve kamuoyunu galeyana getirme amacıyla
açıklanmış olan bilgiler olduğu söyleniyorsa çıkıp, örneğin Ergene havzasının
temiz olduğunu, bu illerde kanser oranının Türkiye’de görülmemiş insidansta
yüksek olmadığını, Dilovası’ndaki sağlık koşullarının iyi olduğunu, pestisit
kalıntılarına ilişkin söylediğimiz şeylerin gerçek olmadığını birinin iddia
etmesi gerekir. Sayın vekilin böyle bir iddiası varsa hodri meydan, çıksın, biz
de elimizdeki bilimsel verileri açıklayalım ve bu iş sulha bağlansın. Zaten
mesele şudur: Sağlık Bakanlığının… 
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
RIDVAN
TURAN (Mersin) – Sağlık Bakanlığının…
BAŞKAN
– Bir dakika doldu Sayın Turan. 
RIDVAN
TURAN (Mersin) – Hemen toparlıyorum. 
Mesele,
Sağlık Bakanlığının bu verileri açıklamamış olmasıdır çünkü burada gıda
güvenliğini tehdit eden, çoluğumuzun çocuğumuzun ve her birimizin hayatını
ciddi oranda riske eden sağlık problemleri vardır ve Bakanlığı da bu konuda
tekrar bir kez daha göreve çağırmak bizim de önemli bir vazifemizdir. 
Teşekkür
ediyorum. 
BAŞKAN
– Teşekkür ederim. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 15/12/2018 tarihinde Mersin
Milletvekili Rıdvan Turan ve 20 milletvekili tarafından, gıda güvenliğinin
sağlanması ve bu alandaki denetim mekanizmalarının güçlendirilmesi için
yapılması gerekenlerin belirlenmesi amacıyla verilmiş olan Meclis araştırması
önergesinin (10/633) ön görüşmelerinin, Genel Kurulun 14 Şubat 2019 Perşembe
günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır; okutup işleme alacağım ve oylarınıza sunacağım. 
3.- CHP Grubunun, 4/2/2019 tarihinde Adana Milletvekili
Burhanettin Bulut ve arkadaşları tarafından, ilaçta dışa bağımlılığın önüne
geçilmesi, Sağlık Bakanlığı ile ilaç firmaları arasında sabit kur uygulaması
nedeniyle vatandaşın ilaca erişememesine neden olan sorunların araştırılması
amacıyla verilmiş olan Meclis araştırması önergesinin ön görüşmelerinin, Genel
Kurulun 14 Şubat 2019 Perşembe günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 14/2/2019 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Özgür
Özel
 Manisa
 Grup
Başkan Vekili 
Öneri:

Adana
Milletvekili ve arkadaşları tarafından, ilaçta dışa bağımlılığın önüne
geçilmesi, Sağlık Bakanlığı ile ilaç firmaları arasında sabit kur uygulaması
nedeniyle vatandaşın ilaca erişememesine neden olan sorunların araştırılması
amacıyla 4/2/2019 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin (730 sıra no.lu) diğer önergelerin önüne
alınarak görüşmelerinin 14/2/2019 Perşembe günlü birleşimde yapılması
önerilmiştir.
BAŞKAN
– Önergenin gerekçesini açıklamak üzere, öneri sahibi Cumhuriyet Halk Partisi
Grubu adına Adana Milletvekili Burhanettin Bulut…
Buyurun
Sayın Bulut. (CHP sıralarından alkışlar)
CHP
GRUBU ADINA BURHANETTİN BULUT (Adana) – Sayın Başkan, değerli milletvekilleri;
içimizdeki sevginin tüm canlılara eksik kalmaması dileklerimle hepinizi
saygıyla selamlıyorum.
Son
aylarda sıklıkla kamuoyunda ilaç, ilaca ulaşımdaki sıkıntılar dile getirildi,
vatandaşlar eczane eczane dolaşıp reçetesini tamamlamaya çalıştı. Bu konuda
iktidarın, ilgili bakanlıkların beceriksizliği bizim burada bir araştırma
önergesi vermemize vesile oldu. Mesele nedir? Mesele aslında çok basit,
Türkiye'de tarımdaki, sanayideki, adaletteki, Türkiye'nin yönetimindeki
eksiklerin bir benzerinin de ilaç sanayisinde, ilaç sektöründe, sağlık
sektöründe yaşanması. 
Öncelikle
şunu söylemek lazım: Türkiye'de ilaç sisteminin Sosyal Güvenlik Kurumuna kayıt
edilmesi… Dünyada örnek ülkelerden birisidir, çok sağlıklı bir sistemimiz var.
Örneğin, dünya sahte ilaçla uğraşırken Türkiye'de böyle bir sorun
yaşanmamaktadır. Ancak bu iyi gidiş, son dönemlerde, beceriksiz yönetimler
tarafından vatandaşın sırtına yüklenir bir hâle geldi. O da şöyle: En önemli
eksiklik hâliyle, bir politikanın olmaması yani ulusal bir ilaç politikasının
yokluğu. Her yıl özellikle ocak, şubat aylarında bu sorunu karşımıza getiriyor.
İlaçta en önemli sorun dışa bağımlılık. Bir bakıyorsunuz, ilgili yetkililer
sürekli yerli ilaç üreteceğini söylüyor ama rakamlara baktığınızda, aksine,
2006 yılından bu yana, yüzde 16’yla başlayan ithal ilaç oranı yüzde 24’lere
kadar yükselmiş durumda kutu bazında.
Araştırmaya
baktığınızda ise Türkiye'de ilaç araştırılmasına harcanan oran binde 2. Buna
bazı ülkelerle örnek verirsek; Çin’de yüzde 14, Hindistan’da yüzde 11. Bu, şunu
gösteriyor: Türkiye'de, o bahsedildiği gibi yerli ilaca ilişkin bir destek söz
konusu değil, aksine, diğer alanlarda olduğu gibi makyajlanmış bir
propagandadan öte bir durum değil. Böyle de olunca sürekli bir kural
değişikliği meydana getiriliyor. Örneğin 2017 yılında yılda 2 defa ilaç
fiyatlandırması yapılırken, 2018 yılında tek sefere düşürüldü. Hâl böyle olunca
kurdaki en ufak bir artıştan bugünkü durumlar ortaya çıktı ve Hükûmet bu
tespitleri yapmak yerine aynı, çiftçiye yaptığı gibi, fırıncıya yaptığı gibi
şöyle bir şey yapıyor, diyor ki: “Denetimleri artırıyoruz, bu stokçulardan bu
ürünleri vatandaşa ulaştırmayı sağlayacağız.” 900 denetmenle -bunu Sağlık
Bakanlığı açıkladığı için söylüyorum- ilaç sanayisini, ecza depolarını ve
eczaneleri denetlediklerini ve bunun sonucunda da 34 tane eczanede -ki onların
da isimlerini vermiş değil- bu da toplam eczane sayısına oranladığınızda binde
1’e tekabül ediyor, yüzde 15 oranında ecza deposunda, yüzde 20 oranında ilaç
şirketlerinde bir stokçuluk yakaladığını ifade ediyor. Tabii, bu sadece sözlü
ama baktığınızda piyasaya, ilaçların neredeyse dörtte 1’i yok hâlinde. Buradaki
hikâye şudur: Sayın Bakanın iki gün önce açıkladığı “41 ilaçta yeniden
şekillendirdik, yeniden fiyatlandırdık.” demesinin üzerinden gidiyorum; burada
mesele, ilaç firmalarıyla uğraşamaması, gücünün yetmemesi sebebiyle ve bu
konuda yaşanan sıkıntıları bir siyaset malzemesi hâline getirmek için bu
denetimleri ve bu stokçuluğu ifade etmeye başladılar. Peki, madem öyle, böylesi
bir sorun var, böylesi bir problem var, son on beş yıldaki en yüksek zam
oranını neden verdiniz? 2017 yılında ilaca yüzde 10 zam verilmişti, 2018’te
yüzde 15, bugün yüzde 26,4. Demek ki sizin meseleniz ilaç sanayisiyle değil,
vatandaşla. Örnek diye söyleyeyim: Ülseratif kolitte kullanılan bir ilaç iki
gün önce zamlandı, 41 ilacın içerisinde; bu ilaç daha önce 114 lira iken 168
liraya getirildi. Şimdi, böyle bakınca ne diyorsunuz? Sorunu çözmüş Bakanlık
yani Sosyal Güvenlik Kurumu 114 liralık ilaç satılmadığı, bulunmadığı için
firmayla görüşmüş, fiyatı 168 liraya getirmiş ama bakıyorsunuz, Sosyal Güvenlik
Kurumu kendi ödediği parayı değiştirmemiş yani 114 lira ile 168 lira arasındaki
farkı vatandaşa ödetiyor, ülseratif kolitte ödenen o ilacın farkını, maalesef
vatandaşa ödetiyor. Bu yaptıkları uygulamayla, zaten 14 kalemde vatandaşa
ödettiği oran artmış durumdadır. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
BURHANETTİN
BULUT (Devamla) – Hemen bitiriyorum Başkanım.
2017
ile 2018 arasında vatandaşın ödediği pay yüzde 27 oranında artmıştır; yüzde
18’lere gelmiştir. Bugün, bir vatandaş, kanser, diyaliz, yatan hasta ilaçlarını
çıkarttığınızda, raporlu ilaçları çıkarttığınızda, yüzde 48’ler yani yarı ilaç
parasını öder hâle gelmiştir.
Burada
yapılması gereken şey şudur: Bu işin bir tarafı olan Türk Eczacıları Birliğiyle
yani partnerle bunu paylaşıp, bu işin çözümünü ilgili, yetkili kurumlarla
yapmak. Bunun örneği de var. Türkiye'de dünyanın en ucuz ilacı şayet satılır
hâldeyse, bulunur hâldeyse, burada Türk Eczacıları Birliğinin ciddi katkısı
vardır, bugüne kadar yapılan işlemlerde Türk Eczacıları Birliğinin katkısı
görülmüştür.
Kısaca,
son olarak, Türkiye'de marketçi, çiftçi, esnaf, komisyoncu, fırıncı, manav gibi
eczacı da stokçu değil, tefeci değil, ihanetçi de hiç değil.
Hepinize
saygılar sunarım. (CHP sıralarından alkışlar)
BAŞKAN
– Öneri üzerinde, Halkların Demokratik Partisi Grubu adına Adana Milletvekili
Tulay Hatımoğulları Oruç.
Buyurun
Sayın Hatımoğulları Oruç. (HDP sıralarından alkışlar)
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; bu önerge oldukça önemli, kıymetli; doğru bir biçimde ele
almak durumundayız. 
Piyasada
döviz kurundaki yükselişten dolayı, Sağlık Bakanlığı ve ilaç firmaları arasında
belirlenmiş olan döviz kurunun üzerine çıkılmış olması dolayısıyla, şu an,
insanlar en acil olan ilaçlara bile erişim sağlayamamaktadır. Hastalar eczane
eczane ilaç arıyor. Özellikle tansiyon, diyabet, kalp hastaları gibi bir gün
bile ilaçsız kalamayacak insanlar ilaçsız kalabiliyor. Türk Eczacılar
Birliğinin verilerine göre 144 ilaç piyasada yok. Dünya Sağlık Örgütünün temel
ihtiyaç listesinde bu ilaçlardan 30’u yer almaktadır ama ne yazık ki şu anda
hastalar bu ilaçlara erişemiyorlar. 
Bu
durumdan mağdur olanları sıralayacak olursak hastalar, hasta yakınları,
doktorlar, eczacılar; bütün bu kesimler ciddi bir biçimde karşı karşıya
getiriliyor. Bir devletin en temel görevi, sağlık, barınma hakkı ve eğitim
hakkıdır. Zaten hepsinde sınıfta kalmış olan bu iktidar özellikle sağlık
hizmetinde de temelden sınıfta kalmıştır; sağlıkta, özellikle şehir
hastanelerini geliştirerek sağlık yerine şantiye ve kârı merkezine koymuştur. 
Bakın,
ünlü şair, yazar ve yönetmen olan Bertolt Brecht şöyle demiştir: “Tankınız,
uçağınız, her şeyiniz olabilir ama bunları sürecek insan ister, usta ister,
düşünür ister.” Yani her şeyi yok sayan, insan sağlığını ve insanı temelde yok
sayan anlayışınıza karşı diyor ki Bertolt Brecht: “İnsan merkezli bir sağlık
politikası izlenmelidir.” 
Bakın,
bu ülkede bir ekonomik kriz var. Bu krizin faturası hastalara ödetilmek
isteniyor. Evet, bu ülkede bir sağlık krizi var, bir gıda krizi var ve bir kötü
yönetim krizi var. Bizler mermiye değil, domatese, bibere, patlıcana bütçe
istiyoruz. Bizler mermiye değil, sağlığa, ilaca ve insan için değerli,
kıymetli, insan yaşamına değer veren her şeye bütçe istiyoruz.
Teşekkür
ederim. (HDP sıralarından alkışlar) 
BAŞKAN
– Öneri üzerinde, İYİ PARTİ Grubu adına Eskişehir Milletvekili Arslan
Kabukcuoğlu.
Buyurun
Sayın Kabukcuoğlu. (İYİ PARTİ sıralarından alkışlar) 
Bildirimde
bir aksaklık olmuş, onun için sıralamada değişiklik oldu. 
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkan, değerli
üyeler; hepinizi saygıyla selamlarım. 
Sağlık,
hayatımızda önceliği olan insanlık hakkıdır. Hastalıkların tedavisinde ilacın
vazgeçilmez bir unsur olduğu açıktır. Ülkemizde faaliyet gösteren yerli şirket
sayısı 364, yabancı şirket sayısı ise 118’dir. Tüketilen ilaçların 1,7 milyar
kutusu ülkemizde üretilmektedir, 500 milyon kutusu ise ithalle
karşılanmaktadır. Toplam ilaç giderlerimizin yaklaşık yarısı ithal yarısı da
ülkede, yurt içinde yapılan ilaçlardan kaynaklanmaktadır. Bunun yanında, en çok
kullanılan 100 ilaçtan 95’i ithaldir. Daha önce çoğu yerli firmalarca
karşılanmakta ve Sosyal Sigortalar Kurumu hastanesince hastalara ilaç
verilmekteyken SSK eczanelerinin kapanması, hastaların serbest eczanelerden
ilaç alır hâle gelmesi ilaç sarfiyatında anormal artışlara neden olmuştur.
2002’de ilaç harcamaları 1,248 milyar dolar iken SSK eczaneleri kapandıktan
sonra bu 6,7 milyar Amerikan dolarına çıkmıştır. Bu durum iktidar partisinin
popülaritesini artırmış, hatta genel seçimlerde aldıkları oyun 5 puanının
sağlıktan geldiği söylenmiştir ancak anormal ilaç giderini karşılamak için
reçete başına fiyat konulması, yazılan kalem başına fiyat konulması, hasta
katılım payının artırılması ve ilaç eş değeri gibi değişik formüllerle ilaç
sarfiyatı frenlenmeye çalışılmıştır. 
Türkiye’de
ilaç pazarı sürekli bir büyüme eğilimindedir. 2012’de 13 milyar Türk lirası
olan ilaç harcamamız 2017 yılında 25 milyar Türk lirası olmuştur. Toplam
tüketilen ilaç 2,2 milyar kutudur. 2018’de bu rakamın 30 milyar TL’yi bulması
beklenmektedir. 
İlaç
sektöründe AR-GE harcamaları 2012’de 92,1 milyar Türk lirasından 2015’te yüzde
154 artışla 234 milyon Türk lirasına ulaşmıştır. Bu çalışmalar ülkemiz adına
son derece yetersizdir, orta büyüklükteki bir yabancı firmanın AR-GE harcaması
kadardır. İthalata bağımlılığı azaltıp ilaç gibi stratejik bir ürünün yurt
içinde üretimini sağlamak, ayrıca, etkili bir ihraç ürünü hâline getirmek için
AR-GE faaliyetlerine ağırlık vermemiz şarttır. İthalle mal temini iktidarın
ruhunda her ne kadar varsa da bunu yapacağınıza çok emin olmamakla birlikte, ne
olursa olsun Türkiye, kendi ihtiyacı olan ilaçları üretmek zorundadır.
Bu
cümleden olarak, yapılacak etkili bir AR-GE çalışması aynı zamanda kendi
aşılarımızı da üretip onu da ihraç ürünü hâline getirmemizi sağlayabilir.
Genel
Kurulu saygıyla selamlarım. (İYİ PARTİ sıralarından alkışlar)
BAŞKAN
– Öneri üzerinde, Adalet ve Kalkınma Partisi Grubu adına Nevşehir Milletvekili
Mustafa Açıkgöz. 
Buyurun
Sayın Açıkgöz. (AK PARTİ sıralarından alkışlar)
AK
PARTİ GRUBU ADINI MUSTAFA AÇIKGÖZ (Nevşehir) – Sayın Başkan, değerli Divan, çok
kıymetli milletvekili arkadaşlarım; hepinizi saygıyla, muhabbetle selamlıyorum.
AK PARTİ Grubu adına söz almış bulunmaktayım. 
Değerli
milletvekilleri, ilaçta yerli ve millîleşmeyi önemsiyoruz. İlaçta dışa
bağımlılığı azaltmak için gece gündüz çalışarak, SGK adına da birçok ilacı geri
ödeme planına aldık. Sayın Cumhurbaşkanımız Recep Tayyip Erdoğan önderliğinde,
ilaç sektöründe yerlileşme ve millîleşme için çalışmalar devam etmektedir.
Nihai amaç, ilaçta, aşıda, kanda ve tıbbi cihazda yerli ve kendi kendine
yetebilen bir ülke olmaktır. Tabii, diğer bir hedefimiz de dünya pazarında
rekabet edebilen bir üretim yapısına kavuşmaktır. 2018’de kullanılan her 100
ilaçtan 82’si ülkemizde üretilmiştir. 
Tabii,
Türkiye’de kullanılan referans fiyatlandırma sistemiyle, referans ülkelerde -ki
bunlar, Fransa, İtalya, Portekiz, İspanya ve Yunanistan- ilgili ilacın fiyatına
bakılmakta ve en düşük olan fiyat, ülkemizde avro cinsinden depocuya satış fiyatı
olarak belirlenmektedir. İlaç fiyat kararı doğrultusunda bir önceki yılın
ortalama döviz kurunun yüzde 60’ı olarak hesaplanan dönemsel avro kuru değeri
yılda bir kez belirlenmektedir. Türk lirası cinsinden depocuya satış fiyatı,
ilgili ilacın avro cinsinden fiyatı ile dönemsel avro kuru değeri çarpılarak
bulunmaktadır. Bu düzenlemenin yılda bir defa yapılmasının amacı, kurdaki ani
değişikliklerin ilgili bütçe üzerindeki etkisini azaltmaktır. Bu şekilde,
ilaçta referans fiyatlandırması yapılarak belirlenen fiyatla piyasada
bulunamayacağını iddia eden firma tarafından belirlenen ilaçlar için de fiyat
artışı talep edilebilir. Talep edilen bu fiyatların değerlendirilmesi; ilgili
paydaş bakanlıkların temsil edildiği ve Fiyat Değerlendirme Komisyonu tarafından
yapılır. Fiyat Değerlendirme Komisyonunun fiyat artışı yapma yetkisinde
herhangi bir sınırlandırma yoktur. Dolayısıyla aktif ilaç fiyat listesinde
14.359 tane ilacımız bulunmaktayken sadece 430 tane ilacın fiyatlandırılmasıyla
ilgili Fiyat Değerlendirme Komisyonuna başvurulmuştur. Hastalarımızın tedavisi
açısından elzem olduğunu düşündüğümüz tüm ürünler için gerekli olan
fiyatlandırma yapılmakta ve piyasada bulunması sağlanmaktadır. İlaç tedarikinin
kesintisiz sağlanması için tüm tedbirler alınmakta, eczacılarımızla,
depocularımızla, üreticilerimizle, sendikalarla sürekli istişareler
yapılmaktadır. Herhangi bir ilaç veya ilaç grubunun münferit olarak bulunmaması
bütün dünyada olduğu gibi bizde de oluşabilmektedir. Üretim yerinin
değişikliği, etkin madde veya yardımcı maddenin bulunmaması, üretim yerinin
değişmesi, kalite problemleri, mevsimsel veya dönemsel bazı ilaçların
kullanımının artması, -mesela gripte olduğu gibi- yurt dışından ithal edilen
ilaçlarda üretim yeri veya üretici değişimi, üretim yapılan ülkenin değişmesi,
ilaç ruhsatının el değiştirmesi gibi sıkıntılar bazen ilaç sıkıntısına sebep
olabilmektedir. 
Ülkemizde
ilaçtaki dışa bağımlılığı azaltmak, tedarik sıkıntısı yaşanan ürünlerin yerli
üretimini sağlamak amacıyla 2016 yılında yerelleşme projesine başlanmış olup
kutu düzeyinde yüzde 78 olan yerli üretim oranını yüzde 82’ye çıkardık; değer
bazında ise yüzde 42 olan oranımızı yüzde 49’a çıkardık. 
(Mikrofon
otomatik cihaz tarafından kapatıldı) 
BAŞKAN
- Tamamlayalım lütfen.
MUSTAFA
AÇIKGÖZ (Devamla) – Toparlıyorum Sayın Başkan.
Yerelleşme
ve millîleşme projesiyle 3,1 milyar TL değerinde ilaç için yerelleşme
çalışmalarımız başladı. 
Savunma
sanayisinde olduğu gibi ilaç sanayisinde de Allah’ın izniyle yakın bir zamanda
yerli ve millî bütün ilaçlarımıza kavuşacağız, bu sıkıntıları bertaraf
edeceğiz.
Biraz
önce konuşmalar da yapıldı, görüldü, piyasada terapötik, tam eş değeri olmayan
sadece 8 ilacın olduğu bugün bildirildi bize. 
Bu
stokçulukla ilgili de yapılan değerlendirmelerde bazen dengesiz dağılımla
ilgili zam beklentileri bunda etkili olmaktadır.
Hepinizi
saygıyla muhabbette selamlıyorum.
Teşekkür
ederim, sağ olun. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmemiştir. 
Alınan
karar gereğince denetim konularını görüşmüyor ve gündemin “Kanun Teklifleri ile
Komisyonlardan Gelen Diğer İşler” kısmına geçiyoruz.
1’inci
sırada yer alan, İstanbul Milletvekili Nevzat Şatıroğlu ve 6 Milletvekilinin
Maden Kanunu ile Bazı Kanunlarda ve Kanun Hükmünde Kararnamede Değişiklik
Yapılmasına Dair Kanun Teklifi ve Sanayi, Ticaret, Enerji, Tabii Kaynaklar,
Bilgi ve Teknoloji Komisyonu Raporu’nun görüşmelerine kaldığımız yerden devam
ediyoruz.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Nevzat Şatıroğlu ve 6
Milletvekilinin Maden Kanunu ile Bazı Kanunlarda ve Kanun Hükmünde Kararnamede
Değişiklik Yapılmasına Dair Kanun Teklifi (2/1410) ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporu (S. Sayısı: 41) (x)
BAŞKAN
– Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 41
sıra sayılı Kanun Teklifi’nin ikinci bölümü üzerinde görüşmeler tamamlanmıştı. 
Şimdi
ikinci bölümde yer alan maddeleri, varsa o madde üzerinde önerge işlemlerini
yaptıktan sonra ayrı ayrı oylarınıza sunacağım. 
Şimdi
26’ncı maddeyi oylarınıza sunuyorum: Kabul edenler... Kabul etmeyenler...
26’ncı madde kabul edilmiştir. 
27’nci
maddeyi oylarınıza sunuyorum: Kabul edenler... Kabul etmeyenler... 27’nci madde
kabul edilmiştir. 
28’inci
madde üzerinde bir önerge var, önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 2/1410 esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 28’inci maddesinin
aşağıdaki şekilde değiştirilmesini arz ve teklif ederim. 
“Dökme
gelen eşyada yüzde üçü aşmayacak şekilde eşya cinsi itibarıyla ilgili Bakanlık
kararı ile belirlenecek oranlardaki eksiklik ve fazlalıklar için takibat
yapılmaz. Doğal gaz ürünlerinde boru hatları ile taşınarak ithal edilenler
hariç bu oran % 6’yı aşmayacak şekilde uygulanır.” 
 Yavuz
Ağıralioğlu Fahrettin Yokuş Ayhan Altıntaş
 İstanbul Konya Ankara
 Feridun
Bahşi İmam Hüseyin Filiz
 Antalya Gaziantep
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Katılamıyoruz Sayın Başkanım. 
BAŞKAN
– Önerge üzerinde Gaziantep Milletvekili İmam Hüseyin Filiz...
Buyurun
Sayın Filiz. (İYİ PARTİ sıralarından alkışlar) 
İMAM
HÜSEYİN FİLİZ (Gaziantep) – Sayın Başkan, değerli milletvekilleri; 41 sıra
sayılı Maden Kanunu ile Bazı Kanunlarda ve Kanun Hükmünde Kararnamede
Değişiklik Yapılmasına Dair Kanun Teklifi’nin 28’inci maddesi üzerinde İYİ
PARTİ grubumuzun vermiş olduğu önerge üzerinde söz almış bulunuyorum. Genel
kurulu saygıyla selamlarım. 
Bu
maddede BOTAŞ’ın uzun dönemde sıvılaştırılmış doğal gaz alım satım anlaşmaları
kapsamında LNG’nin kimyasal özelliği gereği gemilere yüklenen ve gemilerden
boşaltılan miktarlar arasında oluşan kayıpların Gümrük Kanunu’nun 237’nci
maddesinde belirtilen yüzde 4’lük orandan fazla olması nedeniyle bu oranın
fiilî duruma uygun hâle getirilerek yüzde 6’ya çıkarıldığı belirtilmektedir.
Buna diyecek bir sözüm yoktur. 
Değerli
milletvekilleri, yeni bir torba yasayla karşı karşıyayız. Birbirinden çok
farklı alanlarda kanun tasarıları aynı torbanın içine konulmakta ve yeterli
incelemelere tabi tutulmadan yasalaşmaktadır. Görüyorum ki muhalefetin ne
önerdiğinin önemi yok. Ayrıca, oylamaların haricinde maddeler konuşulurken
milletvekili sıraları da âdeta boş. Yine, yasalar hazırlanırken merak ediyorum,
sivil toplum örgütlerinin, meslek odalarının, üniversitelerin ilgili
bölümlerinin, birimlerinin görüşleri alınıyor mu? Ne kadar istişare edilirse
kanunlar da o kadar pürüzsüz olur ve bu kanun da, Maden Kanunu’nda olduğu gibi,
14’üncü defa değişikliğe uğramaz. İlk defada doğru yapmanın yolu konunun bütün
yönleriyle çalışılmasına, uzman görüşlerinin ve ayrıca da muhataplarının
görüşlerinin alınmasına bağlıdır. Üniversitelerle iş birliği de önemlidir ve
gereklidir. 
Gelelim
konumuza. Türkiye doğal gaz konusunda yüzde 99 oranında dışa bağlı bir ülkedir
ve büyük ölçüde elektrik üretiminde kullanılmaktadır. Bu yıl ocak ayında
hidrolikten üretilen elektriğin payı yüzde 30 seviyelerindedir. Rüzgârın,
güneşin, jeotermal kaynakların, atıkların elektrik üretimindeki payı toplamın
yüzde 15’i civarındadır. İthal kömürün elektrik üretimindeki payı yüzde 19,7,
yerli kömürün payı ise yüzde 15,5 civarındadır. Bu tablo gösteriyor ki yerli
üretimi artırmak zorundayız. Bunun için yenilenebilir enerji kaynaklarını ve
yerli kömürü daha verimli kullanmak zorundayız. Ancak işlenen madde ister ithal
fosil ister ithal doğal gaz olsun isterse de yerli fosil ya da yenilenebilir
kaynak olsun, elektrik enerjisine çevirmek bir teknoloji işidir. Maalesef
teknolojileri de büyük ölçüde dışarıdan alıyoruz. Ham maddede olduğu gibi,
teknolojide de dışa bağımlıyız. Kömürümüz var, rüzgâr var, güneş var ama
bunları elektriğe çevirecek teknoloji yabancı. Her alanda millî politika
geliştirmek durumundayız, madende de böyle. Ham maddeyi çıkarmak yeterli değil,
yarı mamul ya da mamul madde hâline getirmek şarttır. Bilim ve teknolojide
sıçrama yapamazsak dışarıya bağımlı olmaya devam ederiz. Bana göre asıl beka
sorunu budur. 
Değerli
milletvekilleri, üniversitelerimizi inceledim, 16 üniversitede maden
mühendisliği bölümü var. ODTÜ, İTÜ, Hacettepe Üniversiteleri hariç,
diğerlerinde kontenjan dolmamış ve taban puanları oldukça düşük. Her yıl
yaklaşık 1.200 civarında öğrenci giriyor maden mühendisliği bölümlerine, Maden
Mühendisleri Odasına kayıtlı 17.740 civarında da maden mühendisi var. 8 üniversitede
petrol ve doğal gaz mühendisliği bölümleri var, 4 üniversitede kontenjanlar
dolmamış. Bu bölümler istihdam probleminden dolayı cazibesini kaybetmiş
demektir. 
Burada
söylemek istediğim şey şudur: Mühendislik fakültelerinde lisans eğitimleri
mesleğe yönelik olarak yeniden gözden geçirilmeli, yüksek lisans ve doktora
eğitimleri uygulama ağırlıklı ve teknoloji geliştirmeye yönelik olmalıdır. 
Değerli
milletvekilleri, enerji de israf edilmemeli. Unutulmamalıdır ki fosil kaynaklar
kullanıldığında atmosfere karbondioksit gazı vermekte, iklim dengesini
bozmaktadır. Ülkemizdeki madenlerin, yer altı ve yer üstü kaynaklarımızın
milletimizin tümünün olduğu unutulmamalı, düzenlemeler buna göre yapılmalı,
yabancı şirketlere peşkeş çekilmemelidir. Bu da bir beka sorunudur. Bu konuda
vicdanımız hakem olmalıdır. İYİ PARTİ olarak bu konudaki hassasiyetimizi bir
defa daha vurgulamak istiyorum. 
Hepinizin
bildiği gibi, geçtiğimiz yıllarda maden kazaları oldu. 
(Mikrofon
otomatik cihaz tarafından kapatıldı) 
İMAM
HÜSEYİN FİLİZ (Devamla) – Başkan, bitiriyorum. 
BAŞKAN
– Tamamlayın lütfen. 
İMAM
HÜSEYİN FİLİZ (Devamla) - Bu kazaların sebebi maden işletmecilerinin işçi
sağlığı ve iş güvenliğiyle ilgili tedbirleri almamasıdır. Bu konu çok önemlidir
ve gerekli standartları sağlamamış olanlara müsaade edilmemeli, cezai
yaptırımlar uygulanmalıdır. Bu vesileyle, maden kazalarında hayatlarını
kaybeden tüm madencilerimize Allah’tan rahmet, yakınlarına da tekrar sabırlar
diliyorum.
Ayrıca,
dün vefat eden ülkü devi Ozan Arif’e rahmet, yakınlarına sabırlar diliyor,
Genel Kurulu saygılarımla selamlıyorum.
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
28’inci
maddeyi oylarınıza sunuyorum: Kabul edenler… Kabul etmeyenler… 28’inci madde
kabul edilmiştir. 
29’uncu
maddeyi oylarınıza sunuyorum: Kabul edenler… Kabul etmeyenler… 29’uncu madde
kabul edilmiştir. 
30’uncu
maddeyi oylarınıza sunuyorum: Kabul edenler… Kabul etmeyenler… 30’uncu madde
kabul edilmiştir. 
31’inci
madde üzerinde bir önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamelerde Değişiklik Yapılmasını Öngören Kanun Teklifi’nin 31’inci maddesinin
teklif metninden çıkarılmasını arz ve teklif ederiz.
 Kazım Arslan Müzeyyen
Şevkin Tahsin Tarhan
 Denizli Adana Kocaeli
 Ahmet Vehbi Bakırlıoğlu Tacettin Bayır Ahmet
Akın
 Manisa İzmir Balıkesir
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak üzere Denizli Milletvekili Kazım Arslan.
Buyurun
Sayın Arslan. (CHP sıralarından alkışlar)
KAZIM
ARSLAN (Denizli) – Sayın Başkan, değerli milletvekilleri; 41 sıra sayılı Maden
Kanunu ile Bazı Kanunlarda ve Kanun Hükmünde Kararnamelerde Değişiklik
Yapılmasına Dair Teklif’in 31’inci maddesindeki önergemiz üzerine, hatta bu
maddenin çıkarılması üzerine söz aldım. Hepinizi sevgiyle saygıyla
selamlıyorum. 
Değerli
milletvekilleri, enerji sektörü aslında çok rahat değil, krizin eşiğinde. Tam
bu noktada, maliyet indirimlerini beklerken burada cezaları ve maliyetleri
katlayan bir görüşmeyi yapıyoruz. Bu nedenle, teklifin genelini
değerlendirdiğimizde madencilik sektörünün sorunlarına cevap verebilecek
nitelikte olmayan ve çözüm getirmeyecek olan bir düzenleme olduğunu belirtmek
istiyorum.
Dün
de açıkça uyardık, Maden Kanunu’nda son derece hatalı, maliyetli ve yeni
kazalara yol açacak birçok maddeye maalesef Mecliste onay verdiniz ve buradan
geçirdiniz. Soma’dan, Ermenek’ten hiç ders almadan, 2014’te kurulmuş Meclis
araştırması komisyonu raporunu da dikkate almadan birçok madde buradan
geçirilmiş oldu. 
Bu
kanun teklifi 31’inci maddeyle geçerse yıllık maliyeti 43 milyon dolar olan bir
zararı ortaya çıkarabileceğini görmenizi özellikle istiyorum. Bu düzenlemeyle
petrol üreticilerine büyük zarar verileceğini de yine söylüyorum. Onun için,
uyarıyoruz, ısrar ediyoruz, gelin bu hatadan geri dönün, bu 31’inci maddeyi
tekliften çıkararak akaryakıt istasyonu, akaryakıt üreticilerine zarar vermeden
bu düzenlemeyi yapın diyorum. Teklif sahibi milletvekillerine ve bakanlığa bu
maddenin TÜPRAŞ rafinerisine, Batman’a, Anadolu’daki petrolcülere, nakliye
sektörüne, asfalt işiyle uğraşan şirket ve kurumlara katkısının olmadığını ve
daha çok zarar vereceğini belirtmek istiyorum, yeni rafineri açılması yerine,
mevcut rafinerilerin de kapanmasına sebebiyet vereceğini de söylüyorum.
Sizlerin
maliyet hesabı yapmadan, önümüze net rakam koymadan âdeta sipariş üzerine
getirdiğiniz bu teklif üzerine gerçekten sektör kalem kalem hesabını yapmış, bu
zararın nereden kaynaklandığını ve niçin böyle bir düzenlemeye ihtiyaç olduğunu
da belirtmiş olmasına rağmen, bunlar maalesef hiç dikkate alınmamıştır. Bakın,
TÜPRAŞ Genel Müdürü “Bu madde geçerse Batman Rafinerisi’ni kapatabiliriz.”
diyor ama siz bunu hiç dikkate almıyorsunuz. Yani yeni yatırımlar mı
yaptıracağız, yeni iş alanları mı açacağız, rafinerilerin çalışmasını mı
sağlayacağız yoksa bu düzenlemeyle rafinerilerin kapanmasına sebep olacak bir
düzenlemeyi mi gerçekleştireceğiz? Kesinlikle bunu görmenizi istirham ediyorum.
Türkiye
ithalat bağımlılığı karşısında yerli üretim diyen, AR-GE yapan, yüksek
teknoloji yatırımı yapan tüm güçlerini bir bir kaybediyor, siz de buna seyirci
kalıyorsunuz hatta sebebiyet veriyorsunuz. Batmanlılar sizin telefonlarınızı
kilitliyor ama “Yok öyle bir kapanma.” demek suretiyle bunu seyrediyorsunuz ve
yine önem vermiyorsunuz, bu düzenlemeyle yine bu kapanmaya sebebiyet
verebileceğinizi de maalesef görmezden geliyorsunuz.
Değerli
milletvekilleri, hesap açık ve net. Bu 31’inci maddedeki ham petrol hesaplama
modeli değişirse sebze, meyveden sonra petrol için de kuyruklar başlayacağını
sizlere söylemek istiyorum. Sektördeki hatalı özelleştirmelerden sonra o
rafineriler kepenk indirir, üretim yapamaz duruma düştüğü zaman Türkiye’nin
daha çok dışa petrol yönünden bağımlı kalacağını da yine söylemek istiyorum.
Suudi Arap Heavy ham petrolünün ilk indirim uygulamasından direkt emsal
alınmasının yıllık maliyeti TÜPRAŞ’a göre 21 milyon dolar iken teklif
sahiplerinin bu konuda somut bir maliyet analizini de ortaya koymadan bu
teklifi yaptıklarını da söylemek istiyorum. Ayrıca TÜPRAŞ herhangi bir taşıma
maliyetine katlanılmamasına rağmen bu teklifle navlun maliyetinin tamamının
rafinerilere yansıtılması sonucunda 22 milyon dolarlık ek ilave maliyetin
oluşacağını raporlamış, sizlere söylemiş, yine sizler de bunu dikkate
almadınız. 
Değerli
milletvekilleri, 31’inci maddedeki teklif tam anlamıyla rafinerileri bitirme
hamlesine dönecektir.
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
KAZIM
ARSLAN (Devamla) – Evet, tamamlıyorum Sayın Başkan, teşekkür ederim.
“Krizde
petrole yatırım yapmayın, sizi bitirmeye karar verdik.” düzenlemesi şeklinde
buraya gelmiştir. Teklif yerli ham petrolü hesaplarken kullandığımız Mısır Ras
Gharib petrolü yerine daha yüksek fiyatlı Suudi Arap Heavy petrolünün
kullanılmasını öneriyor ama o kalite farkını yansıtacak bazı fiyat farkı
indirimini maalesef hesaba katmıyor. 
Değerli
milletvekilleri, gerçekten bu düzenlemenin bize faydası olmadığını ve 31’inci
maddenin mutlaka bu tekliften çıkartılmasını talep ediyoruz. Çünkü eğer yeni
yatırımların yapılmasını istiyorsak, işsizliğe hayır diyorsak, yerli ham
petrolün piyasada işlenmesini istiyorsak, Anadolu’daki petrol bayilerinin
yatırımcısının sesini dinlemek istiyorsak kesinlikle bu 31’inci maddenin
tekliften çıkartılmasını ve buna göre oylanmasını talep ediyoruz ve bu konuda
da destek istiyoruz.
Hepinize
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
31’inci
maddeyi oylarınıza sunuyorum: Kabul edenler... Kabul etmeyenler... 31’inci
madde kabul edilmiştir.
32’nci
madde üzerinde bir önerge vardır, okutuyorum ve işleme alıyorum: 
Türkiye Büyük Millet Meclisi
Başkanlığına
Görüşülmekte olan 41 sıra sayılı Kanun Teklifi’nin
32’nci maddesinin tekliften çıkarılmasını arz ve teklif ederiz.
 Şevin
Coşkun Murat Çepni Rıdvan Turan
 Muş İzmir Mersin
 Mehmet
Ruştu Tiryaki Erol Katırcıoğlu
 Batman İstanbul
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak üzere İstanbul Milletvekili Erol Katırcıoğlu. 
Buyurun
Sayın Katırcıoğlu. (HDP sıralarından alkışlar) 
EROL
KATIRCIOĞLU (İstanbul) – Sayın Başkan, değerli milletvekilleri; 32’nci madde
üzerinde konuşmak üzere geldim.
32’nci
madde esas itibarıyla cezalarla ilgili bir madde. Yani anlaşmalara uymayan kişi
ve kurumlara yönelik olmak üzere nasıl cezalar uygulanması gerektiğiyle ilgili
bir madde. Maddenin kendisi aslında çok önemli değil bence ama 31’nci madde
özellikle –demin Kazım Bey’in konuştuğu madde- çok daha önemli ve doğrusunu
isterseniz birkaç cümleyle neden bu maddenin önemli olduğunu size anlatmak
isterim.
Değerli
arkadaşlar, eğer bir sektöre ilişkin olmak üzere bir kamusal düzenleme yapmaya
kalkarsanız o piyasadaki aktörlerin de bu kamusal düzenlemeyle ilgili olarak
öncesinde veya sonrasında bir manipülasyon yapma isteği oluşur. Yani siz
herhangi bir uygulamayı herhangi bir sektöre uygulamaya karar verdiğinizde o
piyasadaki yapı yani o piyasadaki firmaların sayıları, büyüklükleri,
nitelikleri sizin yapmak istediğiniz uygulamayla ilgili olarak bir tepki verir
ve sizin uygulamanızı kendi çıkarlarına olmak üzere manipüle etmeye çalışır. 
Şimdi,
bu anlamıyla baktığımızda doğrusunu isterseniz özellikle 31’inci maddede, demin
Kazım Bey’in de üzerinden geçtiği gibi, ham petrolün fiyatlama sistemiyle
ilgili olarak bir değişiklik önergesi var. Yani bir kamusal düzenleme söz
konusu ve o kamusal düzenleme esas itibarıyla şöyle bir şey: “Mısır bazlı bir
fiyatlama yerine Suudi Arabistan bazlı Arap Heavy denilen fiyatlamayı alalım.”
diyorlar. Bunun gerekçesi nedir diye baktığımızda diyorlar ki: “Aksi takdirde
yerli petrol üreticileri maliyet dezavantajı yaşıyorlar, özellikle TÜPRAŞ’ın
Batman Rafinerisi’yle ilgili olarak negatif bir fiyat düzenlemesi olarak etki
yapıyor. Dolayısıyla bunu biz değiştirelim.” diyorlar. “Niçin değiştirelim?”
“Yerli üreticilerin de yararlanması için, yerli üreticilerin o fiyat
dezavantajından kurtulmaları için ve dolayısıyla teşvik edilmeleri için bunu
yapalım.” diyor kanun. Fakat arkadaşlar, şimdi şöyle bir şey var: Eğer biz
Suudi Arabistan bazlı fiyatlamaya geçersek Türkiye’nin en büyük ve tek
diyebilirim, tek değilse bile en büyük TÜPRAŞ rafinerisinin yöneticileri “Bu
fiyatlama değişimi varil başına 2,42 dolar ek maliyet yapacak, dolayısıyla da
biz yıllık 40 milyon dolar zarara uğrayacağız ve Batman Rafinerisi’ni kapatmak
zorunda kalacağız.” diyorlar.
Arkadaşlar,
tutanaklara bakarsınız, TÜPRAŞ Genel Müdürü Komisyonla paylaşmış bu görüşü ve
“Bu işten vazgeçin çünkü ülkenin en büyük petrol rafine eden kurumunun iflasına
sebep olacaksınız.” diye uyarıda bulunuyor.
Şimdi,
o zaman şöyle bir durum ortaya çıkıyor: Demek ki kamusal bir müdahale veya bir
öneri sektörde bazılarının işine yani -kanunda ifade edildiği gibi- yerli
üreticilerin lehine -tırnak içinde söylüyorum bunu- ama TÜPRAŞ’ın aleyhine bir
sonuç üretecek. 
Ben
şunu merak ettim: “Peki, bu yerli üreticiler kimler acaba?” diye baktım.
Arkadaşlar, yerli üreticiler 15 tane şirket sayılıyor ve 15’i de yabancı
ortaklık. Yani bu nasıl buraya kadar gelmiş, bu kanun maddesi buraya nasıl
gelmiş; anlamış değilim ben şahsen. Yani “Yerli üreticileri teşvik edelim.”
diyorsunuz bir yandan ama yerli üreticilerin yerli olmadığı belli, öte yandan
hakiki yerli olan -bir bakıma yerli diyebilirim çünkü yüzde 51 Koç’a ait
biliyorsunuz- TÜPRAŞ Rafinerisi’ni zor durumda bırakacak olan bir düzenlemeyi
burada gündeme getirmiş oluyoruz.
Arkadaşlar,
bu, kabul edilebilir bir şey değil. Eğer böyle bir mantıkla bu kanun çıkarsa
TÜPRAŞ’ın ve Batman Rafinerisi’nin gerçekten kapanma ihtimali var. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
EROL
KATIRCIOĞLU (Devamla) - Ve ben size söyleyeyim: Batman Rafinerisi’nde 500 işçi
çalışıyor bildiğim kadarıyla, dolayısıyla da 500 işçi işsiz kalmak durumunda
kalacaktır diye düşünüyorum. Dolayısıyla da arkadaşlar, niyetimiz ne olabilir;
bilmiyorum. 
Bu
kanunu buraya getiren arkadaşlar, Komisyon üyeleri… Benim anladığım kadarıyla,
Komisyonda zaten bu taraflar yeteri kadar konuşmamış -ben komisyon üyesi
değilim ama tutanaklardan anladığım kadarıyla- gerçekten STK’ların görüşleri
yeteri kadar alınmamış ve bu kanun buraya kadar gelmiş. 
İlk
cümleme dönecek olursam şunu söylemek istiyorum: Her bir öneriniz, düzenleme
öneriniz o piyasadaki yapı tarafından manipüle edilir. Eğer sizin başka bir
amacınız varsa bilemem ama açıkça olan şey şudur: “Yerli üretici” cümlesi
altında yabancı birtakım ham petrol üreticilerine bir kapı açılıyor ve öte
yandan Koç Grubuna, işte yıllar önce alayla valayla satılmış olan TÜPRAŞ da
kapanmak noktasına gelebilir diye düşünüyorum.
Hepinize
saygılar sunuyorum. (HDP sıralarından alkışlar)
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Sayın Başkan, sayın milletvekili “Komisyon bu konuda bir
açıklama yapar mı?” dedi. İzin verirseniz yanlış anlamalara fırsat vermemek
için.
BAŞKAN-
Buyurun Sayın Başkan.
IV.- AÇIKLAMALAR (Devam)
26.- Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Başkanı Mustafa Elitaş’ın, İstanbul Milletvekili Erol
Katırcıoğlu’nun 41 sıra sayılı Kanun Teklifi’nin 32’nci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Değerli arkadaşlar, bu, Komisyonda tartışıldı; hem alt
komisyonda tartışıldı hem esas komisyonda alt komisyon raporu görüşülürken
tartışıldı. İlk görüşme sırasında TÜPRAŞ Genel Müdürü konuya açıklık getirdi,
arkasından biz esas komisyonda Türkiye Petrolleri Anonim Ortaklığının da bu
konuyla ilgili görüşlerini beyan ettik. Söylenen kelimeler… Az önce Kazım Bey
“40 milyon dolar” gibi bir şey ifade etti, siz “35 milyon dolar” diye bir rakam
ifade ettiniz. Bu işte kanun metninin değiştirilmesiyle birlikte ortaya
çıkabilecek rakam toplam 35 milyon 47 bin Türk Lirası, kanun değişikliğiyle.
Ras Gharib ile Arap Heavy arasındaki hesaplamadan kaynaklanan rakam 7 milyon
Türk lirası. Şimdi “Ras Gharib” dediğimiz de, 2015 yılından itibaren, 2016
yılından itibaren dünya petrol piyasasında alım satımı yapılmayan, bir müracaat
fiyatı oluşturmayan bir durum söz konusu. Nitekim TÜPRAŞ’la kurum arasındaki
yapılan bir görüşme neticesinde bir formül eskale edilmiş. Bu formül
çerçevesinde Ras Gharib referans fiyat olamadığından dolayı benzer bir formül
ortaya çıkarılmış. Denilmiş ki: Şu anda Arap Heavy’yle ilgili olan anlaşmadan -yani
bu petrol gravitesiyle ilgili, petrol niteliğiyle ilgili ortaya çıkan bir
durum- toplam 7 milyon varil Batman Rafinerisi’nde üretilen durum söz konusu.
Ama Türkiye’de üretilen toplam petrol 18 milyon varil. Bunun 7 milyon varillik
kısmı Batman bölgesinde, Ras Gharib niteliklerinde, yani daha ağır, “asfalt”
dediğimiz ürünün elde edildiği bir durum söz konusu. Aslında siz 31’inci
maddeyle ilgili konuştunuz, önergeniz 32’nci maddeyle ilgili kısımdı, ilk
kısımda da cezalara girdiniz. Yani burada ifade edildiği gibi, sadece Ras
Gharib’ten dolayı ortaya çıkan maliyet farkı 7 milyon Türk lirası. Türkiye’deki
toplam maliyetin 35 milyon 47 bin lira olduğunu ifade ediyorum, dolar değil, 35
milyon 47 bin lira. Bu, Türkiye’de petrol aramasını teşvik edebilecek, bundan
sonra ortaya çıkacak durumlarda ürünün daha evsafıyla, daha yüksek nitelikte
alınmasını sağlayabilecek, petrol aramasını teşvik amaçlı korunmuş bir
düzenlemedir. 
32’nci
maddedeki cezalarla ilgili kısma gelince, bunu da Komisyonda çok enine boyuna
tartıştık. Biliyorsunuz -sizin Ahmet Bey burada yok, Komisyon üyesi
arkadaşımız- Anayasa Mahkemesi Kanun’un 20’nci maddesini kısmi olarak iptal
etti. O da şöyleydi: 1 milyon liralık maktu bir fiyat vardı, her türlü
cezalarla ilgili, eksikliklerle ilgili 1 milyon liralık yaptırım maktu olarak
vardı. Anayasa Mahkemesi dedi ki: “Maktu olmaz çünkü unsurlar farklı.” Biz de
bununla ilgili, değerli arkadaşlarımızla ve paydaşlarla yaptığımız toplantıda,
cezalar ile suçların orantılı olmasıyla ilgili bir düzenleme gerçekleştirdik.
Bu konuda da 32’nci madde üzerinde olağanüstü derecede bir itirazın olmadığının
altını çizmek istiyorum. 
Teşekkür
ediyorum. 
BAŞKAN
– Teşekkür ederim. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6
Milletvekilinin Maden Kanunu ile Bazı Kanunlarda ve Kanun Hükmünde Kararnamede
Değişiklik Yapılmasına Dair Kanun Teklifi (2/1410) ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporu (S. Sayısı: 41) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
32’nci
maddeyi oylarınıza sunuyorum: Kabul edenler… Kabul etmeyenler… 32’nci madde
kabul edilmiştir. 
33’üncü
madde üzerinde Komisyonun redaksiyon talebi var. 
Buyurun.

SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, 33’üncü maddede bir redaksiyon talebimiz var. 
Hükmün
uygulanmasında tereddütlere yol açmaması amacıyla 33’üncü maddeyle değiştirilen
5015 sayılı Kanun’un 20’nci maddesinin ikinci fıkrası (b) bendinde yer alan
“Düzeltme imkânı olmayan” ibaresinden sonra gelmekte olan “ve” ibaresinin
yerine virgül işaretinin kullanılması suretiyle redaksiyona tabi tutulması
gerekmektedir. 
Arz
ediyorum. 
BAŞKAN
– Teşekkür ederim. 
Komisyonun
redaksiyon talebiyle birlikte 33’üncü maddeyi oylarınıza sunuyorum: Kabul
edenler… Kabul etmeyenler… 33’üncü madde kabul edilmiştir; Başkanlığımızca
redaksiyon işlemi gerçekleştirilecektir. 
Madde
34’e bağlı geçici madde 6 üzerinde bir önerge vardır, okutup işleme alıyorum. 
Türkiye Büyük Millet Meclisi Başkanlığına 
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 34’üncü maddesiyle
5015 sayılı Kanun’a eklenen geçici 6’ncı maddeye aşağıdaki fıkranın eklenmesini
arz ve teklif ederiz. 
 Mehmet
Muş Özlem Zengin Mehmet Doğan Kubat
 İstanbul 
Tokat İstanbul
 Mihrimah
Belma Satır Abdullah Güler Sermin Balık
 İstanbul İstanbul Elâzığ
 Emine
Sare Aydın Yılmaz Yaşar Kırkpınar  Necip Nasır
 İstanbul İzmir İzmir
"Bu
maddenin yürürlüğe girdiği tarih itibarıyla Kurul kararına bağlanmış ancak
tahsilatı tamamlanmamış olan idari para cezaları, işlenen fiil için bu Kanun’la
birlikte daha düşük bir idari para cezası uygulanmasının öngörülmesi hâlinde,
ilgili vergi dairesince 19’uncu maddenin ilgili bentlerinde belirlenmiş olan
asgari maktu hadden tahsil edilir. Kısmen veya tamamen tahsil edilen idari para
cezaları iade edilmez.”
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ SEMRA
KAPLAN KIVIRCIK (Manisa) – Takdire bırakıyoruz Başkanım. 
BAŞKAN
– Gerekçeyi okutuyorum.
Gerekçe:

Bu
önergeyle 5015 sayılı Kanun’un 19’uncu maddesinde belirlenen idari para
cezalarının yükümlüler açısından net satış hasılatı dikkate alınmaksızın asgari
maktu hadden tahsilini sağlamak suretiyle lehte olan hükümlerinin uygulanmasına
imkân veren bir intibak düzenlemesi yapılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda madde 34’e bağlı geçici madde 6’yı oylarınıza
sunuyorum: Kabul edenler... Kabul etmeyenler... Kabul edilmiştir. 
Madde
34’e bağlı geçici madde 7 üzerinde bir önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 41 sıra sayılı Kanun Teklifi’nin çerçeve 34’üncü maddesinde yer alan 5015
sayılı Kanun’a eklenen geçici 7’nci maddenin aşağıdaki şekilde değiştirilmesini
arz ve teklif ederiz.
 Mehmet Muş Özlem
Zengin Mehmet Doğan Kubat
 İstanbul  Tokat İstanbul
 Abdullah Güler Mihrimah Belma
Satır Arife Polat Düzgün
 İstanbul İstanbul Ankara
 Necip Nasır  Yaşar
Kırkpınar
 İzmir İzmir
"GEÇİCİ
MADDE 7- 20 nci maddenin ikinci fıkrasının (c) bendi, 11/4/2013 tarihinden önce
kira sözleşmesi veya benzeri şekilde kullanım hakkı devredilmiş ve devralan
adına lisanslandırılmış tesislerde, bu lisans süresince 5607 sayılı Kanunda
belirtilen kaçakçılık fiillerinin işlenmesi durumunda, belirtilen tarihten önce
kullanım hakkını devreden ayni hak sahiplerinin, söz konusu fiillerden dolayı
şüpheli, sanık veya hükümlü olmaması kaydıyla ve bu maddenin yürürlük
tarihinden itibaren üç ay içinde Kuruma yeni lisans için başvurulması halinde,
söz konusu tesis için uygulanmaz. Varsa mevcut geçici durdurma hali ancak yeni
lisans verilmesi durumunda kaldırılır.”
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ SEMRA
KAPLAN KIVIRCIK (Manisa) – Takdire bırakıyoruz Başkanım.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Rafineri
haricinde herhangi bir tesiste kaçakçılık fiilinin işlendiğinin tespiti hâlinde
lisansa tabi tüm faaliyetler durdurulmakla birlikte, lisans sahibine verilen
idari para cezası ödenmeden lisansa konu tesis için başka bir kişiye de lisans
verilmemektedir. Bu durum, özellikle akaryakıt istasyonu sahibi olup,
istasyonunun işletmeciliğini başka bir kişiye vermiş olan mülk sahiplerinin,
kiracılarının kaçakçılığa konu eylemi sonrasında söz konusu idari para cezası
ödenmeden istasyonlarının çalışamaz hâlde kalmasına sebebiyet vermektedir. Bu
durumda bulunan mülk sahiplerinin, kendilerinden kaynaklı olmayan kaçakçılık
eyleminden ötürü mağduriyet yaşadıkları bilinmektedir. Söz konusu
mağduriyetlerin giderilmesi amacıyla kaçak akaryakıtla mücadele ile ilgili
maddenin kanununa eklendiği tarih olan 11/4/2013 tarihinden önce kira sözleşmesi
veya benzeri şekilde kullanım hakkı devredilerek lisanslandırılmış tesislerde
kaçakçılık fiiline mal sahibinin karışmadığı hâllerde, tesise ilişkin
kısıtlamaların kaldırılması öngörülmektedir. Böylelikle kaçakçılık fiillerine
ilişkin yürütülen adli ve idari süreçlerde herhangi bir aksama oluşturmaksızın,
söz konusu tesislerin tekrar lisanslandırılarak petrol piyasası faaliyetlerine
dâhil edilmesi ve ekonomiye kazandırılması ve mal sahiplerinin kendilerinden
kaynaklanmayan durum yüzünden oluşan mağduriyetlerinin giderilmesi
amaçlanmaktadır.
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda madde 34’e bağlı geçici madde 7’yi oylarınıza
sunuyorum: Kabul edenler... Kabul etmeyenler... Kabul edilmiştir. 
Diğer
maddeye geçmeden önce Adana milletvekillerimizin söz talepleri var 60’a göre,
onları karşılayacağım.
Sayın
Koncuk...
IV.- AÇIKLAMALAR (Devam)
27.- Adana Milletvekili İsmail Koncuk’un, Adana ilinde
inşa edilen arkeoloji müzesinde iskele çökmesi sonucu meydana gelen iş
kazasında hayatını kaybeden işçiye Allah’tan rahmet, yaralılara şifa dilediğine
ilişkin açıklaması
İSMAİL
KONCUK (Adana) – Sayın Başkan, değerli milletvekilleri; Adana’da restorasyonu
yapılan müze kompleksi içerisinde tarım müzesinin duvarının çökmesi sonucu 1
işçimiz hayatını kaybetmiş, 5 işçi yaralanmış. Bu konulara tabii, iş sağlığı ve
iş güvenliği konularına daha titizlikle yaklaşmamız gerektiğini bu olaylar bize
bir kere daha hatırlatıyor. Ben hayatını kaybeden işçimize Allah’tan rahmet
diliyorum, yaralılara da acil şifalar niyaz ediyorum.
Sağ
olun.
BAŞKAN
– Sayın Şevkin...
28.- Adana Milletvekili Müzeyyen Şevkin’in, Adana
ilinde inşa edilen arkeoloji müzesinde iskele çökmesi sonucu meydana gelen iş kazasında
hayatını kaybeden işçiye Allah’tan rahmet, yaralılara şifa dilediğine ilişkin
açıklaması
MÜZEYYEN
ŞEVKİN (Adana) – Adana Yeni Arkeoloji Müzesi ikinci etap inşaatında iskele
çökmesi sonucu 1 işçinin öldüğüne, 5 işçinin yaralandığına dair bilgiler aldık.
Ölen işçimize Allah’tan rahmet, ailesine ve yakınlarına başsağlığı, yaralı
işçilerimize acil şifalar diliyoruz.
500
bin inşaat işçisi işsiz durumda. İnşaat işçileri ya işsiz kalıyor ya da yeterli
güvenlik önlemleri alınmadığı için iş cinayetlerine kurban gidiyor. En çok iş
cinayeti inşaat işçilerinde yaşanmakta. Açlıktan ölmek ile iş cinayetlerinde
ölmek arasında kalmakta bu işçilerimiz. Artık bu iş cinayetlerinin bir son
bulması, kamu binalarında özellikle bu iş cinayetlerinin son bulması konusunda
yetkilileri göreve davet ediyorum.
Tekrar
Allah’tan rahmet ve şifa diliyorum.
BAŞKAN
– Sayın Enginyurt…
29.- Ordu Milletvekili Cemal Enginyurt’un, Adana ilinde
inşa edilen arkeoloji müzesinde iskele çökmesi sonucu meydana gelen iş
kazasında hayatını kaybeden işçiye Allah’tan rahmet, yaralılara şifa dilediğine
ilişkin açıklaması
CEMAL
ENGİNYURT (Ordu) – Sayın Başkan, Adana Milletvekilimiz Sibel Hanım’ın babası
yoğun bakımda olduğu için Mecliste değil. Sayın Muharrem Varlı da Adana’ya
hareket etmişlerdi. Dolayısıyla, biz de 1 vatandaşımızın, işçimizin hayatını
kaybettiği; 5 işçimizin yaralandığı bu kaza münasebetiyle bütün Adana’da
yaşayan Adanalılar adına, Türkiye Büyük Millet Meclisindeki Milliyetçi Hareket
Partisi milletvekilleri olarak işçimize Cenab-ı Allah’tan rahmet diliyoruz,
yaralılara acil şifalar temenni ediyoruz. 
BAŞKAN
– Sayın Dağlı…
30.- Adana Milletvekili Tamer Dağlı’nın, Adana ilinde
inşa edilen arkeoloji müzesinde iskele çökmesi sonucu meydana gelen iş
kazasında hayatını kaybeden işçiye Allah’tan rahmet, yaralılara şifa dilediğine
ilişkin açıklaması
TAMER
DAĞLI (Adana) – Teşekkür ediyorum Sayın Başkanım. 
Bugün
Adana’mızda yeni yapılmakta olan Arkeoloji Müzesi’nin inşaatında iskelenin
çökmesi nedeniyle 5 işçi kardeşimiz iskelenin altında kalmıştı. Vali Bey’den
son aldığım bilgiye göre, bu arkadaşlarımızdan birini kaybettik, Allah mekânını
cennet etsin. Diğer 4 yaralı arkadaşımızdan 1 tanesi belinde kırık olması
nedeniyle şu an ameliyatta, doktorlar sıkıntı olmayacağı kanaatindeler
inşallah. Kalan 3 arkadaşımızın da durumları iyi. Ben yaralı arkadaşlarıma da
acil şifalar diliyorum.
Aynı
zamanda, Milliyetçi Hareket Partisi Adana Milletvekili Sibel Ersoy
arkadaşımızın babasına da acil şifalar diliyor, geçmiş olsun diyorum. 
BAŞKAN
– Teşekkür ederim. 
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mustafa
Şentop’un, Adana ilinde iş kazasında hayatını kaybeden işçiye Allah’tan rahmet,
Adana Milletvekili Ayşe Sibel Ersoy’un babasına şifa dilediğine ilişkin
konuşması
BAŞKAN
- Değerli arkadaşlar, biz de Adana’daki iş kazasında hayatını kaybeden
vatandaşımıza Allah’tan rahmet diliyoruz, yakınlarına sabırlar diliyoruz,
yaralı kardeşlerimize de acil şifalar diliyoruz. 
Yine,
milletvekilimiz Sibel Hanım’ın babası için de acil şifalar diliyoruz. 
Birleşime
on dakika ara veriyorum. 
Kapanma Saati: 17.06
ÜÇÜNCÜ OTURUM
Açılma Saati: 17.26
BAŞKAN: Başkan Vekili Mustafa ŞENTOP
KÂTİP
ÜYELER: Burcu KÖKSAL (Afyonkarahisar), Bayram ÖZÇELİK (Burdur)
-----0-----
BAŞKAN
- Türkiye Büyük Millet Meclisinin 53'üncü Birleşiminin Üçüncü Oturumunu
açıyorum.
41
sıra sayılı Kanun Teklifi’nin görüşmelerine devam ediyoruz. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6
Milletvekilinin Maden Kanunu ile Bazı Kanunlarda ve Kanun Hükmünde Kararnamede
Değişiklik Yapılmasına Dair Kanun Teklifi (2/1410) ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporu (S. Sayısı: 41) (Devam)
BAŞKAN
– Komisyon yerinde. 
35’inci
madde üzerinde iki önerge vardır. Önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 41 sıra sayılı Kanun Teklifi’nin (2/1410) 35’inci maddesiyle düzenlenen
5307 sayılı Kanun’un 16’ncı maddesinin birinci fıkrasının (a) bendinde yer alan
"birmilyonyüzbin" ibaresinin "beşyüzbin",
"beşmilyonbeşyüzbin" ibaresinin "onmilyon" şeklinde
değiştirilmesini ve aynı bendin (3) numaralı alt bendinin metinden
çıkarılmasını, (b) bendinde yer alan "beşyüzellibin" ibaresinin
"ikiyüzellibin" şeklinde değiştirilmesini ve aynı bende aşağıdaki alt
bendin eklenmesini; (c) bendinde yer alan "yüzonbin" ibaresinin
"yüzbin", "beşyüzellibin" ibaresinin "beşyüzbin"
şeklinde değiştirilmesini; (ç) bendinde yer alan "yüzyirmibeşbin"
ibaresinin "yüzbin", "ikiyüzellibin" ibaresinin
"beşyüzbin” şeklinde değiştirilmesini arz ve teklif ederiz.
 Mehmet
Muş  Özlem Zengin  Mehmet Doğan Kubat
 İstanbul Tokat İstanbul
 Mihrimah
Belma Satır Abdullah Güler Necip Nasır
 İstanbul İstanbul
 İzmir 
 Fehmi
Alpay Özalan  Yaşar Kırkpınar Bahar Ayvazoğlu 
 İzmir
 İzmir  Trabzon 
 Cemal
Bekle Bekir Kuvvet Erim
 İzmir Aydın
“4)
10 uncu madde gereği Kurum tarafından yapılan uygulamaların dolaylı veya
dolayısız olarak engellenmesi veya engellemeye teşebbüs edilmesi.”
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Takdire bırakıyoruz Sayın Başkanım.
BAŞKAN
– Gerekçeyi okutuyorum: 
Gerekçe:

Bu
önergeyle, LPG piyasasının petrol piyasasından ekonomik olarak daha küçük bir
piyasa olması nedeniyle, adalet ve hakkaniyet ilkeleri gereğince ceza
tutarlarının alt sınırlarının indirilmesi, idari para cezalarının caydırıcı
olma özelliğinin korunarak daha küçük hacimde faaliyet gösteren piyasa
oyuncularının da ekonomik sürdürülebilirliklerinin göz önünde bulundurulması
suretiyle yaptırım düzeyinin belirlenmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 35’inci maddesinin
birinci fıkrasında yer alan “değiştirilmiştir” ibaresinin “yeniden
düzenlenmiştir” ibaresiyle değiştirilmesini arz ve teklif ederiz. 
 Yavuz
Ağıralioğlu Fahrettin Yokuş Ayhan Altıntaş
 İstanbul Konya Ankara
 Feridun
Bahşi Ümit Dikbayır
 Antalya  Sakarya
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Katılamıyoruz Sayın Başkanım. 
BAŞKAN
– Önerge hakkında konuşmak üzere Sakarya Milletvekili Ümit Dikbayır. 
Buyurun
Sayın Dikbayır. (İYİ PARTİ sıralarından alkışlar) 
ÜMİT
DİKBAYIR (Sakarya) - Sayın Başkan, değerli milletvekilleri; görüşmekte
olduğumuz Maden Kanunu’yla ilgili teklifin 35’inci maddesi üzerinde grubum
adına söz almış bulunmaktayım. Genel Kurulu saygıyla selamlıyorum. 
Bizim
bu maddeyle ilgili görüşümüz, cezaların artırılması, kaçakçılığın önüne
geçilmesidir. Ancak ben şunu da söylemek istiyorum: Seçim sathına girince
maalesef yine “zillet” “illet” “şer ittifakı” “beka sorunu” gibi söylemler
ortaya çıkmaya başladı. Şimdi, bizim kıblemiz bir, bayrağımız bir; liderlere
sesleniyorum buradan, lütfen böyle kelimeleri bizim aramıza sokmayın. Doğu
Türkistanlı Müslüman soydaşlarımız işkence görürken, tecavüze uğrarken, onlara sessiz
kalmaya ne diyeceğiz o zaman? Türk Silahlı Kuvvetlerine, ordumuza zırhlı araç,
silah yapan bir fabrikanın Katar’a ve Katar ordusuna devredilmesine sessiz
kalmaya ne diyeceğiz o zaman?
Süleyman
Şah Türbesi’ni üç beş çapulcu için vatan toprağımızdan kaçırmaya ne diyeceğiz?
Hükûmete sesleniyorum: Götürün o türbeyi, ait olduğu yere koyun 
Vatani
görevini yapan 20 yaşındaki evlatlarımıza kurşun sıkan YPG’yi tam da 29 Ekim
günü topraklarımızdan davul zurnayla geçirmeye, onlara yemek ısmarlamaya ne
diyeceğiz?
Diyarbakır
meydanında bebek katili alçak teröristbaşının mektubunu okutmaya ne diyeceğiz?
Oslo,
Habur, Dolmabahçe kepazeliğine ne diyeceğiz?
Barzani’nin
paçavralarının Ankara Esenboğa, İstanbul Atatürk Havalimanlarına asılmasına sessiz
kalmaya ne diyeceğiz?
Alçak
FETO terör örgütü onurlu Türk subaylarımıza “Ergenekon” “Balyoz” “Kafes” gibi
manidar isimlerle kumpas kurarken “Türk Silahlı Kuvvetleri bağırsaklarını
temizliyor. Nasıl paketledik.” diyenlere cevap vermemeye ne diyeceğiz? 
Türkiye
Cumhuriyeti devletinin kurucusu Gazi Mustafa Kemal Atatürk’e her gün
ahlaksızca, terbiyesizce, edepsizce hakaret eden zata cevap vermemeye, haddini
bildirmemeye ne diyeceğiz?
Bizim
evlatlarımız Suriye topraklarında şehit olurken ülkesindeki savaştan kaçan
kazık gibi adamların plajlarımızda nargile tüttürmesine, Taksim Meydanı’nda
tepinmesine ne diyeceğiz? 
Değerli
milletvekilleri, beka meselesine gelince, bu ülkenin herhangi bir ilini ya da
ilçesini İYİ PARTİ’li, Milliyetçi Hareket Partili, Cumhuriyet Halk Partili bir
arkadaşımız yönettiği zaman beka sorunu bunun neresinde? Teröriste silah mı
verecek, teröriste bomba mı verecek? Ayrıca, bu arkadaşlar zaten teröristse
gereğini yapın, niye dışarıda tutuyorsunuz? Bu arkadaşlara da hakaret
ediyorsunuz.
1974
Kıbrıs Barış Harekâtı’nı -Allah nur içinde yatırsın- Sayın Necmettin Erbakan ve
Bülent Ecevit’in gerçekleştirdiğini sizlere hatırlatıyorum. Eğer ülkemizde bir
beka sorunu olursa, inanın, en sağı ve en solu bir araya gelir, devletimiz için
gereğini yaparız.
Değerli
milletvekilleri, son olarak şunu söylemek istiyorum: Bizler çok zengin kültüre
sahip bir devletin bireyleriyiz. Bakın kaç çeşit yemek kültürümüz var, kaç
çeşit giysi kültürümüz var, kaç çeşit halk oyunumuz var. Bizler Türk’ü, Kürt’ü,
Laz’ı, Abaza’sı, Çerkez’i, Arnavut’u hep birlikte bir arada yaşıyoruz. Bizim
kıblemiz bir, bayrağımız bir. Tekraren söylüyorum: “Zillet” “illet” gibi ağza
alınmayacak kelimeleri bizim aramıza sokmayın. Farklı düşünüyorsanız Çanakkale
Şehitliği’ndeki mezar taşlarını okuyun, bakın orada kimler şehadete ermiş.
Genel
Kurulu saygıyla selamlıyorum. 
Çok
teşekkür ederim. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Kabul
edilen önceki önerge doğrultusunda 35’inci maddeyi oylarınıza sunuyorum: Kabul
edenler… Kabul etmeyenler… 35’inci madde kabul edilmiştir.
V.- BAŞKANLIĞIN GENEL KURULA SUNUŞLARI (Devam)
B) Çeşitli İşler
1.- Başkanlıkça, Genel Kurulu ziyaret eden Almanya
Sosyal Demokrat Partisi Bremen Eyalet Meclisi Üyesi Mustafa Güngör ile Mehmet
Sırrı Acar’a “Hoş geldiniz.” denilmesi
BAŞKAN
– Değerli arkadaşlar, Almanya Sosyal Demokrat Partisi Bremen eyaleti
milletvekilleri Sayın Mustafa Güngör ve Sayın Mehmet Sırrı Acar Genel Kurulumuzu
ziyaret ediyorlar, kendilerine “Hoş geldiniz.” diyorum. (Alkışlar)
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6
Milletvekilinin Maden Kanunu ile Bazı Kanunlarda ve Kanun Hükmünde Kararnamede
Değişiklik Yapılmasına Dair Kanun Teklifi (2/1410) ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporu (S. Sayısı: 41) (Devam)
BAŞKAN
– 36’ncı madde üzerinde iki önerge vardır, aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 36’ncı maddesinin
teklif metninden çıkarılmasını arz ve teklif ederiz.
 Kazım
Arslan Ahmet Vehbi Bakırlıoğlu Müzeyyen Şevkin
 Denizli Manisa Adana
 Tahsin
Tarhan Ahmet Akın Tacettin Bayır
 Kocaeli Balıkesir İzmir
 Mürsel
Alban
 Muğla
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak üzere Muğla Milletvekili Mürsel Alban.
Buyurun
Sayın Alban. (CHP sıralarından alkışlar) 
MÜRSEL
ALBAN (Muğla) – Sayın Başkan, değerli milletvekilleri; Genel Kurulu saygıyla
selamlıyorum.
AKP
iktidarı -on yedi yıldır- yer altı zenginliklerini rahat rahat sömürmek için
yeni bir maden yasası daha getirdi. Getirdiğiniz bu yasayla, Türkiye’nin can
damarları nasıl kurutulur, iliği nasıl sömürülür, bizlere bir kez daha
göstermiş oldunuz. 
Bu
kanun teklifini hazırlayanlara ve destek olanlara soruyorum: Siz, meslek
odalarının, sendikaların, üniversitelerin ve sektörde çalışanların görüşünü
aldınız mı? Almadınız çünkü kapalı kapılar ardında, yandaşlarınızın özel
talepleri doğrultusunda bu kanunu hazırladınız. İktidara geldiğiniz günden
beri, maden sektörünü yabancı sermayenin sömürüsüne sonuna kadar açtınız. Büyük
öneme sahip yer altı kaynaklarımızı hızla özelleştirdiniz. Özelleştirme
politikalarınızdan yer üstündeki fabrikalar ve yer altındaki millî
kaynaklarımız da nasibini aldı.
Hazırlanan
bu yasayla madencilik sektöründe sömürünün önünü açtınız. Çıkardığınız
yasalarla yabancı şirketler de yer altı servetlerimizi yağmalamak için
Türkiye'ye akın ettiler. Binlerce yıllık geçmişiyle birçok medeniyete beşiklik
etmiş tarihî şehirlerimizi altın avcılarına yağmalattınız. Madencilik
sektöründe yaptığınız her düzenleme, iş cinayetlerinin ve maden kazalarının
katlanarak artmasına sebep olmuştur. Başta kömür olmak üzere tüm maden
ocaklarında insan yaşamını hiçe saydınız, işçi sağlığı ve iş güvenliğini,
madencilikte iş kazalarını gayriciddi bakışla kaderin eline bıraktınız. Bunlar
kaza değil, cinayettir. Uyarılarımızı ciddiye alacak araştırma ve
soruşturmalardan hep kaçtınız. Maden kazalarındaki artış ve kazaların
nedenleri, sermayeye göre çıkardığınız düzenlemelerden kaynaklanmaktadır. Maden
ocaklarında sözde değil özde denetimler yapılmalıdır. Kimi zaman, ölçümü
yapılmayan karbonmonoksit oranı, kimi zaman, bakımı yapılmayan cephe asansörü,
bazen kapatılmayan inşaat çukuru, bazen de çadırdaki elektrik kaçağı
işçilerimizin canını alıyor. Oysa ölümlerin asıl nedeni, madenleri yandaşa
peşkeş çekmenizdir. 
Bu
maden cinayetlerinde her yıl yüzlerce emekçi yaşamını kaybediyor, yüzlercesi de
sakat kalıyor. Her yıl yüzlerce emekçinin alın terine gözyaşı ve kan karışıyor.
Sizin bu madencilik politikanız yüzünden, üretimi değil, başta Soma, Ermenek,
Şırnak olmak üzere maden cinayetlerini konuştuk. İşçi Sağlığı ve İş Güvenliği
Meclisinin hazırladığı 2018 Yılı İş Cinayetleri Raporu’na göre 2018 yılında en
az 1.923 işçi yaşamını yitirmiştir. Bu işçilerin 66’sı madencilik iş kolunda
çalışmaktadır. Madenleri peşkeş çektiğiniz yandaşların, iş adamlarının isimlerini
eminim ki ezbere bilirsiniz ama bu ölen 66 maden işçisinin 1 tanesi aklınızda
mı? 
Başta
işletme sahipleri olmak üzere, göz göre göre yaşanan bu katliamlardaki tüm
sorumlular derhâl ve etkili bir biçimde cezalandırılmalıdır. Kaçak ve
denetimsiz tüm maden işletmeleri derhâl kapatılmalıdır. Ruhsatlı olarak üretim
yapılan ocakların işçi sağlığı ve iş güvenliği tedbirleri en üst düzeye
çıkarılmalıdır. Özelleştirmeler iptal edilmeli, madencilik sektörü başta olmak
üzere taşeronluk ve redevans ile her türlü güvencesiz çalışma uygulamalarına
son verilmelidir. İş cinayetleri, sendika örgütlenmelerinin olmadığı,
taşeronların üstlendiği iş yerlerinde meydana gelmektedir. Bu gerçek ortadayken
taşeron sisteminin devam ettirilmesi ısrarınızı anlayamadık. Başta madencilik
sektörü olmak üzere, sendikal örgütlenmenin önündeki tüm engeller derhâl
kaldırılmalıdır. 
Madencilik
sorunlarının yanında şimdi de güncel bir konuya değinmek istiyorum. Malum, şu
anda domates, biber, patlıcan kuyruk dönemi başladı. Barış Manço’nun şarkısını
yıllar sonra tekrar hatırlattınız. Fiyatları indirmek için Ankara’da,
İstanbul’da tanzim satış yerleri açtınız. Şimdi sizlere soruyorum: Vatandaşın
cebini yakan benzin, mazot, doğal gaz, elektrik, su fiyatlarını düşürmek için
tanzim satış noktaları açacak mısınız; çiftçinin gübresinin, ziraatçının
ilacının fiyatını düşürmek için tanzim satış yerleri açacak mısınız?
(Mikrofon
otomatik cihaz tarafından kapatıldı) 
BAŞKAN
– Buyurun. 
MÜRSEL
ALBAN (Devamla) – Eğer sermayesiz halkı düşünüyorsanız, bunlar için bir tanzim
satış noktası açın, görelim. Dökme suyla değirmen dönmez, bu devran böyle
sürmez. Bu kürsüden emekçilerin sözleriyle sizlere sesleniyorum: 
“‘Yürü.’
derler, ‘Yürü.’ derler, ‘Açlığa yürü.’ derler.
Kara
elmas tabut olmuş, ‘Gerekirse ölün.’ derler.
Günü
gelir, utanmadan, ağlaşana ‘Gülün.’ derler.
Yalanlara
artık sabrım yok.”
Boş
vaatlere karnımız tok.
Bu
kürsüde yaptığım her konuşmanın sonunda olduğu gibi, diyorum ki: Direnin
işçiler, direnin maden emekçileri, direnin köylüler, direnin gençler; güzel
günler göreceğiz, güneşli günler. Martın sonu bahar.
Genel
Kurula saygılar. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 36’ncı maddesinin
üçüncü fıkrasının (a) bendinin ikinci cümlesinde yer alan “altmış gün süre”
ibaresinin "doksan gün süre” ibaresiyle ve aynı bendin üçüncü cümlesinde
yer alan “altmış gün süre” ibaresinin “altı ay süre” ibaresiyle
değiştirilmesini arz ve teklif ederim.
 Fahrettin
Yokuş Ayhan Erel Feridun Bahşi
 Konya Aksaray Antalya
 Hasan
Subaşı Ümit Beyaz İsmail Koncuk
 Antalya İstanbul Adana
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım. 
BAŞKAN
– Önerge hakkında konuşmak üzere Adana Milletvekili İsmail Koncuk.
Buyurun
Sayın Koncuk. (İYİ PARTİ sıralarından alkışlar)
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum.
İYİ
PARTİ Grubu adına 41 sıra sayılı Kanun’un 36’ncı maddesiyle ilgili
görüşlerimizi ifade etmek üzere söz almış bulunmaktayım. 
36’ncı
madde bir idari düzenleme maddesi. Cezaların nasıl verileceğine dair
düzenlenmiş bir madde. Pek bir eksiklik yok. Cezalardaki üst sınırları yeniden
düzenliyor. 
Ama
güzel bir ifade var burada, diyor ki: “Cezayı vermeden önce bir ihtar verelim.”
Ne kadar güzel. Yani bu kanunla ilgili yani madencilikle ilgili, LPG’yle ilgili
konularda hata yapılması hâlinde, diyor ki: “Hata yapanı bir uyaralım, ihtar
edelim. Kardeşim, hatan var, şu konularda eksiklerini düzelt.” 
Peki,
FETÖ meselesinden açığa alınan, ihraç edilen insanlara bu ihtarı yapmayı, böyle
bir hukuki, aslında insani bir hakkı sunmayı neden düşünmediniz? Yüz binlerce
insanı, sayıları milyonları aşan anneyi, babayı, kardeşi töhmet altında
bıraktınız. Derdiniz gerçekten suçluyu bulmak olsaydı, hukuk ilkelerini yerle
yeksan etmeden bu adımları atardınız, atmadınız. Toptancı bir zihniyetle,
binlerce insanı suça bulaşıp bulaşmadığına bakmadan, hatta suça bulaşıp
bulaşmadığını incelemeden ya solcuyu da attınız, milliyetçi, ülkücü geçinen,
öyle bildiğimiz insanları da attınız. Yani bu karambol ortamında kimin başının
yandığını hiç umursamadınız ve hâlâ umursamıyorsunuz değerli milletvekilleri.
AK PARTİ, maalesef bu konuda bir insanlık ayıbı, bir insanlık suçu işliyor. Bu,
FETÖ’yü savunmak değil, FETÖ’nün Allah belasını versin. 
SELAMİ
ALTINOK (Erzurum) – Amin!
İSMAİL
KONCUK (Devamla) – Amin, bir problem yok. Sayın Müdürüm ben 2010 KPSS
hırsızlığını ortaya çıkaran adamım. Ben “Hırsızlık var.” diye bas bas
bağırırken belgesini koyana kadar, “Ya tertemiz sınav, bu Sendika Başkanı yalan
söylüyor.” diye AK PARTİ savunma yapıyordu, YÖK Başkanı Yusuf Ziya Özcan
“Sendika Başkanı yalan söylüyor.” diyordu; belgeyi koydum, iptal ettirdim
sınavı; iptal etmek zorunda kaldınız.
ÖZGÜR
ÖZEL (Manisa) - Sizi hedef gösterdi.
İSMAİL
KONCUK (Devamla) – FETÖ beni recmetti o zaman; Samanyolu televizyonu, Zaman
gazetesi aleyhimde haberler yaptı “İsmail Koncuk da şüpheliler arasında.” diye
haberler yaptı. Yani, bizim geçmişimiz de belli, herkesin geçmişi de belli ama
mesele o değil, kimseyi suçlamıyorum. (İYİ PARTİ ve CHP sıralarından alkışlar)
Kimseyi suçlamıyorum ama bugüne dönelim. 
Şimdi,
Sayın İsmet Yılmaz Bey Sivas’ta bir cümle kullandı. Sayın Bakanım gerçi burada
düzeltmeye çalıştı ama ne kadar düzeltti bilmiyorum. Yani “Adayımıza destek
vermek ruzumahşerde bir berat…” Yani, maksadı aşan bir cümleydi, ben İsmet
Yılmaz Bey’in böyle şeyler söyleyeceğini düşünmüyorum aslında.
YASİN
ÖZTÜRK (Denizli) – Yakında “hüsnüşehadet” der. 
İSMAİL
KONCUK (Devamla) – Fakat, şimdi, İsmet Yılmaz Bey’in bu sözünden hareketle bir
vatandaş gidip oy verse, üç beş yıl sonra da o adamın bir sürü arızası çıksa,
belediyeyi çalsa, efendim, şimdi, oy veren mi suçlu olur yoksa o adamı
desteklemenin mahşerde berat belgesi almak kadar önemli olduğunu söyleyen mi?
CEMAL
ENGİNYURT (Ordu) – Sen kıskanıyorsun bizim belgemizi, kıskanıyorsun.
İSMAİL
KONCUK (Devamla) – Efendim? 
CEMAL
ENGİNYURT (Ordu) – Biz de belge alacağız, sen kıskanıyorsun onun için. 
İSMAİL
KONCUK (Devamla) – Ben de oyumu vereceğim canım artık, Sivas’ta olsak
kurtarırdık Sayın Bakanım. 
CEMAL
ENGİNYURT (Ordu) – Haa, belgemizi kıskanıyorsun sen.
İSMAİL
KONCUK (Devamla) – Şimdi, burada, bakın gerçekten, vallahi saçmalıyoruz ya.
Türkiye Cumhuriyeti devletini dünyada da hukuk özürlü ülkeler listesine dâhil
ettik. Emin olun burada ben sizin yüreğinizden geçenleri fark ediyorum yani
sizler de bundan bizarsınız ama söylemeye cesaret edemiyorsunuz çünkü siyasi hayatınıza
mal olabilir.
(Mikrofon
otomatik cihaz tarafından kapatıldı) 
OYA
ERONAT (Diyarbakır) – Ya, bizim adımıza niye konuşuyor ya?
İSMAİL
KONCUK (Devamla) – Sayın Başkanım…
BAŞKAN
– Tamamlayalım lütfen. 
İSMAİL
KONCUK (Devamla) – Ama bakın mülakat yapılıyor, bine yakın kişi güvenlik
soruşturmasında problemli çıkmış ki onlara mülakatta 55 puan verildi, elendi;
öğretmenlik mülakat sınavından bahsediyorum. Bu çocuklar yanımıza geliyor,
diyorum ki: Siz ya FETÖ’cüsünüz, devlet tespit etmiş bunu, ondan 55 verilmiştir.
Çocuklar “Bizim FETÖ’yle de PKK’yla da ilgimiz alakamız yok.” diye yemin
ediyor. 
Şimdi,
bakın, ilgisi olabilir de, bu yalan da olabilir, ona bir şey demiyorum,
tespitler doğru da olabilir fakat ya, bir kişiye demez misiniz siz “Biz sizle
ilgili şöyle bir bulguya rastladık.” “FETÖ terör örgütü mensubu olduğunuzu
bulduk.” “PKK terör örgütüyle ilgili, iltisaklı olduğunuzu öğrendik.” diye. Bu
insanlara savunma hakki dahi vermeden bunları hayattan koparıyorsunuz ya,
hayattan. 
(Mikrofon
otomatik cihaz tarafından kapatıldı)
İSMAL
KONCUK (Devamla) – Sayın Başkanım, bir dakika daha istirham ediyorum. 
BAŞKAN
– Tamamlayalım lütfen. 
İSMAL
KONCUK (Devamla) – Şimdi, bu çocuğun dosyasına böyle bir cümle, bir yanlış
tespit girmişse yarın başka bir memuriyet sınavına başvurduğunda aynı durumla
karşı karşıya kalacak. Nasıl temizleyeceğiz? Savunma hakkı bir insan hakkıdır.
Dolayısıyla bu ihtar hakkını vermek doğru bir durumdur ama bunu da diğer
insanlar için –bunlar bizim vatandaşlarımız- vatandaşlarımız için de kullanmak
gerçekten insani bir duygudur diyorum. 
Saygılar
sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Komisyonun
bir redaksiyon talebi var. 
Buyurun
Sayın Başkan. 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkanım, teşekkür ediyorum. 
Biraz
önce 30’uncu maddede yapılan redaksiyonla aynı nitelikte olan hükmün
uygulanmasında tereddütlere yer açmaması amacıyla, 36’ncı maddeyle değiştirilen
5307 sayılı Kanun’un 17’nci maddesinin ikinci fıkrası (b) bendinde yer alan
“düzeltme imkânı olmayan” ibaresinden sonra gelmekte olan “ve” ibaresi yerine
virgül işaretinin konulması suretiyle redaksiyona tabi tutulması gerekmektedir.

Arz
ediyorum. 
BAŞKAN
– 36’ncı maddeyi redaksiyon talebiyle birlikte oylarınıza sunuyorum: Kabul
edenler… Kabul etmeyenler… Madde kabul edilmiştir. 
Redaksiyon
işlemi bilahare Başkanlığımızca yapılacaktır. 
37’nci
madde üzerinde üç önerge vardır, aykırılık sırasına göre işleme alacağım. 
Türkiye Büyük Millet Meclisi
Başkanlığına
Görüşülmekte olan 41 sıra sayılı Maden Kanunu ile Bazı
Kanunlarda ve Kanun Hükmünde Kararnamede Değişiklik Yapılmasına Dair Kanun
Teklifi’nin 37’nci maddesinin teklif metninden çıkarılmasını arz ve teklif
ederiz.
 Kazım
Arslan Ahmet Vehbi Bakırlıoğlu Tacettin Bayır 
 Denizli Manisa İzmir

 Müzeyyen
Şevkin Ahmet Akın Baha Ünlü
 Adana
 Balıkesir Osmaniye
 Tahsin
Tarhan 
 Kocaeli
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Katılamıyoruz Sayın Başkanım.
BAŞKAN
– Önerge hakkında konuşmak üzere Osmaniye Milletvekili Baha Ünlü.
Buyurun
Sayın Ünlü. (CHP sıralarından “Bravo” sesleri, alkışlar) 
BAHA
ÜNLÜ (Osmaniye) – Sayın Başkan, değerli milletvekilleri; 41 sıra sayılı Maden
Kanunu ile Bazı Kanunlarda ve Kanun Hükmünde Kararnamede Değişiklik Yapılmasına
Dair Kanun Teklifi’nin 37’nci maddesi üzerine Cumhuriyet Halk Partisi adına söz
almış bulunmaktayım. Hepinizi saygıyla selamlıyorum.
Gelişmiş
ülkelerin kalkınma süreçleri incelendiğinde madencilik sektörünün büyük rol
oynadığı görülmektedir. Gelişmiş ve gelişmekte olan ülkeler kalkınmalarını
maden zenginliklerine dayandırdıkları hâlde ülkemizde madencilik, bulunması
gereken yerde değildir. Mevcut yasal düzenlemeler ve çıkarılmak istenen yeni
kanunla da madencilik sektöründe bir atılım yapmak mümkün değildir.
Değerli
milletvekilleri, bu teklifte 27’nci maddede ölçü aletlerinin kullanımı
düzenlenmektedir. Elektrik Mühendisleri Odasına göre bu madde sonucu
milyonlarca sayaç bedelleri abonelerce karşılanmak üzere değiştirilmek zorunda
kalacaktır. Hâlihazırda süren veya sonuçlanmış olan sayaç değiştirme ve sayaç
bedellerine dair mahkeme kararları da boşa çıkacaktır. Dağıtım şirketlerinin
hiçbir bedel talep etmeden yapmaları gereken işlemin abonelerin üzerine
yıkılması ve bunun için doksan gün süre verilmesi de uygun değildir. Ön ödemeli
doğal gaz sayaçlarının bu karar gereği değiştirileceği de dikkatten
kaçmamalıdır. Ayrıca sayaçların yerlerinde ölçüm yapılarak doğruluk testi
yapabilecekken sağlam sayaçların sökülmesi, takılması, değiştirilmesi gibi
ekonomik külfet getirici yaklaşımlar ülke ekonomisine zarar verici nitelikte
israftır arkadaşlar. Sayaçların yerinde ölçümünün yapılması ve ölçüm sonucuna
göre değişimin yapılması hükmü getirilmelidir. Ölçümün aboneye yük getirmeyecek
şekilde yaptırılması da uygun olacaktır.
Değerli
milletvekilleri, bugün Kurulda görüşülen kanun teklifiyle ilgili olarak ne Soma
Komisyonu Raporu’ndan ne Sayıştay raporlarından ne de Cumhuriyet Halk Partisi
olarak 2018 yılında yayımladığımız seçim bildirgemizden faydalanılmıştır.
Sayıştayın 2017 yılına ait ilgili kurum raporuna göre maden sahalarında
redevans artışı kaçak usullü madenciliği büyütmekte, işçi sağlığı ve
güvenliğini daha riskli hâle getirmektedir. Soma Komisyon Raporu’nda da kamunun
işlettiği madenlerde redevans uygulamasının kaldırılması, sahaların parçalara
ayrılmaması ve havza madenciliğinin uygulanması gerektiği vurgulanmıştır. Oysa
bu teklifte redevans ön plana çıkmakta, maden sahaları daha fazla sahaya
parçalanmakta; rezerv kayıplarının ve iş kazalarının artacağı, üretimin
azalacağı bir ortamın temelleri atılmaktadır.
Teklifin
bazı maddelerini ve gerekçelerini anlamak mümkün değildir arkadaşlar. Örneğin
teklifin 4’üncü maddesiyle, Maden Kanunu’nun 1’inci maddesine “madenlerin“
ifadesinin ardından “milli menfaatlere uygun olarak” ibaresi eklenmiştir. Şimdi
sizlere sormak istiyorum arkadaşlar: Burada “Değişiklik sonrası, eski madenler
millî menfaatlere uygun olmayacak.” denmek mi istenmiştir?
Madencilik
faaliyetlerinin çevre politikalarına uygun, akılcı ve ekonomik kurallara göre
ve iş güvenliği, işçi sağlığı esasları çerçevesinde yürütülmesi, bilimsel ve
teknik bilginin kullanımıyla mümkündür. Bu durum, sektörde bilim ve teknolojiyi
kullanan teknik personel gerekliliğini ortaya çıkarmaktadır. Bu hususun kanun
teklifinde yer alması engellenmiştir. Buradan da anlaşılacağı gibi, Genel Kurula
getirilen kanun teklifinin yetkin olmayan, bilgi ve tecrübesi eksik kişiler
tarafından hazırlandığı ya da sermayeyi temsil eden belli örgütlerin
menfaatleri doğrultusunda hazırlandığı açıkça görülmektedir. 
Değerli
arkadaşlar, son on altı yılda Maden Kanunu 14 kez değişikliğe uğramıştır. Bu,
uygulanan devlet politikalarının ne kadar yanlış olduğunu ve iktidarın bu
konuda yetersiz ve bilgisiz olduğunu göstermektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Ünlü. 
BAHA
ÜNLÜ (Devamla) - Bu durum, millî değerlerimizin peşkeş çekilmesini, yandaş
firmaların maden alanındaki rant uğruna ekosistemi yok etmesini ölümle
sonuçlanan iş kazalarını, devlet kaynaklarının verimsiz kullanılmasını ve zarar
edilmesini ortaya çıkarmıştır. 
Teşekkürlerimle
sözlerime son veriyor ve yüce heyetinizi saygıyla selamlıyorum. (CHP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 37’nci maddesinin
(1)’inci fıkrasında yer alan “eklenmiştir” ibaresinin “ilave edilmiştir”
ibaresiyle değiştirilmesini arz ve teklif ederim. 
 Fahrettin
Yokuş Hasan Subaşı Ayhan Erel 
 Konya Antalya Aksaray
 Feridun
Bahşi Ümit Dikbayır Yasin Öztürk
 Antalya Sakarya Denizli
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Takdire bırakıyoruz Sayın Başkanım.
BAŞKAN
– Önerge hakkında konuşmak üzere Denizli Milletvekili Yasin Öztürk. 
Buyurun
Sayın Öztürk. (İYİ PARTİ sıralarından alkışlar)
YASİN
ÖZTÜRK (Denizli) – Sayın Başkan, kıymetli milletvekilleri; görüşülmekte olan
kanun teklifi üzerinde değerlendirmelerde bulunmak üzere İYİ PARTİ Grubu adına
söz almış bulunmaktayım. Önergeyle ilgili maddeyle ilgili değil 45’inci
maddeyle ilgili konuşmaya çalışacağım. 
Hava
kirliliğinin nedenleri arasında yer alan baca gazlarının filtresiz doğaya
salınmaları çevreyi olumsuz etkilemektedir. Termik santrallerde veya diğer katı
yakıtla çalışan santrallerde “uçucu kül” adı verilen kül partiküllerinin herhangi
bir tedbir alınmaması hâlinde çevreye zarar vereceği aşikârdır. Santrallerde
cebri çekmeyle kül partiküllerinin bacadan dışarıya atılmasını sağlayan
fanlardan önce mutlaka bir kül tutucu yerleştirilerek uçucu küllerin bacaya
gitmesini, dolayısıyla doğaya salınmasını engelleyen filtre sistemlerinin
çökeltmeyle yüzde 60, ıslak kül tutucularla yüzde 80, siklonlu kül tutucularla
yüzde 90, son teknoloji olan bugünkü teknoloji elektro filtrelerle ise yüzde
99’a yakın verimli olanları mevcuttur.
Termik
santrallerde çevre açısından önemli sorunlardan biri de katı atıklardır. Bu
küllere ek olarak atık su sisteminden çıkan suyu alınmış çamur ve baca gazı
arıtımdan çıkan alçı taşı da çimento katkısı olarak veya gübre yapımında
kullanılabilir. Temel amacı elektrik üretmek olan termik santraller ancak
gerekli çevre koruma tedbirleri alındığı ve ideal koşullarda işletildiği
takdirde doğaya zarar vermeden hizmet verebilirler.
Ülkemiz
doğal gaza neden geçmişti, hatırlayanınız var mı? Özellikle Ankara'da hava
kirliliğini unuttunuz mu? Katı yakıt yani kömür tüketiminden kaynaklı soba
bacalarından çıkan külleri unuttunuz mu? Bu kül partiküllerinin şehirler
üstünde oluşturduğu katmanı unuttunuz mu? Dolayısıyla birçok şehrimizde o günkü
hava kirliliğinden şimdi eser yok, en azından o günkü durumdan daha iyi bir
durumda. 
1
milyon 250 bin evi düşünün, bunların hepsinin sobalı olduğunu düşünün, bunların
kömür yakarak ısındığını düşünün. 1 milyon 250 bin evin yaktığı kömürü bir
günde yakması durumundadır bir termik santral. Bu tür santrallerde bacadan
çıkan, gözle görülmeyecek kadar ince partiküller rüzgârlarla kilometrelerce
alana yayılabilmekte ve oralarda atmosferde bunu teneffüs eden insanlar
üzerinde kansere yol açmaktadır. Küllerin karıştığı sular tarımı da perişan
etmektedir.
Kanun
teklifinin gerekçesine baktığımızda, çevre mevzuatının uyumuna yönelik
yatırımların gerçekleştirilebilmesi için üretime ara verme zarureti ortaya
çıktığından bahsedilmektedir. İlgili santrallerin emisyon sınır değerlerini
sağlayabilmeleri için yapacakları çevresel yatırımların enerji üretim dengesini
bozacağından bahsediyorsunuz. İyi de kardeşim, 30 Mart 2013 tarihli Resmî
Gazete’de yayımlanarak yürürlüğe giren 6446 sayılı Kanun’da yer alan
düzenlemeyle şirketlere beş yıl süre verilmişti ve 31 Aralık 2018’de biten bu
süreyi Bakanlar Kurulu kararıyla bir yıl daha uzatmıştık; bu düzenlemeyle iki
yıl daha uzatılıyor. Şimdi, size bir örnek vererek doğru yapılan işi de takdir
edeceğim: Kardemir’de 150 milyon dolarlık çevre yatırımı yapıldı. 11 tane baca,
son sistem elektrostatik filtreyle ne kadar sürede yapıldı biliyor musunuz?
Toplam bir yılda. Peki, üretim durdu mu? Hayır, mevcut bacanın yanına yeni baca
yapıldı, sadece son montajında baypas yapılarak üretim durmadan baca faaliyete
geçebildi. Demek ki istenince olabiliyor. Gerekçeniz, bahaneniz teknik olarak
boşta bir gerekçe. Altı yıl boyunca altı ayda bir planlama yaparak 10 termik
santralin hepsini son sistem baca sistemine geçirebilirdiniz ama
özelleştirdiğiniz şirketler bunu bir maliyet olarak gördüğü için bürokrasideki
güçlerini kullanarak bu işi uzatabildiği kadar uzatmaktan yana. Bu termik
santrallere verilen sürede, altı yıl boyunca hiç mi çevresel yatırım
yapmadınız? Size verilen sürede, beş yıl boyunca, hatta altı yıl boyunca hiçbir
şey yapmamışsın, amiyane tabirle, yumurta ağzına gelince şimdi iki yıl daha
süre istiyorsun. Deseniz ki: “Şu termik santrallerde biz şu çevresel yatırımı
tamamladık ama bir yandan enerji üretim dengesini bozmamak adına bunu yıllara
sâri olarak dağıttık ve verilen süre yetmedi.” Hiçbir planlamanız yok,
özelleştirilen santrallerde bu konuyla ilgili denetiminiz yok veya göz
yummuşsunuz. Şimdi, süre bittiğinde yine aynı gerekçelerle üretime ara
verilmesi zaruretiyle tekrar uzatılmayacağı ne malum. Yani başka bir deyişle,
sırf elektrik üreteceğiz diye çevreyi kirletmeye devam ediyoruz. 
Teklifin
45’inci maddesinde, 31 Aralık 2019 tarihine kadar verilen süre 31 Aralık 2021
tarihine ertelenmiştir. 31 Aralık 2019 yılı sonunda belirlenen sürenin
aşılamayacağına ve kesin olduğuna dair 2014 ve 2017 yıllarında iki ayrı Anayasa
Mahkemesi kararı vardır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
YASİN
ÖZTÜRK (Devamla) – 2014 tarihli Anayasa Mahkemesi kararında “Sağlıklı ve
dengeli bir çevrede yaşama hakkı uzun süreli olarak vazgeçilecek haklardan
değildir; insanın, toplumun ve çevrenin varlık, sağlık ve güvenliği göz önünde
bulundurulduğunda, termik santrallerin elektrik üretim faaliyetlerinde çevre
mevzuatına tabi olmaması kabul edilemez.” denilerek bu santrallerin çevre
mevzuatından bu kadar uzun süreyle muaf tutulmasının uygun olmadığı
vurgulanmıştır. Dolayısıyla bu düzenleme çevre mevzuatına aykırıdır.
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 41 sıra sayılı Maden Kanunu ile Bazı
Kanunlarda ve Kanun Hükmünde Kararnamede Değişiklik Yapılmasına Dair Kanun
Teklifi’nin 37’nci maddesiyle 5307 sayılı Kanun’a eklenen geçici 8’inci maddeye
aşağıdaki fıkranın eklenmesini arz ve teklif ederiz. 
 Mehmet
Muş Fehmi Alpay Özalan Özlem Zengin
 İstanbul İzmir Tokat
 Mehmet
Doğan Kubat Abdullah Güler Bahar Ayvazoğlu
 İstanbul İstanbul Trabzon
 Ahmet
Kılıç Bekir Kuvvet Erim Necip Nasır
 Bursa Aydın İzmir
 Mihrimah
Belma Satır
 İstanbul
"Bu
maddenin yürürlüğe girdiği tarih itibarıyla Kurul kararına bağlanmış ancak
tahsilatı tamamlanmamış olan idari para cezaları, işlenen fiil için bu Kanunla
birlikte daha düşük bir idari para cezası uygulanmasının öngörülmesi halinde,
ilgili vergi dairesince 16 ncı maddenin ilgili bentlerinde belirlenmiş olan
asgari maktu hadden tahsil edilir. Kısmen veya tamamen tahsil edilen idari para
cezaları iade edilmez.”
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Takdire bırakıyoruz Sayın Başkan.
BÜLENT
TURAN (Çanakkale) – Gerekçe…
BAŞKAN
– Gerekçeyi okutuyorum:
Gerekçe:

Bu
önergeyle 5307 sayılı Kanun’un 16’ncı maddesinde belirlenen idari para
cezalarının yükümlüler açısından net satış hasılatı dikkate alınmaksızın asgari
maktu hadden tahsilini sağlamak suretiyle lehte olan hükümlerinin uygulanmasına
imkân veren bir intibak düzenlemesi yapılmaktadır.
BAŞKAN
– Önergeyi kabul edenler... Kabul etmeyenler... Önerge kabul edilmiştir. 
Kabul
edilen önerge doğrultusunda 37’nci maddeyi oylarınıza sunuyorum: Kabul
edenler... Kabul etmeyenler... 37’nci madde kabul edilmiştir. 
38’inci
madde üzerinde iki önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan 41 sıra sayı numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 38’inci maddesinin
teklif metninden çıkarılmasını arz ve teklif ederiz.
 Kazım
Arslan Tacettin Bayır Tahsin Tarhan 
 Denizli İzmir Kocaeli
 Ahmet
Vehbi Bakırlıoğlu Müzeyyen Şevkin Ahmet Akın
 Manisa Adana Balıkesir
 Cengiz
Gökçel
 Mersin
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Katılamıyoruz Sayın Başkan.
BAŞKAN
– Önerge hakkında konuşmak üzere Mersin Milletvekili Cengiz Gökçel.
Buyurun
Sayın Gökçel. (CHP sıralarından alkışlar) 
CENGİZ
GÖKÇEL (Mersin) – Sayın Başkan, değerli milletvekilleri; AKP iktidara
geldiğinden beri Maden Kanunu 14 kere değiştirildi, 14 değişiklik de rant için
yapıldı. İşçilerin çalışma şartlarını iyileştirmek, ulusal servetimiz madenleri
verimli kullanmak için değil, uluslararası baronları beslemek, yandaşları
zenginleştirmek için yapıldı. Biz 15’incisini tartışıyoruz. Her değişiklikle
yeni çevre felaketlerine yol açıldı. Nerede bir orman varsa içinde habis bir
kanser gibi büyüyen maden ocağı görür olduk.
Sayın
Başkan, değerli milletvekilleri; Türkiye’miz için taşı toprağı altın derler ya
bereketli ülkemizin yer üstü madeni de tarımdır. Ancak ne şanssızız ki tarihin
en beceriksiz yönetimi iktidarda. İşçisini, çiftçisini, köylüsünü değil
yandaşını, uluslararası baronları düşünen, her meslek grubunu kendine düşman
edinmiş bir yönetim var. Zamanında çiftçiye “Ananı da al git.” diyenler
domates, biber, patlıcan ve soğanı düşman ilan ettiler. Tarımsal ürünlerin
fiyatı artıyormuş. Neymiş efendim: “Uluslararası komplo varmış.” Halkı
kandırmaya çalışmaktan vazgeçin. Sizin yönetiminizde bu ülkede açlıktan ölen
civcivleri gördük, fiyatı arttı diye marketlerde satılmayan patlıcan gördük.
Gıda enflasyonunu, tanzim satışları niye yapıyorsunuz, herkes bilsin. 170 halin
135’ini kapatmak istiyorsunuz. 35 tane halle kendi gıda ağınızı yaratıp
çiftçiyi de, tüketiciyi de kendi tekelinizde ezmek istiyorsunuz. Bütün bu
çıkardığınız tantana, gıda fiyatlarındaki artışın faturasını çiftçiye,
komisyoncuya, halciye, pazarcıya çıkarmak için. Kendi yandaşınızı tekel yapıp
çiftçiyi üretimden koparmak dışında bir amacınız yok. Bakın, diğer halleri
kapatıp Mersin’de bir tane hal kursanız olacağı söyleyeyim: Anamur’da muz,
çilek yetiştiren; Aydıncık’ta patlıcan, salatalık yetiştiren çiftçi ürününü
getirmek için dört saat yol tepecek. Ürünün maliyeti kadar nakliye parası
ödeyince fiyatlar daha da yükselecek. Anamur’daki pazarcı ürününü nereden
alacak? Mersin’den. 2 kere nakliye parası ödenecek ama fiyatlar ucuzlayacak
öyle mi? Tarımda en büyük maliyetlerden biri taşıma arkadaşlar, birbirimizi
kandırmayalım. Şimdi, fiyat artışlarından çiftçi, komisyoncu mu sorumlu, yoksa
beceriksiz AKP yönetimi mi? 
Girdi
maliyetlerine bakalım. 2017’de 72 lira elektrik faturası ödeyen çiftçi 2018
sonunda 126 lira öder oldu. 480 lira sulama parası ödeyen Erdemlili çiftçi
1.100 lira ödemek zorunda. Mazot, ilaç, gübre, naylon, hepsi aşırı pahalı.
Çiftçi her girdi için ayrı ayrı KDV, ÖTV ödedi, yetmedi; tarımsal destek diye
verdiğiniz üç kuruşa su faturasının, elektrik faturasının vadesi geldi diye
çiftçi daha görmeden el koydunuz. Arkadaşlar, elimizin altında devasa bir yapı
var, Tarım Kredi Kooperatifleri ama AKP yönetimi bu devasa yapıyı kâr amacıyla
çalışan bir işletme gibi kullanıyor. Kooperatif, gübre, ilaç, sera örtüsünü
kendi üretse, üyelerine kârsız verse hem girdi maliyetleri düşer hem piyasa
dengelenir. Şimdi seçimlere kadar tanzim satış yaparak fiyatları
baskılıyorsunuz, yine çiftçiyi mağdur ediyorsunuz. “AKP demek, kuyruk demek.”
dediğimiz için Mahir Ünal televizyona çıkmış “Onlar kendisine baksın.” diyor.
Biz kendimizi gayet iyi biliyoruz. Sayın Ünal, kendini bilmeyen sizsiniz.
Cumhuriyet Halk Partisi, haşhaş eken çiftçisine namert eli değmesin diye
Amerika’ya kafa tuttuğu için ambargo uygulandı; yine de geri adım atmadık,
çiftçimizi savunduk. Cumhuriyet Halk Partisi, Kıbrıs’ta soydaşlarımızın
katledilmesine göz yummadı, dünyayı karşısına alarak soydaşlarımıza özgürce
yaşayacakları bir ülke armağan etti. Cumhuriyet Halk Partisi uluslararası
baronlara ve yerli iş birlikçilere direndiği için ambargo yedi. Sizin Süleyman
Şah Türbesi’nde yaptığınız gibi kuyruğu iki bacağın arasına sıkıştırıp
kaçmadığımız için ambargo yedik. 
HABİBE
ÖÇAL (Kahramanmaraş) – Çok ayıp bir cümle, çok ayıp. 
BÜLENT
TURAN (Çanakkale) – Çok ayıp. 
Sayın
Başkan, böyle üslup mu olur ya? Temiz dile davet eder misiniz Sayın Başkan. 
CENGİZ
GÖKÇEL (Devamla) – Yine de yerli üreticiyi ezdirmedik. Yine de millet için
çalışmaktan geri durmadık. Atalarımızın kanıyla alınan, köylülerimizin teriyle
sulanan bir karış toprağımızı terk etmedik. Kendi çiftçimizin hakkı olan 94
milyar doları ithalat diye uluslararası baronlara yedirmedik. 
(Mikrofon
otomatik cihaz tarafından kapatıldı)
BÜLENT
TURAN (Çanakkale) – Üslup… İşte ondan oy alamıyorlar Sayın Başkan. 
BAŞKAN
– Tamamlayalım lütfen. 
Nezih
bir dille…
CENGİZ
GÖKÇEL (Devamla) – Mercimeği, nohudu, bezelyeyi kısaca Anadolu’nun geleneksel
protein deposunu, buğdayı, samanı ithal etmedik. Arpayı kendimiz üretmezsek
nasıl ucuza et üreteceğiz, nasıl ucuza süt üreteceğiz? 
Şimdi
kalkmış, kamu kaynaklarını savurganca harcıyorsunuz. Cumhuriyet Halk Partili
İzmir Büyükşehir Belediyesinin “Dar gelirli vatandaş ucuza yesin, çiftçi de piyasa
şartlarında ezilmesin.” diye kurduğu tanzim satışa döndünüz. “Devlet don, atlet
mi üretip satar; devlet manavlık, kasaplık mı yapar?” diye hem üreticiyi hem
tüketiciyi koruyan TANSAŞ’ı çıkarcı sermayeye peşkeş çektiniz. 2005’te
çıkardığınız yasayla belediyelerin tanzim satış kurmasını yasakladınız.
Enflasyonun da, kuyrukların da tek sebebi sizsiniz. Düzelmez böyle arkadaşlar,
düzelmez. Siz ve beceriksizliğiniz yönetimde olduğu sürece ne çiftçinin yüzü
gülecek ne tüketicinin. 
Üreten,
güçlü ve mutlu Türkiye’yi ancak “Martın sonu bahar.” diyenler kuracak. 
Hepinizi
saygıyla selamlıyorum. (CHP sıralarından alkışlar) 
ÖMER
FETHİ GÜRER (Niğde) – Hepsi doğru, hepsi doğru. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer
önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 38’inci maddesinin birinci
fıkrasında yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz. 
 Ayhan
Erel  Hasan Subaşı Ümit Beyaz
 Aksaray Antalya İstanbul
 Fahrettin
Yokuş Feridun Bahşi Aylin Cesur 
 Konya Antalya Isparta

BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Takdire bırakıyoruz Sayın Başkan.
BAŞKAN
– Önerge hakkında konuşmak üzere Konya Milletvekili Fahrettin Yokuş. 
Buyurun
Sayın Yokuş. (İYİ PARTİ sıralarından alkışlar) 
FAHRETTİN
YOKUŞ (Konya) - Sayın Başkan, değerli milletvekilleri; sizleri saygıyla
selamlıyorum.
Bugün,
uzman çavuşlarımızın sorunlarıyla ilgili birkaç şey söylemek istiyorum. Hepimiz
biliyoruz ki terörle mücadelede askerlerimizin hangi fedakârlıkları yaptığı ve
bunun için ne kadar ağır bedeller ödedikleri hepimizin malumu. Uzman
çavuşlarımız da askerî hizmetler içerisinde önemli görevler üstleniyorlar ancak
bu kadrodaki kardeşlerimiz maalesef subay ve astsubaylarımızın özlük
haklarından eşit şekilde faydalanamıyorlar. Bir kere, kadroları yok, kadro
istiyorlar, doğudaki görev sürelerinin biraz daha kısıtlandırılmasını
istiyorlar; uzman çavuşlarımız emeklilik yaş haddinin belirlenmesini
istiyorlar; uzman çavuşlarımız özlük haklarının verilmesini istiyorlar; rütbe,
yetki ve sorumluluklarının belirlenmesini istiyorlar; tazminatlardaki
adaletsizliklerin düzeltilmesini istiyorlar; orduevi ve kamplarda diğer subay,
astsubaylar gibi eşit hak istiyorlar; sağlık şartlarının, sağlık hizmetlerinin
subay ve astsubaylarla eşit olmasını istiyorlar; orduevleri ve kamplarda
eşitlik istiyorlar; lojmanlarda adalet istiyorlar; açıklayıcı görev yönetmeliği
talep ediyorlar; mobbing ve baskının üzerlerinden kalkmasını istiyorlar; “3600
ek göstergeyi biz de hak ediyoruz.” diyorlar; yine, astsubaylığa geçişte
yüzdelerin artırılmasını istiyorlar. Yani esas itibarıyla birliklerde ve üs
bölgelerindeki yaşam alanlarının -yemekhane, yatma yeri, garnizon- eşit
olmasını istiyorlar. 97 bin çalışanı, 100 bine yakın emeklisiyle beraber 200
bin kişilik uzman çavuş camiası özlük haklarının mesleki güvence, yaşanılabilir
statüye kavuşturulmasını istiyorlar. Aslında çok şey istemiyorlar, sadece
diyorlar ki: “Madem biz aynı ordunun şerefli mensuplarıyız; subay, astsubay ve
bizler ve yine korucularımız vatan için, bayrak için, bu ülkenin geleceği için
yirmi dört saat görevdeyiz, niye ayrıyız? Niye statülerimiz farklı? Niye
ücretlerimiz farklı? Neden bu ayrıcalık, ayrımcılık?” Adı “adalet” olan iktidarımıza
diyorlar ki: “Allah aşkına ya bize de bir adalet uğrasın ve bu adalet,
hakkaniyet olsun ve biz de mutlu olalım, siz de mutlu olun.” Aslında çok şey
istemiyorlar. Bu kürsüde pek çok milletvekili arkadaşım bu konuyu gündeme
getirdi. İnanıyoruz ki Adalet ve Kalkınma Partisi en kısa zamanda
astsubaylarımız başta olmak üzere astsubay emeklilerimiz, uzman çavuşlarımız,
subaylarımız, askeriyede çalışan sivil memurlarımız, korucularımız hepsini bir
görüp tespihin taneleri gibi vatan hizmeti gören bu insanları kucaklayacak,
sorunlarını çözmek için gayret sarf edecek, gerekli yasal düzenlemeleri buraya
getirecek, el birliğiyle bu yasal düzenlemeleri keyifle yapacağız, o günleri
bekliyoruz.
Değerli
milletvekilleri, sizlere ta Konya’nın Derebucak ilçesinden Osman Küçük’ten
selam getirdim. Osman Küçük gazi olmak isteyen bir gazi. 1991’de vurulmuş bir
asker, vücudunda kurşun taşıyan bir asker. Ama “Ben gazi değilim.” diyor. “Ben
devletimden bir şey istemiyorum, sadece vücudumdaki kurşunun hatırına bir
gazilik madalyası istiyorum.” diyor. Ne olur, bu madalyaları çok görmeyelim. 
Yine,
bütün öğretmen gaziler adına Aydemir Özkaya, Cemal Ünlü öğretmenlerimiz: “Biz
PKK terör örgütünün Diyarbakır’daki, Mardin’deki, Şırnak’taki saldırılarında kurşun
yedik, kurşun izlerimiz, kurşun deliklerimiz var. Kurşunlar vücudumuzda. Biz
bir şey istemiyoruz, sadece ve sadece devletimizden madalya istiyoruz, gazilik
madalyası. Başka bir hak, başka bir şey istemiyoruz.” diyorlar ve yine bu
konuda da hükûmetimizin hassas davranacağına inanıyorum. Hem millîyiz hem
yerliyiz ya, hadi bakalım, ne kadar millîyiz ne kadar yerliyiz, bunları da
gösterelim. 
(Mikrofon
otomatik cihaz tarafından kapatıldı)
FAHRETTİN
YOKUŞ (Devamla) – Bir dakika daha alabilir miyim?
BAŞKAN
– Tamamlayalım. 
FAHRETTİN
YOKUŞ (Devamla) – Değerli milletvekilleri, son olarak Nurettin Kılıçoğlu
TÜRK-İŞ’e bağlı TÜMTİS Sendikası Genel Yönetim Kurulu üyesi. Sendikal çalışma
yaparken arkadaşlarıyla birlikte maalesef terör örgütü üyesi muamelesi görerek
mahkûm edilmiştir. Onu mahkûm edenler de sonunda FETÖ’cü hâkim, savcılar olarak
ortaya çıkmış ve tutuklanmışlardır. Bu tip acı olaylar Türkiye’mizde oldukça
fazla. Bütün bunlara, yani mağdur insanlara yeniden yargılanma olayı
çıkarabilir miyiz? Yapmalıyız, bunun da bir hak olduğunu düşünmeliyiz. FETÖ’cü
yargıçların zulmettiği, haksız yere mahkûm ettiği belki yüzlerce vatandaşımız
var ve bunları düzeltelim istiyorum. 
Son
olarak da dilimizi düzeltelim diyorduk, maalesef hepimiz dilimizi iyice bozduk.
Biraz önce sizlere haksız yere bir ithamda bulunduğumu biliyorum. 
Bütün
AK PARTİ’liler FETÖ’cü değildir diyor, hepinize saygılar sunuyorum. (İYİ PARTİ
sıralarından alkışlar)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
38’inci maddeyi oylarınıza sunuyorum: Kabul edenler…
Kabul etmeyenler… 38’inci madde kabul edilmiştir. 
39’uncu madde üzerinde iki önerge vardır. Aykırılık
sırasına göre işleme alacağım. 
Türkiye Büyük Millet Meclisi
Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 39’uncu maddesiyle
eklenmesi öngörülen birinci fıkranın “Yenilenebilir enerji kaynaklarına dayalı
elektrik üretim lisansları için bu fıkranın yürürlüğe girdiği tarihten sonra
14/03/2003 tarihli ve 6446 sayılı Elektrik Piyasası Kanununun 7 nci maddesi
kapsamında 100 MW üzerindeki barajlı hidroelektrik santraller haricinde,
yapılacak kapasite artışı lisans tadili EPDK tarafından uygun görülenler söz
konusu kapasite artışı için YEK Destekleme Mekanizmasından yararlanır” şeklinde
değiştirilmesini arz ve teklif ederiz.
 Kazım
Arslan Tacettin Bayır Müzeyyen Şevkin
 Denizli İzmir Adana
 Ahmet
Vehbi Bakırlıoğlu Ahmet Akın Tahsin Tarhan
 Manisa Balıkesir Kocaeli

 Alpay
Antmen
 Mersin
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Katılamıyoruz Sayın Başkanım.
BAŞKAN
– Önerge hakkında konuşmak üzere Mersin Milletvekili Alpay Antmen... 
Buyurun
Sayın Antmen. (CHP ve İYİ PARTİ sıralarından alkışlar)
ALPAY
ANTMEN (Mersin) – Teşekkür ederim Sayın Başkan.
Sayın
Başkan, değerli milletvekilleri; bugüne kadar başta biz Cumhuriyet Halk Partisi
ve diğer muhalefet partileri hem Mecliste hem de tüm mecralarda, AKP
iktidarının ülkemize verdiği zararları on altı yıldır anlattık, anlatmaya da
devam ediyoruz, devam edeceğiz.
Yerel
seçimlere az bir süre kaldı. Bu seçimler öncesinde herkesin son on altı
yılımızı bir gözden geçirmesi gerekiyor. Bugün farklı bir açıyla Türkiye’nin
son on altı yılına başka bir bakış açısı getirmek istiyorum. Bu konuşmayı
özellikle AK PARTİ’ye oy vermiş kıymetli yurttaşlarımız için yapıyorum ve
dikkatlice izlemelerini, dinlemelerini rica ediyorum. 
AK
PARTİ iktidarının on altı yılını hep konuştuk. Gelin, 3 Kasım 2002’ye geri
dönelim ve varsayalım ki o gün AK PARTİ iktidar olamadı, ülkeyi son on altı
yılda AK PARTİ yönetmedi; Türkiye’de bugüne kadar neler olduğunu değil de
nelerin yaşanmayacağını sizlerle paylaşmak istiyorum. 
Bakın,
askerimizin başına çuval geçirilmeyecekti, diplomatlarımız esir alınmayacaktı.
Soma’da 301 işçimiz ihmaller yüzünden hayatlarından olmayacaklardı. Berkin
Elvan 20 yaşında olacaktı ve rahatlıkla ekmek almaya gidebilecekti. (CHP
sıralarından alkışlar) Emel Korkmaz, Emel anne, Ali İsmail’in mezuniyetini
görecek, oğluna sarılabilecekti.
FUAT
KÖKTAŞ (Samsun) - Yasin Börü ne olacak? Onu da söyleseniz iyi olur. 
ALPAY
ANTMEN (Devamla) – İnşallah.
Ethem
Sarısülük, Abdullah Cömert, Mehmet Ayvalıtaş, Mustafa Sarı hayatta ve
sevdikleriyle birlikte olacaktı. Sayın Vekilin dediği gibi başka ölümler de
olmayacaktı. FETÖ, ne istedilerse verilmeyeceği ve devletin içine sızamayacağı
için, darbeye kalkışamayacak, 15 Temmuz gecesi vatandaşlarımız tankların altında
can vermeyecek ve kahraman Ömer Halisdemir yaşıyor olacaktı. (CHP sıralarından
alkışlar) Türkiye, vatandaşlarına dünyadaki en pahalı benzin, pasaport ve
otomobilini satmayacaktı. Sıfırlanmış terörden ülkemiz her terör örgütünün
laboratuvarı olmayacak, şehitler ve gaziler arasında ayrım yapmaya hiç kimse
cüret edemeyecekti. Oslo’da PKK’yla kimse pazarlık yapmayacaktı. Savcılar
PKK’lıların ayağına götürülmeyecek ve çadırda utanç mahkemeleri kurulmayacaktı.
Hiçbir yargı mensubunun cüppesinde düğme ve cep olmayacaktı. Türkiye OECD
ülkeleri içinde sendikalaşma oranıyla sonuncu olmayacaktı. AB süreci devam
edecekti. Hamile kadınlar sokak ortasında tekmelenmeyecekti. Şehit yakınları
mahkemeye verilemeyecekti. Milletvekilleri ve belediye başkanları tutuklanmayacaktı.
Türkiye, dünyanın en büyük gazeteci hapishanesine dönüşmeyecekti. Barış isteyen
akademisyenler tutsak edilmeyecekti. Türkiye, eğitim alanında OECD ülkeleri
arasında sonuncu olmayacaktı. Yunanistan, 18 adamızı işgal edemeyecekti değerli
milletvekilleri. Öğretmenler atanamadığı için intihar etmeyecekti. 2 milyondan
fazla esnaf ve zanaatkâr kepenk kapatmayacaktı. Türkiye'nin dış borcu 480
milyar dolar olmayacak ve bütçe açığı rekorlar kırmayacaktı. Türkiye, İnsan
Hakları Sözleşmesi’nin en çok ihlal edildiği ülke olmayacaktı. Kadına şiddet;
evet, kadına şiddet yüzde 1.400 artmayacaktı. İşçi ölümlerinde Türkiye dünya
3’üncüsü olmayacaktı. 20 bin işçi denetimsizlik ve kâr hırsı yüzünden iş
cinayetlerine kurban gitmeyecekti değerli milletvekilleri. Sivas’ta aydınları
yakanlar bırakılmayacak, gerekli cezaları görecekti. 
FUAT
KÖKTAŞ (Samsun) - Ceza da olmayacaktı. 
ALPAY
ANTMEN (Devamla) - Hiçbir iş adamı bütün millete küfredip devletten en büyük,
kârlı ihaleleri alamayacaktı, ayrıca vergi borçları da sıfırlanmayacaktı
değerli milletvekilleri. Hiçbir başbakan IŞİD denen cani terör örgütüne “öfkeli
kalabalık” diyemeyecekti. Hiçbir başbakan Irak’ta masum sivilleri öldüren
emperyalist ABD askerlerinin ülkelerine sağ salim dönmeleri için dua
etmeyecekti. Demokrasi hiç bu kadar ayaklar altına alınmayacaktı. 4 milyon
metreküpten fazla ağaç yandaşlara rant uğruna kesilmeyecekti. 2019 yılında el
âlem Mars’a gitmek için sıraya girerken Türkiye’de domates ve patlıcan için
kuyruğa girmeyecektik. Velhasıl Türkiye ekonomik, sosyal ve hukuki anlamda çok
daha güzel bir ülke olacaktı. Ama sözümüz olsun, tüm yurttaşlarımız için martın
sonu bahar. 
Teşekkür
ederim, hepinize saygılar sunarım. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi işleme alıyorum. 
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 39’uncu maddesinin
birinci fıkrasında yer alan "eklenmiştir” ibaresinin "ilave
edilmiştir” ibaresiyle değiştirilmesini arz ve teklif ederiz.
 Fahrettin
Yokuş Feridun Bahşi Yavuz Ağıralioğlu
 Konya Antalya İstanbul
 Aylin
Cesur Yasin Öztürk
 Isparta Denizli
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Takdire bırakıyoruz Sayın Başkan.
BAŞKAN
– Önerge hakkında konuşmak üzere Antalya Milletvekili Feridun Bahşi.
Buyurun
Sayın Bahşi. (İYİ PARTİ sıralarından alkışlar)
FERİDUN
BAHŞİ (Antalya) – Sayın Başkan, değerli milletvekilleri; 41 sıra sayılı Yasa
Teklifi’nin 39’uncu maddesindeki değişiklik önergemiz üzerine söz aldım.
Hepinizi saygıyla selamlıyorum. 
Değerli
milletvekilleri, çağdaş madencilik ülke kalkınmasındaki en önemli etkenlerden
birisidir ancak ülkemizde hak ettiği destek ve değeri görmemekte, kaynaklar
yeterli olmasına rağmen gelişmiş ülkelerle rekabet edememektedir. 
İçinde
bulunduğumuz 21’inci yüzyılda hâlâ hem de çok sayıda kaçak, ruhsatsız maden
ocakları varlığını sürdürmektedir. Küreselleşme adı altında madencilikte
uygulamaya konulan özelleştirme, taşeronlaştırma, sendikasızlaştırma ve kamu
madenciliğinin yok edilmesi politikaları sonuçlarını Afşin Elbistan’da,
Karadon’da, Kozlu’da, Soma’da, Şırnak’ta, Ermenek’te yaşanan iş cinayetleriyle
acı bir şekilde göstermiştir. Bir ülkenin madenler bakımından doğal zenginliği
başarılı bir maden sanayisinin kurulması için yeterli değildir. Uygun ve
istikrarlı bir politik çerçeveyle güvenilir ve kolay işleyen bir mali ve hukuki
rejimin de bulunması gerekir. Bir hükûmet, ülkesindeki maden potansiyelini
değiştiremez ancak verimli bir politikayla yüksek verim elde edebilir.
Madencilik faaliyeti eskiden hükûmet ile madenci arasında düzenlenen bir
ilişkiden ibaretti, bugün ise madencilik merkezî hükûmet, yerel yönetim, sivil
toplum kuruluşları ve mahallî halk arasında bir ortaklık hâline getirilmiştir.
Önce madenciliğin ekonomik yönü esas alınırken son on yılda ortaya çıkan
gelişmeler madencilikle ilgili sosyal ve kültürel konuları da öne
çıkarmaktadır. Madencilik sektörünün geliştirilmesi, güçlendirilmesi,
sorunların çözümü, madencilik faaliyetlerinin desteklenmesi ve iyileştirilmesi
ile kaçak ocakların kapatılması konusunda millî politikalar oluşturulmalıdır.
Bu kapsamda öncelikle madenlerimizin dünyadaki yeni gelişmelerin ışığında
ulusal ekonomiye yüksek düzeyde katkı sağlayacak biçimde değerlendirilmesi için
maden bakanlığı kurulmalıdır.
Değerli
milletvekilleri, bildiğiniz gibi ülkemizde yaşanan maden kazalarından sonra
madencilik birçok alanda ciddi bir şekilde tartışılır noktaya gelmiştir.
Özellikle iş güvenliği, işçi sağlığı, maden ocaklarının çalıştırılması,
madenlerdeki teknoloji, ruhsatlar, redevans ve madencilikle ilgili diğer tüm
konuların ciddi bir şekilde masaya yatırılması gerekir. Türkiye madenciliği çok
saygınlık kaybetmiştir. 
Değerli
milletvekilleri, yetersiz ücretle, sosyal güvencesiz, sağlıksız ortamlarda
çalışan madencilerimizin çilesi ölümle de bitmiyor; ölümle birlikte asıl geride
kalanların çilesi başlıyor. Bu insanlık dışı uygulamalar artık son bulmalı,
işçiler ölüm ile açlık arasında sıkışmamalıdır.
Değerli
milletvekilleri, bilindiği gibi madenler Anayasa’ya göre devletin hüküm ve tasarrufu
altındadır. Devlet madencilik alanında cumhuriyetin ilk yıllarından itibaren
kurumsal yapılar oluşturmuştu ancak ne yazık ki AK PARTİ iktidarı Eti Madeni
geliştirecek yerde özelleştirerek yandaşlarına peşkeş çekti. Sermayenin maden
konusundaki eğilimi bu madenleri kişisel mülkiyete çevirme, en az maliyetle
madenleri ele geçirme beklentisiydi. Hükûmet, 2004 yılında yaptığı değişiklikle
bu beklentiye cevap vermiştir. O dönemde Sayın Erdoğan “Biz yeni bir madencilik
yasası hazırladık. Maden konusunda yabancı sermayenin Türkiye’ye çekilmesine
yönelik çalışmalarımızı hızlandırdık. Yabancı sermayeye her kolaylığı
sağlıyoruz, engelleri kaldırıyoruz.” şeklinde açıklamalarda bulunmuştur.
Gerçekten de söylediği gibi, yasa tüm potansiyel maden alanlarının yerli ve
yabancı şirketler tarafından talan edilmesini sağlamıştır. Madenlerin işletme
hakları yabancı şirketlere yirmi dokuz, kırk dokuz ve doksan dokuz yıllığına
kiralanmıştır. Anglo-Amerikan şirketlerine verilen maden ruhsat alanları çok
büyük oranlara ulaşmıştır. Ruhsat iptalleri bu şirketlere uygulanacaksa bundan
memnuniyet duyarız. Kısacası, yer altı zenginliklerimiz, birçoğu da yabancı
olan özel sektör şirketlerine peşkeş çekilme uğruna çökertilmiştir.
Değerli
milletvekilleri, buradan ülkeyi yönetenlere sesleniyorum: Ülkemizde
madenciliğin geliştirilmesi için her türlü tedbiri alın. Buna ilişkin
getireceğiniz her yasayı sonuna kadar destekleyeceğiz ancak bu değişikliklerle
yandaş işverenleri değil, madencilerimizi, madencilerimizin canlarını koruyun. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayalım.
FERİDUN
BAHŞİ (Devamla) – En önemlisi de ülkeyi yönetenlerin utanç vesilesi olması
gereken kaçak maden ocaklarını bir an önce kapatın ki yeni Somalar, yeni
Ermenekler yaşanmasın diyorum ve yüce Türk milletini ve Gazi Meclisimizi
saygıyla ve sevgiyle selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
39’uncu
maddeyi oylarınıza sunuyorum: Kabul edenler... Kabul etmeyenler... 39’uncu
madde kabul edilmiştir. 
40’ıncı
madde üzerinde bir önerge vardır, işleme alıyorum.
Türkiye Büyük Millet Meclisi Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 40’ıncı maddesinin
teklif metninden çıkarılmasını arz ve teklif ederiz. 
 Kazım Arslan  Tacettin
Bayır Tahsin Tarhan
 Denizli İzmir Kocaeli
 Ahmet Vehbi Bakırlıoğlu Müzeyyen
Şevkin Ahmet Akın
 Manisa Adana Balıkesir
 Fikret Şahin 
 Balıkesir
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, bu maddedeki meramımız, enerji verimliliği danışmanlık
şirketlerinin mevcut kanunda üç yılda bir yapılan sertifikalarını yenileme
mecburiyeti vardı, biz bu süreyi üç yıldan beş yıla çıkarıyoruz. Bu manada
sektördeki firmaların üç yıl içerisinde ödeyecekleri sertifika bedellerini biz
bir taraftan almamış oluyoruz. Bir de sistemde verimliliği sağlayarak hem
enerjinin üretilmesine hem de verimli bir şekilde kullanılmasına imkân sağlayan
bir düzenlemedir. O yüzden bu maddenin çıkarılması teklifine, önergesine
katılmadığımızı ifade ediyorum. 
BAŞKAN
– Önerge hakkında konuşmak üzere Balıkesir Milletvekili Fikret Şahin. 
Buyurun
Sayın Şahin. (CHP sıralarından alkışlar) 
FİKRET
ŞAHİN (Balıkesir) – Sayın Başkan, değerli milletvekilleri; ben de 41 sayılı
Maden Kanunu’nun 40’ıncı maddesi hakkında söz aldım. Yüce heyetinizi saygıyla
selamlıyorum. 
Sözlerime
bugüne kadar ülkemizde maden kazalarında hayatını kaybeden emekçi
kardeşlerimize Allah’tan rahmet dileyerek başlamak istiyorum.
Madencilik
dediğimiz zaman, maalesef, ülkemizde aklımıza hep acı hadiseler geliyor. İş
kazaları, ölümler, acılı aileler, doğa katliamı, ağaç kesimleri, derelerin
kuruması; kuşların, yaban hayvanlarının yok olması; doğanın renginin griye,
siyaha dönmesi; topraklarımızda tarımın yok olması, insanların yaşam
alanlarının yaşanmaz hâle gelmesi; hava kirliliği, su kirliliği, toprak
kirliliği; kanser vakalarının, meslek hastalıklarının artışları ve bunlara
bağlı ölümler; ihmal edilmiş iş güvenliği ve iş sağlığı; emek sömürüsü, kölelik
koşullarında çalışmak zorunda kalan çaresiz insanlarımız; Zonguldak’ta,
Soma’da, Kütahya’da, Balıkesir’de, Savaştepe’de, Dursunbey’de hayatını
kaybedenler ve geride bıraktıkları acılar geliyor aklımıza, maalesef. Tabii bu
olumsuz örnekleri çoğaltmak mümkün. Özetle, madencilik dediğimiz zaman,
ülkemizde, aklımıza hep acı, gözyaşı ve ölümler geliyor. Tabii, madencilik
sektörünün toplum üzerinde bu derece olumsuz algı bırakmasından elbette ki
dürüst ve namuslu şekilde çalışan madencilerimiz de şikâyetçi. Oysa daha
insancıl, daha çevreci, daha verimli, doğayla dost, modern yöntemlerle
madencilik yapabiliriz. Başkalarına bakıp gıpta edeceğimize, onlardan daha iyi
nasıl yapabiliriz onun arayışı içinde olmamız gerektiğine inanıyorum. 
Madenlerimizin
verimliliği ve çevreyle ilişkisi konusunda sizlere kendi seçim bölgem Balıkesir’den
iki tane örnek vermek istiyorum. Balıkesir, Türkiye'de ticareti yapılan 57
madenin 37’sine sahip olan bir il, üstelik dünya bor rezervinin yüzde 73’üne
sahip olan ülkemizdeki en büyük bor yataklarının bulunduğu bir bölge. Nasıl bir
madencilik yapıyoruz biliyor musunuz? Daha önce de bu kürsüden ifade ettim,
topraktan boru çıkartıyoruz, öğütüyoruz, torbalayıp yurt dışına satıyoruz, daha
sonra da işlenmiş boru misliyle para ödeyerek tekrar geri alıyoruz yani bir ham
madde tedarikçisi durumundayız. Oysa, bizim ihtiyacımız olan, katma değeri
yüksek bor ürünleri üretebilecek fabrikalar zinciri kurmak, yine burada ifade
ettim, yani bir bor organize sanayisi yapmak. Çünkü, Türkiye'nin geleceği,
gelecek nesillerin de kalkınmasının temeli borda yatıyor ve bizim bir bor
vadisine ihtiyacımız var. Yine bu kürsüden heyetinize sesleniyorum: Gelin,
dünyanın ilk bor vadisini Balıkesir ilinde hep birlikte kuralım. 
Efendim,
diğer bir husus ise ülkemizin sahip olduğu en güzel doğal yaşam alanlarından,
ekolojik bir hazine olan Homeros’un destanlarında bin pınarlı yaşam toprakları
olarak adlandırılan hatta Truva atının yapıldığı ağaçları barındıran Kaz
Dağlarının maalesef altın şirketleri tarafından delik deşik edilmesi. Oysa o
bölgede yaşayanlar, bizler hep diyoruz ki Kaz Dağlarının zenginlikleri toprağın
altında değil, toprağın üzerinde ve hep birlikte Kaz Dağlarımızın ekolojik
yapısına, doğasına sahip çıkmaya çalışıyoruz. 
Sadece
Kaz Dağları mı? Beraberinde Madra Dağlarında, hatta Ayvalık’ta, Altınova’da
denizden dahi maden arama çalışmaları yapılarak bir nevi doğa katliamı yapılmak
isteniyor.
Dünyada
benzersiz doğal güzelliklere sahip alanlarda madencilik faaliyetlerine izin
verilmesi, gelecek nesillere ihanet etmekle aynı anlama gelmektedir. Ülkemizde
madencilik için tercih edilecek bölge, bizim bölgemizde olduğu gibi doğa
güzellikleri olan değil, tam aksine, doğa güzellikleri olmayan, gelişmemiş
bölgelerde madenciliğe daha öncelik vermenin, oralarda teşvik etmenin doğru
olacağına inanıyorum. Fakat biz ne yapıyoruz? Doğa harikası bölgelerde
madencilik faaliyetlerine izin veriyoruz üstelik de yabancı şirketlere. Hem
doğa güzelliklerimizi harap ediyoruz hem de madenlerimizi yabancı şirketlerin
sömürmesine izin veriyoruz.
Burada
sizlerin aracılığıyla Bakanlık yetkililerine sormak istiyorum: Acaba ülkemizde
kaç adet yabancı maden şirketine arama ve işletme ruhsatı verilmiştir? Bunu
sizlerin aracılığıyla Bakanlık yetkililerine sormak istiyorum.
Yine,
kanun teklifinin 4’üncü maddesinde “millî menfaatlerimize uygun” ifadesi yer almakta
ki bu madde de geçti zaten. 
(Mikrofon
otomatik cihaz tarafından kapatıldı) 
FİKRET
ŞAHİN (Devamla) – Çok az kaldı Sayın Başkanım.
BAŞKAN
– Tamamlayalım lütfen.
FİKRET
ŞAHİN (Devamla) – Aslında bu “millî menfaatlere uygun” ifadesi bir nevi de
itiraf niteliğinde yani demek ki şimdiye kadar millî menfaatler doğrultusunda
hizmet edilmemiş, bunu yazmak zorunda hissettik yani. Evet, haklısınız. 
Sözlerimi
şöyle sonlandırmak istiyorum, özellikle şu an iktidarda olan partiye seslenmek
istiyorum, yerli ve millî olduğunuzu iddia ediyorsunuz: Evet, madencilik
sektörü, ülkemiz için önemli bir kaynak. Millî sermaye ve millî girişimle
çıkartılması mümkün olan kendi topraklarımızdaki zenginlikleri başka ülkelerin
yatırımcılarıyla paylaşmanın anlamı nedir? Bunu sizlere sormak istiyorum. Ve
uluslararası sermaye, küresel sermaye ülkemizin her bölgesine gözünü dikmiş,
kârını maksimize etmek için her yolu deniyor. Buna geçit vermemek de hepimizin
görevi. 
Hepinizi
saygıyla selamlıyorum.
Teşekkür
ediyorum, sağ olun. (CHP sıralarından alkışlar) 
BAŞKAN
– Teşekkürler. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… 40’ıncı madde kabul
edilmiştir. 
41’inci
madde üzerinde iki önerge vardır, aykırılık sırasına göre işleme alacağım. 
Buyurun:

Türkiye Büyük Millet Meclisi Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede değişiklik yapılmasını öngören Kanun Teklifi’nin 41’inci maddesinin
teklif metninden çıkarılmasını arz ve teklif ederiz. 
 Kazım
Arslan Ahmet Vehbi Bakırlıoğlu Tacettin Bayır 
 Denizli Manisa İzmir

 Müzeyyen
Şevkin Ahmet Akın Tahsin Tarhan Adana
 Balıkesir Kocaeli
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, bu enerji verimliliğini teşvik eden bir
düzenleme, onun için önergeye katılamıyoruz. 
BAŞKAN
– Önerge hakkında konuşmak üzere Balıkesir Milletvekili Ahmet Akın. 
Buyurun
Sayın Akın. (CHP sıralarından alkışlar)
AHMET
AKIN (Balıkesir) – Sayın Başkan, değerli milletvekilleri; öncelikle hepinizi
saygıyla selamlıyorum. Yalnız, Sayın Başkan enerji verimliliğiyle alakalı
“Katılamıyoruz.” dedi. Türkiye’de enerji verimliliği gibi önemli bir konuya
Sayın Komisyon Başkanımızın katılamaması, bunu bir de burada deklere etmesi
enteresan geldi. Çünkü bize göre Türkiye’deki en büyük yenilenebilir enerji
kaynaklarından, hatta kendi kaynaklarımızın en çoğundan olan enerji verimliliği
ki yüzde 20’nin üzerinde bir artısı var. Biz enerji verimliliğinden her zaman
yanayız ve en başta da söylediğimiz gibi, her zaman da söylüyoruz, ilk önce
kendi yerlerimizden başlamak zorundayız. Mesela Enerji Bakanlığımızın daha
kendine ait enerji verimliliği yok. Türkiye Büyük Millet Meclisinde enerji
verimliliği yok. Enerji verimliliği olmazsa olmazımızdır ve Türkiye’de en az
yüzde 20-25 oranında enerji verimliliğine bir kaynak vardır, bu kaynağı da
kullanmak bizim en doğal hakkımız. Onun için bu konuda mücadeleye devam
ediyoruz ve bu konuda da iktidarı uyarıyoruz ki enerji verimliliğine siz de
destek olun, el birliğiyle ülkemizi daha kalkındıralım ve enerji faturalarını
da indirelim. Zaten millet faturaları ödeyemiyor. Görüyorsunuz, 50 liralık
faturaya 100 lira bedel geliyor, ondan sonra “Faturayı nasıl ödeyeceğiz?” diye
düşünüp duruyorlar. Ancak bu şekilde yaparak faturalarımızı aşağıya
indirebiliriz. 
Bu
kanun da bu torba yasa içinde yine geldi. Torba yasa, biliyorsunuz, artık AK
PARTİ hükûmetlerinin alışagetirmiş olduğu bir durum. Neden? Gerekçeleri gayet
güzel, gerekçeleri okuduğunuz zaman gayet mantıklı ama gelen kanunların,
tekliflerin gerekçeyle alakası yok. Burada gelen de bir maden ceza yasası
değerli arkadaşlar. Bu maden ceza yasası toplum olarak hem STK’lerin hem de
diğer bütün paydaşların direkt olarak bize aktardıkları “Bunu kaldırın, bunu
çekin komple.” Ama bizim burada ihtiyacımız olan yeni bir maden ceza kanunu
değil, baştan aşağıya yenilenmiş yeni bir maden kanunudur. Gelin, el birliğiyle
Maden Kanunu’nu baştan aşağıya yeni yöntemlere göre getirelim ve maden
ihtiyacını da Türkiye'nin ve maden kanunu ihtiyacını da el birliğiyle geçerli
hâle getirelim. (CHP sıralarından alkışlar) 
Şimdi,
burada, 41’inci madde de “Enerji tesislerinin kapasitelerinin artması.”
deniyor. Biz enerji tesislerinin kapasitelerinin artmasından yanayız ancak
buradaki kapasiteler artarken ortaya gelen fahiş fiyatlar ve fiyatların
faturalara yansıması ve gelen oradaki maliyetlerin de azalması için çalışma
yapılması gerektiğini de üstüne basa basa söylüyoruz. 
Elektrik
faturalarında büyük vergiler var değerli arkadaşlar. Bakın, şimdi, sayın AK
PARTİ’li değerli arkadaşlarımız bazı kanun teklifleri getiriyor. Bu kanun
tekliflerinin birinde de işte, kâğıt ve kırtasiye ürünleri, kitapta ÖTV’yi ve
KDV’yi indirmekle ilgili. Ben bir kanun teklifi hazırlamıştım ve bunun üstüne
basa basa kabul edilmesini ve gündeme alınmasını sizlerden rica ediyorum.
Neden? Bu doğal gaz ve elektrikte Türkiye Cumhuriyeti’nde vatandaşlarımızın
büyük sorunu var. Mesela, doğal gazda ÖTV’yi kaldıralım, doğal gazdaki KDV’yi
yüzde 1’e indirelim, elektrikte indirelim. Ne var? Burada indirirsek halkımız
daha çok yararlanacak. Zaten konutlarda kullanılan doğal gazdaki KDV ticarethanelerdeki
gibi değil, onları oradaki halkımız düşemiyor yani fazla fazla ödemek zorunda
kalıyor, verginin vergisini ödüyor. Bu da hem ayıptır hem yazıktır hem
günahtır. 
Şimdi,
değerli arkadaşlar, devamlı olarak “İndirim yaptık, müjde, müjde.” diyorsunuz.
Sizin müjde anlayışınız… İndirimle müjde birbirine girdi. Fakat detaylı olarak
baktığınız zaman, her “Müjde.” dediğinizin altında bir bindirim çıkıyor. Yani
açık net söyleyebilirim, bir yılda elektriğe yüzde 90 zam yaptınız, sonra da
dediniz ki “Yüzde 10 indirdik.” Yani “Müjde.” dediniz. Yahu, arkadaş, akıllara
zarar, yüzde 90 zam yap, yüzde 10 indir, ondan sonra da “Müjde.” de. Bu,
milletin aklıyla dalga geçmektir. Yaptığınız tamamen indirim ve bindirim. Sizin
Hükûmetiniz de sadece bindirim hükûmetidir değerli arkadaşlar. 
Ayrıca,
bu kanun teklifinde “millî menfaatlere uygunluk” ibaresi ekleniyor. Allah
aşkına, bu kanun teklifinde ve bütün politikalarınızda “millîlik, yerlilik”
diye bir konu yok. Onun için, “yerli ve millî” olmak sizin göreviniz, gerçek anlamda
“yerli ve millî” olmak sizin ödeviniz. Buradan sesleniyorum Türk milleti adına:
Gerçek anlamda yerli olun, gerçek anlamda millî olun, canımızı yiyin ama lafla
gelip de “Yerli, millîyiz.” edebiyatı yapıp milleti kandırmayın değerli
arkadaşlar. Enerjide bağımlıyız. Yerliliğe ihtiyacımız var, yerli kaynaklara,
fakat bununla alakalı ortada yaptığımız bir şey de yok. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen Sayın Akın. 
AHMET
AKIN (Devamla) – Termik santrallerimiz var, “Termik santrallerimizin rehabilite
edilmesi gerekiyor.” diyoruz, siz onu da bırakıp “İki sene mevcut hâli devam
etsin.” diyorsunuz. Değerli arkadaşlar, termik santrallerimiz zehir saçıyor.
Bunları acilen rehabilite edip daha çok verimli hâle getirmek zorundayız.
Getireceğiz, hem daha çok verimli olacak hem de etrafa, sağlığa zararı
olmayacak. 
Eti
Madeni Varlık Fonu’na devrettiniz. Ne yaptınız? Ne denetim var, ne bir şey,
şimdi de devletin alacağı borçlarına karşılık bunu teminat vereceksiniz. 
Şimdi,
burada, tekrar tekrar sizden isteğimiz şudur: Gerçek anlamda, oturduğunuz
koltukların hakkını verin. O koltuklar, bu aç çocuklarımızın emanetleri,
atalarımızın emanetleri. Orada ya hizmet edin ya da o yeri bırakın, biz
gelelim, aslanlar gibi görevimizi yapalım.
Hepinize
saygılar sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 41’inci maddesinin
ikinci fıkrasının ikinci cümlesinden sonra gelmek üzere aşağıdaki cümlenin
eklenmesini arz ve teklif ederim.
“Desteklenecek
olan projelerin seçimi Bakanlık ve Genel Müdürlük tarafından kurulacak olan bir
komisyon tarafından belirlenir.”
 Fahrettin
Yokuş Ayhan Erel Aylin Cesur
 Konya Aksaray Isparta
 Arslan
Kabukcuoğlu Ümit Beyaz
 Eskişehir İstanbul
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım. 
BAŞKAN
– Önerge hakkında konuşmak üzere Eskişehir Milletvekili Arslan Kabukcuoğlu…
Buyurun
Sayın Kabukcuoğlu. (İYİ PARTİ sıralarından alkışlar)
ARSLAN
KABUKCUOĞLU (Eskişehir) – Sayın Başkan, sayın milletvekilleri; hepinizi
saygıyla selamlıyorum.
AK
PARTİ iktidarı on yedi yıl boyunca Türkiye’de ne varsa tüketti. Geçmiş
yönetimlere şu andaki yönetim ne kadar kızsa yeridir, keşke biraz daha fazla
olsaydı da bu rahatlık biraz daha devam etseydi(!) Ülkenin birikimleri sadece
on yedi yıl idare edebildi. 
Dünyada
neden-sonuç ilişkisini kurabilen ülkelerde UH-1 helikopterleri uçuştan
kaldırılmış durumda. Daha iki gün önce, birisi bölgem Eskişehir’de olmak üzere
bu helikopterlere 4 şehit daha verdik. Biz bu helikopterlere şehit vermeye daha
ne kadar devam edeceğiz?
Deniz
Fenerine haber yasağı, çocuk istismarına haber yasağı, tren kazalarına haber
yasağı, donarak şehit olan askerlerimize haber yasağı, İstanbul’da çöken binaya
haber yasağı; 21’inci yüzyılın sansürünü yaşıyoruz. Yaşananlar doğru ise bir
kez de özür dileme erdemini göstermelisiniz. 
“Babalar
gibi satarım.” “Devlet bez üretmez.” “Devlet süt üretmez.” “Devlet et üretmez.”
Geldiğimiz noktaya bir bakar mısınız, devlet domates, biber, patlıcan satar
hâle geldi. Hor gördüğünüz, küçük gördüğünüz, seçimden seçime hatırladığınız
çiftçinin hakkını ne zaman vereceksiniz? Kanunla, çiftçiye ödeyeceğiniz millî
gelirin yüzde 1’inin ancak üçte birini ödediniz. Geçilmeyen yollara, geçilmeyen
köprülere, geçilmeyen tünellere, yatılmayan hastanelere yılda 6 milyar Türk
lirası alıyorsunuz. Bir ekonomi yazarı, “Bu yatırımların ne için yapıldığını
ben bilmiyorum. Bütçeye fazladan 500 milyar dolar konsaydı bu yatırımlar yine
yapılırdı. Bunların cevabı, bu yatırımları yapanlarda, buna karar verenlerde.”
demektedir. Ne dersiniz, bunları açıklama zamanı geldi mi?
Sayın
milletvekilleri, dünya bor rezervinin yüzde 73’ü Türkiye’de bulunmaktadır.
Bilinen yataklar: Eskişehir Kırka, Kütahya Emet, Balıkesir Bigadiç, Bursa
Kestelek’tir. Bor, dünyada rakibimizin olmadığı bir madendir. Bölgem
Eskişehir’de ülkenin en önemli bor yatakları bulunmaktadır. Kırka bölgesi
boraks madeni, Türkiye’nin toplam rezervinin yüzde 25’ini bulundurmaktadır. Bu
bağlamda, Kırka’da bulunan tesislerle 2002 yılında 790 bin ton bor satışıyla
186 milyon dolar, 2016 yılında 1 milyon 776 bin ton bor satışıyla 689 milyon
dolar elde edilirken 2017 yılında 2 milyon 123 bin ton bor ihraç edilmiştir.
İhracatın yüzde 1’i Orta Doğu ülkelerine, yüzde 2’si Afrika ülkelerine, yüzde
16’sı Amerika Birleşik Devletleri’ne, yüzde 27’si Avrupa, yüzde 54’üyse Uzak
Doğu’ya gerçekleşmiştir. İç satışsa 2017 yılında 75 bin tondur. 
Bor
ürünleri yüzde 36 cam sanayisinde, yüzde 31 seramik sanayisinde, yüzde 9
temizlik, deterjan olarak, yüzde 7 tarım sanayisinde, yüzde 7 tutkal ve yüzde
14 de diğer sektörlerde kullanılmaktadır. Görüldüğü gibi, bor kullanım alanı
çok geniş bir madendir. Diğer sektörler arasına sağlık sektörü de girmektedir,
sağlık sektöründe de borun yeri vardır. Kırka’da bulunan bor tesislerinde 2
binden fazla personel çalışmakta ve bölge halkı için de ciddi istihdam
sağlanmaktadır. Borla ilgili Türkiye’de yapılacak işlemler ve mamul hâle
getirildikten sonra yapılacak ihracat kesinlikle ülkemize ve bölgemize büyük
yararlar sağlayacaktır. 
Teşekkür
ederim. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
41’inci
maddeyi oylarınıza sunuyorum: Kabul edenler… Kabul etmeyenler… 41’inci madde
kabul edilmiştir. 
42’nci
maddeye geçmeden 2 arkadaşımızın 60’a göre söz talebi var. 
Sayın
Çakırözer, buyurun.
IV.- AÇIKLAMALAR (Devam)
31.- Eskişehir Milletvekili Utku Çakırözer’in, kota
mağduru olan pancar üreticilerinin hayatını olumsuz etkileyen cezaların
affedilmesi ve ölüm yoluna dönen Alpu yolunun yapılması için yetkililere
çağrıda bulunduklarına ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkanım. 
Bu
yıl ülkemizin birçok bölgesinde doğal afetler, kuraklık, iklim değişikliği ve
bitkisel hastalıklar nedeniyle on binlerce pancar çiftçisi üretim kotalarını
dolduramadı. Kotasını dolduramayan pancar üreticilerine Şeker Kurumu tarafından
şeker fabrikalarına eksik pancar teslim ettikleri için para cezaları kesildi.
Sadece Eskişehir’de 1.500 çiftçimize 3,5 milyon lira kota cezası kesildi.
Benzer şekilde Kütahya’da, Konya’da, Afyon’da, Karaman’da ve daha birçok yerde
binlerce çiftçimize milyonlarca liralık ceza kesildi. 
Bu
cezalar zaten boğazına kadar borç içindeki çiftçimizi âdeta canından bezdirdi.
On binlerce pancar çiftçisinin hayatını olumsuz etkileyen bu cezaların
affedilmesi için Şeker Kurumuna ve bağlı olduğu bakanlığa buradan çağrıda
bulunuyoruz. 
Aynı
zamanda, ölüm yoluna dönen Alpu yolunun yapılması için bir kez daha çağrıda
bulunduk. Yol hâlâ tamamlanmadığından…
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Sayın
Örs…
32.- Trabzon Milletvekili Hüseyin Örs’ün, 15 Şubat
Gümüşhane ilinin düşman işgalinden kurtuluşunun 101’inci yıl dönümünde
hemşehrilerinin kurtuluş bayramını tebrik ettiğine ilişkin açıklaması
HÜSEYİN
ÖRS (Trabzon) – Teşekkür ederim Sayın Başkanım. 
Değerli
milletvekilleri, yarın 15 Şubat. 15 Şubatta komşu Gümüşhane ilimizin düşman
işgalinden kurtuluşunun 101’inci yıl dönümünü kutlayacağız. Kurtuluş Savaşı,
milletimize vurulmak istenen esaret zincirinin kırıldığı millî direniş ve
şahlanışı ifade eder. İnsanlık dışı her türlü katliama karşı birlik ve
beraberlik içerisinde var olma mücadelesini veren milletimiz insanlığın örnek
alacağı zaferler gerçekleştirmiştir. Yüz bir yıl önceki ruh ve heyecanla
Gümüşhane’mizin düşman işgalinden kurtuluşunu kutladığımız bugün, başta Büyük
Önder Gazi Mustafa Kemal Atatürk olmak üzere, Gümüşhane ve ülkemizin kurtuluş
mücadelesinde bugüne kadar kaybettiğimiz tüm şehit ve gazilerimizi rahmet ve
minnetle yâd ediyor, tüm Gümüşhaneli hemşehrilerimizin 15 Şubat kurtuluş
bayramını tebrik ediyorum. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6
Milletvekilinin Maden Kanunu ile Bazı Kanunlarda ve Kanun Hükmünde Kararnamede
Değişiklik Yapılmasına Dair Kanun Teklifi (2/1410) ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporu (S. Sayısı: 41) (Devam)
BAŞKAN
– Değerli arkadaşlar, 42’nci madde üzerinde aynı mahiyette iki önerge vardır,
işleme alıyorum: 
Türkiye Büyük Millet Meclisi
Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 42’nci maddesinin
teklif metninden çıkarılmasını arz ve teklif ederim. 
 Fahrettin
Yokuş  Ayhan Erel  Feridun Bahşi
 Konya Aksaray Antalya
 Ümit
Beyaz  Aylin Cesur
 İstanbul Isparta
Aynı
mahiyetteki diğer önergenin imza sahipleri: 
 Kazım
Arslan Ahmet Vehbi Bakırlıoğlu Tacettin Bayır 
 Denizli Manisa İzmir

 Müzeyyen
Şevkin Ahmet Akın Tahsin Tarhan
 Adana
 Balıkesir Kocaeli
 İlhami
Özcan Aygun 
 Tekirdağ
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ SEMRA
KAPLAN KIVIRCIK (Manisa) – Katılamıyoruz Başkanım.
BAŞKAN
– Aynı mahiyetteki önergeler üzerinde konuşmak için önce Isparta Milletvekili
Aylin Cesur. 
Buyurun
Sayın Cesur. (İYİ PARTİ sıralarından alkışlar)
AYLİN
CESUR (Isparta) – Sayın Başkan, değerli milletvekilleri; Genel Kurulu ve yüce
milletimizi saygıyla selamlıyorum. 
Türkiye’nin
büyümede küme düştüğü son beş yılda, 516.317 esnafın battığı bir süreçte 150
bin çalışanı doğrudan ilgilendiren, 900 bin kişiyi de dolaylı yoldan
ilgilendiren bir kanun teklifini görüşmeye devam ediyoruz. 
Son
on yedi yılda Maden Kanunu 4 kez köklü olmak üzere, 14 kere değişikliğe
uğramış. Neredeyse her yıl değişiklik yapılan Maden Kanunu deyim yerindeyse bir
yamalı bohça olmuş ama hâlâ bu kadar değişikliğe rağmen herkes şikâyetçi.
Neden? Anayasa’ya aykırılık teşkil eden maddeler ile torba kanun yapılmasının
sonuçlarından biri diyelim. Özetle, 54 maddelik teklifin tamamı madencilik ceza
kanununa dönüşmüş de ondan. 
Düzenleme
ruhsat güvencesini ortadan kaldırıyor. Teklif madencilikte birikmiş temel
sorunları çözmekten uzak. Maden sektörü ciddi bir kriz altında. Cezalar
insafsızca artırılarak maden işletmelerine âdeta “Krizdeyseniz krizde olun,
fark etmez, madencilik yapmayın kardeşim.” deniyor. Bu teklif kabul edilirse 4
milyona yakın resmî işsizler ordusuna yeni işsizlerin katılması an meselesi, benden
söylemesi. 
Maden
sahalarında redevans artışı kaçak usulde madenciliği büyütmekte, işçi sağlığı
ve güvenliğini de daha riskli hâle getirmekte. Sorun mühendisi cezalandırmakla,
işletmeciyi ağır cezaya boğmakla çözülmeyecek, sorun redevanslı işletme anlayışı
zaten. Isparta’da maden izni verilen alan sayısı 500’e yaklaştı. Türkiye'nin en
yaşanılabilir kenti seçilen Isparta son yıllarda açılan mermer ocakları ve
göllerin geleceğini tehdit eden projeler sivil toplum örgütleri tarafından her
an gündeme getiriliyor. Özellikle Sütçüler ilçemizde son yıllarda sayıları
artan maden ocaklarına ilişkin bölge halkının çok ciddi kaygıları var.
Sütçülerli vatandaşlarımız ülkemizin önemli yer altı kaynaklarından olan mermer
çıkarılmasına karşı değiller, büyük istihdam kaynağı ve yer altı
zenginliklerimizden faydalanmak gerektiğinin herkes çok farkında ve bundan da
memnun. Mermer ocaklarının su kaynaklarına, ormana ve yaban hayatına zarar
vermesinden şikâyetçiler. Bana bir mektup geldi Sütçüler’den. 150 adet mermer
ocağına ruhsat verildiğini belirtmiş yazan vatandaşımız ve diyor ki: “Ne acıdır
ki köylerimiz yaşanan çevre felaketleri nedeniyle boşalıyor artık ve
köylerimizin içme suları hoyratça açılan ve ilgili kurumlarca ‘İçme suyuna
zarar vermez.’ raporlarıyla da kurumakta. ‘Zarar verirse ilgili firma
tarafından karşılanır.’ diye ilgili firmadan taahhüt almak; kuruyan suları, yok
edilen bitki örtüsünü, yaban hayvanlarını ve köylünün arılarını geri getirecek
mi?” diye de soruyor. Değerli arkadaşlar, yasal düzenlemelerle işte bunların
düzeltilmesi gerekiyor. Maalesef yok torbanın içinde.
Türkiye
beş yılda 14 basamak birden geriledi desem “Nereden?” diye sorarsınız, öyle
tahmin ediyorum çünkü o kadar çok ki gerilediğimiz alan. Ben söyleyeyim neyi
kastettiğimi: Uluslararası Şeffaflık Örgütü’nün 2018 Yılı Yolsuzluk Algı
Endeksi’ne göre 180 ülke arasında 41 puanla 78’inci olmuşuz. Bu ne demek
biliyor musunuz? Demokrasi geleneği olmayan ülkelerle aynı kategoriye geldik
demek.
Bunları
söylüyoruz diye darılmayın değerli arkadaşlar. Milletin hukukunu savunmak için
ortaya çıktık ve mücadele ediyoruz. 24 Haziranda milletimiz bize bu görevi
verdi çünkü. Her türlü haksızlığa karşıyız. Haksızlığın kimin tarafından
yapıldığı, kime yapıldığı, nerede yapıldığı ve ne zaman yapıldığı bizim için
önemli değil. Biz bu görevi yapınca kimsenin ürkmesine, korkmasına falan da
gerek yok eğer suçlu değilse. Herkesin bundan memnun olması lazım. Gerçek
demokrasiye ulaşalım ki korkudan güvenliğe, yoksulluktan zenginliğe, darlıktan
bolluğa ve kaygıdan huzura ulaşsın memleketimiz. Amacımız, kalkınmayı ve refahı
sağlamış herkesin el ele, gönül gönüle, huzur ve güven içinde yaşadığı, çağdaş
ve özgür bir Türkiye çünkü.
Milletin
önüne iki sandık koydunuz.
(Mikrofon
otomatik cihaz tarafından kapatıldı)
AYLİN
CESUR (Devamla) – Sayın Başkanım…
BAŞKAN
– Buyurun.
AYLİN
CESUR (Devamla) – Her ikisi de büyük bir fırsattır ve değerinin iyi bilinmesi
gerekir. 1’inci sandığın değeri iyi bilinmiş ve hakkı verilmiştir. Neden böyle
diyorum? Çünkü her türlü yasağa, her türlü korkuya ve apar topar önüne konan
sandığa rağmen yürekli vatandaşlarımız 1’incisinden bizleri burada temsilci
yapabilmiştir. Şimdi 2’nci sandıkta sıra. Bu 2’nci sandığın değerini -buradan
değerli vatandaşlarıma sesleniyorum- çok iyi bilmek lazım. Orada verilen sözler
var ve tutulmayan vaatler var. Milyonlar hoşnut değil ve millet bıktırılmıştır.
Anketler, her 100 kişiden 75’inin memnun olmadığını söylüyor. Yine alınmayın,
milyonlarca işsizin alkış tutması beklenebilir miydi ve zamların altında
ezilmiş milyonlar “Ezildik, iyi oldu.” diyebilirler mi? 
Değerli
arkadaşlar, bizi izleyen değerli, aziz milletim; daha iyi bir Türkiye arıyoruz.
(Mikrofon
otomatik cihaz tarafından kapatıldı) 
AYLİN
CESUR (Devamla) - Bir cümleyle bağlayacağım Sayın Başkanım, müsaadenizle.
BAŞKAN
– İlave süre hiç vermedim, artı bir dakika verdim sadece.
Tamamlayalım.

AYLİN
CESUR (Devamla) – İyi olmayan nedir, ona bakmak lazım. İnşallah bir sonraki
konuşmamda, önümüzdeki günlerde neyi daha iyi nasıl yaparız, size yollarını da
söyleyeceğim. Bu da benden jest olsun.
Hepinize
sevgi ve saygılar. (İYİ PARTİ sıralarından alkışlar) 
BAŞKAN
– Teşekkür ederim.
Aynı
mahiyetteki önergeler üzerinde, Tekirdağ Milletvekili İlhami Özcan Aygun.
Sayın
Aygun, buyur. (CHP sıralarından alkışlar) 
İLHAMİ
ÖZCAN AYGUN (Tekirdağ) – Sayın Başkan, değerli milletvekilleri; Maden Kanunu
ile Bazı Kanunlarda ve Kanun Hükmünde Kararnamede Değişiklik Yapılmasına Dair
Kanun Teklifi’nin 42’nci maddesi üzerine Cumhuriyet Halk Partisi adına söz
almış bulunmaktayım. 
Getirdiğiniz
bu 52 maddelik teklif enerji piyasası, maden sektörü ve ormancılık üzerinde
önemli düzenlemeler yapmaktadır. Yani yeni bir torba yasayla, ülkeyi daha da
çorba hâline getiriyorsunuz, karıştırdıkça karıştırıyorsunuz; ülkenin tüm
birikimlerini yok ediyor, yazboz tahtasına dönen yasalarla artık günü değil,
âdeta anı kurtarmaya çalışıyorsunuz. Ve bu kadar önemli bir teklifte maden,
jeoloji, elektrik mühendisleri, maden emekçileri, mühendis odaları, sendikalar
ve sivil toplum kuruluşlarını yok ediyorsunuz. “Millet iradesi” derken millet
iradesinin temsilcilerini dikkate almıyorsunuz. Bu yasayla elektrik, doğal gaz
ve su abonelerini daha ağır bir ekonomik yükün altına itiyorsunuz; petrol
piyasasının tekelleşmesine ön açarken, yenilenebilir enerji kaynaklarının tahsisinde
torpilli yatırımcılara avanta sağlıyorsunuz; doğa talanı yapıyorsunuz.
Bu
düzenlemeyle 1 Ocak 2018 tarihinden önce Orman Kanunu kapsamındaki devlet
ormanları ile Milli Parklar Kanunu kapsamındaki alanlarda izinsiz çalışan
enerji iletim dağıtım tesislerine af getiriyorsunuz. İzinsiz tesislerin eski
yükümlülüklerini ve cezalarını kaldırıyorsunuz. Geçmiş yıllara ilişkin orman
izin bedellerini ödeme yükümlülüğünü ortadan kaldırıyorsunuz. Bu tesisleri yasa
yürürlüğe girince başvuru tarihindeki izin bedellerini ödeyerek
ödüllendiriyorsunuz. Yani siz kurallara uymayanları, yasa dışı çalışanları
ödüllendiriyorsunuz. Sizin adaletiniz yok diyorum. 
Büyük
şirketlere her türlü kolaylığı sağlarken, gıda güvenliğimizin sigortası olan
çiftçilerimizin faizlerini silmiyorsunuz, yüzde 22 faizle onların borçlarını
tekrar yapılandırıyorsunuz. Siz üreticiyi ezip sorumluluklarını yerine
getirmeyen sermaye gruplarını kolluyorsunuz. Siz üstünlerin hukukunu
savunuyorsunuz. Sermayeye cennet, üretene cehennem sunuyorsunuz. Bunun vebalini
nasıl boynunuzda taşıyacaksınız, nasıl hesap vereceksiniz üreticimize diyorum.
Vicdan taşıyor musunuz sevgili milletvekillerim?
Bakın,
siz ormanlarda izinsiz çalışan şirketlerin önünü açarken ülkemizin
akciğerlerini talan edenlere de Orman Kanunu’nu yok sayarak izin veriyorsunuz.
Seçim bölgem Tekirdağ Çorlu’da kuvars kum ocağının kapasite artışı için 180 bin
meşe ve fıstık ağacını kesmeyi öngören ÇED raporunu onaylıyorsunuz. Üstelik bu
konuyu Tarım Bakanına sorduğumuzda kendisinden bizimle dalga geçer mahiyette
yanıt aldık. Neymiş? Orman kıyımına Orman Kanunu kapsamında izin verilmiş.
Gelecek kuşaklara nasıl hesap vereceksiniz, ne diyeceksiniz, ben merak
ediyorum. Boynunuzun büküldüğü, yüzünüzün kızardığı o günleri iple çekiyorum.
(CHP sıralarından alkışlar) 
Sürdürülebilir
kalkınma, yeni dönemin anahtarıdır. Siz, on altı buçuk yılda dikey yapılaşma
ile öldürdüğünüz şehirleşmeyi şimdi yatay kalkınma modeliyle telafi etmek
zorundasınız. Oysaki Cumhuriyet Halk Partisi yönetimindeki Tekirdağ ilimiz, Süleymanpaşa
ilçemiz yatay şehirleşmenin en güzel örneğini vermekte, örnek kentleşme modeli
sunmaktadır. 
Tekirdağ
ve Trakya, kentleşmede en büyük sıkıntıyı yanlış sanayinin bedellerini ödeyerek
çekmektedir. Tekirdağ, Kırklareli ve Edirne’de 4 insandan 1’i kanserden
ölmektedir. 
Nitekim
Danıştay 6. Dairesi Trakya'da yeni termik santrallerin yapılmasının önüne
geçecek örnek bir karar almıştır. Danıştay, 2018/8790 sayılı Kararı ile termik
santral yapımı için 1/25000 ölçekli Tekirdağ İli Çevre Düzeni Planı'nda yapılan
değişikliklerin hepsini iptal etmiştir. Danıştay, Ergene havzasında büyük bir
çevre sorunu hâline gelen yer altı su kaynaklarının hızla azaldığını
vurgulayarak yeni sanayinin kurulması hâlinde bunun yaratacağı yıkıma işaret
etmiştir. Kömüre dayalı termik santralin yer altı besleme suyu alanlarını yok
edeceğine dikkat çekmiştir. Ergene Havzası’nda sürdürülebilirlik ilkesinin ve
kamu yararının önemine vurgu yapmıştır. Danıştay mutlak kuru tarım arazisi
niteliğinde olan Tekirdağ’da kırsal kalkınmanın önemine işaret etmiş, termik
santral için plan değişikliği talebinin şehircilik ilkelerine uymadığını ortaya
koymuştur. Buradan çıkarılacak ders, artık Trakya’da yeni termik santrallerin
yapılmaması, Danıştay kararı çerçevesinde bu yöndeki planların iptal edilmesidir,
aksi hâlde yatay şehirleşme için bile alan kalmayacaktır.
İktidarın
mahkeme kararlarını uygulamadığını biliyoruz. Andımız konusundaki kararı
uygulamayan iktidarın artık güçler ayrılığı ilkesine uyması gerektiğini sizlere
hatırlatmak istiyorum çünkü yargıya bu kadar sağır kalırsanız ileride vebaliniz
çok daha ağır olacaktır. Yeni termik santrallerle Tekirdağ’ı yaşanamaz hâle
getirmeye kimsenin hakkı yoktur, biz bu konuda Cumhuriyet Halk Partisi olarak
sonuna kadar savaşacağız.
Konuşmama
son verirken yüce Meclisi saygı ve sevgiyle selamlıyorum.
Teşekkür
ederim. (CHP ve İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmemiştir.
42’nci
maddeyi oylarınıza sunuyorum: Kabul edenler… Kabul etmeyenler… 42’nci madde
kabul edilmiştir.
43’üncü
madde üzerinde yine aynı mahiyette iki önerge vardır, işleme alıyorum.
Buyurun:
Türkiye Büyük Millet Meclisi
Başkanlığına
Görüşülmekte
olan 41 sıra sayılı Kanun Teklifi’nin 43’üncü maddesinin tekliften
çıkarılmasını arz ve teklif ederiz. 
 Şevin
Coşkun Rıdvan Turan Murat Çepni
 Muş Mersin İzmir
 Mehmet
Ruştu Tiryaki Erol Katırcoğlu
 Batman İstanbul

Aynı
mahiyetteki diğer önergenin imza sahipleri: 
 Fahrettin
Yokuş  Ayhan Erel  Feridun Bahşi
 Konya Aksaray Antalya
 Hayrettin
Nuhoğlu  Aylin Cesur Hasan Subaşı
 İstanbul Isparta Antalya
 Hüseyin
Örs
 Trabzon
BAŞKAN
– Aynı mahiyetteki önergelere Komisyon katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ SEMRA
KAPLAN KIVIRCIK (Manisa) – Katılamıyoruz Başkanım.
BAŞKAN
– Aynı mahiyetteki önergeler üzerinde ilk konuşmacı Mersin Milletvekili Rıdvan
Turan.
Buyurun
Sayın Turan. (HDP sıralarından alkışlar) 
RIDVAN
TURAN (Mersin) – Sayın Başkan, değerli milletvekilleri; hepinizi saygıyla
selamlıyorum.
Öncelikle
işaret etmek istediğim bir mevzu var, o da şu: Halkların Demokratik Partisinin
güçlü ve etkin olduğu illerde âdeta adı konulmamış bir sıkıyönetim uygulaması
söz konusu. Bugün Mersin Valiliğinin partimize gönderdiği bir valilik
kararında, Halkların Demokratik Partisinin üç gün süreyle ilde basın
açıklaması, bildiri dağıtımı, yürüyüş, stant açma, kapalı ve açık mekân
toplantılarının tümünün yasaklandığını öğrenmiş olduk. Öncelikle Valilik
mevkisi şunu bilmeli ki anayasal haklar, valinin iki dudağı arasından çıkacak
kararlardan çok daha öncedir ve demokratik haklarımızı sonuna kadar
kullanacağımız noktasında da ısrarcı olacağımızı herkesin bilmesi gerekir.
43’üncü
maddeye ruhunu veren mantık şu, deniyor ki: 2020’ye kadar 100 milyar dolarlık
bir enerji yatırımı söz konusu olacak ve bunun büyük bir kısmını özel sektör
yapacak. Yatırım, iletim, dağıtım tesisi eğer ormanlık alana denk gelirse bu
özel sektör firmaları bunun için çok fazla para ödemek zorunda kalıyorlar, bunu
da vatandaşın cebine yansıtmak zorunda kalıyorlar; biz bu firmalardan ormanları
tahrip etmeleri, ormanları yok etmeleri karşısında verecekleri paranın yüzde
50’sini alalım ve altmış gün içerisinde de bunu karara bağlayalım, ruhsatlarını
verelim, gönderelim.
Değerli
arkadaşlar, öncelikle 100 milyar dolarlık yatırım mevzusu tamamen afaki bir
konudur, bilimsel yol ve yöntemlere dayanan bir hesaplama biçimi değildir.
Ayrıca elektrik açısından bakıldığında ihtiyacın fazlası söz konusudur ancak
tabii ki özellikle enerji nakil hatlarının rehabilite edilmemesi sebebiyle o
hatlarda azımsanamaz ölçüde bir kaybın olduğuna işaret etmek gerekiyor. 
İktidar,
sermayenin eline bir çift zar vermiş, karşısına da vatandaşı oturtturmuş; bu
bir çift zarın her tarafı 6, sermaye ne atarsa atsın düşeş gelecek biçimde
zarlar ayarlanmış. Yani örneğin, neden yüzde 50 vatandaşa yansıtılacak,
vatandaşın cebine bunun yansıtılmasını engelleyecek herhangi bir laf yok bunun
içerisinde. Ama sermayenin ormanları tahrip etme fiyatının yüzde 50
azaltılmasına ilişkin bir tedbir var. Yani kadife eldivenle sermayeyle el
sıkışan iktidar demir yumruğunu vatandaşa gösteriyor ki bu kabul edilebilir bir
şey değil. Ayrıyeten yüzde 50 bir iskonto karşılığında elektrik fiyatlarının
ucuzlayacağını öngören kimse var mı? Kişisel olarak böyle kimsenin olacağını
tahmin etmiyorum, böyle bir durum yok. Aslında madde esasen ormanların tahrip
edilmesine cevaz veriyor, bir padişah fermanı gibi ormanların katledileceğini
ve bunun da rayiç bedelinin önceki döneme göre daha da fazla düşürüleceğini
söylüyor. 
Değerli
arkadaşlar, Sinop’ta 650 bin ağaç kesildi. Üçüncü köprü yapılırken milyonları
aştığını biliyoruz ağaç katliamının. Aslında yok edilen şey hepimizin ortak
geleceği, çoluğumuzun çocuğumuzun ortak geleceği. Kaz Dağları 10’dan fazla
yapımı planlanan ve birkaçı yapım safhasına geçmiş olan termik santraller
sebebiyle ciddi bir tahribatla karşı karşıya. Biliyorsunuz iktidarın bir “4
milyar ağaç diktik.” şehir efsanesi var, biz komisyonda bunu sorduk, “Ya, bu 4
milyar ağaç nerede kardeşim, hani diktiniz de biz mi görmedik?” Meğerse orman
bölgelerinde bu bebek çamlar yok mu, şöyle poşetlerde minik minik, onlar
sayılıyormuş, onlar 4 milyar ağaç içerisinde mütalaa ediliyormuş. 
Neoliberal
kapitalizm ne yazık ki AKP eliyle emeği nasıl meta hâline dönüştürmüş ve bunu
neoliberal muhafazakar bir anlayışla en son noktasına kadar sömürebiliyorsa
ortak değerlerimizi, derelerimizi, ormanlarımızı, göllerimizi de aynı biçimde
bir dönüşüme, bir tür metalaşmaya dâhil etmiş durumda. 
İnsan
merkezli doğa tasarımı artık iflas etti, dünyanın merkezinde insan yok. İnsanla
beraber bütün habitat var. Dolayısıyla insan merkezli, enerji eksenli bir bakış
açısıyla çoluğumuza çocuğumuza gelecek kuramayacağımızı hepimizin çok iyi ve
yakından bilmesi gerekiyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
RIDVAN
TURAN (Devamla) – Tamamlıyorum.
Kapitalizm,
genel bunalımını artık öncekinden farklı olarak ekolojik bunalımla beraber
gösteriyor yani önceki bunalımlarda bu düzeyde bir ekolojik krizle karşı
karşıya değildik. Artık ciddi bir ekolojik kriz ve aynı zamanda gıda kriziyle
karşı karşıyayız ve arkadaşlar, böyle bir nokta son noktaya vardığında
enerjinin yenilip içilemeyecek bir şey olduğunu hep beraber göreceğiz. Umarım
ki enerjideki temel sorun olan kayıpları ortadan kaldırarak daha demokratik ve
ekolojik sistemi tahrip etmeyen bir enerji politikasına yönelerek ve özellikle
ortak varlıklarımız olan ormanları, gölleri, akarsuları, dereleri, sahilleri
tahrip etmeden bunu hayata geçirirsek gelecek bizim açımızdan anlamlı olabilir.
Ama bu gidişatla ne yazık ki kendi ekolojik yıkımımızı ve sonumuzu
hazırlıyoruz.
Genel
Kurulu saygıyla selamlıyorum. (HDP sıralarından alkışlar) 
BAŞKAN
- Aynı mahiyetteki önergeler üzerinde diğer konuşmacı Trabzon Milletvekili
Hüseyin Örs. 
Buyurun
Sayın Örs. (İYİ PARTİ sıralarından alkışlar) 
HÜSEYİN
ÖRS (Trabzon) - Sayın Başkan, çok değerli milletvekilleri; 43’üncü madde
üzerinde İYİ PARTİ Grubu adına söz almış bulunuyorum. Hepinizi en derin
saygılarımla selamlıyorum.
Değerli
milletvekilleri, maddeyle, Elektrik Piyasası Kanunu’nun 7’nci maddesinde
değişiklik yapılarak üretim faaliyeti yapılacak sahalarda istenilen ölçüm
verisinin süresi beş yıldan sekiz yıla uzatılmaktadır. Ayrıca 7’nci maddenin
(7)’nci fıkrasında yapılan değişiklikle, rüzgâr enerjisine dayalı üretim
tesisleri yerine yenilenebilir enerji kaynaklarına dayalı üretim tesislerinin
kapasite artışı, modernizasyon, yenileme yatırımları ve tadilatlarına izin
verilmektedir. Maddeyle, kapasite artışı yapılacak tesislerin kapasite
artışının hangi kritere göre yapılacağı ve ne kadar yapılacağı kesin değildir,
bunu da söylemek isterim.
Değerli
milletvekilleri, burada bir hususu özellikle vurgulamak isterim. Devletin
birçok lüks tüketim maddesinden KDV, ÖTV almazken fakir fukaranın kullandığı
elektrikten KDV alması nasıl izah edilebilir? Fakir fukaranın, dar gelirlinin
bir nebze soluk alabilmesi için elektrikten KDV’nin kaldırılması gerekmektedir.
Devlet Türk milletinin anlayışına göre babadır. Baba evlatlar arasında ayırım
yapmaz. Ancak bugün Diyarbakır, Şanlıurfa, Mardin, Batman, Siirt ve Şırnak’ta
tarımsal sulamada kullanılan elektrikte yüzde 60-65’lere varan indirimler
yapılmaktadır. Bu uygulamanın amacı yetkililerin ifadesine göre kaçakçılığı
önlemektir. O zaman ben de burada sormak istiyorum: Başta Doğu Karadeniz olmak
üzere Çukurova’da, İç Anadolu’da, Ege’de, Marmara’da, Trakya’da tarımsal
sulamada kullanılan elektrikte kaçakçılığa tenezzül etmeyen çiftçinin ne günahı
vardır? Bu indirim tüm çiftçilerimize uygulansın, adaletsizlik ortadan
kaldırılsın.
Değerli
milletvekilleri, elektrik faturaları çiftçi, sanayici ve esnaf için en önemli
maliyet unsurudur ve işçinin, memurun, emeklinin aile bütçesinde önemli yer
tutan bir harcama kalemi hâline gelmiştir. Bir elektrik faturasına şöyle bir
bakalım, şurada bir elektrik faturası var. Bakın bu elektrik faturasında birçok
kalem var. Neler var? Elektrik tüketim bedeli, dağıtım bedeli, iletim bedeli,
kayıp kaçak ve sayaç okuma bedeli, enerji fonu, TRT payı, KDV vesaire. Oysaki
kayıp kaçak ve sayaç okuma bedellerinin elektrik faturalarına yansıtılmasının
hukuka uygun olmadığına yönelik birçok yargı kararı vardır. Kayıp kaçağın
oluşmasında hiçbir sorumluluğu bulunmayan tüketicilerin dağıtım sisteminin
kayıp ve kaçağına muhatap kılınması, Anayasa’nın hukuk devleti, sosyal devlet,
adalet ve eşitlik ilkelerine ve evrensel tüketici haklarına aykırıdır. Nitekim,
Yargıtay, Hukuk Genel Kurulu, 21 Mayıs 2014 günü kararında elektrik enerjisinin
nakli esnasında meydana gelen kayıpla, başka kişiler tarafından hırsızlık
suretiyle kullanılan elektrik bedellerini kurallara uyan abonelerden tahsil
yoluna gitmenin hukuk devleti ve adalet düşünceleriyle bağdaşmadığını, elektrik
kaybını önleme ve hırsızlıkları engelleme veya hırsızı takip edip bedeli ondan
tahsil etme görevinin bizzat enerjinin sahibine ait olduğunu belirtmiştir.
Ayrıca, 2016’daki yasal düzenleme sonucu, daha önce elektrik faturalarında ayrı
ayrı gösterilen, teknik ve teknik olmayan kayıpların maliyeti ile iletim ve
sayaç okuma bedellerinin dağıtım bedellerine eklenmesi nedeniyle faturalarda
ayrı bir kalem olarak görülmemektedir. TRT payı yüzde 2 olmakla birlikte, yüzde
18 oranında KDV’ye tabi tutulduğunda, elektrik enerji bedelinin yüzde 2,36’sı
olarak faturaya yansımaktadır. 
(Mikrofon
otomatik cihaz tarafından kapatıldı) 
BAŞKAN
– Devam edin lütfen. 
HÜSEYİN
ÖRS (Devamla) – Elektrik abonelerinden TRT payı alınmasının hiçbir haklı
gerekçesi yoktur. 
Değerli
milletvekilleri, teknik ve teknik olmayan kayıpların maliyeti ile sayaç okuma
maliyetinin tüketiciye yansıtılmaması, TRT payı alınmasını öngören 3093 sayılı
Kanun’un ilgili hükümlerinin yürürlükten kaldırılması elektrik faturalarında
önemli tutarda bir azalma sağlayacaktır. Çiftçinin, sanayicinin, esnafın ve
ailelerin elektrik faturası yükünün hafifletilmesi amacıyla söz konusu
değişikliklerin acilen yapılmasını talep eder, hepinizi saygılarımla
selamlarım. (İYİ PARTİ sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
43’üncü
maddeyi oylarınıza sunuyorum: Kabul edenler... Kabul etmeyenler... 43’üncü
madde kabul edilmiştir. 
44’üncü
madde üzerinde iki önerge vardır, aykırılık sırasına göre işleme alacağım.
Okutuyorum:
Türkiye Büyük Millet Meclisi
Başkanlığına
Görüşülmekte olan 41 sıra sayılı Maden Kanunu ile Bazı
Kanunlarda ve Kanun Hükmünde Kararnamede Değişiklik Yapılmasına Dair Kanun
Teklifi’nin 44’üncü maddesinin teklif metninden çıkarılmasını arz ve teklif
ederiz.
 Kazım
Arslan Tacettin Bayır Müzeyyen Şevkin
 Denizli İzmir Adana
 Ahmet
Vehbi Bakırlıoğlu Ahmet Akın Tahsin Tarhan
 Manisa Balıkesir Kocaeli

 Mehmet
Ali Çelebi İlhami Özcan Aygun
 İzmir Tekirdağ
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ SEMRA
KAPLAN KIVIRCIK (Manisa) - Katılamıyoruz Sayın Başkanım.
BAŞKAN
– Önerge hakkında konuşmak üzere İzmir Milletvekili Mehmet Ali Çelebi…
Buyurun
Sayın Çelebi. (CHP sıralarından alkışlar)
MEHMET
ALİ ÇELEBİ (İzmir) – Sayın Başkan, değerli milletvekilleri; yüce Meclisi
saygıyla selamlıyorum.
Milletimizin
başı sağ olsun, 4 şehit verdik. Bu kazanın ardından, bugün 4’üncü Alay
Komutanının görev yeri değiştirildi. Şimdi, sormak istiyorum: Bu mu çözüm? 
Aynı
helikopterle beş yüz saat uçuş yapmış bir helikopter pilotu olarak, üretimi
durmuş, tek motorlu, UH-1 helikopterlerinin envanterden çıkarılması gerektiğini
düşünüyorum ve altını çiziyorum.
Düşen
helikopterin motoruna baktığımızda, en az kırk-elli yıllık, kırk-elli yıllık;
çok eski ve üretimi yok. Sürekli aynı motoru tamir ediyoruz, uçuyoruz; tamir
ediyoruz, uçuyoruz. Zaten protokole baktığınızda, genelde UH-1’le intikal
etmiyor, Skorsky’le intikal ediyor; çift motorlu, yedekleme sistemleri var,
vesaire.
Şimdi,
bir önerim var: Açın bu motorları, bakın; içerisinden, emin olun, çatlaklar
çıkacaktır. Ve gözle görülmeyen çatlaklar da o helikopteri düşürür, gözle
göremeseniz bile. Artı, kanatçıklarına baktığınızda, kırıklar çıkacaktır. 20
bin devirle dönen motorlar bunlar. Yıpranmayla birlikte -muhtemelen, son kazada
da böyle olmuş olabilir- maalesef şehitlerimiz oluyor. Alay komutanını değil,
helikopterleri değiştirmeniz gerekiyor. (CHP ve İYİ PARTİ sıralarından
alkışlar)
ÖMER
FETHİ GÜRER (Niğde) – Kafayı yiyor, kafayı.
MEHMET
ALİ ÇELEBİ (Devamla) – Mesela uçan sarayı satın, bu iş çözülür; 50 tane eğitim
helikopteri alırsınız, gerçekten de çözülür veya diğer uçakları satın. (CHP
sıralarından alkışlar) 20-30 tane temel eğitim helikopteriyle bile bu işi
halledersiniz.
Diğer
bir sorun da pilot ve teknisyen açıkları; özellikle kumpas davalar neticesinde
ve sonrasındaki FETÖ davaları neticesinde ciddi oranda eksik. Teknisyen de
eksik, pilot da eksik. Dolayısıyla eğitim sıkıntısı da var, bakım sıkıntısı da
var ve bunlar da… Mesela son uçuşta helikopterin neredeyse akşama yakın,
alacakaranlıkta uçtuğunu görüyorsunuz. Neden? Birincisi: Hava durumu, hava
muhalefeti. İkincisi de helikopteri uçuşa yetiştirmek maksatlı. O kadar yoğun
ki, iş yükü fazla ki yetiştirmek için o saatte çıkmak zorunda kalıyorlar ve bu
sonuçlar yaşanıyor. Bunlar bize birçok şey anlatıyor. 
ÖMER
FETHİ GÜRER (Niğde) – Resmen cinayet ya.
MEHMET
ALİ ÇELEBİ (Devamla) - Şimdi başka bir konuya gelmek istiyorum. Biz mağduriyet
yaşadığımız için mağdurlar en çok bize geliyor “Siz bizi daha iyi anlarsınız.”
diye. Kumpas davalarında yargılanırken mahkemede sabah erken konuşur, babamı
erken yollardım duruşmadan. O kadar emindim adalet çıkmayacağına, tahliye çıkmayacağına.
Böyle adaletten yoksun, devletimizin içine sızmış düşmanların, alçakların,
alçaklıklarla zincirlenmiş şekilde kırk bir ay cezaevinde yattık. Bu salonda
benden daha fazla FETÖ’yle mücadele edilmesini isteyecek bir kişi var mıdır?
Bilemiyorum. Dolayısıyla beni bu sorunun…
KEMAL
ÇELİK (Antalya) - En az sen…
MEHMET
ALİ ÇELEBİ (Devamla) - En fazla…
KEMAL
ÇELİK (Antalya) - En az sen…
MEHMET
ALİ ÇELEBİ (Devamla) – “En az” diyor yani kırk bir ay yatmış bir kişiye
maalesef buradan bu şekilde laflar söyleniyor. 
ALİ
ŞEKER (İstanbul) – Bunlar suç ortağı, suç ortağı.
MEHMET
ALİ ÇELEBİ (Devamla) - Beni bu sorunun ışığında dinleyin lütfen, bu sorunun
ışığında dinleyin çünkü şu an adalet kan ağlıyor. FETÖ’yle mücadeleniz zayıf,
iddiayla söylüyorum, FETÖ’yle mücadeleniz zayıf. FETÖ’yle asıl mücadele
masumları ayıklamakla olur, masumları ayıklamakla başlar; oradan
başlayacaksınız. Şu an adalet kan ağlıyor. Nedir adalet? Suçlu için ceza, masum
için özgürlük. Bunu sağlamamız gerekiyor. (CHP sıralarından alkışlar) Gözlerimizin
önünde masum insanların yaşamları boğulmakta, ufalanmakta ve söndürülmektedir.
15 Temmuz sonrası 17 bin askerî öğrenci hak kaybına uğradı. Hepsine topluca
FETÖ’cü muamelesi yapmak yanlış. Biz de biliyoruz ne kadar sızdıklarını.
Bunlara hak arama şansı vermiyorsunuz; sıkıntı burada. OHAL İnceleme
Komisyonuna başvuramıyorlar. Başvursunlar, inceleyin. Diplomalarına fişleme
niteliğinde “KHK’yle ilişikleri kesildi.” yazılıyor ve e-devlette “4C tescil”
bilgilerinde “İlişikleri kesildi.” ibaresi var ve bunlar devlet kurumlarına
giremiyorlar, onun ötesinde A-101’e bile giremiyorlar şu anda. Hem OHAL
İnceleme Komisyonuna başvurdurmuyorsunuz hem de iş haklarını ellerinden
alıyorsunuz. Diyorlar ki “Bizi soruşturun; eğer suçluysak cezaevine atın,
değilsek hakkımızı verin.” Çok doğal bir talep; bunu görmemiz gerekiyor.
Kursiyerler aynı şekilde. 
Suçun
şahsiliğine baktığımızda, bir yüzbaşı, astsubay kardeşinin ziyaretine gidiyor,
-Ne yapacaktı kardeşi, gidecek tabii ziyaretine, masumiyet karinesi var sonuna
kadar, sorgusuz sualsiz ordudan atılıyor. Askerî öğrenci içeride, babası
astsubay; herhangi bir şey söylenmeden atılıyor. Burada suçun şahsiliği
zedeleniyor. Eğer suçun şahsiliği yoksa, burası hukuk devleti değilse,
Pensilvanya şarlatanını ziyaret edenler niye burada vekil? (CHP ve İYİ PARTİ
sıralarından alkışlar) FETÖ okullarında okuyanlar neden bakan? 
(Mikrofon
otomatik cihaz tarafından kapatıldı)
MEHMET
ALİ ÇELEBİ (Devamla) – Bir dakika rica edebilir miyim Başkan.
BAŞKAN
– Buyurun. 
MEHMET
ALİ ÇELEBİ (Devamla) – FETÖ okullarında okuyanlar neden bakan? Mehmet Dişli’nin
ağabeyi neden büyükelçi? Olmasın demiyorum ama suçun şahsiliğine dikkat etmemiz
gerekiyor; masumiyet karinesi.
Gökhan
Açıkkollu, tarih öğretmeniydi; 15 Temmuzda on üç gün gözaltında kaldı, karakolda
işkenceden öldüğü söylendi. “FETÖ’cü” denilerek hainler mezarlığına gömmek
istediler, cenazesine imam gelmedi. Sonra suçsuz olduğu açığa çıktı. Ölümünden
sonra Millî Eğitim Bakanlığı görevine iade etti. İnsanlık için bundan daha
aşağılayıcı bir iflas olabilir mi? 
Yaşananlar
şunlar: Bakın, “Darbeye karşı aktif tepki göstermiştir.” diyor komutanlık
“Göreve geri iade edin.” diyor; müebbet. “Tatbikat” deniliyor “Terör tehdidi
var.” diye dışarı çıkarılıyor, hiçbir şeye karışmıyor; müebbet. “Siirt’te hendek
kazıyorlar, gidin müdahale edin.” diyorlar; müebbet. İyice araştırın;
istediğimiz bu. 
Mağduriyetin
rütbesi olmaz, burada da yanlış yapıyorsunuz. Uzman çavuş, astsubay, kursiyer
subay, subay fark etmez; yapıp ettikleriyle yargılamamız lazım. Hepimiz adalete
ve doğruluğa borçlu olarak doğduk. Karar bizlerin; gözlerimiz kör, kulaklarımız
sağır, göklere yakın bir kaya mı olacağız yoksa en yumuşak yastık olan
vicdanımıza mı sığınacağız? Karar bizlerin. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 44’üncü maddesi ile
6446 sayılı Elektrik Piyasası Kanunu’na eklenen ek maddenin ikinci fıkrasının
ve üçüncü fıkrasının ikinci cümlesinin madde metninden çıkarılmasını arz ve teklif
ederiz.
 Fahrettin
Yokuş Ümit Dikbayır Aylin Cesur
 Konya Sakarya Isparta
 Ayhan
Altıntaş Tuba Vural Çokal Behiç Çelik
 Ankara Antalya
 Mersin
 Ayhan
Erel  Feridun Bahşi
 Aksaray Antalya
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ SEMRA
KAPLAN KIVIRCIK (Manisa) – Katılamıyoruz Sayın Başkanım.
BAŞKAN
– Önerge hakkında konuşmak üzere Antalya Milletvekili Tuba Vural Çokal. 
Buyurun
Sayın Vural Çokal. (İYİ PARTİ sıralarından alkışlar) 
TUBA
VURAL ÇOKAL (Antalya) – Sayın Başkan, değerli milletvekilleri; görüşülmekte
olan Maden Kanunu Teklifi hakkında grubum adına söz almış bulunmaktayım, yüce
heyetinizi saygıyla selamlıyorum.
Bu
maddeyle Enerji Piyasası Kanunu’nun geçici 8’inci maddesinde değişiklik
yapılarak Elektrik Üretim AŞ’ye bağlı üretim tesislerinin işletim süreleri
uzatılmaktadır. Yani özellikle 45’inci madde, özelleştirilmiş işletmedeki
termik santrallerin baca gazı arıtma, rehabilitasyon, kül depolama alanları
gibi çevre yatırımlarını tamamlaması için verilen sürenin 2021 yılına kadar
ertelenmesine izin vermeyi öneriyor. Diğer bir deyişle ömrünü tamamlamış olan
bu santrallere iki yıl daha havayı özgürce kirletme izni veriliyor. Bu madde
kabul edilirse baca gazı giderimi yatırımları eksik, toplam kurulu gücü 4.680
megavat olan 10 santralin hâlihazırda neden olduğu olumsuz çevresel etkiler, en
başta hava kirliliği ve sağlığa etkisi katlanarak 2021 yılına kadar devam
edecektir. Üstelik bugüne kadar 3 kez yaklaşık olarak altı yıldır ertelenen bu
yatırımların 2021 yılına kadar tamamlanacağına dair kamuoyunun da güveni
yoktur. 2013 yılında Elektrik Piyasası Kanunu’nun geçici 8’inci maddesiyle
özelleştirilen santrallere, baca gazı arıtma tesisi başta olmak üzere çevre
yatırımlarını 2019 yılına kadar erteleme izni verilmesinin ardından geçici
8’inci madde için Anayasa Mahkemesi nezdinde iptal davası açılmıştı. Anayasa
Mahkemesi de geçici 8’inci maddeyi Anayasa’nın 56’ncı maddesinde düzenlenen
sağlıklı ve dengeli bir çevrede yaşama hakkı gereğince iptal etmişti. İptal
kararına rağmen, 2015 yılında yeni bir yasal düzenlemeyle yeniden bu termik
santrallere 2019 yılı sonuna kadar süre tanındı. Hatta, dönemin Enerji ve Tabii
Kaynaklar Bakanı Berat Albayrak da 2019 yılı sonu itibarıyla istisnasız tüm
termik santrallerin çevre yatırımlarını tamamlamak zorunda olduklarını dile
getirmişti. Anayasa Mahkemesi kararına göre, 2015 yılı itibarıyla planlanması
gereken bu yatırımlarda hiçbir aşama kaydedilmemiş, özellikle Çanakkale,
Kahramanmaraş, Karabük, Kütahya, Manisa, Sivas, Şırnak ve Zonguldak’ta ciddi
düzeydeki hava kirliliği her geçen gün erken ölümlere ve sağlık problemlerine
neden olmaktadır. 
Çevre
mevzuatı uyumuna yönelik yatırımların gerçekleştirilmesi ve mevzuat açısından
gerekli izinlerin tamamlanması amacıyla 31/12/2019 tarihi sonuna kadar
belirlenen sürenin aşılamayacağı ve kesin olduğuna dair 2014 ve 2017 yıllarında
iki ayrı Anayasa Mahkemesi kararı bulunuyor. Ancak getirilen bu kanun
teklifiyle Anayasa Mahkemesi kararına rağmen, santrallere 3’üncü kez havayı
kirletme izni maalesef ki veriliyor. 
Termik
santrallerimizin bulunduğu şehirlerde durum nasıl? Kahramanmaraş’taki
Afşin-Elbistan kömürlü termik santralinin yer aldığı Elbistan’da yaşayanların
son üç yılda Dünya Sağlık Örgütünün sınır değerlerinden 6 kat daha fazla kirli
hava soluduğu tespit edilmiştir. 
Bu
madde Zonguldak Çatalağzı’nda bulunan Çatalağzı Termik Santrali’ni de
ilgilendiriyor. 1947 yılında çalışmaya başlayan, 2014 yılında özelleştirilen
ÇATES’te şu anda 4 santral aktif durumda. Şehir merkezine 20 kilometre
uzaklıkta, 1,5 kilometrelik vadi içinde yer alan ÇATES’te günümüzde 3 bin
megavat olan kapasitenin 6 bine çıkarılması hedefleniyor. Eğer bu madde kabul
edilirse her türlü denetim ve cezadan muaf, çevresel yatırım yapmadan iki yıl
daha çalışma izni verilecek. Zonguldak’ta yapılan ölçümlerde şehirdeki hava
kirliliği değerlerinin Dünya Sağlık Örgütü sınırı değerlerinin 3 katı üzerinde
olduğu belirlendi. Burada Çevre ve Şehircilik Bakanlığının mobil istasyonuyla
2018’de yapılan ölçümler PM10 değerlerinin Dünya Sağlık Örgütü’nün sınır
değerlerinin 3 katı olduğunu ortaya koymuştur. Şunu bilmenizi isterim ki
Zonguldak ve çevresindeki yaşayan insanlarımız daha fazla zehir solumak
istemiyor. Burada yaşayan vatandaşlarımız baca gazı arıtma tesisi olmadan
çalışan, insan ve doğa sağlığını tehdit eden ÇATES’e iki yıl daha süre
verilmemesini, 45’inci maddenin kabul edilmemesini talep ediyor. ÇATES’i de
kaplayan 10 termik santrale çevre yatırımı yapmadan, baca gazı filtresi olmadan
veya limitlere uymadan çalışmaları için iki yıl daha ek süre tanıyan kanun
teklifindeki bu madde kabul edilmemelidir.
Bu
maddenin getirdiği düzenlemeyle yılda 1.100 erken ölüm, 800 kronik bronşit
vakası ve 1.500 insanımızın rahatsızlığı nedeniyle hastanede yatmak zorunda
kalacağı, her gün 170 çocuğumuzda astım atağı yaşanacağı tahmin ediliyor. 
(Mikrofon
otomatik cihaz tarafından kapatıldı) 
TUBA
VURAL ÇOKAL (Devamla) – Bitiriyorum. 
BAŞKAN
– Tamamlayalım lütfen. 
TUBA
VURAL ÇOKAL (Devamla) – Bu sürenin uzatılmasıyla üretim tesislerinin uzun
yıllar faaliyette bulunması çevreye duyarlı anlayıştan tamamen uzaktır. Ayrıca
bu sürenin 2021 yılından sonra tekrar uzatılıp uzatılmayacağı da belirsizdir.
Kesin bir kararla üretim tesislerinin faaliyet sürelerinin uzatılmasının önüne
geçilmelidir diyor, hepinizi saygıyla selamlıyorum. 
Teşekkürler.
(İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
44’üncü
maddeyi oylarınıza sunuyorum: Kabul edenler… Kabul etmeyenler… 44’üncü madde
kabul edilmiştir. 
45’inci
madde üzerinde ortak verilmiş bir önerge var, okutup işleme alıyorum. 
Buyurun.

Türkiye Büyük Millet Meclisi Başkanlığına
Görüşülmekte
olan 41 sıra sayılı Kanun Teklifi’nin 45’inci maddesinin teklif metninden
çıkarılmasını ve diğer maddelerin buna göre teselsül ettirilmesini arz ve
teklif ederiz. 
 Bülent
Turan Özgür Özel Erkan Akçay
 Çanakkale Manisa Manisa
 Fatma
Kurtulan Tuba Vural Çokal Mehmet Doğan Kubat
 Mersin Antalya İstanbul
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, tüm siyasi parti gruplarının anlaştığı 45’inci
maddedeki önerge maddenin metinden çıkarılmasıyla ilgili. Ülkemizde 13 adet
termik santralimiz var, kömürle çalışan termik santralimiz var. Bunlardan büyük
kısmının çevre izni ve elektrofiltresi olmasına rağmen birkaç tane santralde
böyle bir problem var. 2019 yılının sonuna kadar verilmiş sürenin uzatılmasının
uygun olmadığını -Türkiye Büyük Millet Meclisi Genel Kurulundaki siyasi
partiler tarafından böyle ifade edilmiş- Komisyon olarak biz de uygun görüşle
takdire bırakıyoruz. (Alkışlar)
BAŞKAN
– Teşekkür ederim. 
Gerekçeyi
okutuyorum:
6446
sayılı Kanun’un geçici 8’inci maddesinde yapılan değişikliğin teklif metninden
çıkarılması öngörülmektedir. 
BAŞKAN
– Sayın Akçay, buyurun. 
ERKAN
AKÇAY (Manisa) – Teşekkür ederim Sayın Başkan. 
Teklif
metninde 45’inci maddede yer alan düzenlemenin tüm parti gruplarının ortak
mutabakatıyla teklif metninden çıkarılmış olması oldukça sevindiricidir. Zaten
Komisyon görüşmeleri esnasında da dile getirilen bu hususun yararlı olacağını
umuyoruz. Çünkü, çevre hassasiyetini daima muhafaza etmemiz ve bu konuda bir
kararlılık sergileme ihtiyacımız vardır. Sayın Komisyon Başkanının da ifade
ettiği üzere, Türkiye'deki 13 termik santralin bir kısmının -ki içlerinde Soma
Termik Santrali, Zonguldak’taki birkaç termik santralin- gerek baca gazı
filtresini gerekse diğer ilgili arıtma tesisleri yapımına ilişkin bulundukları
taahhüt ve sözleşmeyi yerine getirmesinin bir an evvel sağlanması ve ayrıca bu
çalışmaları yapanlara da bunun teklif metninde yer almakla birlikte çıkarılması
da ziyadesiyle olumlu bir uyarı olacaktır.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın. 
ERKAN
AKÇAY (Manisa) – Dolayısıyla Milliyetçi Hareket Partisi olarak bizim de
hassasiyetle takip ettiğimiz çevre hassasiyetini vurgulayan bu ortak kararın
hayırlı olmasını temenni ediyorum.
Teşekkür
ediyorum.
BAŞKAN
– Teşekkür ederim.
Sayın
Çepni…
MURAT
ÇEPNİ (İzmir) – Teşekkürler Başkan.
Son
hâliyle termik santrallerde filtre zorunluluğunun iki sene daha uzatılmasından
vazgeçilmesini olumlu buluyoruz çünkü bu düzenleme kitlesel ölümler
vadediyordu. Sadece 10 termik santralin yılda doğaya saldığı zehir miktarı
şudur: 2 milyon 106 bin ton kükürtdioksit, 35.100 ton karbondioksit.
Dolayısıyla bu oran, bir kitlesel ölüm oranıdır. 
Fosil
yakıtlar kullanan termik santral yatırımlarından tümden vazgeçilmelidir ve
bunun yerine, halkın ve ekolojik sistemin zarar görmeyeceği bir enerji
politikasına dönülmelidir. Üç-beş tane şirketin yararına değil, halkın yararına
bir politika hayata geçirilmelidir.
Teşekkürler.
BAŞKAN
– Teşekkür ederim.
Sayın
Özel…
ÖZGÜR
ÖZEL (Manisa) – Sayın Başkan, teşekkür ediyoruz.
Üç
haftadır önce Komisyonda, sonra Genel Kurulda bu konuyu sürekli dile
getiriyoruz. Şu anda 3 muhalefet partisi -İYİ PARTİ, CHP ve HDP- vermiş
oldukları ayrı ayrı önergeleri çektiler ve 5 partilik bir önergede uzlaştık.
ERKAN
AKÇAY (Manisa) – Milliyetçi Hareket Partisi de verdi Sayın Özel, biz de verdik
önerge.
ÖZGÜR
ÖZEL (Manisa) – Tamam. 
Ve
MHP de aynı fikirde olduğunu söyledi, sonradan bir önerge de vermişler. Bu
konudaki uzlaşı son derece önemli. Bu özelleştirilmiş olan santrallerle ilgili
böyle bir düzenleme 2019’un ta Aralık ayında sona erecek olmasına rağmen “Siz
böyle bir düzenlemeyi yapmayın, nasıl olsa günü gelince erteleniyor.” diye bir
hissiyatı da pekiştirecekti. Şimdi burada hep birlikte yapmamız gereken mesele
çok önemli. Bu düzenleme, Anayasa Mahkemesinin 2014’teki 93 sayılı Kararı’na da
aykırıydı zaten ve 2013’ten beri süreleri vardı. Bu insanlar, bu şirketler bu
düzenlemenin yapılmayacağını ve bu filtrenin takılması gerektiğini
biliyorlardı…
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) - …ama iki yıl daha Soma’yı, Elbistan’ı ve diğer 11 güzel
beldemizi zehirlemeye devam edeceklerdi az kalsın. 
Burada
bir şüphe var. Bu şüphe, seçimden önce buralarda rahatsızlık yaratıp da sıkıntı
olmasın diye bunun çekilip seçimden sonra yeniden getirilebileceği konusunda.
Buradan söylüyoruz: Bir gün olur da… Çünkü biz burada rektör atamaları
önergesini de hep birlikte metinden çıkardık ama daha sonra, bir ay sonra OHAL
KHK’siyle düzenlendi. Buradan vatandaşlarımıza söylüyoruz: Herkesin sözü söz,
bundan sonra böyle bir düzenleme yapılmayacak, zehir soluma zorunda kimse
bırakılmayacak diye bu Parlamento iradesini herkes alsın. Sakın ha sakın, bu
şirketler, 2019’un sonuna doğru buraya bir tane daha önerge getirilip iki yıl
daha uzatılması gibi bir şeyi beklemesinler. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Böyle bir şey getirilirse getirenler de bu sözlerimiz
karşısında mahcup olsun, o şirketler de nasıl bir iş yaptıklarını bilsinler. 
İşin
ikinci bir hususu da var ki ihaleye girerken herkes bu maliyeti biliyordu.
Bazıları bu süre uzatılmaz diye başka bir teklif vermiş, bazıları nasılsa
uzatacaklar diye başka bir teklif vermiş ve ihaleyi almış olabilirler, ihaleye
fesat karıştırmanın sonradan yapıldığı bir biçimlenme olabilirdi. Arkadaşlar,
bunun arkasında hep birlikte durmalıyız. Sakın ha sakın, AK PARTİ Grubu, 2019
sonuna doğru bir torbaya bunu bir daha koyarlarsa karşılarına siz dikilin. 
Çok
teşekkür ediyoruz. (CHP sıralarından alkışlar) 
BAŞKAN
– Teşekkür ederim. 
5
siyasi parti grubunun ortak verdiği önergeyi oylarınıza sunuyorum: Kabul
edenler… Kabul etmeyenler… Oy birliğiyle kabul edilmiştir. 
Kabul
edilen önerge doğrultusunda madde metinden çıkarılmıştır. 
Herhangi
bir karışıklığa mahal vermemek amacıyla görüşmelere sıra sayısında bulunan
mevcut madde numaraları üzerinden devam edilecektir. Madde numaraları
Başkanlıkça kanunun yazımı sırasında teselsül ettirilecektir. 
Birleşime
on dakika ara veriyorum. 
Kapanma Saati: 19.46
DÖRDÜNCÜ OTURUM
Açılma Saati: 20.07
BAŞKAN: Başkan Vekili Mustafa ŞENTOP
KÂTİP
ÜYELER: Burcu KÖKSAL(Afyonkarahisar), Bayram ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 53'üncü Birleşiminin Dördüncü Oturumunu
açıyorum.
41
sıra sayılı Kanun Teklifi’nin görüşmelerine devam ediyoruz.
Komisyon
yerinde.
46’ncı
madde üzerinde bir önerge vardır.
Önergeyi
okutuyorum.
Türkiye Büyük Millet Meclisi Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 46’ncı maddesinde yer
alan “denetimine yönelik olarak” ibaresinin “denetimi doğrultusunda” olarak
değiştirilmesini arz ve teklif ederiz.
 Kazım
Arslan Tacettin Bayır Tahsin Tarhan
 Denizli İzmir Kocaeli
 Ahmet
Vehbi Bakırlıoğlu Müzeyyen Şevkin Ahmet Akın
 Manisa Adana Balıkesir
 İbrahim
Özden Kaboğlu
 İstanbul
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım. 
BAŞKAN
– Önerge üzerinde konuşmak için İstanbul Milletvekili İbrahim Özden Kaboğlu… 
Buyurun
Sayın Kaboğlu. (CHP sıralarından alkışlar) 
İBRAHİM
ÖZDEN KABOĞLU (İstanbul) – Sayın Başkan, Divan, milletvekilleri; 41 sıra sayılı
Kanun Teklifi’nin 46’ncı maddesi üzerinde konuşmak amacıyla söz almış
buluyorum. 
Bu
madde 2/7/2018 tarihli Nükleer Düzenleme Kurumunun Teşkilat ve Görevleri
Hakkında Kanun Hükmünde Kararname’nin 4’üncü maddesinde değişiklik yapılmasına
dair maddedir. 
Bununla
öncelikle hukuk sistemimizde kararnamenin yasalaştırılması yerine, kanun
hükmünde kararname dururken tam tersine yasanın kararname hâline getirilmesi
söz konusu, bir yasa maddesinin kararname hükmü hâline getirilmesi söz konusu.
İkinci saptama bu.
Üçüncü
saptama ise bununla bir tür -biz “torba yasa” diyorduk ama- normlar arası bir
torba yasa olgusuna tanık oluyoruz. 
Dördüncü
ön saptama ise bu konu nükleer santrallerin kurulması ve işletilmesi sırasında
düzenleme, denetim ve yaptırım zincirine bağlı olarak görev, yetki ve
sorumluluk halkasının merkezinde yer alan bir husustur. 
Bu
konuyu açıklayabilmek için 2 ülkeden daha bahsetmem gerekiyor. Biri Rusya,
diğeri Fransa; tam da bu konunun, bu düzenlemenin bağrında yer alan 2 devlet.
Neden? Çünkü Rusya’yla henüz kurulmamış olan ROSATOM firmasına Akkuyu Nükleer
Santral ihalesi için Mayıs 2010’da bir uluslararası anlaşma yapıldı, devletler
arası anlaşma. Tabii, bunun amacı da Anayasa Mahkemesi denetiminden kaçırmaktı
bu konuyu ve nitekim Anayasa Mahkemesi “Ben denetleyemem.” dedi, uluslararası
hukuk kurallarını uygulamak yerine ve hatırlayınız, Rusya’yla uçak düşürme
nedeniyle birçok sorun yaşadık ama herhangi bir biçimde Putin bunu gündeme
getirmedi çünkü burada Akkuyu Nükleer Santrali vesilesiyle kırk dokuz yıllığına
Rusya Federasyonu’na ayrıcalık tanınması söz konusudur. 
Bunun
yanında kuzeyde ise bu kez Çin’den sonra ikinci ihaleyi alan Areva, sonraki adı
Framatome’a Sinop’taki santral ihale edildi ve o da bize 2023 yılında yani
cumhuriyetimizin 100’üncü yılında bir nükleer santral armağan etmiş olacak. 
Şimdi,
Türkiye kuzeyden ve güneyden aslında Rusya ve Fransa tarafından kuşatılmış
bulunuyor fakat burada nükleer santral bakımından sorun bununla bitmiyor. Geçen
hafta değindiğim üzere düzenleme, denetleme ve yaptırımın önemi insan-doğa,
insan-eşya ilişkisinde esasen Kartal cinayetinde ortaya çıktı. Hele hele bir de
doğa söz konusu olduğu zaman bu üçlünün önemi bir kat daha, hatta bin kat daha
artıyor devletin düzenleyici, denetleyici ve yaptırım uygulayıcı yükümlülüğü.
Bu bakımdan bu konuya görev, yetki ve sorumluluk üçlüsü açısından yaklaştığımız
zaman, bir tür, nükleer santral faaliyetlerinin denetiminin özelleştirilmesine
tanık oluyoruz. Tıpkı, genelde yasaya ilişkin kamu kavramından uzaklaşma, kamu
hizmeti, kamu kurumu, kamusallık kavramından uzaklaşma şeklinde olduğu gibi.
Burada tabii ki bu özelliğiyle, gerçekten yasa bütün olarak alındığı zaman,
nükleer santraller konusu da, esasen torba yasa yöntemiyle ülkenin bütünlüğü
açısından ciddi tehdit ve tehlikelerle karşı karşıya olduğumuzu söyleyebilirim.
Bu durum karşısında tabii ki biz burada zaman zaman Türkiye’nin bölünmez
bütünlüğünü sıkça tartışıyoruz ama esasen bu konuyu, tam da Anayasa’nın 2’nci maddesi
çerçevesinde “Türkiye Devleti, ülkesi ve milletiyle bölünmez bir bütündür.”
şeklindeki temel normun, “Türkiye Devleti, ülkesiyle bölünmez bir bütündür.”
kuralına…
(Mikrofon
otomatik cihaz tarafından kapatıldı)
BAŞKAN
– Buyurun.
İBRAHİM
ÖZDEN KABOĞLU (Devamla) - …bir tehdit, bir aykırılık söz konusudur. Bu açıdan
dikkatinizi çekmek istiyorum.
Bu
açıdan, çünkü esasen nükleer santraller konusu, tıpkı Türkiye’deki madencilik
faaliyetlerinde olduğu gibi bir beka sorunudur. Gerçekten bir beka sorunu varsa
budur. Çünkü Türkiye -belirttiğim gibi- güneyden kuzey komşumuz tarafından ama
kuzeydense Macron Fransası tarafından hem de iflas etmekte olan, en geri
teknolojiyi kullandığı için uluslararası alanda itibar görmeyen Areva şirketine
ihale edilmiş olması nedeniyle… Bu bakımdan, bu bir beka sorunudur. Bu konuya,
Maden Kanunu’nu bütünsel olarak ele almak yerine ülkesel kamu düzeni, çevresel
kamu düzeni veya doğal kamu düzeni açısından bakıp bu konuyu bu şekilde ele
almak yerine âdeta normlar arası torbalara koymak aslında…
(Mikrofon
otomatik cihaz tarafından kapatıldı)
BAŞKAN
– Buyurun.
İBRAHİM
ÖZDEN KABOĞLU (Devamla) – …bu konu sadece Türkiye içi açısından değil, Türkiye
ülkesi açısından değil, uluslararası boyutlarıyla düşünmemiz gereken bir
konudur çünkü bu sadece kamu madenciliğinin sonu değil, bu aynı zamanda nükleer
santraller yoluyla Türkiye’nin egemenlik alanının tehdit edilmesidir. 
Bu
itibarla, geçen hafta özellikle Fransa’nın Ermenistan’a 24 Nisan armağanı
vesilesiyle Türkiye’den politik şahsiyetler eleştiriler yükseltti. Gerçekten
Fransa karşısında Hükûmetimiz, yöneticilerimiz samimi iseler o zaman Fransa’yla
olan bu nükleer anlaşmayı, Areva’yı kovarlar ve gerçekten Fransa’ya karşı dik
duruşumuzu gösteririz. Yoksa Fransa Areva’sına Sinop kuşatması altında ona
ayrıcalık tanıyacağız, ondan sonra da biz…
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) – “Fransa’ya karşı.” diyeceğiz. 
İşte
bu bakımdan bu gerçekten bir beka sorunudur, beka sorunu bir hukuktur,
egemenlik sorunudur. 
Teşekkür
ederim ilginiz için. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
46’ncı
maddeyi oylarınıza sunuyorum: Kabul edenler… Kabul etmeyenler… 46’ncı madde
kabul edilmiştir. 
47’nci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 47’nci maddesinin
birinci fıkrasında yer alan “eklenmiştir” ibaresinin “ilave edilmiştir”
ibaresiyle değiştirilmesini arz ve teklif ederim. 
 Fahrettin
Yokuş Hasan Subaşı Ayhan Erel
 Konya Antalya Aksaray
 Feridun
Bahşi Ayhan Altıntaş
 Antalya Ankara
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Takdire bırakıyoruz Sayın Başkanım. 
BAŞKAN
– Önerge üzerinde konuşmak için Ankara Milletvekili Ayhan Altıntaş. 
Buyurun
Sayın Altıntaş. (İYİ PARTİ sıralarından alkışlar)
AYHAN
ALTINTAŞ (Ankara) – Sayın Başkan, değerli milletvekili arkadaşlarım; 41 sayılı
Maden Kanunu ve Bazı Kanunlarda ve Kanun Hükmünde Kararnamede Değişiklik
Yapılmasına Dair Kanun Teklifi’nin 47’nci maddesi hakkında söz almış
bulunuyorum. Yüce Meclisimizi saygıyla selamlıyorum. 
Elektrik
enerjisi günümüzde her şey demektir, onsuz yaşamak neredeyse imkânsız hâle
gelmiştir. Son derece önemli olan bu enerjiyi elde etmek için 20’nci yüzyılda
hızla nükleer santraller kurulmaya başlanmıştır. 
Nükleer
santrallerde ihtiyaç olunan enerji, reaktörün içerisindeki uranyum atomunun
zincirleme reaksiyonu sonucu oluşan ısının dönüşümüyle elde edilir, reaktörün
içerisinde nötronları emme yeteneği olan uranyum çubuklarından çıkacak ısı
sayesinde reaktörün çevresinde oluşan sıcak gaz tabakasının hapsedilerek ısı
değiştiriciler aracılığıyla suya alınırlar. Burada çubukların soğuması sağlanır
yani radyasyon oranının normal seviyeye düşmesi beklenir. Yapılan analizler sonucu,
normal seviyesine dönen katı atıklar toprağa gömülür, sıvı olanlar da deniz,
göl ve akarsulara dökülür. Hem çubukların soğutulması hem de sıvı atıkların
deşarjı için akarsu, göl ve denizlere ihtiyaç vardır. 
Türkiye’de
şu an için 2 nükleer santral için anlaşma yapılmış olup biri Karadeniz’de Sinop
ilimizde, diğeri ise Akdeniz’de Mersin ilimizdedir. Denize bırakılan sıcak atık
suyun bölgesel olarak deniz suyunu 2 derece artırdığı ve ekolojik dengeyi
bozduğu bilinmektedir. Deniz canlılarını yok etmesi yanında, reaktöre yakın
bölgelerde radyoaktiviteyle kirlenmiş ve radyoaktiviteye maruz kalmış
balıkların soframıza gelmesine de neden olur. Nükleer santrallerde meydana
gelebilecek patlamalar, sızıntılar veya atıklar rüzgâr ve yağmurun da etkisiyle
çevreye ve atmosfere taşınır, daha sonra tatlı su kaynaklarına, akarsulara,
göllere, denizlere ve toprağa karışır. Bu durum toplum sağlığı, canlılar ve
doğa için son derece ciddi bir tehdittir. 
Nükleer
santralleri sadece işletimsel ve verimlilik çerçevesinde ele alamayız. Elde
edilenlerden çok, kalıcı olarak bizlere ve gelecekte torunlarımıza vereceği
zararlar konusuna odaklanarak çözüm yolları aramalıyız. 
Elbette
nükleerden sadece elektrik enerjisi olarak faydalanmıyoruz. Tıp ve daha birçok
alanda teknolojik gelişmeler ve insanlığa yararlı hizmetler sunulmaktadır.
Santraller gibi diğer alanlarda da işlem ve uygulamalar esnasındaki çevre ve
canlılara olan maruziyetin önlenmesiyle sonrasında oluşacak nükleer atıkların
uzaklaştırılması ve gömülmesi noktasında kanun ve yönetmeliklerle kontrolün
sağlanması ve takibi çok önemlidir. 
Günümüzde,
1986 yılındaki Çernobil ve 2011 yılındaki Fukuşima faciaları gelişmiş ülkelerin
düşüncelerini değiştirmesine neden olmuş, hızla bu santrallerden uzaklaşılarak
yenilenebilir enerji kaynaklarına yönelmelerini sağlamıştır. Dünyada ilk büyük
5 ekonomi içinde yer alan Almanya’da neredeyse mısır tarlaları kadar büyüklükte
güneş paneli tarlaları oluşturulmuştur. Bunun yanında, rüzgâr türbinleri,
jeotermal enerji, biyokütle enerji, hidrojen ve hidrolik enerjileri üretimleri
sayesinde 2000’li yıllardan itibaren ihtiyaçlarını karşılayabilecek duruma
gelmiştir. Yine, son yıllarda dalga enerjileri, gelgit ve akıntı enerjileri,
deniz ve okyanus enerjileri üzerinde çalışılan ve geliştirilen enerji
kaynakları olarak yenilenebilir enerji kaynakları arasında yerlerini
almışlardır. 
Türkiye'nin
üç tarafının denizlerle çevrili olması, iklimsel farklılıkların aynı anda
birlikte yaşanabilir olması, güneşten faydalanabilme potansiyeli kuzey Avrupa
ülkelerinden daha fazla olması yenilenebilir enerjilere öncelik vermemiz
açısından çok büyük bir avantaj olacaktır. Radyoaktif maruziyetlerin etki
alanları ve tehlikeleri bilimsel olarak kanıtlanmıştır. Nükleer santrallerin
çalışması esnasında ortaya çıkan plütonyum kanser nedenidir. Doğada bulunma
süresi iki yüz elli yıldır. Diğer bir madde olan stronsiyum yağmurla toprağa,
oradan bitkilere geçer, hayvanlar yoluyla veya sütünden ya da doğrudan insana
geçebilir, lösemiye neden olur. Doğada bulunma süresi iki yüz seksen yıldır. Bu
nedenlerle nükleer atıkların depolanmasının, özel sektöre bırakılmadan devlet
eliyle, en son teknolojilerle bertaraf edilmesinin sağlanması gerekmektedir. 
Maddenin
bu şekilde düzenlenmesini talep ediyor, sözlerime son verirken yüce Meclisimizi
saygılarımla selamlıyorum. (İYİ PARTİ sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
47’nci
maddeyi oylarınıza sunuyorum: Kabul edenler… Kabul etmeyenler… 47’nci madde
kabul edilmiştir.
48’inci
madde üzerinde aynı mahiyette iki önerge vardır. Önergeleri okutup birlikte
işleme alacağım.
Türkiye Büyük Millet Meclisi Başkanlığına
Görüşülmekte
olan 41 sıra sayılı Kanun Teklifi’nin 48’inci maddesinin tekliften çıkarılmasını
arz ve teklif ederiz.
 Şevin
Coşkun Rıdvan Turan Murat Çepni
 Muş Mersin İzmir
 Erol
Katırcıoğlu  Garo Paylan  Mehmet Ruştu Tiryaki
 İstanbul Diyarbakır Batman

Aynı
mahiyetteki diğer önergenin imza sahipleri:
 Kazım
Arslan Tahsin Tarhan Ahmet Akın
 Denizli
 Kocaeli Balıkesir
 Ahmet
Vehbi Bakırlıoğlu Müzeyyen Şevkin Tacettin Bayır
 Manisa
 Adana İzmir
 Deniz
Yavuzyılmaz
 Zonguldak
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Aynı mahiyetteki önergeler üzerinde ilk konuşmacı Diyarbakır Milletvekili
Garo Paylan.
Buyurun
Sayın Paylan. (HDP sıralarından alkışlar)
GARO
PAYLAN (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, görüyorum ki yine nükleerle ilgili maddelere yol veriyorsunuz.
Yıllardır burada nükleere, biliyorsunuz, muhalefet ettik. Gerekçelerimiz vardı.
Siz gerekçelerimizi bazı gerekçelerle çürütmeye çalıştınız. Ama şimdi
açıklayacağım, sizin o gerekçeleriniz de çürüdü arkadaşlar. Nükleer elbette
doğayı, insanı tehdit eder, toprağı kirletir ve büyük bir tehdittir. Ama bunun
dışında da siz hayata daha çok “yeşil” olarak baktığınız için, hani, dolar
gözünden baktığınız için bunları görmüyorsunuz. Ama şimdi size açıklayacağım ki
dolar gözünden bile pahalı artık. Arkadaşlar, dolar gözünden pahalı; bakın,
tekrarlıyorum, dolar olarak da pahalı. Yani ülkemize daha çok maliyet getiren bir
nükleer santral ısrarı var. Biz öküzün altında buzağı arayacağız, az sonra onu
da söyleyeceğim.
Bakın,
1960’larda, 70’lerde, 80’lerde, 90’larda, gelişmiş ülkeler nükleer santral
yatırımları yaptılar çünkü sanayileri çok hızlı büyüyordu ve bunu karşılayacak
bir enerjileri yoktu, nükleere yatırım yaptılar ama artık nükleerden
vazgeçiyorlar. Bakın, Almanya 2022’ye kadar bütün nükleer santrallerini
kapatıyor arkadaşlar; 17 tane vardı, 10’ununu kapattı, 7 tanesini daha üç yıla
kadar kapatacak. Fransa azaltıyor, Güney Kore tamamen çıktı arkadaşlar, nükleer
santralden; İtalya, Avusturya kapattı. Pek çok gelişmiş ülke nükleer santralden
vazgeçerken biz 2010 yılında Rusya’yla bir anlaşma yaptık, dedik ki: “Nükleer
santral yapacağız.” Ne dediniz? “2023 yılında Türkiye’nin ekonomisi 2 trilyon
dolar olacak, bu olduğunda da biz karanlıkta kalırız.” dediniz, milleti böyle
ikna ettiniz. Oysa bugün ekonomimiz kaç dolar? 750 milyar dolar ve büyümüyoruz
arkadaşlar, bu yıl da küçülüyoruz. 2023’te, en iyi olasılıkla diyorum, 1
trilyon dolarlık bir ekonomimiz olacak, bu da en iyi olasılıkla. Ve bu nükleer
santrale ihtiyacımız yok arkadaşlar.
Diğer
bir argümanınız neydi? “Nükleer ucuz.” diyordunuz. Evet, 2010 yılında hâlâ
nükleer ucuzdu; 12,5 sentten anlaşma yaptınız, güneş o zaman 15-20 sentti,
rüzgâr 15-20 sentti. Arkadaşlar, bugün güneş 3-4-5 sent; rüzgâr 3-4 ya da 5
sent. Nükleer anlaşması kaç sent? 12,5 sent arkadaşlar. Ya, nasıl buna hâlâ yol
verebiliyoruz? Nedir, gebeliğimiz nedir Ruslara karşı?
Üçüncü
argüman neydi? “Evet, rüzgâr, güneş var ama bunlar depolanmaz; rüzgâr esmezse
ne olur, güneş olmazsa ne olur?” diyordunuz. Bakın, dünya depolamaya yatırım
yapıyor arkadaşlar, enerji depolamaya. Rüzgâr estiğinde aküler doluyor,
esmediğinde yine şebekeye veriyor ve enerji devam ediyor arkadaşlar. Biz
nükleere yatıracağımız parayı AR-GE’ye yatırsak, enerji depolamada dünya lideri
olsak ne olur acaba arkadaşlar, bunları düşünebiliyor musunuz? Hayata “yeşil”
olarak, dolar olarak bakan arkadaşlara söylüyorum. 
Peki,
geçen yıl bir anlaşma yaptı Meclisimiz, ne dedik? “Bütün teşviklerden Rusları
faydalandırıyoruz.” dedik. 12,5 sent, düştü mü, düştü mü arkadaşlar? Düşmedi.
Bütün teşvikleri de Ruslara verdik çünkü gebeyiz, Suriye politikasında gebeyiz;
12,5 sentin üzerinde teşvikleri de verdik, hâlâ 12,5 sentten nükleer santral
enerjisi alacağız arkadaşlar onlarca yıl. 
Değerli
arkadaşlar, bakın, bugün enerji piyasası 4, 5, 6 sentten işlem görüyor ve
vatandaşlarımız elektrik faturalarından şikâyetçi. En küçük eve 100 lira fatura
geliyor. Peki, 4-5 sentten işlem görürken 12,5 sente Ruslardan enerji alırsak
ne olacak? Faturalar 200 liraya, 300 liraya çıkacak. Bütün vatandaşlarımıza
sesleniyorum: Eğer ki nükleer ısrarı olursa faturalarınıza zam gelecek değerli
vatandaşlar. 
HALİL
ETYEMEZ (Konya) – Yalan, yalan!
GARO
PAYLAN (Devamla) – Bundan dolayı lütfen bu Hükûmete bir ayar verin. Az önce
45’inci maddede olduğu gibi nükleer ısrarından da vazgeçirin bu iktidarı. 
Peki,
nedir diyet? Ben diyeti biliyorum arkadaşlar: Suriye politikası. Suriye’de Kürt
politikasıyla ilgili Türkiye’nin bir pozisyonu var ve Ruslara bir gebelik var.
Bakın, S-400 anlaşmasında ısrar var. Doğal gaz alımında yüzde 60 bağımlılığımız
var. Eğer nükleer de devreye geçerse enerji bağımlılığımız da olacak. Tarihi
pek çoğunuz bilir. 
(Mikrofon
otomatik cihaz tarafından kapatıldı) 
GARO
PAYLAN (Devamla) – Sayın Başkan, bir kısacık…
BAŞKAN
– Tamamlayalım lütfen. 
GARO
PAYLAN (Devamla) – Ruslarla biz zaman zaman iyi geçiniriz ama çoğu zaman da
aramız bozuktur. Rusya’ya bu kadar bağımlı olan Gürcistan’ın hâline bakın
derim, Ukrayna’nın hâline bakın derim, Rusya’nın hegemonyasındaki devletlerin
hâline bakın derim. Acaba Rusya’ya bu kadar bağımlı olmamız, arkadaşlar, tarihî
olarak bize ne tip maliyetler getirecek, bunu bir kez daha düşünün derim ama
her şeyden önce insanı, yaşamı, ekolojiyi düşünün ve aynı zamanda doları
düşünüyorsanız da oradan da pahalı bir noktadayız. Bunu düşünüyorsanız da
nükleer santral ısrarından vazgeçin derim arkadaşlar.
Saygılar
sunarım. (HDP sıralarından alkışlar) 
BAŞKAN
– Aynı mahiyetteki önergeler üzerinde Zonguldak Milletvekili Deniz Yavuzyılmaz.
Buyurun
Sayın Yavuzyılmaz. (CHP sıralarından alkışlar)
DENİZ
YAVUZYILMAZ (Zonguldak) – Sayın Başkan, değerli milletvekilleri; Maden Kanunu
ile Bazı Kanunlarda ve Kanun Hükmünde Kararnamede Değişiklik Yapılmasına Dair
Kanun Teklifi’nin 48’inci maddesiyle ilgili söz aldım. Nükleer santralleri
ilgilendiren bir madde. Maddenin içeriğini, görüşümü bildirirken bütünlük
sağlaması bakımından, kısaca okumak istiyorum: “702 sayılı Kanun Hükmünde
Kararnamenin 6ncı maddesinin sekizinci fıkrası aşağıdaki şekilde
değiştirilmiştir. Türkiye Cumhuriyeti egemenlik alanı içinde nükleer santral
işletenler ile nükleer santral dışındaki tesis ve uygulamalarda radyoaktif atık
üreten kişiler onbirinci fıkra uyarınca belirlenecek tutarda radyoaktif atık
yönetimi ve işletmeden çıkarma özel hesaplarına ayrı ayrı ödeme yapar. Özel
hesaplar adına tahsil edilen gelirler amacı dışında kullanılamaz.” Şimdi, neden
böyle bir değişikliğe ihtiyaç duyuldu, birlikte inceleyelim. Şimdi, öncelikle
bu nükleer atıklarla ilgili olarak da işletmeden çıkarma bedelleriyle ilgili
olan tutarlar 12 Mayıs 2010 yılında Rusya Federasyonu’yla Türkiye Cumhuriyeti
arasında yapılan Akkuyu Nükleer Santrali’yle ilgili anlaşma maddelerinin içinde
yer alıyor. Yani aslında Kanun’da yok, kanun hükmünde kararname falan da yok
ama uluslararası sözleşme -daha doğrusu sözleşme değil, aslında anlaşma-
anlaşma yapılıyor, imzalanıyor, aslında yasaya uygun değil, yasada yok. Orada
da bir bedel biçilmiş, 0,15 Amerikan senti, kilovatsaat başına, kullanılmış
yakıt ve radyoaktif yakıt yönetimi hesabına; işletmeden çıkarma hesabı için de
0,15 Amerikan senti, kilovatsaat başına. Şimdi yasaya uygun değil tabii
hâliyle, ne yapılmış? 2 Temmuz 2018 tarihinde bir Kanun Hükmünde Kararname
çıkarılmış. Bu kanun hükmündeki kararnameyle de -702 sayılıdır- onunla birlikte
de bu aynı Roatom’la yapılan, Rusya Federasyonu’yla nükleer santral için
yapılan anlaşmadaki maddenin bu rakamsal kısımları alınmış, kanun hükmünde
kararnameyle kanuna giydirilmiş ve Meclisten de geçirilmiş. Tabii, daha sonra
uyumsuzluklar ortaya çıkmış. Nedir uyumsuzluklar? Ya bu kabul edilen 0,15
Amerikan senti, tutarı yeni yapmayı planladığınız nükleer santraller için uygun
değil ki oradan çıkarmak istiyorsunuz, ya Rusya’yla yaptığınız anlaşmada bir
değişiklik yapma ihtiyacı duydunuz ve o nedenle onu çıkarmak istiyorsunuz ya da
zaten adrese teslim, anlaşmaya teslim bir madde yaptığınız için en uygun
zamanda da bunu kaldırmak istiyorsunuz. Dolayısıyla bunlar maddenin ne
gerekçelerinde ne neden böyle bir madde -zaten kanun hükmünde kararname
çıkardınız- şimdi niye kaldırıyorsunuz; bunların hiçbiri maalesef açık değil. 
Ben
süremin son kısmında, özellikle Maden Kanunu’nu ilgilendiren boyutta büyük bir
ayrımcılığa ve kutuplaştırmaya yol açan, özellikle devlet kurumları arasında ve
aynı zamanda bu kurumlarda çalışanlar ve bu kurumların yaptığı faaliyetlerden
etkilenen vatandaşlarımız arasında büyük bir kutuplaşma doğuran boyuttan
bahsetmek istiyorum. 
Madenlerle
ilgili olarak, redevans sahalarıyla ilgili olarak birçok noktada hassasiyetler
ortaya çıktı, bazı sorunlar çözülmeye de çalışılıyor. “Kaçak ocak” diye tabir
ettiğimiz, maalesef Zonguldak’ta binin üzerinde işçinin çalıştığı, gayriresmî
ama herkesin de bildiği illegal maden ocakları diyelim. Şimdi, bu sorunu bir
noktada çözmeye çalışırken aynı zamanda üzerinden atladığınız, şehit
madencilerin ailelerine devlet kadrolarında yer vermek bakımından yaptığınız
ayrımcılık var. Nedir bu? 2003 yılından sonra gerçekleşen iş kazalarında vefat
eden madencilerin ailelerine devlet kadrolarında imkânlar tanıdınız ancak 2003
öncesindeki... 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
DENİZ
YAVUZYILMAZ (Devamla) – ...iş kazalarında vefat eden madencilerimizin
ailelerine bu haklar tanınmıyor. 
Şimdi
ben çok net olarak sormak istiyorum: 2003 öncesinde madenlerdeki iş kazalarında
kaybettiğimiz canlar şehit midir, değil midir? Değerli milletvekili
arkadaşlarım, şehit midir? 2003 yılından önce madenlerdeki iş kazalarında
kaybettiğimiz canların şehit olmadığını düşünen var mı aramızda? Varsa lütfen
bu görüşme bitmeden önce çıkıp söylesin. Çünkü biz komisyonlarda konuşuyoruz,
herkes “Evet, haklısın.” diyor ama haklarını vermeye sıra geldiğinde hiç kimse
bir şekilde adım atmıyor. Ben KİT Komisyonunda da söyledim, burada da
yineliyorum: Eğer ben iktidar partisinin milletvekili olsaydım şehitler
arasındaki bu ayrımcılığa izin vermezdim, gerekiyorsa Genel Başkanımın
kapısının önünde yatardım ve bu ayrımcılığa bir şekilde son verirdim. 
(Mikrofon
otomatik cihaz tarafından kapatıldı)
BAŞKAN
– İlave süre vermiştim Sayın Yavuzyılmaz. 
DENİZ
YAVUZYILMAZ (Devamla) – Tamamlayayım. 
BAŞKAN
– Buyurun. 
DENİZ
YAVUZYILMAZ (Devamla) – Aynı şekilde, terör örgütü PKK’yla girilen çatışmalarda
şehit olan uzman erbaşlarımızın ailelerine 4.312 TL destek veriliyor ama aynı
çatışmada şehit olan erbaş ve erlerin ailelerine 2 bin TL destek veriliyor. Bu,
şehitler arasında yapılan ayrımcılıktır ve bu Maden Kanunu Teklifi’nin içindeki
maddelerde saklı olan ruh da işte bu ayrımcılık, yine bu kutuplaştırıcılıktır. 
Dolayısıyla,
rica ediyorum, bu konuşmadan sonra eğer şehitler arasında yapılan bu
ayrımcılığı ortadan kaldıracak kanuni bir düzenlemeyi samimi bir şekilde yapacaksanız
lütfen söz aldığınızda milletin bu kürsüsünden bunu ifade edin ve bu konudaki
milletimizin hassasiyetini giderin diyorum, saygılar sunuyorum. (CHP
sıralarından alkışlar) 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, sayın milletvekilimiz bu kanundaki
değişiklikle ilgili, 0,15 sentle ilgili bir konuyu söyledi, zihinlerde istifham
kalmaması için bir açıklama gereği hissediyorum.
BAŞKAN
– Buyurun. 
IV.- AÇIKLAMALAR (Devam)
33.- Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Başkanı Mustafa Elitaş’ın, Zonguldak Milletvekili Deniz
Yavuzyılmaz’ın 41 sıra sayılı Kanun Teklifi’nin 48’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Değerli arkadaşlar, uluslararası iki nükleer santral
sözleşmesi imzaladık; biri Rusya’yla, biri Japonya’yla. Her iki uluslararası
sözleşmede de sayın milletvekilimizin söylediği kilovatsaat başına 0,15 dolar
sentlik ücret zaten var atık yönetimiyle ilgili. Bu kanun, genel bir kanun. Bu
kanun bütün nükleer santrallerle ilgili geçerli olacak bir kanun olduğundan
dolayı kanun metninde uluslararası sözleşmedeki bulunan bir rakamın burada
tekrar edilmesi uygun olmadığından dolayı, başka kurum ve kuruluşlarla
yapılacak işlerde farklı şeyler yapılabileceğinden kaynaklı bir durum söz
konusu. Bu, on beş yıl süreyle zaten iki uluslararası sözleşmede de hem
Japonya’yla hem de Rusya’yla yapılan sözleşme de var olduğundan dolayı, bir
manada tekrarı olduğundan, burada ihtiyaç hissedilmediğinden çıkarılma gereği
hissedilmiştir. 
Teşekkür
ediyorum.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve 6
Milletvekilinin Maden Kanunu ile Bazı Kanunlarda ve Kanun Hükmünde Kararnamede
Değişiklik Yapılmasına Dair Kanun Teklifi (2/1410) ve Sanayi, Ticaret, Enerji,
Tabii Kaynaklar, Bilgi ve Teknoloji Komisyonu Raporu (S. Sayısı: 41) (Devam)
BAŞKAN
- Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
48’inci
maddeyi oylarınıza sunuyorum: Kabul edenler… Kabul etmeyenler…. 48’inci madde
kabul edilmiştir.
49’uncu
maddeyi oylarınıza sunuyorum: Kabul edenler… Kabul etmeyenler… 49’uncu madde
kabul edilmiştir.
50’nci
maddeyi oylarınıza sunuyorum: Kabul edenler… Kabul etmeyenler…. 50’nci madde
kabul edilmiştir.
51’inci
madde üzerinde iki önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan (2/1410) esas numaralı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 51’inci maddesinin
(c) bendinin aşağıdaki şekilde değiştirilmesini arz ve teklif ederim. 
“c)
Diğer maddeleri yayımı tarihinden on gün sonra,”
 Ayhan
Erel Hasan Subaşı Aylin Cesur
 Aksaray Antalya Isparta
 Feridun
Bahşi Fahrettin Yokuş 
 Antalya Konya
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak üzere Konya Milletvekili Fahrettin Yokuş. 
Buyurun
Sayın Yokuş. (İYİ PARTİ sıralarından alkışlar) 
FAHRETTİN
YOKUŞ (Konya) - Sayın Başkan, değerli milletvekilleri; 41 sıra sayılı Maden
Kanunu’nun 51’inci maddesiyle ilgili söz almış bulunmaktayım; hepinizi İYİ
PARTİ Grubu adına saygıyla selamlıyorum.
Daha
önceki konuşmalarda da belirttiğim gibi iyi bir kanun metni yapmak elbette
önemlidir ancak daha önemlisi yasaları uygulamaktır. Allah için, poşet, torba,
çuval yasa yapma konusunda çok mahirsiniz, çok başarılısınız ancak gelin görün
ki uygulamada bir o kadar başarısızsınız. Her uygulamanız bir facia.
“Türkiye
Kömür İşletmeleri” diye bir kurumumuz vardır, mutlaka yerini biliyorsunuz, hani
şu Soma faciasının yaşandığı kömür ocaklarının sahibi olan KİT’imizdir,
Yenimahalle yolu üstünde devasa binası olan bir genel müdürlüğümüzdür. Türkiye
Kömür İşletmelerinin 6 kişiden oluşan bir yönetim kurulu vardır. Yönetim
kurulunun esas işi yapan başkanı, genel müdürü ve yönetim kurulu üyesi 2 genel
müdür yardımcısı yaklaşık iki yıldır vekâleten yönetim kurulu üyeliği
yapmaktadır. Ancak, toplantıdan toplantıya katılan diğer 3 üye ise asaleten
yönetim kurulu üyeliği yapmaktadır. TKİ’nin 6 kişilik yönetim kurulu üyesi olan
yöneticiler şunlardır: Ömer Bayrak, Genel Müdür Vekili ve Yönetim Kurulu Başkan
Vekili, kadrosu daire başkanı. Burhan Ayar, Genel Müdür Yardımcısı ve yönetim
kurulu üyesi vekili. Mehmet Uygun, Genel Müdür Yardımcısı ve yönetim kurulu
vekili, bir türlü asil bulamadınız. Yinal Yağan, Enerji Bakanlığı Strateji
Daire Başkanı ve TKİ Yönetim Kurulu üyesi. Hasan Hüseyin Erdoğan, TÜİK Başkan
Yardımcısı ve TKİ Yönetim Kurulu üyesi. Serhat Köksal, Hazine Müsteşarlığında
Genel Müdür Yardımcısı ve TKİ Yönetim Kurulu üyesi. Görüldüğü gibi, TKİ’de
kömür üretiminden sorumlu yöneticiler iki yıldır vekâleten görev yapıyorlar
ancak sadece talimatları yerine getiren, dışarıdan atanan üyeleri asaleten
görev yapıyorlar, asaleten atanmışlar. Burada soru şu: Genel Müdür ve Genel
Müdür yardımcılarını asaleten Yönetim Kurulu üyeliğine atamıyorsanız bu
kişileri neden yönetici yapıyorsunuz? Ben size söyleyeyim: Uygun olmayan
talimatlarınızı daha fazla yerine getirmek için atama yapmıyorsunuz. Peki,
Yönetim Kurulu üyesi olan bu Yinal Yağan kimdir? Bu arkadaş, Sayın Berat
Albayrak’ın prenslerindendir, mühendis değildir, Ankara Üniversitesi Siyasal
Bilgiler Fakültesi mezunudur. Maalesef daha önce MİGEM Genel Müdür
Yardımcısıyken çok başarısız bir bürokrat olarak gündeme gelmiş ama TÜİK Başkan
Yardımcılığına atanarak TÜİK’teki fiyat ayarlamasını çok güzel yapmış, göze
girmiş, hâlen de TKİ Yönetim Kurulu üyeliğini sürdürüyor. Hasan Hüseyin Erdoğan
kimdir? Enerji ve Tabii Kaynaklar Bakanlığı Bakanlık Strateji Başkanı olarak
hem planlama ve denetleme görevi yapıyor ve hem de üretim ve uygulama birimi
olan TKİ’nin Yönetim Kurulunda görev yapıyor. Burada da soru şu, anlayacağınız
dilden konuşayım: Bu kişi nasıl olur da hem Bakanlıkta planlama ve strateji
yapacak ve hem de uygulama biriminde görev alacak? Hukuken elbette ki
atanabilir ancak etik değildir. Bu kişi kendi yanlış uygulamalarını
denetleyebilir mi? Yani hem denetçi hem uygulayıcı. 13 Mayıs 2014 tarihinde
yaşanan Soma faciasında da böyle bir durum vardı. Dönemin Bakanlık Denetim
Hizmetleri Daire Başkanı TKİ Yönetim Kurulu üyesiydi. Facia yaşanınca apar
topar görevden alındı. 
Sayın
Başkan, sayın milletvekilleri; bu keyfî ve doyumsuz uygulamalar yanlıştır.
Geçmişte bir Soma faciası yaşadık, anlaşılan ders almamışsınız. Kurumun
yetişmiş, tecrübeli personeli dururken daha fazla yönetim kurulu üyesi ücreti
alsın diye dışarıdaki ilgisiz kişileri yönetimlerde görevlendiriyorsunuz.
Yıllarca bu çarpık maden politikanızla TKİ’ye ait kömür ocaklarını redevansla
veya hizmet alımı şeklinde çalıştırdınız.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Yokuş.
Buyurun.

FAHRETTİN
YOKUŞ (Devamla) – Başkanım, tamamlıyorum.
301
vatandaşımız şehit oldu. Şimdi, kalkmışsınız “Kazanın yaşandığı ocağı tekrar
TKİ olarak çalıştıracağız.” diyorsunuz. TKİ olarak çalıştırmanız doğrudur,
ocaklarda çalışanlara kadro vermeniz doğrudur. İnşallah yandaşlarınıza değil de
ihtiyacı olan hak sahiplerine kadro verisiniz. Peki, şimdiye kadar
neredeydiniz? 301 vatandaşımız ölünce mi aklınız başınıza geldi? Yıllarca
güvencesiz personel çalıştırarak ve ocaklarda hazırlık çalışması yapmayarak ocakların
verimliliği düştükten sonra mı aklınız başınıza geldi? Ne yaparsanız yapın bu
şaibeli siciliniz hep önünüze çıkacak ve milletimiz size gerekli dersi er ya da
geç verecek. 
Efendim,
saygılar sunuyorum, iyi akşamlar diliyorum. (İYİ PARTİ ve CHP sıralarından
alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 41 sıra sayılı Maden Kanunu ile Bazı Kanunlarda ve Kanun Hükmünde
Kararnamede Değişiklik Yapılmasına Dair Kanun Teklifi’nin 51’inci maddesinin a)
fıkrasında yer alan “değiştirilen” sözcüğünün “değişen” olarak değiştirilmesini
arz ve teklif ederiz.
 Kazım
Arslan Tacettin Bayır Müzeyyen Şevkin
 Denizli İzmir Adana
 Ahmet
Vehbi Bakırlıoğlu Ahmet Akın Tahsin Tarhan
 Manisa Balıkesir Kocaeli

 Özgür
Özel
 Manisa
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Takdire bırakıyoruz Sayın Başkanım.
BAŞKAN
– Önerge hakkında konuşmak üzere Manisa Milletvekili Özgür Özel…
Buyurun
Sayın Özel. (CHP ve İYİ PARTİ sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
Dün,
Soma maden faciasından sonra raporun nasıl kamu kurumları tarafından dikkate
alınmadığını ve madenlerin hâlen nasıl güvensiz olduğunu anlatmaya çalışmıştım.
Oradan devamla, o 301 madencimizi kaybettiğimizde analara, babalara, evlatlara
borcumuz vardı; devlet olarak bazı sözler verildi. Üç kategoriye ayırırsak:
Ölenlerin yakınlarına verilen sözler; bunlar önemli ölçüde tutuldu. Hayatta
kalan madencilere verilen sözlerin pek azı tutuldu. İşçi sağlığı ve iş
güvenliğiyle ilgili verilen sözlerin neredeyse hiçbir tanesi tutulmadı. Bunu
burada açıklıkla söylemek gerekiyor. 
Elimde
bir tutanak var. Bu tutanak, faciadan sonra böyle cenazeden sonra sessiz bir
yürüyüşle gidip Soma Kaymakamlığının önüne oturup çöküp kendiliğinden ve çok
doğal bir oturma eylemine dönüşen eyleme Adalet ve Kalkınma Partili
milletvekillerinin de bizimle birlikte yaptığı bir ziyarette “Ya kendinizi daha
çok üzmeyin. Gelsin 10 arkadaşınız, derdinizi Ankara'da anlatsın.” dediğimiz ve
9 arkadaşımızın -ki bu basında da çok yer aldı- imzalarıyla Ankara’da
kendilerine verilen sözlere dair tutanak. Bu 9 arkadaşımız hâlen hayattalar,
Allah uzun ömür versin; 2’si çalışıyor, 7’si işsiz ama bu arkadaşlara verilen
15 tane sözden 1’inci, 2’nci, 3’üncüsünü okuyacağım. 
1)
“Devlet tarafından denetlemeler yapılana, teftiş raporları tamamlanana kadar
kimse madenlere inmeye zorlanmayacak, gerekirse önce biz gelip gireceğiz, ondan
sonra siz ineceksiniz.” dediler. Bu sözü tutamadık, apar topar o şirket
çalışmak istedi ve o şirket o hâlde hâlen daha çalışıyor. 
2)
“Kimseye bu süre içinde çıkış verilmeyecek.” dediler. Maalesef şirket bir
SMS’le 2.831 madenciyi işten attı. Bugün Google’a yazan herkes o haberleri
okur.
3)
“Maaşlar tam şekilde, eksiksiz ödenecek. Şartlar düzelene kadar gerekirse yedi,
sekiz ay devlet maaşlarını ödeyecek.” dendi. “Şartlar düzelene kadar” kısmı
yüzünden bu madde de uygulanmadı. Aslında beş, altı ay maaş ödendi ama şartlar
düzelmedi. 
Bu
2.831 işçi işsiz kaldı ve hiçbir madene alınmadı ve bunların tazminatları da
ödenmedi. Ödenmedikten sonra biz bu konuyu bu Meclisin gündemine getirdik. Yine
Doğan Kubat’ın aramızdaki diyalog kanallarına katkı sağlamasıyla beş imzalı bir
önergeyle bir kanun çıkardık, daha doğrusu bir torba kanuna ek yaptık. Kanunun
metni şöyle, mayıs ayında… O herhâlde masada kaldı ama oradan “kanun metni,
mayıs” bulabiliyorsanız ulaştırın, ben de bu arada Meclise bir hikâye
anlatayım. Bir milletvekili kürsüye çıkar, bakar gözlükleri yok; döner Meclise
der ki: “Şuraya çıkana kadar ne konuşacağımı bir Allah biliyordu bir de ben
biliyordum. Gözlükleri unutmuşum, şimdi ne konuşacağımı bir tek Allah biliyor.”
Orada mayıs tarihli kanun metni varsa onu alayım arkadaşlar, yoksa da
içeriğinden bahsederim, sonra gruplara ayrıca yollarım. 
Şimdi,
kanun metni şöyleydi… Biz Doğan Kubat’la birlikte oturduk, dedik ki: “Bu sorunu
nasıl çözeceğiz?” Çünkü şirket tazminatları ödemiyor ama şirketin elinde mal
var, mülk var. Bu arada da Tasarruf Mevduatı Sigorta Fonu şirketin bütün
mallarına el koydu. Biz de Nisan 2015’te kanun çıkardık ve dedik ki: “Tasarruf
Mevduatı Sigorta Fonu tarafından el koyma veya takip yoluyla satışından elde
edilen gelirler öncelikle bu sözleşmeler kapsamında söz konusu şirketlerde
çalışmış olan işçilerden olanların kıdem ve ihbar tazminatlarıyla, izin ve
fazla çalışma ve diğer ücret alacakları ödenmesinde kullanılır, sonra geri
kalan borçlar ödenir.” Olmaz bir şey istersiniz de hani derler ya veya bir şey
olsun diye ısrar edersiniz, gönlü olmayan döner der ya “Ya, kardeşim, hakkında
kanun mu var?” Vallahi de billahi de bu çocukların alacakları -konusunda-
hakkında kanun var. Biz burada kanun çıkardık ama bu paralar ödenmedi biliyor
musunuz. Neden ödenmediğini bir türlü öğrenemedik. 
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) - Sayın Başkanım…
BAŞKAN
– Tabii, buyurun. 
ÖZGÜR
ÖZEL (Devamla) – Sonra Tasarruf Mevduatı Sigorta Fonu’na Bilgi Edinme Kanunu
çerçevesinde başvuruda bulunduk, dedi ki: “Biz tam bu paraları ödeyecektik,
şirket ile işçilerin sendikası -ki sendika işçi adına imza atar- bize yazı
yolladılar. ‘Bu gayrimenkulleri satmayın, biz aramızda anlaştık, 24 taksitle
ödeyeceğiz.’” İşçilerin haberi yok. Sarı Sendika, kanuna karşı, gitti iş
birliği yaptı. O 24 taksitten bir tanesi ödendi. O bir taksit referanduma bir
hafta kala. Ödemediğini gördük sonra bir daha yazdık, dedi ki: “Bu sefer de
36’ya böldüler, anlaşmışlar.” Bundan da bir taksit ödendi. O da 24 Haziran
seçimlerine on beş gün kala. Bu çocuklar, daha bu tazminatlarını alamadılar.
Ha, bir rakam benzerliği var. Şimdi, Soma’daki bu şirket çöktü, bunun işçileri
TKİ’nin iştiraki bir firmaya alınıyor ama bu 2.500 kişi o 2.800 işçi değil, bu
çocuklar mağdur. O, o şirkette hâlen çalışan, işten atılmayan 2.500 kişiyi işe
alıyor.
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Başkanım, birtakım aksilikler de oldu malum.
BAŞKAN
– Tamam, bitirelim lütfen.
ÖZGÜR
ÖZEL (Devamla) – Uzun lafın kısası, bir devlet sözü tutulsun diye var gücümüzle
çalıştık, hakkında kanun çıkardık. Kanuna rağmen iş birlikleri oldu, bu
Meclisin bütün çabaları boşa düşürüldü. Hâlen daha bu 2.800 arkadaşımız işsiz,
tazminatlarını alamadılar. Ayrıca, Ermenek faciasının yaşandığı madenin Soma
uzantısı Uyar Madencilikte de 780 arkadaş aynı durumda. Şimdi, eğer devletin
şefkatli bir eli varsa o elin bu çocuklara uzanması lazım ve devletin hesap
soran bir eli varsa o da Soma AŞ’nin yakasına yapışması lazım. Türkiye Büyük
Millet Meclisinin yaptığı yasama faaliyetini bile birileri boşa çıkarıyorsa bu
gücün, bu kudretin nereden kaynaklandığının, bu adamların arkasında kimin
olduğunun da sorgulanması lazım.
Hepinize
saygılar sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
51’inci
maddeyi oylarınıza sunuyorum: Kabul edenler... Kabul etmeyenler... 51’inci
madde kabul edilmiştir. 
52’nci
maddeyi oylarınıza sunuyorum: Kabul edenler... Kabul etmeyenler... 52’nci madde
kabul edilmiştir. 
Böylece
ikinci bölümde yer alan maddelerin oylamaları tamamlanmıştır. 
Teklifin
tümünü oylamadan önce, İç Tüzük’ün 86’ncı maddesi gereğince, oyunun rengini
belli etmek üzere, lehte Zonguldak Milletvekili Ahmet Çolakoğlu konuşacaktır.
Buyurun
Sayın Çolakoğlu. (AK PARTİ sıralarından alkışlar) 
Süreniz
beş dakikadır.
AHMET
ÇOLAKOĞLU (Zonguldak) – Sayın Başkan, değerli milletvekilleri: 41 sıra sayılı
Maden Kanunu ile Bazı Kanunlarda ve Kanun Hükmünde Kararnamede Değişiklik
Yapılmasına Dair Kanun Teklifi üzerinde lehte söz almış bulunmaktayım. Bu
vesileyle aziz milletimizi ve Gazi Meclisimizi saygıyla selamlıyorum. 
Kanun
teklifi, büyük başarılara imza atan enerji ve tabii kaynaklar alanında önemli
düzenlemeler içermektedir. Madencilik sektöründe yapılan bu düzenlemelerle
verimliliğin artırılması, kurumsallaşmanın güçlendirilmesi, yatırım hamlelerinin
hızlanması ve bürokratik işlemlerin kolaylaştırılması hedeflenmiştir. 
Teklifin
20’nci maddesi kapsamında yapılan düzenlemeyle redevans hakkındaki sözleşme
şartları saklı kalmak kaydıyla ruhsat sahasındaki redevansçının
ruhsatlandırılarak sorumluluklarının güçlendirilmesi amaçlanmıştır. Yapılan bu
düzenlemeyle maden sahalarının daha iyi denetlenmesine imkân verilecektir. 
Türkiye
Taşkömürü Kurumu Genel Müdürlüğü bünyesinde çalıştırılmak üzere 1.500 işçi
alımına izin vererek bölge madenciliğini destekleyen Sayın Cumhurbaşkanımız
Recep Tayyip Erdoğan’a da şükranlarımı sunuyorum.
Enerji
sektörümüz ne kadar güçlü olursa ekonomimiz de o kadar büyür ve gelişir.
Gururla ifade etmeliyim ki AK PARTİ iktidarıyla birlikte enerji alanında büyük
başarılara imza atılmıştır. Bu başarılara birkaç rakamla örnek vermek
gerekirse: 2002 yılında elektrik enerjisi kurulu gücümüz yaklaşık 30 bin
megavat iken bugün 90 bin megavat sınırına yaklaşmıştır. Yenilenebilir enerjide
2002 yılında rüzgâr kurulu gücümüz 18,9 megavat iken bugün 7 bin megavat
düzeyini aşmıştır. 2001 yılında güneş enerjisi projemiz yok iken bugün yaklaşık
5 bin megavatlık güneş enerjisi kurulu gücümüz vardır. Enerji Verimliliği
Kanunu’nda yapılan değişiklikle yetki yenilemeden oluşan bürokratik işlemlerin
azaltılması, uygulanan destek miktar ve oranlarının artırılması ve ayrıca
destek uygulamalarına başvurabilecek işletme sayısını artırmaya yönelik
düzenlemeler yapılmıştır.
Elektrik
Piyasası Kanunu’na eklenen ek maddeyle elektrik arz güvenliğini sağlamak açısından
elektrik iletim ve dağıtımına yönelik yatırımların süresi içerisinde hayata
geçirilmesi amacıyla, orman arazilerine isabet eden elektrik iletim ve dağıtım
tesisleri için yapılan izin müracaatlarıyla ilgili, kurum tarafından altmış gün
içerisinde sonuçlandırılması amaçlanmıştır. Ayrıca, iletim dağıtım tesisleri
devletin mülkiyetinde olduğundan izin taleplerinde, izin bedellerinin, devletin
kurumları arasındaki eksilterek uygulamaya yönelik düzenleme getirilmiştir.
Genel
Kurula verilen değişiklik önergesinin kabulüyle 45’inci madde teklif metninden
çıkarılmıştır. Böylece, özel sektöre devredilen santrallerin çevre mevzuatına
uyumuna yönelik yatırımların gerçekleştirilmesi ve çevre mevzuatı açısından
gerekli izinlerin tamamlanması amacıyla 31/12/2019 tarihine kadar süre
tanınmıştır. Bu hükümdeki takvim aynı şekilde korunmuştur.
Akaryakıt
piyasalarımızın sağlıklı işleyişinin muhafaza edilmesi sektör için hayati
niteliktedir. Bu düzenlemeyle piyasa yapısını bozucu faaliyetlere izin vermemek
adına dağıtıcı lisansları için bayilik teşkilatı, depolama kapasitesi gibi
hususlarda ikincil düzenleme yapılabilmesine imkân sağlanacak, piyasayı bozucu
etkisi olan şirketler sistemden ayıklanacaktır. 
(Uğultular)
BAŞKAN
– Sayın Çolakoğlu…
Arkadaşlar
çok yoğun bir uğultu var. Arkadaşımızın da insicamı bozuluyor, lütfen, az bir
şey kaldı zaten, sessiz olalım. 
Buyurun.

AHMET
ÇOLAKOĞLU (Devamla) – Şüphesiz akaryakıt kaçakçılığıyla sektöre zarar veren
eylemlere asla taviz verilmeyecek, denetimler sürdürülecek, cezai işlemler
uygulanacaktır. Kaçakçılıkla ilgisi olmayan ve niteliği itibarıyla düzenleme
imkânı bulunan mevzuat ihlallerine hemen ceza vermek yerine, önce uyarı
mekanizmasıyla karşılık verilecek ve şirketlerin kendilerini düzeltme imkânı
olacaktır.
Sektörümüzün
önünü açacak bütün düzenlemelere bütün milletvekillerimizin destek vereceğini
ümit ediyorum. Kanun teklifimizin enerji sektörümüze hayırlı olmasını
diliyorum. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Aleyhte olmak üzere Adana Milletvekili Müzeyyen Şevkin. 
Buyurun
Sayın Şevkin. (CHP sıralarından alkışlar)
MÜZEYYEN
ŞEVKİN (Adana) - Sayın Başkan, değerli milletvekilleri; yasal düzenlemeler,
ihtiyaçları yerine getirmek üzere yapılmaktadır ama bu Maden Yasası burada
birçok konuşmacının da belirttiği üzere 14 kez değiştirilmiş olmasına rağmen
çok fazla bir yenilik getirmeyecektir. 
Biz
maddeler üzerinde tek tek önergelerimizi sunduk ama ben Maden Kanunu
Teklifi’nde önemli gördüğümüz bu önergeler üzerinde özellikle 1’inci maddede…
MTA üzerinden kurulacak şirkete kamunun izniyle geçen personel zaman içinde
şirketten ayrılarak eski görevine yani kurumuna döndüğünde kurumunda daha
önceden aldığı hiçbir kadro ve pozisyon dikkate alınmayacak, bu personelin
hangi şartlar altında görevine geri döneceğine o anki siyasi kadrolaşmanın
karar vermesi beklenecek, liyakat ve kurumsal hafıza arka plana itilecektir
dedik, yine geçti bu madde. 
Teklifin
3’üncü maddesinde “Kömür alımında EÜAŞ ile ilgili sermaye şirketi arasında
yapılan sözleşme kapsamında devlet alım garantisi uygulanmaz.” şeklinde bir
teklif getirmiş olmamıza rağmen yine bu önergemiz kabul edilmeden geçmiştir. 
Teklifin
4’üncü maddesi millî menfaatlere uygunluktur arkadaşlar. Bu, bence Meclisimize
de hakarettir. Millî menfaat olmayan bir yasanın buradan geçmesi olası mıdır
arkadaşlar? Bunun çıkarılmasına ilişkin önerge verdik, yine bu ibare kaldı.
Bana göre bütün yasalar zaten millî menfaatlere uygun olmak durumundadır. 
Evet,
teklifin 5’inci maddesinde jeoloji ve maden mühendislerinin odalarıyla mesleki
bağlantıları anlamında olan ve “oda sicil belgesi” tanımının aynen korunmasıyla
ortaya çıkabilecek olumsuzlukların önüne geçilmesi, “ihtisaslaşmış devlet
kuruluşu” tanımına “kamu kurumu niteliğindeki meslek kuruluşları”nın eklenmesi…
5’inci maddedeki bu önergeyle ve söylemlerimiz sonunda madde metinden geri
çekilmiştir. Teşekkür ediyoruz bunun için.
Teklifin
8’inci maddesinde “Ruhsat sahibi veya madencilik faaliyeti bağlı tesisi olanlar
ancak kurul tarafından uygun görülmesi hâlinde ticari ve sınai faaliyette
bulunur.” ifadesinde “kurul” kaldırılmış, yerine “Bakanlık” getirilmiştir. Bu,
maden sahalarının amacı dışında kullanılmasının yolunu açacak bir maddedir
değerli milletvekilleri. Bu maden faaliyetlerinin farklı ticari ve sınai yatırımlar
adı altında zeytinlik alanlarda ve meralarda daralmaya gidecek bu sürece
yönelimi engellemek istemiştik ama yine bu önergemiz de reddedildi.
Yine,
teklifin 9’uncu maddesinde devlet hakkı yüzde 25’ten yüzde 50’ye çıkarılmak
istenmiştir. Yapılan görüşmeler neticesinde yüzde 40’a bağlandı bu madde.
10’uncu
madde Maden Kanunu’nu bir ceza kanununa dönüştürmekteydi. Özellikle
yetkilendirilmiş tüzel kişilerin ve nezaretçiliğin bir anlamda sahada etkinliği
kalmayacaktı. Bu da yine görüşmeler ve müzakereler sonucunda ilk etapta 5 bin
TL’den bin liraya düşürülmüştür. Ancak 10’uncu maddenin ikinci fıkrasında
“Mühendislik hizmeti üreten tüzel kişiler ile daimî nezaretçiler beyanlarını
ilgili meslek odasından aldıkları oda sicil kayıt belgesiyle belgelendirmek zorundadır.”
ibaresinin konulmasını istedik. Bunu neden istedik? Çünkü dünyadaki bütün
gelişmiş ülkelerde mühendisler odalarından bu sicil durum belgesini alırlar.
Çünkü madencilik faaliyetlerinin gerçekten doğru olarak yapılıp yapılmadığı
odalar tarafından kontrol edilir ve bir sicil verilir. Ancak ne yazık ki bu
maddeye, ikinci fıkraya bunu yine koyduramadık. 
18’inci
madde, ihalelik sahaları ihale edilmeksizin devlet kuruluşlarına bakanlık onayı
verebilmeyi düzenlemektedir. Bu da bizim karşı durduğumuz bir maddeydi, yine
geçti. 
En
önemlilerinden biri 20’nci madde, havza madenciliğini ortadan kaldırarak zaten
sorunlu olan redevans madenciliğini yeniden gündeme getirerek böl-parçala-sat
yöntemini dayatmaktadır. Buna bütün itirazlarımıza, birçok muhalefet partisinden
milletvekillerinin tüm itirazlarına rağmen bu madde ne yazık ki olduğu gibi
geçmiştir. 
21’inci
maddede “Genel müdürlük redevans sözleşmelerinin tarafı değildir.” denmektedir
ancak sicile şerh edilmeyen sözleşmeler geçersiz sayılmakta ve ceza görmektedir
yine. 
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) – Çok özür dilerim Sayın Başkanım.
BAŞKAN
– Tamamlayın lütfen.
MÜZEYYEN
ŞEVKİN (Devamla) – Evet, 25’inci maddede yine elektrik mühendislerini
ilgilendiren damga süresi geçmiş ölçü aletinin kullanımının kontrolü kullanıcı
açısından neredeyse imkânsız bir durumdur çünkü elektrik, doğal gaz, su sayacı
gibi yaygın kullanılan ölçü aletlerinde aboneler, abone olma süreçlerinde damga
üzerindeki tarihi kontrol etmedikleri gibi damga süreleri ve mevzuat konusunda
bilgi sahibi olmaları da mümkün değildir. Allah aşkınıza, size soruyorum
iktidar milletvekilleri, hangi biriniz sayaçlarınızın tarihini kontrol
ediyorsunuz? Böyle bir şey söz konusu olabilir mi? Bu, şirketlerin yükümlülüğünde
olan bir şeydir ve şirketin keyfî yaklaşımına bırakılmaması gereken bir
maddeydi. Bir ölçü aleti arızalandıysa bu kişinin herhangi bir sorumluluğu
olmadığı hâlde cezai bir müeyyide getirilmektedir. Buna da karşı durduk ama
yine bu hâliyle geçti bu madde. 
Evet,
27’nci maddede dağıtım şirketlerinin hiçbir bedel talep etmeden yapmaları
gereken işlemin abonelerin üzerine yıkılması ve bunun için doksan gün süre
verilmesini yine uygun bulmadığımızı belirttik. 
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) – Pardon.
BAŞKAN
– Bitirelim lütfen. 
MÜZEYYEN
ŞEVKİN (Devamla) – Önemli, çok önemli, ülkeyi ilgilendiren bir kanun üzerinde
konuşuyoruz arkadaşlar, geneli üzerinde konuşuyoruz. Teklifin 30 ve 40’ıncı
maddeleri, genellikle petrol sektörünü ilgilendiren, sektörün büyük
oyuncularının ayrı, küçük oyuncularının ayrı tutum sergiledikleri maddelerdi.
Burada sektörün büyük oyuncularını tatmin edecek düzenlemeler var; küçük
oyuncularsa bu düzenlemeden memnun değillerdir. Bunu da buradan ifade etmek
istiyorum. 
Evet,
45’inci madde 5 partinin ortak oylarıyla geri çekilmiştir. Son derece olumlu
buluyoruz tabii bunu. Ancak, bu maddenin yeniden Meclise getirilmesini düşünmek
dahi istemiyoruz. 3 partinin önergesinden sonra 2 partinin de katılmasıyla
seçim öncesi çekilen bu 45’inci madde eğer tekrar getirilirse bu
samimiyetsizliğin çok özel bir ifadesi olacaktır. Bunu da buradan tüm
kamuoyunun dikkatine sunmak istiyorum. (CHP sıralarından alkışlar.
(Mikrofon
otomatik cihaz tarafından kapatıldı)
MÜZEYYEN
ŞEVKİN (Devamla) – Hemen bağlıyorum, çok özür diliyorum. 
BAŞKAN
– Buyurun. 
MÜZEYYEN
ŞEVKİN (Devamla) – Sonuç olarak arkadaşlar, getirilmiş olan bu yasal düzenleme
sektörün, on binlerce maden çalışanının, binlerce maden, jeoloji, jeofizik
mühendisinin sorunlarını çözmekten uzak, bunların sorunlarını çözmeyecek,
ulusal madenciliğin önünü açmayacak, çevreyi kirletmekten geri kalmayacak,
mülkiyet hakkını korumaktan uzak. Aslında geri çekilip sektörün, mühendis
odalarının, üniversitelerin, sendikaların, tüm kesimlerin görüşleri alınarak
hazırlanması gereken bir yasaydı. Bu nedenle biz bu yasanın tümüne “Hayır.”
diyoruz ve ret oyu veriyoruz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Sayın milletvekilleri, 41 sıra sayılı Kanun Teklifi’nin görüşmeleri
tamamlanmıştır. 
Teklifin
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. 
Bu
süre içinde sisteme giremeyen üyelerin teknik personelden yardım istemelerini,
bu yardıma rağmen de sisteme giremeyen üyelerin, oy pusulalarını oylama için
verilen süre içinde Başkanlığa ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN – Değerli arkadaşlar, İstanbul Milletvekili Nevzat
Şatıroğlu ve 6 Milletvekilinin Maden Kanunu ile Bazı Kanunlarda ve Kanun
Hükmünde Kararnamede Değişiklik Yapılmasına Dair Kanun Teklifi açık oylama
sonucu: 
“Kullanılan oy
sayısı  : 253
Kabul : 217
Ret : 36(x)
 Kâtip
Üye Kâtip Üye
 Burcu
Köksal Bayram Özçelik
 Afyonkarahisar Burdur”
Böylece
teklif kabul edilmiş ve kanunlaşmıştır. Hayırlı olsun. 
2’nci
sırada bulunan 33 sıra sayılı Kanun Teklifi ve Dışişleri Komisyonu Raporu’nun görüşmelerine
başlıyoruz.
2.- Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti ile Gürcistan Arasındaki
Serbest Ticaret Anlaşması Tarafından Kurulan Ortak Komite’nin Türkiye
Cumhuriyeti ile Gürcistan Arasındaki Serbest Ticaret Anlaşması’nın ‘Menşeli
Ürünler’ Kavramının Tanımı ve İdari İşbirliği Yöntemleri Hakkında Protokol
II’sini Değiştiren 1/2016 Sayılı Kararınının Onaylanmasının Uygun Bulunduğuna
ve Anlaşmanın Protokoller ve Eklerine İlişkin Değişikliklerin Cumhurbaşkanınca
Doğrudan Onaylanmasına Dair Yetki Verilmesine İlişkin Kanun Teklifi (2/1364) ve
Dışişleri Komisyonu Raporu (S. Sayısı: 33)
BAŞKAN
– Komisyon? Yok.
Ertelenmiştir.

3’üncü
sırada bulunan 29 sıra sayılı Kanun Teklifi ve Dışişleri Komisyonu Raporu’nun
görüşmelerine başlıyoruz. 
3.- Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti ile Karadağ Arasındaki
Serbest Ticaret Anlaşması Tarafından Kurulan Ortak Komite’nin Serbest Ticaret
Anlaşması’nın ‘Menşeli Ürünler’ Kavramının Tanımı ve İdari İşbirliği
Yöntemlerine İlişkin Protokol II’sini Değiştiren 1/2017 Sayılı Kararının
Onaylanmasının Uygun Bulunduğuna ve Anlaşmanın Protokoller ve Eklerine İlişkin
Değişikliklerin Cumhurbaşkanınca Doğrudan Onaylanmasına İlişkin Yetki
Verilmesine Dair Kanun Teklifi (2/1362) ve Dışişleri Komisyonu Raporu (S.
Sayısı: 29)
BAŞKAN
– Komisyon? Yok.
Ertelenmiştir.

Bundan
sonra da komisyonun bulunamayacağı anlaşıldığından, denetim konuları ile kanun
teklifleri ile komisyonlardan gelen diğer işleri sırasıyla görüşmek için 19
Şubat 2019 Salı günü saat 15.00’te toplanmak üzere birleşimi kapatıyorum. 
Kapanma Saati: 21.16




(x) 41 S. Sayılı Basmayazı 5/2/2019
tarihli 48’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




