



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

127’nci Birleşim
18 Ağustos 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak Van ve Elâzığ’da meydana gelen terör
saldırılarını lanetlediklerine ve şehitlere Allah’tan rahmet dilediklerine
ilişkin konuşması
2.- Oturum Başkanı TBMM Başkan Vekili Ayşe
Nur Bahçekapılı’nın, Bitlis’te bir patlama sonucunda şehit olan 3 askere
Allah’tan rahmet dilediğine ilişkin konuşması
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Sivas Milletvekili Hilmi Bilgin, 15
Temmuz 2016 darbe girişimine ilişkin gündem dışı konuşması
2.- Bartın Milletvekili Muhammet Rıza
Yalçınkaya’nın, Bartın ilinin Amasra ve Kurucaşile ilçelerinde yaşanan sel
felaketine ilişkin gündem dışı konuşması
3.- Batman Milletvekili Ayşe Acar
Başaran’ın, gözaltı ve tutuklamalar sırasında yaşanan ihlallere ilişkin gündem
dışı konuşması

VI.- AÇIKLAMALAR
1.- Denizli Milletvekili Cahit Özkan’ın,
FETÖ’nün ihanet eylemlerinin PKK’ya, PKK’nın ihanetinin FETÖ’ye hizmet ettiğine
ve Van ile Bitlis’te hain FETÖ-PKK saldırılarında şehit olanlara Allah’tan
rahmet dilediğine ilişkin açıklaması
2.- Bursa Milletvekili Erkan Aydın’ın,
Elâzığ, Bitlis, Van ve Diyarbakır’daki terör saldırılarında şehit olanlara
Allah’tan rahmet dilediğine ve Hükûmetin işsizliğin önlenmesi konusunda acil
önlemler alması gerektiğine ilişkin açıklaması
3.- Edirne Milletvekili Okan
Gaytancıoğlu’nun, bugünkü terör saldırılarında hayatını kaybedenlere Allah’tan
rahmet dilediğine ve AKP’nin Türkiye tarımını yönetemediğine ilişkin açıklaması
4.- Manisa Milletvekili Mazlum Nurlu’nun,
darbe bahanesiyle okulların imam- hatipleştirilmesiyle yıllardır eğitime
vurulan darbelere bir yenisinin daha ekleneceğine ilişkin açıklaması
5.- İstanbul Milletvekili Mahmut Tanal’ın,
İstanbul’un Sultanbeyli ve Şile ilçelerinde yaşanan sorunlara ilişkin
açıklaması
6.- Sivas Milletvekili Ali Akyıldız’ın,
Toprak Mahsulleri Ofisi alım yapmadığı için Sivas’ta çiftçilerin yaşadığı
mağduriyetlere ve desteklemeleri tapu sahiplerinin değil gerçek üreticinin
alması gerektiğine ilişkin açıklaması
7.- Erzurum Milletvekili Mustafa Ilıcalı’nın,
Van, Elâzığ ve Bitlis’te gerçekleştirilen menfur terör saldırılarını şiddetle
kınadığına, şehitlere Allah’tan rahmet dilediğine ve Türkiye Büyük Millet
Meclisindeki tüm siyasi partilerin bu konuda tek ses, tek yürek olduklarını tüm
dünyaya duyurması gerektiğine ilişkin açıklaması
8.- Balıkesir Milletvekili Ahmet Akın’ın,
Van, Elâzığ ve Bitlis’te hain terör saldırılarında şehit düşenlere Allah’tan
rahmet dilediğine ve gelir uzmanlarının mağduriyetlerinin giderilmesi
gerektiğine ilişkin açıklaması
9.- Kocaeli Milletvekili Fatma Kaplan
Hürriyet’in, hain terör saldırılarını kınadığına, şehitlere Allah’tan rahmet
dilediğine, giyim, bilgisayar, el sanatları, makine nakışları, halk oyunları
gibi branşlarda uygulamalı meslek eğitimi veren kadrosuz usta öğreticilere
kadro verilmemesinin sebebini öğrenmek istediğine ilişkin açıklaması
10.- Bursa Milletvekili Ceyhun İrgil’in,
Van, Hakkâri, Elâzığ ve Bitlis’te teröre kurban gidenlere rahmet dilediğine ve
ülkeyi yönetemeyen, istifa etmesi gerektiğini bile anlamayan bir Hükûmetle
karşı karşıya olunduğuna ilişkin açıklaması
11.- Mersin Milletvekili Hüseyin Çamak’ın,
beden eğitimi dersleri kapsamında okullarda yüzme eğitiminin ve pratiğinin
verilmesinin düşünülmesi gerektiğine ve şehitlere Allah’tan rahmet dilediğine
ilişkin açıklaması

12.- Kahramanmaraş Milletvekili İmran
Kılıç’ın, hain terör saldırılarını kınadığına, şehitlere Allah’tan rahmet
dilediğine ve17-25 Ağustos İbni Sina Haftası’na ilişkin açıklaması
13.- Niğde Milletvekili Ömer Fethi
Gürer’in, terörü lanetlediğine, şehitlere Allah’tan rahmet dilediğine ve
Hükûmete, emeklilere Kurban Bayramı’nda ikramiye vermesi ve promosyonlarla
ilgili beklentilerini sonuçlandırması çağrısında bulunduğuna ilişkin açıklaması
14.- Çanakkale Milletvekili Muharrem
Erkek’in, AKP Hükûmetinin Meclisin verdiği tüm desteğe rağmen terör ve şiddetle
mücadelede son derece başarısız olduğuna ve OHAL uygulamaları kapsamında hiçbir
suçu olmayan, hakkında somut delil olmayan bazı insanların da gözaltına
alındığına ilişkin açıklaması
15.- İstanbul Milletvekili Sibel
Özdemir’in, Hükûmete, kapatılan okullardaki öğrencilerin eğitimlerini
tamamlamaları, malum cemaat yapılanmasıyla ilişkisi olmayan akademisyen ve
idari personel hakkında adil bir soruşturma yürütülerek görevlerine dönmeleri
konusunda gereğinin en kısa sürede yapılması çağrısında bulunduğuna ilişkin
açıklaması
16.- Manisa Milletvekili Erkan Akçay’ın,
Van, Elâzığ ve Bitlis’te yaşanan terör olaylarında şehit olanlara Allah’tan
rahmet dilediğine, terör saldırılarına karşı önleyici tedbirler ile teknolojik
imkânların bir an önce seferber edilmesi ve FETÖ’yle mücadele edilirken PKK’nın
ihmal edilmemesi gerektiğine ilişkin açıklaması
17.- Diyarbakır Milletvekili Çağlar
Demirel’in, son bir hafta içerisinde Mardin Kızıltepe, Diyarbakır Sur, Van ve
Elâzığ merkezde meydana gelen saldırıları kınadığına ve yaşamını yitirenlere
Allah’tan rahmet dilediğine ve demokrasi olmadan barışın mümkün olmayacağını
vurgulamak istediğine ilişkin açıklaması
18.- Kayseri Milletvekili Mustafa
Elitaş’ın, Van, Elâzığ ve Bitlis’te yaşanan terör olaylarında şehit olanlara
Allah’tan rahmet dilediğine ve 15 Temmuz darbe girişiminden sonra alınan
olağanüstü hâl kararının sadece FETÖ terör örgütüyle değil bütün terör
örgütleriyle mücadeleyi de beraberinde getirdiğine ilişkin açıklaması
19.- İstanbul Milletvekili Engin Altay’ın,
Diyarbakır, Van, Elâzığ, Bitlis ve Mardin Kızıltepe’de yaşanan terör
olaylarında hayatını kaybedenlere Alla’tan rahmet dilediğine ve Hükûmetin son
günlerde yaşanan bu olaylarla ilgili derhâl bilgi vermesi gerektiğine ilişkin
açıklaması
20.- Mardin Milletvekili Mithat Sancar’ın,
İstanbul Milletvekili Halis Dalkılıç’ın HDP grup önerisi üzerinde yaptığı
konuşmasındaki bazı ifadelerine ilişkin açıklaması
21.- Bilim, Sanayi ve Teknoloji Bakanı
Faruk Özlü’nün, Elâzığ merkez, Diyarbakır Bismil ve Van merkezde meydana gelen
olaylara ilişkin açıklaması


VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Antalya Milletvekili Ahmet Selim
Yurdakul ve 21 milletvekilinin, hemşirelerin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/303)
2.- Tokat Milletvekili Kadim Durmaz ve 24
milletvekilinin, Tokat’ta HES projelerinin yol açtığı sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/304)
3.- İzmir Milletvekili Tacettin Bayır ve 27
milletvekilinin, İşsizlik Sigortası Fonu’nun daha etkin kullanılmasının
sağlanabilmesi amacıyla yapılması gerekenlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/305)
B) Çeşitli İşler
1.- Başkanlıkça, Genel Kurulu ziyaret eden
Pakistan Senatosu üyeleri ve Millî Meclis milletvekillerinden oluşan heyete
“Hoş geldiniz" denilmesi
VIII.- ÖNERİLER
A) Siyasi Parti Grubu Önerileri
1.- MHP Grubunun, 30/6/2016 tarih ve 1791
sayıyla Grup Başkan Vekili Manisa Milletvekili Erkan Akçay tarafından, terör
örgütlerinin ülkemizdeki finansal faaliyetlerinin araştırılarak terörizmin
finansmanının önlenmesi için alınması gereken tedbirleri tespit etmek amacıyla
verilmiş olan Meclis araştırma önergesinin, Genel Kurulun 18 Ağustos 2016
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
2.- HDP Grubunun, 16/8/2016 tarihinde, Grup
Başkan Vekili Diyarbakır Milletvekili Çağlar Demirel tarafından, 11 Ocak 2016 tarihinde
“Bu Suça Ortak Olmayacağız” başlığıyla yayınlanan bildirinin ardından çok
sayıda akademisyenin maruz kaldığı işten çıkarma, görevden uzaklaştırma, adli
ve idari soruşturma ile gözaltı ve tutuklama uygulamalarının araştırılması
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak, Genel Kurulun 18
Ağustos 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
3.- CHP Grubunun, 18/8/2016 tarihinde Grup
Başkan Vekili İstanbul Milletvekili Engin Altay tarafından, son dönemde
yüzlerce yurttaşımızın ve güvenlik personelimizin yaşamını yitirmesiyle
sonuçlanan terör saldırılarına zemin oluşturan yanlış politikaların
araştırılması amacıyla verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak, Genel
Kurulun 18 Ağustos 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi’nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411)
2.- Avrupa Konseyi Bakanlar Komitesinin
Kültür Yollarına İlişkin Genişletilmiş Kısmi Anlaşmayı Tesis Eden Kararına
Katılmamızın Uygun Bulunduğuna Dair Kanun Tasarısı (1/373) ve Dışişleri Komisyonu
Raporu (S. Sayısı: 88)
X.- OYLAMALAR
1.- (S. Sayısı: 411) Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 13’üncü maddesinin oylaması
2.- (S. Sayısı: 411) Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 14’üncü maddesinin oylaması
3.- (S. Sayısı: 411) Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 15’inci maddesinin oylaması
4.- (S. Sayısı: 411) Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 16’ncı maddesinin oylaması
5.- (S. Sayısı: 411) Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 17’nci maddesinin oylaması
6.- (S. Sayısı: 411) Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 18’inci maddesinin oylaması
7.- (S. Sayısı: 411) Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 19’uncu maddesinin oylaması
8.- (S. Sayısı: 411) Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 21’inci maddesinin oylaması
XI.- YAZILI SORULAR VE CEVAPLARI
1.- Niğde Milletvekili Ömer Fethi Gürer’in,
2014-2016 yılları arasındaki bitkisel yağ ithalatına ilişkin sorusu ve Gümrük
ve Ticaret Bakanı Bülent Tüfenkci’nin cevabı (7/7236)
18 Ağustos 2016 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ
(Ankara)
-----0-----
BAŞKAN
– Türkiye Büyük Millet Meclisinin 127’nci Birleşimini açıyorum.
Toplantı
yeter sayısı vardır, görüşmelere başlıyoruz. 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Başkanlık Divanı olarak Van ve Elâzığ’da meydana gelen
terör saldırılarını lanetlediklerine ve şehitlere Allah’tan rahmet
dilediklerine ilişkin konuşması
BAŞKAN
– Sayın milletvekilleri, Van ve Elâzığ illerimizde meydana gelen hain terör
saldırılarını Divan olarak lanetliyoruz. Bu menfur saldırıda hayatını kaybeden
şehitlerimize Allah’tan rahmet diliyoruz. Ailelerine ve yakınlarına başsağlığı
ve sabır diliyoruz. Yaralılara da acil şifalar diliyoruz. Çok üzgünüz.
Gündeme
geçmeden önce üç sayın milletvekiline gündem dışı söz vereceğim. Gündem dışı
ilk söz 15 Temmuz 2016 darbe girişimi hakkında söz isteyen Sivas Milletvekili
Hilmi Bilgin’e aittir.
Buyurun
Sayın Bilgin. (AK PARTİ sıralarından alkışlar) 
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Sivas Milletvekili Hilmi Bilgin, 15
Temmuz 2016 darbe girişimine ilişkin gündem dışı konuşması
HİLMİ BİLGİN (Sivas) – Sayın Başkan, değerli
milletvekilleri; sözlerimin başında, dün ve bugün Van ve Elâzığ’da polis
merkezine ve emniyet müdürlüğüne yapılan hain, alçak ve kalleş terör saldırısı
neticesinde hayatını kaybeden şehitlerimize ve sivil vatandaşlarımıza rahmet,
yaralılarımıza acil şifalar diliyorum.
Bölücü
terör örgütü başta olmak üzere tüm terör örgütlerini ve bunları açıkça kınayamayan
ve destekleyenleri bir kez daha nefretle kınıyorum. Milletimizin birlik ve
beraberliği, devletimizin çelik yumruğu bu hainlerin, vatan, millet
düşmanlarının sonunu getirecektir.
Yine,
ayrıca on yedi yıl önce, 17 Ağustos 1999 tarihinde meydana gelen depremde
hayatlarını kaybeden vatandaşlarımıza bir kez daha Cenab-ı Hak’tan rahmet
diliyorum. Rabb’im bir daha ülkemiz ve milletimize böyle acılar yaşatmaz
inşallah. Bu konuda devlet ve millet olarak hepimiz gerekli dersleri çıkarıp
gerekli tedbirleri almalıyız.
Sayın
Başkan, değerli milletvekilleri; 15 Temmuz tarihinde göz bebeğimiz, Peygamber
ocağı ordumuzun içerisine sızmış, asker elbisesi giymiş, bir avuç Haşhaşi
Fethullahçı terör örgütü mensubu teröristin milletimize ve ülkemize karşı
giriştiği alçak, hain darbe girişimini, işgal hareketini şiddetle, nefretle
kınıyorum.
Bu
aziz millet, bu coğrafya bugüne kadar birçok darbe, darbe girişimi ve fitneye
şahit olmuştur ancak hiçbir teşebbüs ve darbe FETÖ terör örgütünün yaptığı
alçaklığı, hainliği bu millete yaşatmamıştır. Yıllar öncesinden başlayan
süreçte dış odaklı olarak, başta ordumuz, emniyet ve yargı teşkilatımız olmak
üzere, devlet mekanizmalarına sızarak dışarıdan aldıkları emir ve talimatla
millî iradeye, istiklalimize ve istikbalimize kastetmek için kendilerine göre
uygun zamanı beklemişler ve 15 Temmuz akşamı bu hain girişime teşebbüs
etmişlerdir. Yıllardır pısırık, korkak ve kod adlarıyla yaşadıkları bir hayat
neticesinde onurlarını ve şereflerini 1 dolara satan bu alçaklara en iyi cevabı
milletimiz vermiştir. Bu terörist darbe girişimi Başkomutanımız,
Cumhurbaşkanımız Sayın Recep Tayyip Erdoğan’ın güçlü liderliğinde kendisini
millî ve yerli hisseden milletimizin şanlı ve onurlu direnişiyle bertaraf
edilmiştir. Büyük Türk milleti Cumhurbaşkanımızın cesur ve yürekli çağrısıyla
kendi iradesine, kendi geleceğine, vatanına, bayrağına sahip çıkmak için ilk
andan itibaren meydanlara çıkmış, âdeta ölümü korkuturcasına cesur duruşuyla
vatan hainlerinin oyununu bozmuştur. 
Milletimiz
ikinci istiklal ve istikbal mücadelesinde 240 şehit vermiştir. Bu vesileyle
vatanı, bayrağı, mukaddesatı için canlarını feda eden tüm şehitlerimizi
rahmetle, şükranla anıyorum. Mekânları cennet olsun, Rabb’im bizi şefaatlerine
nail eylesin.
Bu
milletin kahraman evlatları, vatan, bayrak, ezan söz konusu olduğunda zor
şartlar altında neleri başarabileceğini yedi düvele bir kez daha göstermiştir.
Bu millet, asıl gücün tankta, tüfekte değil imanlı ve inançlı bir nesilde
olduğunu, namlusunu millete çeviren tanka selam durmayarak göstermiştir. 
Değerli
milletvekilleri, 15 Temmuz akşamı Cumhurbaşkanımızın çağrısıyla meydanlara
çıkan ve onun ikinci talimatına kadar meydanları terk etmeyen milletimizin,
darbe girişimini silahlı terör örgütüne karşı bir kurşun dahi sıkmadan alt
etmesinin temelinde vatan, millet, bayrak sevgisi ve inancı vardır. Şu hususa
da dikkat çekmek isterim ki yirmi yedi günlük vatan nöbeti tutan milyonlar ne
bir adli olaya neden olmuş ne bir cam kırmış ne de çevreye zarar vermiştir.
Kendisini yerli ve millî hisseden herkes, milletin tüm renkleri, tüm kesimleri
vatan nöbetinde hainlere, tüm gayrimillî unsurlara ve vatan düşmanlarına karşı
gerekli cevabı vermişlerdir.
Sayın
milletvekilleri, devlet ve millet olarak hepimiz yaşanan darbe teşebbüsünden ve
bu teşebbüse karşı yürütülen cesur ve şanlı mücadeleden gereken dersi alıp
önümüzdeki süreci bu doğrultuda yapılandırmalıyız. Bizler, iki yönden hiçbir
zaman 15 Temmuzu unutmayacağız, unutturmayacağız: Birincisi, 15 Temmuzda
vatana, millete karşı onur, şeref ve haysiyetlerini 1 dolara satmış vatan
hainlerinin yaptığı alçak teşebbüsü unutmayacağız, unutturmayacağız. 
İkincisi:
Bu teşebbüsü bertaraf eden, millî şairimizin ifadesinde anlam bulan vatanını,
bayrağını ve namusunu çiğnetmeyen Asım’ın neslini unutmayacağız, unutturmayacağız.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Bilgin.
Gündem
dışı ikinci söz, Bartın ili Amasra ve Kurucaşile ilçelerinde yaşanan sel
felaketi hakkında söz isteyen Bartın Milletvekili Muhammet Rıza Yalçınkaya’ya
aittir. (CHP sıralarından alkışlar)
Buyurun
Sayın Yalçınkaya.
2.- Bartın Milletvekili Muhammet Rıza
Yalçınkaya’nın, Bartın ilinin Amasra ve Kurucaşile ilçelerinde yaşanan sel
felaketine ilişkin gündem dışı konuşması
MUHAMMET
RIZA YALÇINKAYA (Bartın) – Sayın Başkan, değerli milletvekilleri; Bartın’ın
Amasra ve Kurucaşile ilçelerinde yaşanan sel felaketiyle ilgili gündem dışı söz
almış bulunuyorum; hepinizi saygıyla selamlıyorum. 
Konuşmama
başlamadan önce, dün Van’da, bugün Elâzığ’da eli kanlı teröristlerce yapılan
hain saldırılar sonucu hayatlarını kaybeden şehitlerimize Allah’tan rahmet,
yakınlarına sabır, yaralılarımıza acil şifalar diliyorum. Hepimizin başı sağ
olsun.
Değerli
arkadaşlar, ilimizde 12/8/2016 tarihinde akşam saatlerinde başlayan ve gece
boyunca devam eden aşırı sağanak yağış nedeniyle birçok bölgede su baskınları
ve heyelanlar meydana gelmiş, özellikle sahil kesimlerinde etkili olan aşırı
yağış Kurucaşile ve Amasra ilçelerimizde büyük ölçüde ciddi hasarlar
oluşturmuştur.
Bartın-Kurucaşile-Cide
kara yolu heyelan ve toprak kayması nedeniyle altı gündür ulaşıma kapalı
durumdadır. Kurucaşile’den Bartın’a ulaşım yapılamamakta, ulaşım Cide-Kastamonu
üzerinden yapılmaktadır. İlçenin Karaman, Meydan, Kanatlı, Çayaltı, Aydoğmuş ve
Kavaklı köylerinde heyelan ve toprak kayması nedeniyle bugün itibarıyla hâlâ
yollar kapalı olup ulaşım yapılamamaktadır; bu köylerde elektrik ve su yoktur.
Köylerde yaşanan heyelan ve toprak kayması nedeniyle bölge insanının geçim
kaynağı olan fındık ekili alanlar tahrip olmuş, gerek heyelan gerek yaka
selleri nedeniyle köylünün 200 tona yakın fındığı denize sürüklenmiştir. 
Tekkeönü
köyünde tüm iş yerleri sular altında kalmış, esnaf hiçbir şeyini
kurtaramamıştır. Balıkçıların tekneleri, ağları; ahşap tekne ve yat yapımcılarının
tersaneleri yıkılmış, parçalanmış, denize gitmiştir. Vatandaşlarımız çok mağdur
durumdadır. Acilen yaralarının sarılmasını, zararlarının giderilmesini
beklemektedirler. Buradaki vatandaşlarımızın boğazından altı gündür bir kaşık
sıcak çorba geçmemiştir, dağıtılan kuru ekmekle karınlarını doyurmuşlardır. Evi
çöken veya evi çökme tehlikesi içinde olan insanlara çadır dağıtılmamıştır.
Kurucaşileli “Kendi kaderimize terk edildik.” diye üzülmektedir.
Amasra
ilçesinin Çakraz, Kalaycı, Esenler, Acarlar, Cumayanı, Yahyayazıcılar, Göçkün,
Gökçündemirci köyleri sular altında kalmıştır; bu köylerde yollar çökmüş,
köprüler yıkılmıştır. Tatil merkezi olan Çakraz’da su şebekesi ve kanalizasyon
altyapısı tamamen çökmüş, birçok turizmci ve işletme sahibi yaşananlar
nedeniyle mağdur olmuş durumdadır. Amasra Kalaycı köyü yerleşim merkezinde
50’ye yakın iş yeri ve ev taşkın suları altında kalmış, vatandaşlarımız hiçbir
şeyini kurtaramamıştır. Altı ay önce de yine bu bölgede sel felaketi
yaşanmıştır. Su taşkınları altında kalan 7 köyün muhtarı, ilgililere
bölgelerinde yaşanan su taşkınlarının önlenmesi için senelerdir yazılı başvuru
ve şifahi görüşmeler yapmalarına rağmen köylerin içinden geçen derelerin
ıslahının yapılmadığını söyleyerek “Alınmayan önlemler nedeniyle bu felaketleri
yaşıyoruz.” demektedirler. 
Değerli
arkadaşlar, yaşanan sel ve heyelan felaketi nedeniyle bölge insanı çok
mağdurdur. Bir an önce yaralarının sarılmasını, zarar ve ziyanlarının acilen
karşılanmasını beklemektedirler. Banka borçlarının, kredi borçlarının, vergi ve
sigorta borçlarının ertelenmesini talep etmektedirler. Hükûmetimizden bölge
insanının mağduriyetlerinin giderilmesi konusunda daha fazla hassasiyet
göstermesini, vatandaşlarımızın isteklerinin bir an önce hayata geçirilmesini
rica ediyorum. 
Bu
vesileyle, bir kez daha bölgemizde yaşanan sel felaketi nedeniyle mağdur olan
vatandaşlarımıza geçmiş olsun dileklerimi iletiyor, afetin başından beri
sorunların çözümü konusunda büyük özveriyle çalışan kurumlarımızın
yöneticilerine ve çalışanlarına şahsım ve Bartın halkı adına teşekkürlerimi
sunuyorum. (CHP sıralarından alkışlar) 
BAŞKAN
– Teşekkür ederiz Sayın Yalçınkaya. 
Gündem
dışı üçüncü söz, gözaltı ve tutuklamalar sırasında yaşanan ihlaller hakkında
söz isteyen Batman Milletvekili Ayşe Acar Başaran’a aittir. 
Buyurun
Sayın Acar Başaran. (HDP sıralarından alkışlar) 
3.- Batman Milletvekili Ayşe Acar
Başaran’ın, gözaltı ve tutuklamalar sırasında yaşanan ihlallere ilişkin gündem
dışı konuşması
AYŞE
ACAR BAŞARAN (Batman) – Sayın Başkan, değerli milletvekilleri; ben de özellikle son bir yıl
içerisinde yaşanan bu savaş ortamında yaşamını yitirenlere; dün Van’da, bugün
de Elâzığ’da bu şiddet ortamı nedeniyle yaşamını yitirenlere Allah’tan rahmet
diliyorum. 
Evet, biliyorsunuz -dediğim gibi-
bir yıldır Türkiye’de devam eden bir savaş
ortamı var ve bugün bu savaş ortamının her zamanki gibi bir yansıması, bir
aynası olarak cezaevlerinde bir yıldır devam eden hak ihlalleri esasının
üzerinden konuşacaktık. 
Bunları bugün dışarıda yaşanan hak ihlallerinden,
şiddet ortamlarından bağımsız olarak düşünmemek gerekiyor çünkü Türkiye’nin
tarihinde kara bir leke olan, esasında -dediğim gibi- 1980 yılında, 1980
darbesinden sonra Türkiye’nin kara bir lekesi olarak tarihe not düşen
Diyarbakır Cezaevinde yaşanan hak ihlallerinden sonra, bugün, yine, Türkiye’de
cezaevlerinde biz hak ihlallerinin en yüksek noktaya taşındığı bir süreci
yaşıyoruz. 
Ben bu Mecliste İnsan Haklarını İnceleme Komisyonunda
yer alıyorum, bir de Diyarbakır Beş No.lu Cezaevi İnceleme Alt Komisyonunda yer
alıyorum. Evet, biz bu Meclis çatısı altında Diyarbakır Beş No.lu Cezaevi
İnceleme Alt Komisyonunu kurduk, doğrudur. Bu komisyonların bir amacı oradaki
hak ihlallerini tespit etmek, belki oradakilerin bir şekilde o yaşadıkları hak
ihlalleri nedeniyle yaralarına derman olmak ama bir taraftan da yüzleşme
komisyonlarının en önemli amacı tarihten, yaşananlardan ders çıkarıp önümüzdeki
süreçlerde aynı hataları yapmamak olmalıdır. Ancak -dediğim gibi- bir yıllık
süreç içerisinde, dışarıdaki savaş ortamının içerideki yansımaları olarak 1980
dönemindeki Diyarbakır cezaevlerini aşan uygulamaların bugün yaşandığını
görüyoruz. 
Diyarbakır Cezaevinde “Burası bir cezaevi değil, burası
bir askerî okul ve sen burada Türkleşeceksin.” deniyordu, Antalya L Tipi Cezaevinde
zorla “Ne mutlu Türk’üm” dedirtilmeye çalışılıyor. Diyarbakır Cezaevinde “Seni
yola getireceğim, hafızanı silip seni en yakınının bile tanımayacağı yeni
kişiliğe büründüreceğim.” deniliyordu, yine “Allah yok, Peygamber izinde.”
yazısı vardı, bugün yine Antalya L Tipindeki uygulamalarda “Allah’ınız benim.”
gibi söylemlerle karşı karşıya kalıyor maalesef hükümlü ve tutuklular.
Evet, dediğimiz gibi, bir yıldır her defasında
söylediğimiz ancak hiçbir şekilde gündeme gelmeyen, her defasında gündem dışı
kalan ve bugün yine bu konuşmam da gündem dışında kalan hasta tutsakların
durumu… 
Buradan onlarca defa ifade ettik. Bugün, Menemen R Tipi
Cezaevinde Sibel Çapraz var, her an durumunun daha kötüye gitme olasılığı var
ancak bununla ilgili herhangi bir şekilde adım atılmamış durumda.
Yine, 78 yaşında, ağır hasta olup sürgün yollarında
işkenceye maruz kalan Emin Özkan var.
Yine, dün bir grup aile, bir grup yakın gelip bize
başvuruda bulundu özellikle burada, Meclis çatısı altında bir cezaevi araştırma
komisyonunun olduğu ancak Meclis araştırma komisyonunun hiçbir şekilde işlevini
yerine getirmediği… Çünkü, Sincan Cezaevinden Tekirdağ Cezaevine sürgünler
esnasında, her türlü işkenceye maruz bırakılarak bu sürgünler
gerçekleştiriliyor ve beyin ameliyatı olan bir hasta tutsak, özellikle kafasına
vurularak özel darbedildiğini söylüyor. 
Yine, Diyarbakır Cezaevinden hatırlayalım ve tarihe bir
bakalım: Doluluk oranı yüzde 100’ü aşan, 200’lere varan Diyarbakır Cezaevinin
bir benzerini şu anda, bu ortamda, 2016 yılında yine doluluk oranının yüzde
200’lere vardığını, 60 kişilik koğuşlarda 100-200 kişinin kaldığını görüyoruz.
İnsanların yerde yattığını, hiçbir kişisel ihtiyaçlarının giderilmediğini,
özellikle başka bir kuvvetin, kendilerine “hazır kuvvet” denilen bir kuvvetin
cezaevi içerisinde örgütlenerek, cezaevindeki tutsaklara işkence yaptığını
görüyoruz.
Ben İnsan Hakları Komisyonunun bir üyesi olarak bugün
İnsan Hakları Komisyonuna çağrıda bulundum, buradaki 3 partinin İnsan Hakları
Komisyonundaki üyelerine de bir daha seslenmek istiyorum: Eğer bugün bu hak
ihlallerini araştırmayacaksak, otuz yıl sonra, tekrar, cezaevlerinde
yaşananları araştırma komisyonu kurmayalım. Geçmişten ders çıkarıp, önümüzdeki
süreçte hakikatleri araştırma komisyonu kuracağımıza, yüzleşme komisyonu
kuracağımıza…
(Mikrofon otomatik cihaz tarafından kapatıldı) 
AYŞE ACAR BAŞARAN (Devamla) - …gelin, hep beraber bu
hak ihlaline uğrayanların dertlerine derman olalım, cezalandırılanlara bir daha
cezalandırma yolunu açmayalım.
Ben, tekrar tüm Genel Kurulu saygıyla selamlıyorum.
(HDP sıralarından alkışlar)
BAŞKAN
– Teşekkür ederim.
IV.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, Bitlis’te bir patlama sonucunda şehit olan 3 askere
Allah’tan rahmet dilediğine ilişkin konuşması
BAŞKAN
– Sayın milletvekilleri, biraz önce Bitlis’te de bir patlama sonucunda 3
askerimizin şehit olduğunu öğrendik. Gerçekten yüreğim daralıyor, hepiniz de
aynı duygudasınız inanıyorum. Şehitlerimize Allah’tan rahmet diliyoruz.
Sayın
milletvekilleri, sisteme giren 15 milletvekiline sırasıyla yerlerinden söz
vereceğim.
Şimdi
söz vereceğim sayın milletvekillerinin isimlerini okuyorum: Sayın Özkan, Sayın
Aydın, Sayın Gaytancıoğlu, Sayın Nurlu, Sayın Tanal, Sayın Kayışoğlu, Sayın
Ilıcalı, Sayın Akın, Sayın Hürriyet, Sayın İrgil, Sayın Çamak, Sayın Kılıç,
Sayın Gürer, Sayın Erkek ve Sayın Özdemir.
Sayın
Özkan, sizden başlıyoruz, buyurun.
VI.- AÇIKLAMALAR
1.- Denizli Milletvekili Cahit Özkan’ın,
FETÖ’nün ihanet eylemlerinin PKK’ya, PKK’nın ihanetinin FETÖ’ye hizmet ettiğine
ve Van ile Bitlis’te hain FETÖ-PKK saldırılarında şehit olanlara Allah’tan
rahmet dilediğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Bilindiği
üzere, FETÖ ile PKK ruh ikizidir. İkisi de vatanımıza, milletimize, devletimize
ve medeniyet değerlerimize ihanet içerisindedir. İhanetleri sadece ve sadece
emperyalizme ve vatanımızın sömürülmesine hizmet etmektedir. 2013 Aralık ayında
İnternet’e düşen Pensilvanya ses kaydında PKK kongresinin Washington’da
toplandığını, ruhunu satmış FETÖ öncülüğünde yapılan toplantıda artık kanlı ve
çatışmalı döneme geri dönüleceğine karar verildiği ifade edilmekteydi. Demek
oluyor ki FETÖ’nün ihanet eylemleri PKK’ya, PKK’nın ihaneti FETÖ’ye hizmet
etmektedir. 
Bugün
Van ve Bitlis’te hain FETÖ-PKK saldırılarında 6 şehit verdik. Şehitlerimize
Allah’tan rahmet, yaralılarımıza acil şifalar diliyoruz.
Birbirinin
taşeronluğunu yapan FETÖ, PKK, DAİŞ, PYD terör örgütleriyle mücadele, ihanet ve
vatan hainleriyle mücadeledir. Yılmadan, milletçe bu ihanet mücadelesini
sürdüreceğimizi ifade eder, yüce Meclisi saygıyla selamlarım. 
BAŞKAN
– Teşekkür ederim.
Sayın
Aydın…
2.- Bursa Milletvekili Erkan Aydın’ın,
Elâzığ, Bitlis, Van ve Diyarbakır’daki terör saldırılarında şehit olanlara
Allah’tan rahmet dilediğine ve Hükûmetin işsizliğin önlenmesi konusunda acil
önlemler alması gerektiğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Öncelikle, bugün sabah Elâzığ’da, biraz önce Bitlis’te,
akşam Van’da, bir gün önce Diyarbakır’da, 15 Temmuzdan bugüne kadar da 100’e
yakın askerimizin, polisimizin şehit olduğu, yüzlerce vatandaşımızın da
yaralandığı bu durumda şehit olanlara Allah’tan rahmet, yakınlarına ve ülkemize
başsağlığı diliyorum.
Mayıs
ayı dönemi TÜİK işsizlik raporları açıklandı. Gerçekten durum içler acısı. Bir
ayda 146 bin kişi işsizler ordusuna eklenmiş, işsiz sayısı da devletin resmî
rakamlarına göre 3 milyonu geçmiş bulunuyor. Eğer ekonomide gözle görünür bir
canlanma olmazsa istihdam artışları bu gidişle gücünü yitirecek. Bu durumda da
işsizlik artmaya devam edecek. Bir de bunun üzerine Türkiye’deki politik iklimi
ekleyecek olursak durum gerçekten vahim demektir. Hükûmetin işsizliğin
önlenmesi konusunda acil önlemler alması gerektiğini söylüyor, bu konuda da
Bakanlığı göreve çağırıyorum.
Teşekkür
ederim.
BAŞKAN
– Teşekkür ederim.
Sayın
Gaytancıoğlu…
3.- Edirne Milletvekili Okan
Gaytancıoğlu’nun, bugünkü terör saldırılarında hayatını kaybedenlere Allah’tan
rahmet dilediğine ve AKP’nin Türkiye tarımını yönetemediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Bugünkü
terör saldırılarından dolayı ölen yurttaşlarımıza ve güvenlik güçlerimize
Allah’tan rahmet, yaralılara acil şifalar diliyorum. 
AKP
Türkiye tarımını yönetemiyor diye yıllardır söylüyoruz. Artık bu söylem iyice
kanıtlanmış durumda. Yıllardır buğday fiyatı aynı, patates fiyatları düşüyor,
süt fiyatları düşüyor, çeltik fiyatları düşüyor, mısır fiyatları düşüyor,
ayçiçeği fiyatları düşüyor, narenciye dalında kalıyor, fındık rekoltesi
düşmesine rağmen fiyat yükselmiyor. Gübredeki KDV’yi sıfırlamanıza rağmen fiyat
yükselmiyor. Et fiyatları ise ithalatçıya para kazandırıyor, bir türlü fiyatlar
düşmüyor. Türkiye ithal ürün cenneti hâline geldi. Çiftçiyi borçlandırdınız,
borçlandırıyorsunuz, köyden kente göçü âdeta teşvik ediyorsunuz, kısaca Türkiye
tarımını yönetemiyorsunuz. 
BAŞKAN
– Sayın Nurlu…
4.- Manisa Milletvekili Mazlum Nurlu’nun,
darbe bahanesiyle okulların imam- hatipleştirilmesiyle yıllardır eğitime
vurulan darbelere bir yenisinin daha ekleneceğine ilişkin açıklaması
MAZLUM
NURLU (Manisa) – Sayın Başkan, FETÖ terör örgütüyle bağlantılı olduğu
gerekçesiyle kapatılan özel okullar Millî Eğitim Bakanlığına devredilerek
devlet okulu olarak hizmet vermeleri sağlanmıştır. Ancak, millî eğitim
müdürlükleri, bölgelerindeki okul türü ihtiyacını dikkate almadan tamamına
yakınını imam-hatip okulu olarak açmaya başlamıştır. Manisa Salihli ilçemizde
kapatılan iki özel okul binasına imam-hatip tabelaları asılmıştır. İlçemizde
motor teknik lisesi ihtiyacı varken ve üstelik Salihli’deki imam-hatip lisesi,
kapasitesinin çok altında öğrenciyle eğitim yapmasına rağmen bu okulların da
imam-hatip yapılması ilçe halkının haklı tepkisine neden olmuştur. Darbe
bahanesiyle okulların imam-hatipleştirilmesiyle yıllardır eğitime vurulan
darbelere bir yenisinin daha ekleneceğini belirtiyor, Genel Kurulu saygıyla
selamlıyorum.
BAŞKAN
– Teşekkür ederim.
Sayın
Tanal…
5.- İstanbul Milletvekili Mahmut Tanal’ın,
İstanbul’un Sultanbeyli ve Şile ilçelerinde yaşanan sorunlara ilişkin
açıklaması
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, İstanbul ili Sultanbeyli ilçemizde oturan vatandaşlarımızın
tapu sorunları, otopark sorunları, imar sorunları ve aynı zamanda hastaneyle
ilgili epey sorunları var. Yine, aynı şekilde, İstanbul ilimizin Şile ilçesinde
vatandaşın ulaşım sorunu, otopark sorunu var. Hastanede her branşta doktor
olmaması nedeniyle hem Sultanbeyli’de oturan vatandaşlarımız hem de Şile’de
oturan vatandaşlarımız mağdur. Yetkililerden bir an önce bu vatandaşlarımızın
mağduriyetinin giderilmesini talep ediyorum.
Selam
ve saygılarımı iletiyorum.
BAŞKAN
– Teşekkür ederim.
Sayın
Akyıldız…
6.- Sivas Milletvekili Ali Akyıldız’ın,
Toprak Mahsulleri Ofisi alım yapmadığı için Sivas’ta çiftçilerin yaşadığı
mağduriyetlere ve desteklemeleri tapu sahiplerinin değil gerçek üreticinin
alması gerektiğine ilişkin açıklaması
ALİ
AKYILDIZ (Sivas) – Teşekkür ediyorum Sayın Başkanım.
Ürün
hasat, harman dönemi olduğu şu dönemde çiftçilerimiz gerçekten mağdur edilmiş
durumda. Şu an da Sivas’ın çiftçileri, Kangal tarafı Konyalı bir firmaya;
Şarkışla, Gemerek tarafı da Kayserili bir firmaya teslim edilmiş durumda.
Toprak Mahsulleri Ofisi alım yapmadığı için “lisanslı depoculuk” adı altında
Sivas çiftçisini özel firmalara mahkûm etmiş ve Sivas çiftçisi buralarda çok
ciddi şekilde mağduriyetler yaşamaktadır. Bir de uzak bölgelerden, bu ofisin
alım merkezi olmadığı için buralara getirip mal teslim etmeyen çiftçiler de
oralardan, uzak şekilde, nakliye parası veriyorlar ama getirip de ürünü teslim
edemeden geri döndükleri için 2 kat bir nakliye parasıyla ürünü de teslim
edemeden geri dönüyorlar. Bu konuda Toprak Mahsulleri Ofisinin taşın altına
elini sokması gerekiyor. 
Bir
konu da desteklemeler. Desteklemelerde gerçek üretici, gerçek çiftçi destekleme
almalıdır, tapu sahipleri değil. Çünkü, tarlalar çok hisseli ve bu nedenle de
gerçek üretici desteleme alamıyor, mağdur ediliyor. 
Teşekkürler,
saygılar sunuyorum.
BAŞKAN
– Teşekkür ederim.
Sayın
Ilıcalı…
7.- Erzurum Milletvekili Mustafa
Ilıcalı’nın, Van, Elâzığ ve Bitlis’te gerçekleştirilen menfur terör
saldırılarını şiddetle kınadığına, şehitlere Allah’tan rahmet dilediğine ve
Türkiye Büyük Millet Meclisindeki tüm siyasi partilerin bu konuda tek ses, tek
yürek olduklarını tüm dünyaya duyurması gerektiğine ilişkin açıklaması 
MUSTAFA
ILICALI (Erzurum) – Dün Van’da, bugün Elâzığ’da, az önce Bitlis’te
gerçekleştirilen menfur terör saldırılarını lanet ve şiddetle kınıyorum;
şehitlerimize Allah’tan rahmet, yaralılarımıza acil şifalar diliyorum. 
15
Temmuzda 79 milyon vatandaşımızın, darbe kalkışmasına karşı Sayın
Cumhurbaşkanımızın yönlendirmesiyle ellerini taşın altına değil, vücutlarını
tankların altına koyarak gösterdikleri duruş ve devamında yaklaşık bir ay
sürecinde ilk günkü gibi şevk ve coşkuyla tuttukları demokrasi nöbetleri tüm
terör örgütlerine ders olmalıdır. Türkiye Büyük Millet Meclisindeki tüm siyasi
partiler de bu konuda tek ses, tek yürek olduklarını tüm dünyaya duyurmalıdır. Paralel
terör örgütüne karşı gerekli dersi veren milletimiz tüm terör örgütlerine de
aynı karşılığı verecektir. Bu hususta milletimizin sabrı tükenmiştir. Gün bu
gündür. Tüm siyasi partiler olarak tepkimizi ortaya koyalım. Siyasi
partilerimiz arasında oluşan uzlaşma iklimini daha da artırıp bugünkü Meclis
çalışmalarında bunu somut olarak gösterelim diyor, saygılar sunuyorum.
BAŞKAN – Teşekkür ederim.
Sayın Akın…
8.- Balıkesir Milletvekili Ahmet Akın’ın,
Van, Elâzığ ve Bitlis’te hain terör saldırılarında şehit düşenlere Allah’tan
rahmet dilediğine ve gelir uzmanlarının mağduriyetlerinin giderilmesi
gerektiğine ilişkin açıklaması
AHMET AKIN (Balıkesir) – Van, Elâzığ ve son olarak da
maalesef Bitlis’te hain terör saldırılarında şehit düşenlere Allah’tan rahmet,
yaralılarımıza acil şifalar diliyor; terörü, destekçilerini ve alet olanları
lanetliyorum.
Maliye Bakanlığının düzenleme yapması için dokuz ay
daha süresi olmasına rağmen dün gece alelacele kabul edilerek geçirdiği madde
11’de çok kişi mağdur oldu. Bakanlığınız bünyesindeki uzmanların mağduriyetiyle
ilgili konu gündeme geldiğinde çok sinirlendiğiniz ve önemsemediğiniz
söyleniyor Sayın Bakan. Sadece 24 bin kişilik uzmanları değil, aileleriyle
beraber mağdur olan çok geniş bir kesimin sorununu dile getiriyorum. Neticede
uzmanlık, kariyer meslektir. Taşrada da olsa, merkezde de olsa aynı statüde
olması gerekir. Gelir uzmanlarının bu konudaki mağduriyetinin giderilmesi
gerekiyor. Hazine zararlarına karşı mali sorumluluğu bulunan tek uzman
kadrosudur. Görüşülmekte olan bu torba tasarıda da mağdur olan Bakanlığınız
elemanlarının mağduriyetlerinin giderilmesini bir kez daha yineliyoruz.
BAŞKAN – Teşekkür ederim.
Sayın Kaplan Hürriyet…
9.- Kocaeli Milletvekili Fatma Kaplan
Hürriyet’in, hain terör saldırılarını kınadığına, şehitlere Allah’tan rahmet
dilediğine, giyim, bilgisayar, el sanatları, makine nakışları, halk oyunları
gibi branşlarda uygulamalı meslek eğitimi veren kadrosuz usta öğreticilere
kadro verilmemesinin sebebini öğrenmek istediğine ilişkin açıklaması
FATMA KAPLAN HÜRRİYET (Kocaeli) – Teşekkür ediyorum
Sayın Başkan.
Öncelikle, ülkemizde gerçekleştirilen hain terör
saldırılarını kınıyor, şehitlerimize Allah’tan rahmet, yaralılarımıza da acil
şifalar diliyorum.
Türkiye’nin her ilinde, her köyünde görev yapan, Millî
Eğitim Bakanlığının memur olarak görmediği, Çalışma Bakanlığının işçi olarak
görmediği giyim, bilgisayar, el sanatları, makine nakışları, halk oyunları gibi
branşlarda uygulamalı meslek eğitimi veren kadrosuz usta öğreticiler kadro
beklemeye devam ediyorlar. Sayıları 22 bini bulan ve hiçbir iş güvencesi, kıdem
tazminatı gibi hakları olmayan usta öğreticiler kadrolular gibi özlük haklarını
çoktan hak etmiş durumdalar. Hükûmet istediği kurumdaki usta öğreticilere kadro
veriyor. Örneğin, Diyanet İşlerindeki 20 bin usta öğreticiye tek bir KHK’yla
kadro vermişken aynı statüdeki emsal olan ve çoğu üniversite mezunu olan usta
öğreticileri görmezden gelmeye devam ediyor. Kurs yerlerini, kira, elektrik, su
giderlerini kendisi ödeyerek kurs açan bu usta öğreticilere kadro
verilmeyişinin sebebini merak ediyorum.
BAŞKAN – Teşekkür ederim.
Sayın
İrgil…
10.- Bursa Milletvekili Ceyhun İrgil’in,
Van, Hakkâri, Elâzığ ve Bitlis’te teröre kurban gidenlere rahmet dilediğine ve
ülkeyi yönetemeyen, istifa etmesi gerektiğini bile anlamayan bir Hükûmetle
karşı karşıya olunduğuna ilişkin açıklaması
CEYHUN
İRGİL (Bursa) – Teşekkürler Sayın Başkan. 
Ülkemizde
bir canilik yarışı yaşanıyor. İki gün önce Bismil’deki bomba yüklü araçla
yapılan saldırıda 5 yaşındaki Hüseyin Utku polis babasıyla birlikte yaşamını
yitirdi. Bu küçük çocuğun, bu annenin tek suçu bu ülkede yaşamak mıdır? Dünden
beri Van’da, Hakkâri’de, Elâzığ’da, biraz önce Bitlis’te birbiri ardına
gerçekleşen terör saldırılarında ölen, yaralanan insanlarımızın suçu ne? Her
gün bu sıralarda teröre, terör destekçilerine lanet okuyoruz. Bugün de teröre
kurban giden masum insanlarımıza rahmet diliyoruz. Kol mesafesindeki tehlikeyi
bile anlamayan Hükûmet bu ülkeyi yönetemiyor, istifa etmesi gerektiğini bile
anlamayan bir hükûmetle karşı karşıyayız. 
BAŞKAN
– Sayın Çamak…
11.- Mersin Milletvekili Hüseyin Çamak’ın,
beden eğitimi dersleri kapsamında okullarda yüzme eğitiminin ve pratiğinin
verilmesinin düşünülmesi gerektiğine ve şehitlere Allah’tan rahmet dilediğine
ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan. 
Üç
tarafı denizlerle çevrili bir ülkede yaşıyoruz. Ülkemizin her yerinde göletler
ve neredeyse her ilçede yüzme havuzları bulunmaktadır ancak vatandaşlarımızın
çoğu yüzme bilmez, serinlemek amacıyla suya girince de boğulma vakaları
sıklıkla görülmektedir. Dün de seçim bölgem olan Mersin’in Mut ilçesinde bir
vatandaşımız serinlemek için girdiği Göksu Nehri’nde boğularak yaşamını
yitirdi. Yüzme kursları gelişmiş ülkelerde eğitimin bir parçası olarak görülürken
bizde sadece sınırlı sayıda kişi bu imkândan faydalanmaktadır. Bunun bir
göstergesi olarak ülkemiz bugüne kadar yüzme sporlarında uluslararası anlamda
ciddi bir başarı elde edememiştir. Beden eğitimi dersleri kapsamında
çocuklarımıza okullarda yüzme eğitiminin ve pratiğinin verilmesi düşünülemez
mi? 
Bugün
yaşamını yitiren şehitlerimize Allah’tan rahmet, yaralılarımıza acil şifalar
diler, saygılar sunarım. 
BAŞKAN
– Teşekkür ederim. 
Sayın
Kılıç…
12.- Kahramanmaraş Milletvekili İmran
Kılıç’ın, hain terör saldırılarını kınadığına, şehitlere Allah’tan rahmet
dilediğine ve17-25 Ağustos İbni Sina Haftası’na ilişkin açıklaması
İMRAN
KILIÇ (Kahramanmaraş) – Teşekkür ederim.
Sayın
Başkan, değerli milletvekilleri; ülkemizin değişik yerlerindeki hain terör
saldırılarını kınıyorum; şehitlerimize Allah’tan rahmet, yaralılara acil
şifalar, milletimize sabırlar diliyorum. 
17-25 Ağustos İbni Sina Haftası’dır. İslam düşünce
tarihinin en büyük isimlerinden olup felsefe, matematik, astronomi, fizik,
kimya, tıp ve müzik gibi bilgi ve becerinin çeşitli alanlarında seçkinleşmiş
olan İbni Sina, matematik alanında matematiksel terimlerin tanımları, astronomi
alanında ise duyarlı gözlemlerin yapılması konularıyla ilgilenmiştir. Her
şeyden önce bir hekim olan İbni Sina “Hiç kimse görmek istemeyen kadar kör
değildir.” der. “Aletlerin en faydalısı kalemdir, bir şişe mürekkep bir külçe
altından hayırlıdır.” diyen İbni Sina, “Ben öküzden korkarım çünkü onun silahı
var ama aklı yok.” demektedir. Teröristler de kendi akıllarıyla değil, üst
akılla hareket etmektedirler.
Herkesi
saygıyla selamlıyorum.
BAŞKAN
- Teşekkür ederim.
Sayın
Gürer…
13.- Niğde Milletvekili Ömer Fethi
Gürer’in, terörü lanetlediğine, şehitlere Allah’tan rahmet dilediğine ve
Hükûmete, emeklilere Kurban Bayramı’nda ikramiye vermesi ve promosyonlarla
ilgili beklentilerini sonuçlandırması çağrısında bulunduğuna ilişkin açıklaması
ÖMER
FETHİ GÜRER (Niğde) – Teşekkür ederim Sayın Başkan.
Öncelikle,
terörü lanetliyorum, şehitlerimize Allah’tan rahmet diliyorum, acılarını
paylaşıyorum.
Emeklilerimiz
için sosyal güvenlik, risklere karşı geleceği güvence altına alan sistemin
adıdır. Ülkemizde 11 milyona yakın emekli vardır. Emekli aylıklarının
hesaplanmasında bütünlük yoktur, gelir ve aylık alanlar arasındaki farklılık mağduriyet
yaratmaktadır. Açlık sınırı altında önemli kesim maaş almaktadır. Emekliler
için Cumhuriyet Halk Partisi iktidarında 2 bayram ikramiyesi sözümüz vardır.
Hükûmete de çağrımız Kurban Bayramı’nda emeklilere 1 ikramiye vermesidir.
Emekliler kurban alamaz, hatta torununa bayram harçlığı veremez durumdadır.
Emeklilerin sorununa çözüm getirilmesi yaşamlarını iyileştirecektir. Bu arada,
promosyonlarla ilgili beklentileri devam etmektedir, bir an önce de bu konuda
emeklilerin beklentisi sonuçlandırılmalı, emeklilerin daha iyi bir yaşama
kavuşmaları için gerekli destek verilmelidir.
Teşekkür
ediyorum.
BAŞKAN
– Teşekkür ederim ben de.
Sayın
Erkek…
14.- Çanakkale Milletvekili Muharrem
Erkek’in, AKP Hükûmetinin Meclisin verdiği tüm desteğe rağmen terör ve şiddetle
mücadelede son derece başarısız olduğuna ve OHAL uygulamaları kapsamında hiçbir
suçu olmayan, hakkında somut delil olmayan bazı insanların da gözaltına
alındığına ilişkin açıklaması 
MUHARREM
ERKEK (Çanakkale) – Sayın Başkan, teşekkür ediyorum.
Dün
Van, bugün Elâzığ ve Bitlis… Milletimizin başı sağ olsun. Terörü sonuna kadar
lanetleyeceğiz, kınayacağız ama gerçeklerin de üstünü örtmeyeceğiz. AKP
Hükûmeti Meclisin verdiği tüm desteğe rağmen terör ve şiddetle mücadelede
maalesef son derece başarısız. AKP Hükûmeti aciz içinde ve artık Türkiye'yi
yönetemiyor. Darbe tehditlerine, terör ve şiddete karşı yapmamız gereken laik,
demokratik, sosyal hukuk devletine sonuna kadar sahip çıkmaktır, özgürlükleri
daraltmak değil, özgürlükleri genişletmektir. 
OHAL
uygulamaları kapsamında fırsat bilinerek bazı şeyler… Çanakkale ilimizde de
görüyoruz, EĞİTİM-SEN, EĞİTİM-İŞ, SES sendikalarına bağlı, hayatı laikliğe
karşı eylemlerle, mücadelelerle geçmiş aydın birçok insanın açığa alındığını ve
hiçbir suçu olmayan, hakkında somut delil olmayan bazı insanların da gözaltına
alındığını takip ediyoruz. Bu insanlarla ilgili bir an önce adalet tecelli
ettirilmelidir.
Teşekkür
ediyorum.
BAŞKAN
– Teşekkür ederim.
Son
olarak Sayın Özdemir…
15.- İstanbul Milletvekili Sibel
Özdemir’in, Hükûmete, kapatılan okullardaki öğrencilerin eğitimlerini
tamamlamaları, malum cemaat yapılanmasıyla ilişkisi olmayan akademisyen ve
idari personel hakkında adil bir soruşturma yürütülerek görevlerine dönmeleri
konusunda gereğinin en kısa sürede yapılması çağrısında bulunduğuna ilişkin
açıklaması
SİBEL
ÖZDEMİR (İstanbul) – Teşekkür ederim Sayın Başkan.
Göreve
başladığım ilk günden itibaren eğitim sistemimizdeki cemaat yapılanmasıyla
ilgili kaygılarımızı her fırsatta gündeme getirdim. Bugün, eğitim sistemimizin
çöktüğüne hep birlikte şahit oluyoruz. Neticede bu cemaat yapılanması nedeniyle
kapatılan okullar, üniversiteler, sayıları on binleri aşan ve mağduriyet
yaşayan öğrenciler, eğitmenler ve idari personel sorunuyla karşı karşıyayız.
Akademisyen kökenli Cumhuriyet Halk Partili milletvekilleri olarak YÖK
Başkanıyla dün yapmış olduğumuz görüşmede, kapatılan üniversitelerdeki
öğrencilerin, akademisyenlerin ve idari personelin mağduriyetlerini,
taleplerini ve çözüm önerilerimizi ilettik. Burada Hükûmete tekrar seslenerek,
öğrencilerin eğitimlerini sorunsuz bir şekilde tamamlamaları, özellikle malum
cemaat yapılanmasıyla ilişkisi olmayan akademisyen ve idari personel hakkında
adil bir soruşturma yürütülerek görevlerine dönmeleri konusunda gereğinin en
kısa sürede yapılması çağrısında bulunuyoruz.
BAŞKAN
– Teşekkür ederim.
Sayın
milletvekilleri, şimdi, söz talep eden grup başkan vekillerine talep sırasına
göre söz vereceğim.
Sayın
Akçay, buyurun.
16.- Manisa Milletvekili Erkan Akçay’ın,
Van, Elâzığ ve Bitlis’te yaşanan terör olaylarında şehit olanlara Allah’tan
rahmet dilediğine, terör saldırılarına karşı önleyici tedbirler ile teknolojik
imkânların bir an önce seferber edilmesi ve FETÖ’yle mücadele edilirken PKK’nın
ihmal edilmemesi gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Terör
örgütü PKK’nın hain saldırıları devam ediyor. Son dönemde neredeyse her geçen
gün gördüğümüz bombalı araçla saldırı yöntemiyle dün Van’ınİpekyolu
ilçesinde polis merkezine gerçekleştirilen saldırıda 1’i polis, 2’si sivil 3
vatandaşımız şehit olmuş, 20’si polis 73 vatandaşımız yaralanmıştı. Van’daki
saldırının yaralarını sarmaya çalışırken bugün sabah da Elâzığ’da İl Emniyet
Müdürlüğüne yapılan saldırıda 3 polisimiz şehit olmuş, 146 yaralımız vardır. Biraz
önce de Bitlis’ten yine bir saldırı haberi geldi. 3 asker, 1 korucumuz şehit, 7
askerimizse yaralı. Şehitlerimize Allah’tan rahmet, kederli yakınlarına ve
büyük Türk milletine başsağlığı diliyor, yaralılarımıza acil şifalar temenni
ediyorum. 
PKK’nın
bu saldırılarını artık sürpriz olarak değerlendirmek mümkün değildir. Günbegün
aynı yöntemle artan saldırıları görüyoruz. Bu saldırılarla PKK terörünün gerçek
amacı tekrar tekrar kendini göstermektedir. PKK, dili, dini fark etmeden bütün
vatandaşlarımızı hedef almaktadır. Bu saldırıların tek bir adı vardır, katliam.
Önleyici tedbirlerin ve teknolojik imkânların, mutlaka, bir an önce seferber
edilmesi gerekmektedir.
Öte
yandan, bölücü terör örgütünün saldırıları, ülkemizin şiddetli bir terör
dalgasıyla karşı karşıya olduğunu tekrar tekrar göstermektedir. Millî
varlığımıza, birlik ve beraberliğimize yönelik tehditler her geçen gün
artmaktadır. FETÖ’yle mücadele edilirken PKK ihmal edilmemelidir. 
(Mikrofon
otomatik cihaz tarafından kapatıldı) 
BAŞKAN
– Sayın Akçay, tamamlayın lütfen.
Bir
dakika ek sürenizi veriyorum. 
ERKAN
AKÇAY (Manisa) – Türkiye'ye diş bileyenler ülkemizi boyunduruk altına almak
istemektedir. 15 Temmuz kalkışması PKK tarafından haince sürdürülürken,
mücadele terör örgütü ayrımı yapılmadan devam etmelidir. Bu saldırılar
topyekûndur, FETÖ, PKK, IŞİD vesaire. Saldırı topyekûnsa savunma da topyekûn
olacaktır. Hattı müdafaa yoktur, sathı müdafaa vardır; o satıh bütün vatandır,
bütün millettir. 
Teşekkür
ederim.
BAŞKAN
– Teşekkür ederim Sayın Akçay.
Sayın
Demirel, buyurun.
17.- Diyarbakır Milletvekili Çağlar
Demirel’in, son bir hafta içerisinde Mardin Kızıltepe, Diyarbakır Sur, Van ve
Elâzığ merkezde meydana gelen saldırıları kınadığına ve yaşamını yitirenlere
Allah’tan rahmet dilediğine ve demokrasi olmadan barışın mümkün olmayacağını
vurgulamak istediğine ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Son
bir hafta içerisinde, Mardin Kızıltepe, Diyarbakır Sur, dün Van’da, bugün de
Elâzığ merkezde meydana gelen bombalı saldırılarda yaşamını kaybetmiş ve
yaralanmış yurttaşlarımız vardır. Hangi şehirde olursa olsun, yurttaşlarımızın
yaşadıkları yerleşim alanlarının içindeki bu tür saldırıların
gerçekleştirilmesini kabul edilemez bulduğumuzu bir kez daha vurguluyoruz ve bu
saldırıları kınıyoruz.
Hayatını
kaybeden ve yaralanan yurttaşlarımızın acılarını bütün halkımızla paylaşıyoruz.
Yine yaşamını yitiren yurttaşlarımıza Allah’tan rahmet, ailelerine başsağlığı
ve yaralılara acil şifalar diliyoruz. 
Patlamaların, şiddetin, bombaların ve ölümün günlük
yaşantımızın kanıksanan bir parçası olmasını asla kabul etmiyoruz. Akan kanın
bir an önce durması, şiddetin sona ermesi ve sorunlarımızı konuşarak, müzakere
ederek çözme konusunda adımların atılması çağrımızı da bir kez daha yineliyoruz.
Yaşadığımız bunca acıya rağmen hâlâ barış ve çözüm olmadan demokrasinin,
demokrasi olmadan da barışın mümkün olamayacağı gerçeğini bir kez daha
hatırlatmak ve vurgulamak istiyoruz.
Teşekkür
ediyorum.
BAŞKAN
– Teşekkür ederim ben de.
Sayın
Elitaş…
18.- Kayseri Milletvekili Mustafa
Elitaş’ın, Van, Elâzığ ve Bitlis’te yaşanan terör olaylarında şehit olanlara
Allah’tan rahmet dilediğine ve 15 Temmuz darbe girişiminden sonra alınan
olağanüstü hâl kararının sadece FETÖ terör örgütüyle değil bütün terör
örgütleriyle mücadeleyi de beraberinde getirdiğine ilişkin açıklaması
MUSTAFA
ELİTAŞ (Kayseri) – Teşekkür ediyorum Sayın Başkan.
Dün
Van’da, bugün Elâzığ ve Bitlis’te meydana gelen terör hadiselerinde hayatını
kaybeden şehitlerimize Allah’tan rahmet diliyorum, yaralılarımıza acil şifalar
temenni ediyorum.
15
Temmuzda FETÖ terör örgütü vasıtasıyla Türkiye’de gerçekleştirilmeye çalışılan
darbe girişimi, anlaşılan o ki dış ülkelerin maşası olarak kullanılan PKK terör
örgütüyle birlikte el birliği içerisinde ülkemizin güneydoğusunda, o bölgedeki
insanlarımıza karşı terör faaliyetlerini de götürerek şiddeti normal hâle
getirmeye çalışıyor. 15 Temmuz darbe girişiminden sonra alınan olağanüstü hâl
kararı, sadece FETÖ terör örgütüyle ilgili değil, bütün terör örgütleriyle
ilgili mücadeleyi de beraberinde getiriyor. Biz de Türkiye Büyük Millet Meclisi
olarak bu konuda halkımızın birliği ve beraberliği ve özellikle de terörle
mücadele konusunda mutabakatı çerçevesinde, Türkiye Büyük Millet Meclisi olarak
bu mutabakatı en iyi şekilde ve Hükûmete katkı yapacak şekilde gösterme gayreti
içerisinde olmalıyız.
Tekrar
terörü ve teröristleri şiddet ve lanetle kınıyorum.
Yüce
heyeti saygıyla selamlıyorum.
BAŞKAN
– Teşekkür ederim Sayın Elitaş.
Sayın
Altay…
19.- İstanbul Milletvekili Engin Altay’ın,
Diyarbakır, Van, Elâzığ, Bitlis ve Mardin Kızıltepe’de yaşanan terör
olaylarında hayatını kaybedenlere Alla’tan rahmet dilediğine ve Hükûmetin son
günlerde yaşanan bu olaylarla ilgili derhâl bilgi vermesi gerektiğine ilişkin
açıklaması
ENGİN
ALTAY (İstanbul) – Teşekkür ederim.
Sayın
Başkan, sayın milletvekilleri; son günlerde yani özellikle 15 Temmuz
kalkışmasından sonra tam toparlanıyoruz derken son dört günde Diyarbakır, Van,
Elâzığ ve Bitlis, hatta Mardin Kızıltepe, hepimizi derin bir kaygı ortamına,
endişe ortamına sevk etmiştir Sayın Başkan.
Bu Mecliste müteaddit defalar söyledim, bir kere daha
söylüyorum: Ayıp ediyoruz, 4 siyasi parti grubu olarak ayıp ediyoruz. Türkiye
Büyük Millet Meclisine bir saldırı yapıldığı vakit tek vücut olduk ve millî
iradeye sahip çıktık, doğru yaptık. Meclisteki millî irade sembolik değildir.
Türkiye'nin sahibi millet ve onun temsilcileri olan Türkiye Büyük Millet
Meclisidir. Böyle vahim bir tablo karşısında eli kolu bağlı oturmak, taziye
dilemek benim ve partimin içine sinmemektedir. Bu Parlamento, Başkanlık, siyasi
parti grupları bu tablo karşısında daha yüksek bir refleks göstermek
zorundadır.
Dün
patlamaları duyduk, Van’da. Allah için, bu kadar kutsadığımız, bu kadar
önemsediğimiz -ki hak ettiği için önemsiyoruz tabii ki- bu millî iradenin
kıymeti sadece bir kalkışma olunca mı anlaşılacak? Bu Hükûmetin bu Parlamentoya
bilgi vermek gibi bir görevi yok mudur, böyle bir sorumluluğu yok mudur? Lafa
geldiğiniz vakit “Fırat’ın kenarında kaybolan koyunun hesabını verme
psikolojisiyle, ahlakıyla devlet yönetiyoruz.” diyenlerin onlarca asker, polis…

(Mikrofon
otomatik cihaz tarafından kapatıldı) 
BAŞKAN
- Ek sürenizi veriyorum.
Buyurun,
devam edin.
ENGİN
ALTAY (İstanbul) - Hayatını kaybeden onlarca asker, polis, sivil vatandaşımızın
hayatı Fırat’ın kenarında kaybolan koyundan daha mı az değerlidir? Hükûmeti
derhâl Türkiye Büyük Millet Meclisine bilgi vermesi, Hükûmet bilgi vermeden de
gündeme geçilmemesi için size tavsiye ve öneride bulunuyorum. Parlamentoyla kimse
daha fazla dalga geçemez. Derhâl Hükûmet gelip bu son günlerde yaşanan
olaylarla ilgili bilgi vermelidir. (CHP sıralarından alkışlar) Ben de, ister
istemez, Allah rahmet eylesin diyorum ama bu son olsun diyorum. Bunun son
olmasını sağlayacak yegâne organ Türkiye Büyük Millet Meclisidir.
Teşekkür
ederim. (CHP sıralarından alkışlar)
BAŞKAN
- Teşekkür ederim ben de.
Evet,
talebiniz yerine getirilirse memnun oluruz…
ENGİN
ALTAY (İstanbul) - Hükûmet yok ki. Nerede Hükûmet? Hükûmet yok.
BAŞKAN
- …ama biz bu arada, çalışma ekonomisi anlamında, gündeme geçelim. 
CEYHUN
İRGİL (Bursa) - Temenni edilebilecek bir konu değil ki Başkan, Hükûmeti davet
etmeniz lazım. Temenniyle olmuyor gördüğünüz gibi. 
BAŞKAN
- Teşekkür ederim.
Gündeme
geçiyoruz. 
ENGİN
ALTAY (İstanbul) - Hükûmeti arayabilirsiniz Sayın Başkan, Hükûmete telefon
edebilirsiniz en azından. 
GÜLAY
YEDEKCİ (İstanbul) - Gündeme geçmeyelim bence Hükûmet gelmeden.
BAŞKAN
- Teşekkür ederim, sağ olun.
CEYHUN
İRGİL (Bursa) - Siz de saygınızı gösterin, gündeme geçmeden Başkan Vekilliği
kredinizi kullanın. 
BAŞKAN
- Teşekkür ederim, sağ olun.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum: 
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Antalya Milletvekili Ahmet Selim
Yurdakul ve 21 milletvekilinin, hemşirelerin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/303)
Türkiye Büyük Millet Meclisi Başkanlığına
Hemşirelerin
çalışma süreleri, nöbetleri ve özlük haklarıyla ilgili olarak var olan
sorunlarının araştırılarak alınması gereken önlemlerin belirlenmesi amacıyla
Anayasa’nın 98, Türkiye Büyük Millet Meclisi İçtüzüğü’nün 104 ve 105’inci
maddeleri gereğince bir Meclis araştırması açılması hususunda gereğini
saygılarımızla arz ederiz.
1)
Ahmet Selim Yurdakul  (Antalya)
2)
Erkan Akçay  (Manisa)
3)
Oktay Vural  (İzmir)
4)
Ahmet Kenan Tanrıkulu  (İzmir)
5)
Emin Haluk Ayhan  (Denizli)
6)
İsmail Faruk Aksu  (İstanbul)
7)
Edip Semih Yalçın  (İstanbul)
8)
Kadir Koçdemir  (Bursa)
9)
Mehmet Erdoğan  (Muğla)
10)
Ruhi Ersoy  (Osmaniye)
11)
Atila Kaya  (İstanbul)
12)
Deniz Depboylu  (Aydın)
13)
Saffet Sancaklı  (Kocaeli)
14)
İsmail Ok  (Balıkesir)
15)
Mustafa Mit  (Ankara)
16)
Erkan Haberal  (Ankara)
17)
Baki Şimşek  (Mersin)
18)
Zühal Topcu  (Ankara)
19)
Oktay Öztürk (Mersin)
20)
Mehmet Necmettin Ahrazoğlu  (Hatay)
21)
Zihni Açba  (Sakarya)
22)
Şefkat Çetin  (Ankara)
Gerekçe:
Bugün
itibarıyla Türkiye'deki açlık sınırı 1.391 TL, yoksulluk sınırı 4.530 TL'dir ve
hemşirelerimiz yoksulluk sınırının altındaki maaşlarla geçinmek için
uğraşmaktadırlar. Özveriyle çalışan hemşirelerimizin maaşları ve özlük hakları
günümüz ekonomik koşullarıyla uyumlu değildir. Hemşirelerimizin ek
göstergelerinin yetersiz olması nedeniyle almış oldukları maaşlar hak
ettiklerinin çok altındadır. 
Birçok
sorumlulukla beraber cefakârca çalışan hemşirelerimizin kıdem ve unvanlarında
yeni bir düzenlemeye ihtiyaç bulunmaktadır. Sağlık hizmeti tazminatı tüm
hemşirelerimizin hakkıdır. 
Zaten
ağır koşullar altında çalışan hemşirelerimiz uzun mesai saatleriyle daha da
yıpranmaktadırlar. Hemşirelerin mesai saatleri insani kıstaslar göz önüne
alınarak sınırlandırılmalıdır. 
Güvenlik,
ekonomik, coğrafik, sosyal ve kültürel şartlar göz önüne alınarak hemşirelerin
mahrumiyet yeri dereceleri yeniden düzenlenmelidir. 
Hemşirelerin
kendilerini mesleki anlamda geliştirebilmesi için yurt içi ve yurt dışı
bilimsel toplantılara katılabilmeleri teşvik edilmeli, ilgili mevzuat buna göre
düzenlenmelidir.
Hemşirelik
eğitiminde, branşlaşma ihtiyacıyla birlikte, meslek tanımlarının net olarak
belirlenmesi yönündeki ihtiyaç günden güne büyümektedir. 
Aynı işte çalışan ve aynı işi yapan hemşirelerimizi
farklı statüde, farklı ücret ve sosyal eşitsizliklere maruz bırakan
uygulamaların iç barışı bozduğu görülmektedir. Farklı özlük ve ekonomik
hakların meydana gelmesine neden olan mevzuat problemlerinin giderilmesi iç
barışın sağlanmasında büyük bir öneme sahiptir.
Ek
ödeneklerin ve primlerin emeklilik sonrası maaşlara yansıtılması hususundaki
mağduriyetlerin giderilmesi ile sağlık çalışanlarının emeklilik sonrası için
refah seviyeleri gözetilmelidir.
Yukarıdaki
gerekçelere istinaden hemşirelerimizin sorunlarının araştırılarak alınması
gereken önlemlerin belirlenmesi amacıyla Anayasa’nın 98, Türkiye Büyük Millet
Meclisi İç Tüzüğü’nün 104 ve 105’inci maddeleri gereğince bir Meclis
araştırması açılmasını arz ederim.
2.- Tokat Milletvekili Kadim Durmaz ve 24
milletvekilinin, Tokat’ta HES projelerinin yol açtığı sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/304)
Türkiye Büyük Millet Meclisi Başkanlığına
2872
Sayılı Çevre Kanunu’nun 1’inci maddesi der ki: "Bu Kanunun amacı, bütün
vatandaşların ortak varlığı olan çevrenin korunması, iyileştirilmesi; kırsal ve
kentsel alanda arazinin ve doğal kaynakların en uygun şekilde kullanılması ve
korunması; su, toprak ve hava kirlenmesinin önlenmesi; ülkenin bitki ve hayvan
varlığı ile doğal ve tarihsel zenginliklerinin korunarak, bugünkü ve gelecek
kuşakların sağlık, uygarlık ve yaşam düzeyinin geliştirilmesi ve güvence altına
alınması için yapılacak düzenlemeleri ve alınacak önlemleri, ekonomik ve sosyal
kalkınma hedefleriyle uyumlu olarak belirli hukuki ve teknik esaslara göre
düzenlemektir." 
Kanunun
1’inci maddesinde açıkça ifade edildiği gibi, doğayı ve çevreyi ilgilendirecek
her türlü proje ve yatırımın sürdürülebilir kalkınma ilkelerine bağlı kalarak
doğal kaynaklara, kentsel ve kırsal arazilere uygun şekilde hava, toprak ve su
kirlenmesinin önlenmesi, bugünkü ve gelecek kuşakların sağlık ve yaşam
düzeylerinin güvence altına alınması ilkesini dikkate alacak şekilde hukuki ve
teknik esaslara uygun olmalıdır.
Bu
ilkelere uymayacak nitelikteki çevreye zarar veren, geleceğimizi, yaşam
alanlarımızı, sağlığımızı tehdit eden her türlü proje kanunlara aykırıdır. Yanı
sıra, ülkemiz, doğal kaynakların korunması ve sürdürülebilir kullanımı
konusunda BM-Uluslararası Biyolojik Çeşitlilik Sözleşmesi, BM-İklim Değişikliği
Çerçeve Sözleşmesi, BM-Çölleşme ile Mücadele Sözleşmesi, Ramsar Sözleşmesi gibi
birçok uluslararası sözleşmeye de taraftır. Bu çerçevede, arazi ve doğal kaynak
kullanımı kararlarını veren yetkili kuruluşlar, karar alma süreçlerinde kamu
dışı paydaşların (meslek odaları, yöre halkı, sivil toplum kuruluşları gibi)
görüş ve önerilerini dikkate alarak katılımcı bir yaklaşımı tesis etmek
durumundadır.
Aralık
ayında düzenlenen Paris İklim Zirvesi raporlarında Türkiye'nin 2060 yılında
çölleşme tehlikesi altında olduğu belirtilmiştir. Yine, Hükümetlerarası İklim
Değişikliği Paneli (IPCC) çalışmalarına ve değerlendirme raporlarına göre,
Akdeniz havzasında yarı kurak iklim özelliklerine sahip bir coğrafyada yer alan
Türkiye, iklim değişikliğinin olumsuz etkilerini en çok yaşayacak
ülkelerdendir. Dolayısıyla, ülkemizde akılcı doğal kaynak kullanımı politika ve
stratejilerinin yürütülmesi elzemdir.
Doğu
Karadeniz ile Doğu Anadolu Bölgeleri arasında geçiş özellikleri gösteren ve
sahip olduğu flora ve fauna değerleriyle biyolojik çeşitlilik bakımından önemli
bir nokta olan Kelkit Vadisi ülkemizdeki korunması gereken alanlardan bir
tanesidir. Fakat herhangi bir üst ölçekli havza yönetim planı olmaksızın Kelkit
Vadisi boyunca yer alan Erbaa, Niksar, Reşadiye ve Koyulhisar hattı üzerinde
onlarca HES projesi başlatılmıştır.
Yüzyıllardır
Tokat'a, halka ve doğaya yaşam veren Karakaya köyünden geçen Yeşilırmak Suyu
hidroelektrik santrali (HES) projesiyle büyük tehdit altındadır. Devletin
yetkili kurumları, ilgili bakanlıkları yazışmalar ve dava süreci devam ederken
kamulaştırma kararı çıkarılmaksızın projenin inşaat çalışmaları başlatılmıştır.
Yetkili kurumların "ÇED gerekli değildir." kararı ve kamulaştırma
çalışmaları yapılmadan, ormanları ve dere yataklarını talan edecek bu proje
inşaatının başlatılması hukuka aykırıdır.
Bu
proje gerçekleşir ise Yeşilırmak'tan akan suyla can bulan köylerde yaşayan
binlerce insan susuz kalacaktır. Suyu olmayan, deresi kurutulan halkın geçim
kaynakları yok edilecek, bölgede tarım ve hayvancılık büyük ölçüde zarar
görecek, yüzyıllardır kültürünün bir parçası olan doğal çevre yok edilecektir.
Su
hayattır ve suyun plansızca, hesapsızca elektrik üretimi amacıyla şirketlere
kiralanması doğal kaynaklarımızın, yaşam kaynağımızın talan edilmesidir.
Tokat'ta
başlayan ve başlatılması planlanan HES projelerinin, arazilerin jeolojik,
hidrolojik ve doğal özellikleri, ekosistem hizmetlerinin sağlığı ve bütünlüğü,
yerel ekonomide su kaynaklarının önemi ve yeri, söz konusu projelerden akarsu
sisteminin ve yöre halkının ne düzeyde etkileneceği ekseninde
değerlendirilmesi, ülkemizin taraf olduğu ilgili uluslararası sözleşmelere,
2872 sayılı Çevre Kanunu ve ÇED yönetmeliğine uygun olup olmadığının
araştırılması, ortaya çıkan sorunların tespiti ve çözüm yöntemlerinin
geliştirilmesi bağlamında Anayasa’nın 98’inci, TBMM İç Tüzüğü’nün 104’üncü ve
105’inci maddelerine göre Meclis araştırması açılmasını arz ve teklif ederiz.
1)
Kadim Durmaz (Tokat)
2)
Hüseyin Çamak (Mersin)
3)
Ahmet Akın (Balıkesir)
4)
Vecdi Gündoğdu (Kırklareli)
5)
Aydın Uslupehlivan (Adana)
6)
Nurhayat Altaca Kayışoğlu (Bursa)
7)
Şenal Sarıhan (Ankara)
8)
Mahmut Tanal (İstanbul)
9)
Mehmet Gökdağ (Gaziantep)
10)
Haydar Akar (Kocaeli)
11)
Özcan Purçu  (İzmir)
12)
Onursal Adıgüzel (İstanbul)
13)
Devrim Kök (Antalya)
14)
Lale Karabıyık (Bursa)
15)
Erkan Aydın (Bursa)
16)
Ceyhun İrgil (Bursa)
17)
Kazım Arslan (Denizli)
18)
Orhan Sarıbal (Bursa)
19)
Tur Yıldız Biçer (Manisa)
20)
Melike Basmacı (Denizli)
21)
Hayati Tekin (Samsun)
22)
Ömer Fethi Gürer (Niğde)
23)
Bülent Yener Bektaşoğlu (Giresun)
24)
Haluk Pekşen (Trabzon)
25)
Erdin Bircan (Edirne)

3.- İzmir Milletvekili Tacettin Bayır ve 27
milletvekilinin, İşsizlik Sigortası Fonu’nun daha etkin kullanılmasının
sağlanabilmesi amacıyla yapılması gerekenlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/305)
24/12/2015
Türkiye Büyük Millet Meclisi Başkanlığına
Çalışma
hayatımıza 4447 sayılı Kanun’la giren işsizlik sigortasında amaç, çalışanın
çalıştığı süre boyunca ödediği primler karşılığında işsiz kaldığı sürede
insanca bir yaşamdan mahrum kalmamasının sağlanmasıdır. Vatandaşın geleceğe
umutla bakması çağdaş ve sosyal bir devletin görevidir. İşsizlik sigortası
uygulaması da bu önlemlerden biridir. Kısaca işsizlik sigortası, bir iş yerinde
çalışırken çalışma istek, yetenek, sağlık ve yeterliliğinde olmasına rağmen
herhangi bir kasıt ve kusuru olmaksızın işini kaybeden sigortalılara işsiz
kalmaları nedeniyle uğradıkları gelir kaybını belli süre ve ölçüde karşılayan,
sigortacılık tekniğiyle faaliyet gösteren zorunlu sigorta olarak
tanımlanmaktadır.
Her
ay işveren tarafından Sosyal Güvenlik Kurumuna verilen bildirgelerde gösterilen
prime esas kazanç üzerinden sigortalı yani işçi yüzde 1, işveren ise yüzde 2
oranında işsizlik sigortası primi ödemekte, devlet de kendi payına düşen yüzde
1'i ödeyerek işsizlere çare olsun diye İşsizlik Sigortası Fonu'na aktarım
yaparak fon birikimini oluşturmaktadırlar. Bu birikimlere nema gelirleri ve
gecikme faizleri de eklenerek toplam fon geliri oluşmaktadır.
25/8/1999
tarihinde 4447 sayılı Kanun’la çalışma hayatımıza giren İşsizlik Sigortası
Fonu’nda bugün itibarıyla amacı dışında kullanılan büyük bir parasal birikim
ortaya çıkmıştır. Öyle ki İŞKUR'un son bültenine göre işsizlik sigortasının fon
varlığı Kasım 2015 itibarıyla 92 milyar 108 milyon 527 bin TL’dir. İşsizlik
sigortasının uygulamaya başladığı 2002 tarihinden 30/11/2015 tarihine kadar bu
fona 6 milyon 234 bin 61 kişi başvuruda bulunmuş, 4 milyon 261 bin 48 kişi
işsizlik ödeneği almaya hak kazanmıştır. Fonda biriken paradan 2002-Kasım 2015
tarihleri arasında toplam 10 milyar 429 milyon 735 bin 177 TL işsizlik parası
ödemesi yapılmıştır. Yani, şu an ki fon varlığının sadece yüzde 10,8'i amacına
uygun kullanılmıştır. İşsizliğin çift haneli rakamları bulduğu ve giderek
artacağı Türkiye'de hâlâ amacına uygun kullanımı bekleyen 81 milyar 678 milyon
791 bin 823 TL gibi devasa bir fon birikimi söz konusudur.
Peki,
bu birikim nasıl olmuştur? On üç yıllık dönemde fona girişler sürekli artarken
işsizlik ödeneklerinin son derece sınırlı tutulmasından kaynaklanmıştır.
Toplanan primler ile işsizlere yapılan işsizlik ödeneği ödemeleri arasında
açıklığın büyümesinin asıl nedeni sisteme hak sahibi olarak girmenin
güçlüğünden kaynaklanmaktadır. Buna sistemden yararlananlara yapılan ödemelerin
tutarlarının düşüklüğü ve yararlanma süresinin kısalığı da eklenince fon
miktarı ve ödemeler arasında büyük orantısızlık ortaya çıkmaktadır.
Bu
fonla ilgili bir başka sorun ise yararlanma koşullarının çok ağır olmasının
yanı sıra İşsizlik Sigortası Fonu’nun asıl işlevinin işsizlik sorunundan
kaynaklanan sorunları çözmek yerine, başından beri kamu finansmanı ve bütçe açıklarını
kapatmak için uygun koşullu bir borçlanma kaynağı olarak kullanılmasıdır. 
4447
sayılı Kanun’un 53’üncü maddesinde "Bu fon bütçe kapsamı dışında olup,
gelirlerinden hiçbir şekilde kesinti yapılamaz ve genel bütçeye gelir
kaydedilemez" hükmü vardır. Gelin görün ki AKP hükûmetleri, yanlış ekonomi
politikalarının açıklarını kapatmak adına 5763, 5920 ve 5921 sayılı kanunlarda
yaptıkları değişikliklerle fon varlığının büyük bir kısmını teşkil eden fonun
nema gelirlerinden dörtte 3’ünün genel bütçeye gelir kaydedilmesinin önünü
açmışlardır. Öyle ki, bu kanunların yürürlüğe girmesiyle birlikte fonda biriken
kaynaklardan işsizlere aktarılan ödenekten çok daha fazlası bütçeye yama
yapılmaya başlanmıştır.
İşsizlik
Sigortası Fonu'nun daha etkin, amacına uygun ve daha fazla kişinin
kullanılmasının sağlanabilmesi amacıyla Anayasanın 98 ve İç Tüzük’ün 104 ve
105’inci maddelerine göre Meclis araştırması açılmasını saygılarımızla arz
ederiz.
1)
Tacettin Bayır (İzmir)
2)
Mustafa Sezgin Tanrıkulu (İstanbul)
3)
Mahmut Tanal  (İstanbul)
4)
Haydar Akar (Kocaeli)
5)
Devrim Kök (Antalya)
6)
Çetin Osman Budak (Antalya)
7)
Ceyhun İrgil (Bursa)
8)
Özcan Purçu (İzmir)

9)
Hayati Tekin (Samsun)
10)
Aydın Uslupehlivan (Adana)
11)
Şenal Sarıhan  (Ankara)
12)
Nurhayat Altaca Kayışoğlu (Bursa)
13)
Kadim Durmaz (Tokat)
14)
Namık Havutça (Balıkesir)
15)
Onursal Adıgüzel (İstanbul)
16)
Lale Karabıyık (Bursa)
17)
Erkan Aydın (Bursa)
18)
Tur Yıldız Biçer (Manisa)
19)
Kazım Arslan (Denizli)
20)
Orhan Sarıbal (Bursa)
21)
Melike Basmacı  (Denizli)
22)
Ömer Fethi Gürer (Niğde)
23)
Bülent Yener Bektaşoğlu (Giresun)
24)
Haluk Pekşen (Trabzon)
25)
Mehmet Gökdağ (Gaziantep)
26)
Vecdi Gündoğdu (Kırklareli)
27)
Erdin Bircan (Edirne)
28)
Hüseyin Çamak (Mersin)
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler, sırası geldiğinde yapılacaktır. 
Sayın
milletvekilleri, Milliyetçi Hareket Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- MHP Grubunun, 30/6/2016 tarih ve 1791
sayıyla Grup Başkan Vekili Manisa Milletvekili Erkan Akçay tarafından, terör
örgütlerinin ülkemizdeki finansal faaliyetlerinin araştırılarak terörizmin
finansmanının önlenmesi için alınması gereken tedbirleri tespit etmek amacıyla
verilmiş olan Meclis araştırma önergesinin, Genel Kurulun 18 Ağustos 2016
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
18/08/2016
Türkiye Büyük Millet Meclisi Başkanlığına
Danışma
Kurulunun 18 Ağustos 2016 Perşembe günü (bugün) yaptığı toplantısında, siyasi
parti grupları arasında oy birliği sağlanamadığından grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını arz ederim. 
Saygılarımla.
 Erkan
Akçay
 Manisa
 MHP
Grubu Başkan Vekili
Öneri:
30
Haziran 2016 tarih, 2016/1791 sayıyla TBMM Başkanlığına vermiş olduğumuz Manisa
Milletvekili ve Grup Başkan Vekili Erkan Akçay'ın, terör örgütlerinin
ülkemizdeki finansal faaliyetlerinin araştırılarak terörizmin finansmanının
önlenmesi için alınması gereken tedbirleri tespit etmek amacıyla verilen Meclis
araştırma önergesinin 18 Ağustos 2016 Perşembe günü (bugün) Genel Kurulda
okunarak görüşmelerinin bugünkü birleşiminde yapılması önerilmiştir.
BAŞKAN
– Milliyetçi Hareket Partisi grup önerisinin lehinde ilk olarak Manisa
Milletvekili Sayın Erkan Akçay konuşacak.
Buyurun
Sayın Akçay. (MHP sıralarından alkışlar)
ERKAN
AKÇAY (Manisa) – Sayın Başkan, değerli milletvekilleri; Milliyetçi Hareket
Partisi Grubu olarak, terör örgütlerinin ülkemizdeki finansal faaliyetlerinin
araştırılarak terörizmin finansmanının önlenmesi için alınması gereken
tedbirleri tespit etmek üzere bir Meclis araştırma komisyonu kurulmasına
ilişkin verdiğimiz grup önerisi üzerine söz aldım. Muhterem heyetinizi saygıyla
selamlıyorum. 
Değerli
milletvekilleri, ülkemiz her Allah’ın günü pek çok terör örgütünün hain, alçak
saldırılarıyla karşı karşıyadır ve bu terör saldırılarıyla sabah akşam
sarsılmaya devam ediyoruz. Yaşananlar kamu güvenliği bakımından her geçen gün
kötüye giden bir gösterge arz etmektedir. 
Bu
sabah Elâzığ’da Emniyet Müdürlüğüne yapılan bombalı araç saldırısıyla şehitler
verdik ve çok sayıda yaralımız var. Hemen akabinde, Genel Kurul başlarken
Bitlis’te yine hainane saldırılarla büyük üzüntü duyarak sarsıldık. Dün Van’da
yine korkunç saldırılarına devam etti terör örgütü. Önceki gün Diyarbakır’da,
daha evvel de hatırlıyorsunuz, İstanbul’da, Ankara’da pek çok katliama neden olan
terör saldırıları devam ediyor. Âdeta, hem içimizden hem dışımızdan, Türkiye
terör örgütlerinin bir saldırı alanı hâline gelmiştir. Bu, topyekûn Türkiye’ye
bir saldırıdır. Bu, topyekûn bir değişik türde savaştır. Elbette, Türkiye
Cumhuriyeti olarak, Türk milleti olarak bu saldırılara karşı topyekûn mücadele
etmek durumundayız. Bu mücadelenin “ama”sı, “fakat”ı, “lakin”i, “çünkü”sü
olamaz. Geldiğimiz nokta, maalesef, bunu göstermektedir. 
20
Temmuzdan bu yana gerçekleşen terör saldırılarında toplam 1.180 askerimiz,
polisimiz, korucumuz ve masum vatandaşlarımız hayatını kaybetmiş ve şehit
olmuştur. Bunlar birer sayı değildir, bunlar her bir ocağa düşen birer ateştir
ve bütün Türkiye’ye yayılan üzüntüdür, endişedir.
Terör
örgütleriyle mücadele başta, öncelikli olarak elbette bir güvenlik sorunudur,
önce güvenlik. Ancak, tek başına güvenlik tedbirleri almak, savunma
pozisyonunda kalmak da terörü önlemekte ve terörle mücadelede yeterli
olmamaktadır. Terör bir bataklıktır, bütün unsurlarıyla birlikte bu bataklığı
kurutmak gerekmektedir. İşte, bu noktada, bu önergemizde de ifade ettiğimiz
üzere, terörizmin finansmanıyla mücadele büyük bir önem arz etmektedir. Çünkü,
terörü, terör örgütlerini ve teröristi besleyen en önemli unsurlardan birisi de
terörizmin finansmanı konusudur. Terörle topyekûn mücadelenin en önemli
aşamalarından birisi de mutlaka Türkiye Cumhuriyeti’nin ve bütün kurumların
teksif olması ve mücadelede başarılı olması gereken alan terör örgütlerinin
finansmanıdır. Eğer bu bataklığı kurutamazsak yok edilen sinekler tekrar hayat
bulmaya başlayacaktır. 
Türkiye,
terörle gerek güvenlik düzeyinde gerekse de finansal düzeyde mücadeleyi çok
boyutlu olarak görmek durumundadır. Ülkemiz, terörle ve terörizmin
finansmanıyla mücadelede bölgeselden küresele uzanan PKK, FETÖ, IŞİD vesaireyle
mücadele ederken ayrıca, Orta Doğu ve Avrupa’daki terör örgütleriyle mücadelede
de Türkiye başat bir rol içerisindedir ve baş hedeftir. Terörle mücadelede
Türkiye gerek iç politikada gerekse de uluslararası politikada etkin olmak
zorundadır. 
Değerli
milletvekilleri, Bugün ülkemiz, PKK ve FETÖ örgütleriyle ve IŞİD terörüyle
mücadelede en keskin dönemlerinden birisini yaşamaktadır. Gaflet, dalalet ve
hatta ihanetin sebep olduğu bir ortamda bölücüler, teröristler, hainler
şehirlerimizde ve ülkenin hemen hemen her sathında pek çok önemli kurumunun
önemli mevkilerinde mevzilenmiş, saklanmış, şehirlerimize silah ve mühimmat
depolamış, bombalar yığmış, teröristler devşirmiş ve âdeta meydanı boş
bulurcasına terörist eylemler yapar duruma gelmiştir. 15 Temmuz akşamı kanlı
darbe girişiminde FETÖ sivil vatandaşlarımızı hedef almış, kamu kurumları ve
Türkiye Cumhuriyeti ateş altına alınmış ve Türkiye Büyük Millet Meclisi
bombalanmıştır. Terör örgütleri kaçakçılık, gasp, hırsızlık, dolandırıcılık,
uyuşturucu ticareti yapmış ve “vergi” adı altında haraç toplamış, “himmet
toplama” adı altında finansman sağlamıştır. 
Olayın
geldiği boyutları göstermesi bakımından size bir olay aktarmak istiyorum
değerli arkadaşlar. Anadolu’muzun bir vilayetinde… Malumunuz, Maliye Bakanlığı
şubat ayının son haftasını vergi haftası olarak ilan eder ve bu kapsamda da
vergi daireleri, defterdarlıklar vergi bilincini artırmak amacıyla bilhassa
ilköğretim okullarında çocuklara konferans verirler, onlarla çeşitli etkinlikleri
gerçekleştirirler. Böyle bir konferans sırasında bir vergi uzmanı memur,
ilköğretim çağındaki çocuklara soruyor: “Vergi nedir? Acaba kim anlatacak?”
diyor çocukların kafasındaki vergi kavramı nedir, onu ortaya çıkarmak için. Her
çocuk bir şeyler söylüyor, bir vergi tanımı yapıyor; yalnız, bir çocuk şöyle
tarif ediyor: “Her ay bir akşam evimize bir amca gelir, babam ona zarf içinde
bir para verir, vergi verir.” diyor. 
Değerli
arkadaşlar, bu Anadolu’nun ilinde PKK “vergi” adı altında haraç topluyor, evlerden
zarf içerisinde vatandaşlardan alıyor ve masum çocuk da bunu kafasına vergi
kavramı olarak yerleştiriyor. İşte terörizmin finansmanının geldiği boyutları
göstermesi bakımından bu hadise çok vahim bir örnek teşkil ediyor.
Diğer
bir konu da PKK’nın en önemli geçim kaynaklarından biri kaçakçılık ve
kaçakçılıkta da çok etkili olduğumuz söylenemez. Eğer, Gümrük Bakanlığının
verilerine girersek, elbette boş durmuyor Gümrük teşkilatı fakat bunun da
yeterli olmadığını görürüz. Bu mücadele önce sınır güvenliğinden başlar.
Sınırlarımız ne derece güvenli? Güneyde Irak ve Suriye sınırımız âdeta yolgeçen
hanına dönmüşken biz etkin mücadeleden bahsedebilir miyiz?
Diğer
bir konu da terör örgütü FETÖ’nün finansmanıyla mücadeledir. 15 Temmuz
sonrasında Fethullahçı terör örgütüne yönelik mücadelenin en önemli
ayaklarından birisi de finansal mücadeledir. FETÖ’nün yoğun bir finansal ağla
terör örgütünü yapılandırdığı artık herkesin bildiği bir konu. FETÖ, çekler,
senetler, nakitler, şirketler, markalar, zincir marketler, okullar, dershaneler
vesaireden oluşan bir finansal ağ kurmuş, bu ağla Anadolu’dan çeşitli çok
sayıda iş adamlarını, odaları âdeta mahalle baskısı altına alarak haraç
toplamıştır ve bunun adına da “himmet” demiştir. “Himmet” adı altında kayıt
dışı, şeffaflıktan uzak, denetimden uzak, hesabı verilmeyen paralar toplanmış,
finansman sağlanmıştır.
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Bu ağ içerisinde mesela Zaman gazetesi aboneliği âdeta esnaf
ve tüccarlar için bir referans olmaya başlamıştır. Netice itibarıyla bu
“network” ile iletişim ağıyla devasa bir finans ağı kurulmuştur, bu ağların
kesinlikle çökertilmesi gerekmektedir.
Bu
düşüncelerle muhterem heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederim Sayın Akçay.
Milliyetçi
Hareket Partisi grup önerisinin aleyhinde ilk olarak Ankara Milletvekili Sayın
Murat Alparslan konuşacak.
Buyurun
Sayın Alparslan. (AK PARTİ sıralarından alkışlar) 
MURAT
ALPARSLAN (Ankara) – Sayın Başkan, çok değerli milletvekilleri; hepinizi
saygıyla, sevgiyle selamlıyorum.
Milliyetçi
Hareket Partisinin, terörün finans kaynaklarının tespiti ve engellenmesi
konusunda vermiş olduğu Meclis araştırma önergesi hakkında partim adına söz
almış bulunmaktayım.
Bazen
acılarımızı tarifte cümlelerin anlamsız kaldığı, kelimelerin kifayetsiz kaldığı
zamanları yaşarız; içimizin acısını, ciğerimizin parçalanışını izah etmekte
zorlanırız. Belki bugün o anlardan birini yaşıyoruz. Dün Van’da, bugün
itibarıyla Elâzığ’da, Bitlis’te maalesef, hain terör örgütünün yaptığı
saldırılar sonucu şehitlerimiz oldu, yaralılarımız var. Allah şehitlerimize
rahmet etsin, yaralılarımıza da acil şifalar versin.
Değerli
milletvekilleri, bu ülke, bu devlet büyük bir devlet, bu millet asil bir
millet; şanlı bir tarihi, köklü bir medeniyeti, zengin bir kültürü, kadim bir
devlet geleneği ve büyük bir medeniyet tasavvuru var. Tarihten bugüne kadar pek
çok badireden, pek çok tertipten, pek çok tuzaktan atlayarak bugünlere gelmiş
ve bugün itibarıyla da tek devlet, tek millet, tek bayrak, tek vatan ülküsüyle
kendi istiklal ve istikbaline dönük her türlü kalkışmayı, her türlü saldırıyı
engelleme konusunda büyük bir azim ve samimiyet gösteren bir millet. Tabii, bu
ülke, bu vatan, bu millet belki pek çok hainlik, pek çok terör saldırısına
muhatap oldu fakat 15 Temmuz gecesi ve sonrasında yaşananlar belki o güne kadar
gördüklerinin en acısı, en trajedisi, en haini, en kalleşi, en vahşisi idi.
Hamdolsun, bu kalkışma da hem darbe teşebbüsü hem de işgal kalkışması da
“Mesele vatansa gerisi teferruattır.” diyebilen aziz milletimizin o samimi,
gayretli, onurlu duruşu sayesinde bertaraf edildi ve sonlandırıldı ama görünen
odur ki bir şekilde bu terör örgütlerini maşa olarak kullanan yapılar ülkemizin
istiklaline, milletimizin istikbaline, devletimizin varlığına dönük hamlelere
farklı kulvarlarda, farklı şekillerde, belki terör kardeşliği de yapmak
suretiyle devam ediyor. İşte terörün PKK, DEAŞ, FETÖ veya farklı bir isim
altında olmakla beraber insanlığımıza, milletimize dönük saldırılarını en acı
gerçekliğiyle bugünlerde görüyor ve yaşıyoruz. İnşallah bunların da üstesinden gelmek
bu aziz milletin en önemli görevi. Biz, 15 Temmuz ve sonrasında oluşan, bir
şekilde her türlü farklılıklarımıza, her türlü siyasi tandansımıza ve görüş açılarındaki
farklılıklara rağmen bir olabilmeyi becerebilen ve bu anlamda “millî irade”
diyebilen, millî egemenlik üzerinde hiçbir vesayet ve tahakkümü kabul etmeyen
refleksler gösteren siyasiler ve millet olarak ne kadar onur duysak, şeref
duysak azdır. Şu bir gerçektir ki hiçbirimiz “hepimiz” diyeceğimiz kadar güçlü
değiliz. Bu “hepimiz”i muhafaza etmek ve bu “hepimiz” dediğimiz güçlü millet
unsuruyla bu terör belasıyla hep beraber mücadele etmek durumundayız. Terörün,
kardeşliğimize, birlik ve beraberliğimize dönük çok farklı saldırılarına daha
da, belki saflarımızı sıklaştırarak, kol kola girerek, dimdik durarak inşallah
devletimizin istiklalini ve milletimizin bekasını da muhafaza etmek
durumundayız. Çünkü biz biliyor ve inanıyoruz ki bayrakları bayrak yapan
üstündeki kandır, toprak, eğer uğrunda ölen varsa vatandır. İşte bizim ay
yıldızlı al bayrağımız şehit kanlarıyla sulanmış ve inşallah ilelebet göklerden
inmeyecek ve bizim bu vatanımızın her bir santimetkaresi şehit kanlarıyla
sulanmış olarak bizlere emanet edilen bir vatan olarak bizler tarafından da hep
muhafaza edilecek.
Bu
anlamda, terörün, terörle mücadelenin de çok önemli olduğu mutlak bir gerçek.
Terörün sadece silahlı unsurlarıyla değil belki onları besleyen, onlara can
damarı olan, finansıyla da, sosyal boyutuyla da, kültürel yapısıyla da her
alanında topyekûn mücadele yapmak da -kıymetli konuşmacının da ifade ettiği
gibi- bu terör bataklığının kurutulmasıyla ilgili ciddi ve önemli adımlar
olacaktır.
Bu
kapsamda, belki, 1960 Paris Sözleşmesi’yle 1961’de kurulan OECD bünyesinde 1989
yılında vücut bulan bir kurul olan Mali Eylem Görev Gücü marifetiyle bu
finansmanın uluslararası düzeyde bir şekilde engellenmesiyle ilgili konu
başlıkları ortaya konulmuş, 1999 yılında Birleşmiş Milletler terörün finansmanıyla
ilgili bir uluslararası sözleşme ortaya koyarak bunun şartlarını belirlemiş,
biz de ülke olarak 2001 yılında imzalamış, 2002 yılında da Mecliste kabul
ederek bir şekilde yasalaşmasına imkân sağlamışız. Sonrasında da özellikle 2006
yılında o güne kadar terörün finansmanının bir suç olduğu bilinmez iken bu
kavramı Terörle Mücadele Kanunu’nun 8’inci maddesine ilave etmek suretiyle bu
konudaki mücadelenin yasal zeminde oluşması anlamında da ciddi bir adım
atılmıştır. Nihayetinde hem Birleşmiş Milletler Güvenlik Konseyinin hem Avrupa
Birliğinin birtakım ilkelerinin ulusal mevzuatımıza uyarlanması konusundaki her
türlü yasal değişiklikler ve çalışmalar yapılmış ve an itibarıyla 15 Temmuz ve
sonrasında da ortaya konulan olağanüstü hâl ve kanun hükmünde kararnameler
bünyesinde de terörün her türlü finansmanının engellenmesi, her türlü mali
kaynağının kurutulması, bunlarla ilintili herkesin tespit edilmesiyle ilgili
hem yargının hem idarenin hem de Mali Suçları Araştırma Komisyonunun ciddi bir
gayreti söz konusudur. 
İnşallah
bu yapılan çalışmalar neticesinde bu ülkenin istiklaline, milletimizin birlik
ve beraberliğine kasteden, terörün ne ad altında olursa olsun yaptığı bu
insanlık dışı kalleş, hain saldırılarının tamamen sonlandırılması konusunda
büyük bir yol alınmış, mesafe katedilmiş olacak ve terörün üstesinden de hep
beraber gelinecektir. Ama bunda en önemli gayret, en önemli katkı hiç
tereddütsüz milletimizin birliğidir. Zaten hem terörün hem terörü bir maşa
olarak kullanan uluslararası kuruluşların da bize karşı ve milletimize,
devletimize dönük oynadıkları oyunların en başta geleni de birlik ve
beraberliğimizi bozmaktır. Bu oyuna gelmeksizin, birliğimizi, beraberliğimizi
daha da kuvvetlendirerek, kardeşlik hukukumuzu pekiştirerek hem içeride hem bölgemizde
hem de dünyanın dört bir yanında ülkemize, devletimize, milletimize kasteden
hainlerle ciddi bir mücadeleyi, bir seferberliği, belki yeni bir istiklal
mücadelesini hep beraber yapmak durumundayız. Zaten 15 Temmuz gecesi ve
sonrasında milletimiz belki Türkiye Cumhuriyeti devleti tarihinden itibaren
bugüne kadar yeniden bir kurucu iktidar olarak kendi iradesine, kendi
egemenliğine sahip çıkmıştır. Bizler de siyasiler olarak ve milletin
temsilcileri, egemenliğin temsil edildiği yer olarak burada onların bu
iradesine sahip çıkarak taleplerini, isteklerini, arzularını yerine getirmek
konusunda azami bir hassasiyet göstermeliyiz. Ben özellikle o günden bugüne
gelene kadar bir şekilde milletin öznesi olan ve burada milletin tamamının
temsil edildiği Millet Meclisindeki bu uzlaşmacı, samimi ve iyi niyetli
yaklaşımlardan dolayı her birinize ayrı ayrı teşekkür ediyorum. Özellikle
Milliyetçi Hareket Partisinin terörün, terörle devletin ve milletimizin
mücadelesi konusundaki her zaman samimi ve doğru yerde duruşundan dolayı da
özellikle teşekkür ediyorum. 
Bu
konudaki Meclis araştırma önergesinin bir şekilde zaten bizim mevzuatımızda
uyguladığımız ve Meclisin çalışma takvimi de dikkate alındığında yapılagelen
çalışmalara da ışık tutacak tekliflerden olduğunu, lakin yapılıp devam eden
işlemlerle ilintili olduğunu da ifade ediyor ve bu duygularla hepinizi
selamlıyor, saygı sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Alparslan.
Milliyetçi
Hareket Partisi grup önerisinin lehinde Ankara Milletvekili Sayın Bülent
Kuşoğlu konuşacak. 
Buyurun
Sayın Kuşoğlu. (CHP sıralarından alkışlar)
BÜLENT
KUŞOĞLU (Ankara) – Sayın Başkan, değerli arkadaşlarım; hepinizi saygıyla
selamlıyorum. 
Milliyetçi
Hareket Partisinin terör örgütlerinin ülkemizdeki finansal faaliyetlerinin
araştırılarak terörizmin finansmanının önlenmesi için alınması gereken
önlemleri tespit etmek üzere Meclis araştırma önergesi vermesi lehinde grubum
adına fikirlerimi açıklayacağım. Ama ondan önce, son günlerde terör
örgütlerinin büyük zayiatları söz konusu oldu. Bugün de Elâzığ ve Bitlis’te
maalesef şehitlerimiz var, yaralılarımız var çok sayıda. Şehitlerimize,
Allah’tan rahmet diliyorum, yakınlarına başsağlığı diliyorum, yaralılarımıza
acil şifalar diliyorum ve bunların tekerrür etmemesini niyaz ediyorum. 
Terör,
silahla oluşturulur değerli arkadaşlarım ama, terör silahla oluşturulurken
terörün arkasında da finansman vardır, para vardır, parasız terör olmaz,
olamaz, devam ettirilemez. Para ve terör arasında çok önemli bir bağlantı vardır.
Parası olmayan hemen hemen hiçbir terör örgütü yoktur dünyada. Terör örgütleri,
özellikle büyük istihbari kuruluşlardan yardım alırlar ve zaman içerisinde bu
aldıkları yardımları -parasal yardımları, o finansal yardımları- düzenli hâle
getirirler, özellikle, hukuki alanlarda paraya çevirip terör alanında
kullandırırlar. Başarıları finans alanında elde ettikleri sürekli gelirlere
bağlıdır. Onun için, çok fazla dikkat edilmesi gerekir. Terörün finansman
ayağının, kaynağının kurutulması şarttır. 
Biz
-hepiniz biliyorsunuz- bu konuda, terör konusunda, maalesef, güzel bir
jeopolitiğe sahip değiliz. Sıkıntılıyız, etrafımız terör örgütleriyle, içimiz
belki de terör örgütleri ve teröristlerle çevrili maalesef, sıkıntılarımız var.
Ama biz terörle mücadele konusunda da pek başarılı değiliz, olamıyoruz
maalesef. 
Şimdi,
bakın, biraz önce iktidara mensup değerli arkadaşım konuştu, ama ben bazı
bilgiler verilmesini de arzu ederdim, Hükûmet tarafından bu bilgilerin
verilmesini arzu ederdim. Mesela, Terörizmin Finansmanının Önlenmesi Hakkında
Kanun, 6415, 2013’te çıkardık bunu, 2013’te bu kanunu çıkarttık, üç sene
geçmiş. Üç seneden beri, bakın, bu kanuna uygun olarak “mal varlıklarının
dondurulması”, “terörizmin finansmanı suçu” gibi kavramların kullanıldığı kaç
olay tespit edilmiş, bunlarla ilgili bir bilgi verebiliyor mu Hükûmet? Yok.
Hükûmet de yok zaten ama. Böyle bir bilgi de veremez. Çünkü bu kanun çıktı,
siyaseten kullanıldı ve olduğu gibi atıldı. Bununla ilgili hiçbir şey
yapılmamış demektir bu. Hükûmetin, bununla ilgili verebileceği bir bilgi var
mıdır? Ben isterdim ki Sayın Alparslan bu konuda bilgi versin ama kendisine de
maalesef bilgi ulaşmamıştır, eminim çünkü Hükûmet bu konuları ciddiye almıyor,
çünkü Hükûmet bu konularla ilgili uluslararası alanda maalesef ciddiye de
alınmıyor çünkü ciddi bir çalışma yapılmıyor çünkü terörü, terör konusunu
maalesef istismar ediyor, uluslararası alanda da istismar ediyor, siyaseti için
kullanıyor. Dolayısıyla da terörle ilgili olarak yaptığımız taleplerin çoğu
uluslararası alanda karşılanmıyor, çok azı karşılanıyor, ciddiye alınmıyor.
Böyle bir Hükûmet anlayışı olur mu, böyle bir yönetim anlayışı olur mu? İktidar
tarafından bu konularda, sizlere, bizlere, hepimize bilgi verilmesi lazım, ne
yapılıyor anlatılması lazım. Bu kanunu çıkardık, çok da önemli bir kanun ama
bakın, kanunla ilgili ne yapıldı üç sene içerisinde? Hiçbir şey yok. Olmaz
böyle bir şey. Bu şekilde terörle mücadele edilemez. 
Biraz
önce Grup Başkan Vekilim Sayın Engin Altay da söyledi, Hükûmet terör konusunu
ciddiye almıyor, buraya, Türkiye Büyük Millet Meclisine bilgi vermiyor,
veremiyor. Bakın, bir siyasi parti grubu geliyor, bu konunun araştırılmasını
istiyor, Hükûmetten kimse yok, bilgi verecek hiç kimse yok, kendi kendimize
konuşuyoruz. Bilgi verilmesi lazım, istatistiklerle, rakamlarla bunu… Hepimiz
teröre karşıyız, teröre karşı olmayan kimse yok burada. Ama bunlar ciddi ciddi
konuşulması, tartışılması gereken işlerdir. Bizim terörle ilgili farklı bir
düşüncemiz olabilir mi? Türkiye’yle ilgili farklı bir düşüncemiz olabilir mi?
Hepimiz aynı şekilde düşünürüz. Ama otururuz, rakamları, yapılanları, Hükûmetin
yaptıklarını, icraatlarını ortaya koyarız, onların lehinde veya aleyhinde
konuşuruz. Ama Hükûmet maalesef bu konularla ilgili tek bir kere olsun tenezzül
edip bilgi veremiyor ya da kendisi de bilmiyor herhâlde ya da yeterince iradesi
yok herhâlde. Yani sorun bu. Bunu anlayabilmek mümkün değil. 
Değerli arkadaşlarım, biraz önce söyledim: İşin bir
uluslararası boyutu var, çok önemli bir boyut çünkü terör örgütleri, evet,
muhakkak ki arkalarında bir finans gücü oluşturmak zorundadırlar ama o finans
gücünü oluşturabilmek için de uluslararası desteğe muhtaçtırlar. O desteği de
Türkiye’deki terör örgütleri maalesef alıyor. Bu konularla ilgili olarak da
ciddi çalışmalar yapılması lazım. Ama maalesef bu alanda da Hükûmet gereken
ciddi çalışmaları yapmıyor, eksik bırakıyor ve ciddiye alınmıyor ve biraz önce
söylediğim gibi -eski istatistikler var bende, son durum söz konusu değil ama-
terörle ilgili olarak uluslararası alanda talep ettiğimiz vakaların yüzde 90’ı
geri çevriliyor, ciddiye alınmıyor. En son Amerika’dan yaptığımız talepte
olduğu gibi, ciddi belgelerle bu talepleri yapmıyoruz, gerekeni yerine
getirmiyoruz. 
Bakın, Başbakan Yardımcımız Mehmet Şimşek, 2015 yılında…
Biraz önce bahsettiğim 2013’te 6415 sayılı Terörizmin Finansmanının Önlenmesi
Hakkında Kanun çıkmış, tekrar söylüyorum 2013’te çıkardık bunu. Sayın Mehmet
Şimşek, o zaman, ben hatırlıyorum, burada Hükûmet adına oturuyordu, bu konuyu
savunan kişiydi. 2015’te diyor ki: “Kara para ve terörün finansmanıyla etkin
mücadele etmemiz lazım.” Etkin mücadele etmemiz lazım diye yeniden demeç
veriyor. Ee, etmemiz lazım Sayın Başbakan Yardımcısı, tabii ki etmemiz lazım.
Hangi kanunu istediniz de çıkarmadık, hangi kanun çıkmadı? Hangi destek bu
konuyla ilgili olarak İçişleri Bakanlığına, Emniyet Genel Müdürlüğüne,
istihbarat teşkilatlarına verilmedi? Hangi araç gereç, hangi kadro, hangi
personel desteği verilmedi, esirgendi Türkiye Büyük Millet Meclisi tarafından? Bu
ülke, bu millet hangi desteği esirgedi? Niye kara para ve terörün finansmanıyla
etkili mücadele etmiyoruz? Etmiyoruz, demektir bu.
Onun
haricinde değerli arkadaşlarım, geçen hafta biliyorsunuz, 3 Ağustosta 6736
sayılı bir torba kanun çıkardık bu Genel Kuruldan. Bunun 7’nci maddesinde “bazı
varlıkların millî ekonomiye kazandırılması” başlığıyla bir madde var. Bu kısaca
kara para maddesi, bu meşhur madde. Bakın, onun (6)’ncı fıkrası “…madde
hükmünden yararlananlar ve bunların kanuni temsilcileri hakkında, sırf bu
işlemin yapılmış olmasından dolayı ve bu işlemden hareket edilerek, hiçbir
şekilde vergi incelemesi ve vergi tarhiyatı ile herhangi bir araştırma,
inceleme, soruşturma veya kovuşturma yapılamaz, ceza kesilemez.” diyor. Şimdi,
terörizmin bu kadar önemli olduğu, bu kadar sıkıntılı olduğu bir ülkede böyle
bir kanun çıkar mı? Paranın nereden geldiğini bilmiyoruz, kimin için geldiğini
bilmiyoruz, kimin adına geldiğini bilmiyoruz. Burada, yine, para bir kayıt
altına alınmıyor, bir şirket adına gelip de şirketin kaydına geçmiyor, katiyen
kayıt altına almıyorsunuz. Ondan sonra da banka sistemine bir kere giriyor, üç
gün sonra, iki gün sonra hatta bir gün sonra, ertesi gün çıkarabiliyorsunuz.
Böyle bir düzenleme olur mu? Ondan sonra “Terörizmle mücadele edeceğiz,
teröristle mücadele edeceğiz...” Nasıl olacak bu iş? Bunlar ciddiye alınması
gereken işler değil midir? Bunları biz ihmal edersek nasıl bununla mücadele
ederiz? 
Biraz
önce Sayın Alparslan söyledi, Mali Eylem Gücü’yle ilgili olarak Türkiye
sıkıntılı bir noktada FATF’la ilgili olarak çünkü bunlarla ilgili gereken
görevleri yapmıyoruz, vazifelerimizi yapmıyoruz ve sıkıştık. 
Bu,
henüz, biraz önce bahsettiğim, Genel Kuruldan çıkan torba kanun ve ilgili bu
7’nci maddesi henüz yayımlanmadı Resmî Gazete’de. Bunun yayımlanmaması lazım,
Türkiye’yi büyük sıkıntılara sokacaktır; Türkiye bundan sonra uluslararası
eylem gücü nezdinde de uluslararası kurumlar nezdinde de bu konuyla ilgili
olarak büyük sıkıntılara girecektir. Bunlara dikkat etmiyoruz, ondan sonra da Elâzığ’da,
şurada, burada şehitlerimiz oluyor, yaralılarımız oluyor. Biz burada
oturuyoruz, bunu değerlendirmeye çalışıyoruz ama Hükûmet yok, rakamlar yok,
yapılan edilen yok, kendi kendimize sadece laf olsun diye konuşmuş oluyoruz.
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Kuşoğlu.
Milliyetçi
Hareket Partisi grup önerisinin aleyhinde son olarak İstanbul Milletvekili
Sayın Tülay Kaynarca konuşacak.
Buyurun
Sayın Kaynarca. (AK PARTİ sıralarından alkışlar)
TÜLAY
KAYNARCA (İstanbul) – Sayın Başkan, değerli milletvekilleri; Milliyetçi Hareket
Partisi grup önerisi aleyhinde söz aldım. Genel Kurulu saygıyla selamlıyorum.
Öncelikle,
şunu ifade etmem lazım: Hem dün Van’da bugün sabah itibarıyla hem Elâzığ hem de
Bitlis’te gerçekleşen o hain, o alçak terör olaylarında hayatını kaybeden
kıymetli vatandaşlarımızın her birine Allah’tan rahmet diliyorum, mekânları
cennet olsun, milletimizin başı sağ olsun. Yaralılarımız var dün ve bugün,
Allah’tan şifa diliyorum tüm yaralılarımız için de. Bu terör belasından
kurtulabilmek adına elimizden ne geliyorsa hatta bu süre içerisinde hem
Fethullahçı terör örgütü hem de özellikle bu dönemde PKK terör örgütüyle ilgili
yapılacak, yapılması gerekenleri yapacağız ama birlik ve beraberliğimizle de
güçlü bir şekilde çıkabilmek adına buradan tüm millet, hep birlikte inşallah bu
beladan kurtulacağız.
Ben
bu süre içerisinde öncelikle 15 Temmuzla ilgili de birkaç cümle ifade etmek
istiyorum. 15 Temmuz darbe girişimi gerçekten bu dönemde bizim dünyaya gösterdiğimiz,
Türk milleti olarak, millî irade olarak dünyaya verdiğimiz fotoğraf gerçekten o
birliğimizi ve kardeşliğimizi gösteren çok önemli bir fotoğraftı. Allah’a çok
şükür ki Gazi Meclisimizde milletvekillerimizle birlikte yaşanan, arkasından
tanklara vücudunu siper eden, ardından kurşunlara rağmen canı pahasına, canını
veren vatandaşlarımız, Saygıdeğer Cumhurbaşkanımızın işaretiyle meydanları
günlerce, yirmi yedi gün boyunca hiç boş bırakmayan vatandaşlarımız hem iç
politikada hem dış dünyaya çok önemli bir mesaj verdi. 
Ama bugün bizim mücadelemiz sadece Fethullahçı terör
örgütüne karşı değil, DAEŞ’i de bir, PKK’sı da bir, FETÖ’sü de bir. Bütün terör
örgütlerine karşı birlik ve beraberlik içinde olmamız lazım. Biz mücadelemizi
yaparken, bu finansı ortaya koyarken ki az önce Sayın Akçay çok güzel bir cümle
söyledi teklif ettiği öneriyi ifade ederken “Bizim mücadelemiz birlikte ve
topyekûn olacak.” dedi. 15 Temmuz işte bu topyekûn mücadelenin, millî iradenin
en güzel cevabıydı. Evet, çıkarılan kanunlar var. Sayın Kuşoğlu’nun CHP’nin
sözcüsü olarak ifade ettiği o bahsedilen, hep birlikte çıkardığımız, terörün
finansıyla mücadeleyle ilgili çıkardığımız kanunlarda da yapılması gerekenler
var. Bazen kanunu uygulanabilir kılan, kanunun yerine getirilmesiyle ilgili bu
Meclis, Türkiye Büyük Millet Meclisi olarak verilen bu önergeye yönelik
sorumluluğunu aslında hep birlikte de imza atarak belli bir noktaya getirdi.
Elbette
yapılacak çok şey var, elbette bugünden sonra da anlatılacak çok şey var ama en
önemlisi de 15 Temmuzun artık bir milat olduğudur. Evet, 15 Temmuz bir
milattır, hiçbir şekilde bir öncesi ve bir sonrasıyla ilgili atacağımız
adımları artık farklı değerlendirmek zorundayız; iktidar partisi olarak da
muhalefet partileri olarak da biz bu sürece başka bakmak zorundayız çünkü
milletimiz, aziz milletimiz bu oyunu bozdu, bu oyunu bozdu. Bu oyun sadece
Türkiye için geçerli bir oyun değil, bozulacak; Suriye’deki de bir oyun,
Afrika’da yaşananlar da üst akıl denen veya yapılar içerisinde oluşturulmuş
bir…
Gerçekten,
bu süre içerisinde atılacak adımları bir bütün olarak düşünerek hareket etmek
gerekiyor. O yüzden, başka bakmak, bir bakmak, beraber bakmak zorundayız. O
yüzden “Millî irade kazandı.” derken, bu millî iradenin bir ve beraberliği
konusunda önümüzdeki süreci başka değerlendirmek zorundayız; kanunlarımızla
birlikte, atacağımız adımlarla birlikte…
Bakın,
daha bugün Elâzığ ve Bitlis’te yine canımız yandı. Yine bu süre içiresinde
neden PKK bugün bunları yapıyor? Neden PKK bu canları alıyorken, bu terör var
iken dün bu kürsüde tutup bir başkası terörist açıklamasını buradan hâlâ
sunabiliyor. Daha yara kurumamışken, daha Meclis kendi yarasını bile, bu bomba
atılmış yapıda, bu yapı devam ediyorken dün tüylerim diken diken oldu, bu
kürsüde o konuşmayı dinlerken ve bugün hâlâ bununla ilgili bizim en büyük
silahımızın, en değerli varlığımızın dua, birlik ve kardeşliğimiz olduğuna
inanıyorum. Çünkü, dünya burayı takip ediyor; dünya, Türkiye Cumhuriyeti
devleti ne yapıyor; dünya, Türkiye’yi hem bulunduğu coğrafya itibarıyla hem 15
Temmuzda yazdığı destanla hem devamındaki o dik yürüyüşü ve başarısını takip
ediyor. Niye? İbni Haldun’un çok güzel bir cümlesi var, ben birçok konuşmamda,
hem mesleki hem siyasi çalışmalarımızı yaparken hiç aklımdan çıkarmam; der ki:
“Coğrafya bir kaderdir.” Gerçekten, Türkiye’nin bulunduğu coğrafya kaderini en
iyi anlatan, bu kaderi neden, nasıl, hangi argümanlarla yaşattığını gösteren
öyle değerli bir şey ki. O yüzden ben bu önergeyi önemsiyorum. Milliyetçi
Hareket Partisinin verdiği, Sayın Akçay’ın ayrıntılarıyla işaret ettiği bu
önergeyi önemsiyorum ama onun da söylediği gibi topyekûn mücadelenin değerinin
de altını dikkatle çizmek istiyorum. Çünkü, ancak bu şekilde başarılı
olabiliriz, ancak dünyaya 15 Temmuzda verdiğimiz o değerli millî irade zaferi
mesajını devam ettirebiliriz, ancak yaralarımız birlikte sarabilirsek başarılı
olabilir. 
Ben bunun altını dikkatle çizerek ama bir taraftan da
Meclisin gündemi var, Meclis çalışmaları içerisinde salı itibarıyla
başladığımız bir çalışma var, 411 sıra sayılı Kanun Tasarısı’nın görüşmelerine
başladık, yatırımların proje bazında desteklenmesi ve diğer kanun hükmünde
kararnameleri de içeren bu yasal çalışmanın, bu tasarı çalışmasının da 13’üncü
maddesine geldik. Dolayısıyla, bu görüşmelerin devam etmesi açısından, bu
çalışmalarımızın da sürmesi açısından bu duygu ve düşüncelerle de bu önergeye
“hayır” dediğimizi ama Meclisin de salı itibarıyla başladığı yasal çalışmalara
devam etmesi arzusunda olduğumuzu sizin takdirlerinize, Genel Kurulun da takdirlerine
sunuyorum, Genel Kurulu saygıyla selamlıyorum. 
Teşekkür ederim. (AK PARTİ sıralarından alkışlar) 
BAŞKAN – Teşekkür ederim.
Milliyetçi Hareket Partisi grup önerisini oylarınıza
sunacağım:
III.- YOKLAMA
(HDP sıralarından bir grup milletvekili ayağa kalktı)
ÇAĞLAR DEMİREL (Diyarbakır) – Sayın Başkan, yoklama
istiyoruz. 
BAŞKAN – Yoklama talebi var. 
Sayın Demirel, Sayın Beştaş, Sayın Kerestecioğlu, Sayın
Kürkcü, Sayın Konca, Sayın Yıldırım, Sayın Sancar, Sayın Gaydalı, Sayın
Taşçıer, Sayın Yıldırım, Sayın Başaran, Sayın Doğan, Sayın Becerekli, Sayın
İrmez, Sayın Bilgen, Sayın Akdoğan, Sayın Taşdemir, Sayın Paylan, Sayın Zeydan,
Sayın Botan.
Üç dakika süre veriyorum ve süreyi başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı yoktur.
Birleşime on beş dakika ara veriyorum. 
Kapanma Saati: 15.39
İKİNCİ OTURUM
Açılma Saati: 15.57
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara)
-----0-----
BAŞKAN – Sayın
milletvekilleri, Türkiye Büyük Millet Meclisinin 127’nci Birleşiminin İkinci
Oturumunu açıyorum.
III.- YOKLAMA
BAŞKAN –
Milliyetçi Hareket Partisi Grubu önerisinin oylamasından önce istem üzerine
yapılan yoklamada toplantı yeter sayısı bulunamamıştı.
Şimdi, yoklama
işlemini tekrarlayacağım.
Yoklama için iki
dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 30/6/2016 tarih ve 1791
sayıyla Grup Başkan Vekili Manisa Milletvekili Erkan Akçay tarafından, terör
örgütlerinin ülkemizdeki finansal faaliyetlerinin araştırılarak terörizmin
finansmanının önlenmesi için alınması gereken tedbirleri tespit etmek amacıyla
verilmiş olan Meclis araştırma önergesinin, Genel Kurulun 18 Ağustos 2016
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisi Grup önerisini oylarınıza sunacağım: Kabul
edenler… Kabul etmeyenler… Kabul edilmemiştir.
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- HDP Grubunun, 16/8/2016 tarihinde, Grup
Başkan Vekili Diyarbakır Milletvekili Çağlar Demirel tarafından, 11 Ocak 2016
tarihinde “Bu Suça Ortak Olmayacağız” başlığıyla yayınlanan bildirinin ardından
çok sayıda akademisyenin maruz kaldığı işten çıkarma, görevden uzaklaştırma,
adli ve idari soruşturma ile gözaltı ve tutuklama uygulamalarının araştırılması
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak, Genel Kurulun 18
Ağustos 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
18/8/2016
Türkiye Büyük Millet Meclisi Başkanlığına
Danışma
Kurulunun 18/8/2016 Perşembe günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisini
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
16
Ağustos 2016 tarihinde Diyarbakır Milletvekili Grup Başkan Vekili Çağlar
Demirel tarafından verilen 2665 sıra no.lu 11 Ocak 2016 tarihinde “Bu Suça
Ortak Olmayacağız” başlığıyla yayınlanan bildirinin ardından çok sayıda
akademisyenin maruz kaldığı işten çıkarma, görevden uzaklaştırma, adli ve idari
soruşturma ile gözaltı ve tutuklama uygulamalarının araştırılması amacıyla
Türkiye Büyük Millet Meclise verilmiş olan Meclis araştırma önergesinin Genel
Kurulun bilgisine sunulmak üzere bekleyen diğer önergelerin önüne alınarak
18/8/2016 Perşembe günlü birleşimde sunuşlarda okunması ve görüşmelerin aynı
tarihli birleşiminde yapılması önerilmiştir.
BAŞKAN
– Halkların Demokratik Partisi grup önerisinin lehinde ilk konuşmacı Mardin
Milletvekili Sayın Mithat Sancar’dır.
Buyurun
Sayın Sancar. (HDP sıralarından alkışlar)
MİTHAT
SANCAR (Mardin) – Sayın Başkan, değerli milletvekilleri; kamuoyunun yakından
takip ettiği Barış İçin Akademisyenler inisiyatifinin 11 Ocak 2016 tarihinde
hazırladığı bir bildiri vardı, “Bu Suça Ortak Olmayacağız” başlığı altında
yayınlandı. Ardından, bu bildiriyi imzalayanların kriminalize edilmesi süreci
başladı. Barış İçin Akademisyenler girişimine destek olan, bildiriye imza atan
çok sayıda akademisyen hakkında soruşturmalar başladı, üniversitelerde disiplin
işlemleri yürütüldü, bazı akademisyenler hakkında da dava açma yoluna gidildi. 
Bugüne
kadar bu bildiriye imza atan akademisyenlerden birçoğu açığa alındı. Örnek
olsun diye söyleyeyim: 17 akademisyen Van Yüzüncü Yıl Üniversitesinde açığa
alınmıştı, ardından başka üniversitelerde de, mesela toplam 37 kişi işten
çıkarılmıştı, 588 kişi hakkında adli soruşturma açılmış, 516 kişi de disiplin
soruşturmasına maruz kalmıştı. Yine, kamuoyunun bilgisi dâhilindedir, 4 öğretim
üyesi hakkında da tutuklama kararı verilmişti. Bu işlemler bir süredir durmuştu,
15 Temmuz darbe girişiminin ardından yeniden Barış İçin Akademisyenler Grubuna
dâhil olan akademisyenler hakkında işlemler yapılmaya başlandı.
15
Temmuzdaki darbe girişimi elbette pek çok açıdan masaya yatırılmak zorunda,
bunun bir boyutu da kamudaki tasfiyelerdir. Daha önce de belirttik, darbeyle
doğrudan ilişkili olan, darbeye, darbenin planlamasına katılan, darbeye açık,
doğrudan, fiilî destek veren kamu görevlileri hakkında disiplin soruşturması
dâhil olmak üzere işlem yapmak bir haktır, meşru bir yöntemdir. Ancak, burada
dikkat edilmesi gereken şey objektifliktir, adilliktir, tarafsızlıktır.
Gerçekten, bu darbe girişimine doğrudan destek veren, bu girişimi örgütleyen
örgüte doğrudan katılan, yöneticisi olanlar hakkında yapılabilir ve bunun
mutlaka objektif bir süreç içinde gerçekleşmesi gerekir. Oysa, sık sık
uyardığımız gibi, maalesef, Hükûmet ve pek çok kamu birimi bu ölçütlere riayet
etmemiştir. Bir sürü, darbeyle ilişkisi olmayan pek çok insanın da bu süreçte
mağdur edildiği bilgisi her gün kamuoyunun çeşitli araçlarından
duyurulmaktadır. 
Barış
İçin Akademisyenler bu şekilde mağdur edilen grupların başında geliyor
arkadaşlar. Biraz önce saydığım örnekleri 15 Temmuz sonrası için
somutlaştırırsak, mesela, Van Yüzüncü Yıl Üniversitesiyle ilgili verdiğim örnek
20 Temmuzdaydı. 21 Temmuzda akademisyenlere bir tebligat yapıldı ve bir iddia
üzerine açılan soruşturma sonucunda “Görevden uzaklaştırıldınız.” şeklinde bir
yazı verildi kendilerine. 
Yine,
yakın zamanda Eskişehir Anadolu Üniversitesinde de aynı şekilde bir işlem
yapıldı, 21 öğretim elemanı hakkında açığa alma işlemi gerçekleştirildi.
Hakkâri Üniversitesinde 2, Tunceli Üniversitesinde yine 2 akademisyen açığa
alındı. Mersin Üniversitesinde de 2 öğretim üyesinin işine son verildi. Son
olarak da, 11 Ağustos 2016 tarihinde Gazi Üniversitesi İletişim Fakültesinden 2
akademisyenin, Sivas Cumhuriyet Üniversitesinden de 3 akademisyenin açığa
alındığı bilgisi geldi.
Şimdi, bu insanların darbe girişimiyle bir ilişkisi
olmadığını hem çalışma arkadaşları hem bu işlemi yürüten rektörlükler hem de
burada oturan siz sayın milletvekilleri gayet iyi biliyorsunuz. Eğer bu şekilde
darbe girişimini bahane ederek kamuda işinize gelmeyen veya muhalif saydığınız,
hoşunuza gitmeyen görüşleri olan insanları da tasfiye edecekseniz darbe
girişiminin yarattığı büyük yaraya yeni adaletsizliklerle başka yaralar eklemiş
olursunuz. Zaten sürekli söylüyoruz, darbecilerin de esas yapmak istediği,
hoşlanmadıkları her şeyi bastırmak, tasfiye etmekti; demokrasiyi askıya almak,
özgürlükleri durdurmak ve baskıyı artırmaktı. Şimdi, eğer, aynı yöntem burada,
bu gerekçeyle, daha doğrusu darbeyle mücadele bahanesiyle uygulanacak olursa, o
zaman darbe zihniyetini sürdürmek anlamına gelen bir durum yaratılmış olur.
Darbeler sadece fiziksel olaylarla açıklanamaz, aynı zamanda bir zihniyet
meselesidir darbecilik. Darbeciliğin zihniyeti -biraz önce özetlediğim- siyasal
alanı ilga etmek, tek tip bir toplum yaratmak, otoriter bir sistem oluşturmak
ve özgürlükleri olabildiğince yok etmek, ellerinden geldiğince yok etmektir. 
Bu darbe girişimini fırsat bilerek Barış İçin
Akademisyenler girişimine katılanların tasfiye edilmesi kabul edilemez. Esasen
zaten olağanüstü hâl döneminde, şimdi bir fırsat olarak kullanılan bu yöntem
ileride ciddi sıkıntılar yaratacaktır; yeni sıkıntılar, krizler belki de kamu
yönetiminde ve toplumda belli ölçülerde bir kaosa neden olacaktır. 
Bakın,
Barış İçin Akademisyenler inisiyatifine mensup olan akademisyenlerle ilgili
açılan soruşturmalarda açığa alma işlemleri bir süre yapıldı ama sonra
durduruldu. Tam yedi ay, sekiz ay geçtikten sonra, şimdi olağanüstü hâl rejimi
bahane edilerek bu akademisyenlerin açığa alınmasına yönelik yeni işlemler
yapılıyor. Peki, yedi ay boyunca kamuda kalmalarında bir sakınca yoktu da yedi
ay sonra mı, şimdi sakıncalı hâle geldi kamuda kalmaları? 
Üstüne
üstlük bütün bu akademisyenlerin ortak talebi tam da özgürlükçü bir Türkiye,
akademide özgürlük, Türkiye’de demokrasiydi. Barış çağrısı yapmışlardı, tam da
darbecilerin istemediği şeyler. Darbecilerin istediği neydi? Demokrasiyi askıya
almaktı elbette ve bunun yanında, ayrıca, toplumsal kutuplaşmayı
derinleştirmek, mümkünse bir iç savaşın şartlarını yaratmaktı. Buna karşı
yapılması gereken ise tam tersidir; demokrasiyi savunmak gerekiyor, özgürlükleri
savunmak gerekiyor, darbecilerin beslendiği zemini, darbe heveslilerinin fırsat
olarak beklediği ortamı ortadan kaldırmak gerekiyor. Aksi takdirde, darbeyle
mücadelede samimiyet testinde bütün kamu yönetimi, en başta Hükûmet sınıfta
kalmış olacaktır. Ne zaman ki bir fırsatçılık oluşturulursa, ne zamanki bu tür
ortamlar bir fırsat olarak kullanılırsa, en çok onu fırsat olarak kullanmak
isteyenlere zarar vermiştir. 
FETÖ
örgütlenmesiyle ilgili burada çok şey söyledik. Şunu belirteyim tekrar: Evet,
asıl sorumluları ortaya çıkarmak için yapılması gerekenler yapılmıyor. Kimler
bu örgütün kamuda bu kadar güçlü bir şekilde yerleşmesinde belirleyici rol
oynadı? Hangi siyasal kararlar darbe ortamını oluşturdu? Bunları araştıralım
diye Mecliste oy birliğiyle, dört partinin ortak imzasıyla bir komisyon
kurulması kararı alındı ama AKP bu komisyona, bildiğim kadarıyla şu saate
kadar, henüz üye bildirmediği için komisyon çalışmaya başlayamıyor. Herhangi
bir şeyin üstünü örtmek konusunda bir kaygısı mı var AKP’nin? Gerçeklerin
ortaya çıkması konusunda bir korkusu mu var? “Sorumluluk acaba parti içine,
partinin tepelerine, geçmişteki ve bugünkü yöneticilerine uzanır mı?” diye bir
endişesi mi var? Bu sorulara açık cevaplar bekliyoruz arkadaşlar, darbeyle
mücadelede samimi olduğunuzu görmek istiyoruz. Biz samimiyiz; demokrasi,
özgürlük, hukuk devleti çerçevesinde yapılması gereken her şeyi yapmaya da
hazırız. 
Bu
duygularla hepinizi saygıyla sevgiyle selamlıyorum. (HDP sıralarından alkışlar)

BAŞKAN
– Teşekkür ederim Sayın Sancar.
Halkların
Demokratik Partisi grup önerisinin aleyhinde ilk olarak Çorum Milletvekili
Lütfiye İlksen Ceritoğlu Kurt konuşacaktır.
Buyurun
Sayın Kurt. (AK PARTİ sıralarından alkışlar) 
LÜTFİYE
İLKSEN CERİTOĞLU KURT (Çorum) – Sayın Başkan, değerli milletvekilleri;
Halkların Demokratik Partisi önerisi aleyhinde söz almış bulunmaktayım, sizleri
saygı ve sevgiyle selamlıyorum.
Öncelikle
Bitlis ve Elâzığ’daki şehitlerimize Allah’tan rahmet, yaralılara acil şifalar
diliyorum. Biz, hepimiz onlar için üzülüyoruz, onlar bizim evlatlarımız. Nasıl
15 Temmuzda darbeye karşı hep birlikte tek bir vücut olmuşsak bundan sonraki
süreçte de hep birlikte olacağız. Memleket bizim, bu toprak bizim, bu çocuklar,
bu şehitler bizim. Bu minvalde çalışmalarımız devam etmektedir. Birlik,
beraberliğimizi Allah bozmasın, evlatlarımıza iyi günler göstersin. 
Gençlerimiz
15 Temmuzda memleketlerine sahip çıktılar. Sağduyu kazandı. O gün, kadınıyla
erkeğiyle, çoluğuyla çocuğuyla herkes Türkiye’de olduğunu ve Türkiye’ye sahip
çıktığını gösterdi. Herkese çok teşekkür ediyorum. 
Çalışmalarımızda
başarılar diliyor, hepinizi saygı ve sevgiyle selamlıyorum. 
Teşekkürler.
(AK PARTİ sıralarından alkışlar) 
BAŞKAN
– Teşekkür ederim Sayın Ceritoğlu Kurt. 
Halkların
Demokratik Partisi grup önerisinin lehinde son olarak Eskişehir Milletvekili
Sayın Gaye Usluer konuşacak. 
Buyurun
Sayın Usluer. (CHP sıralarından alkışlar) 
GAYE
USLUER (Eskişehir) – Sayın Başkan, değerli milletvekilleri; hepinizi saygıyla
selamlıyorum. 
Bugün
Bitlis’te, Elâzığ’da yine şehitlerimiz var, yine yaralılarımız var ama yüce
Meclisin görevi, bizlerin görevi bu kürsüden sadece ve sadece terörü
lanetlemek, sadece ve sadece başsağlığı dilemek değildir. Bizlerin görevi, bu
Meclis çatısı altında terör sorununa çözüm getirmektir. 
Bugün
Genel Başkanımız Sayın Kemal Kılıçdaroğlu dedi ki: “Ne istediniz de yanınızda
olmadık? Gelin, terörü bitirme eylemini hep birlikte gerçekleştirelim.” 
Darbeyi
Araştırma Komisyonu bu Meclis çatısı altında kurulsun kararı alındı. Meclisteki
3 partinin üyelerini belirlemesine karşın Adalet ve Kalkınma Partisi mevcut
milletvekilleri içerisinde Komisyona üye olacak milletvekili bulamadı. Bırakın
lanetlemeyi, gelin eyleme geçelim; bırakın üzgün olmayı, bırakın ağlamayı,
gelin eyleme geçelim. 
Barış
İçin Akademisyenler birliği 11 Ocak 2016’da “Bu suça ortak olmayacağız.”
bildirgesinin altına imza attılar. Ne oldu? Sayın Cumhurbaşkanı başta olmak
üzere Hükûmet yetkilileri, üniversite rektörleri bu akademisyenleri terör
destekçisi, vatan haini ilan ettiler, açıkça hedef gösterdiler.
Değerli
milletvekilleri, şiddetle ilgili endişelerin ifade edilmesi teröre destek olmak
ile eş anlamlı değildir. Bu arada, bir büyük ne dedi: “Ya bendensin ya
düşmanımsın.” Başka ne dedi: “Önünde profesör, doçent, bilmem ne olması kimseyi
aydın yapmaz. Bunlar kapkaranlık insanlardır.”
AYŞE
SULA KÖSEOĞLU (Trabzon) – Doğru dedi.
GAYE
USLUER (Devamla) – Başka ne dedi: “Karanlık, mandacı aydın müsveddeleri.” 
Değerli
milletvekilleri, Avrupa İnsan Hakları Sözleşmesi 10’uncu maddesi “Bir ülkede
ifade özgürlüğü yoksa ne özgür bir ülkeden ne de demokrasiden söz edemezsiniz.”
demektedir. Yine, aynı sözleşme içerisinde kanaat sahibi olma özgürlüğü, bilgi
ve kanaatlere ulaşma özgürlüğü, bilgi ve kanaat açıklama özgürlüğü de yer
almaktadır. Bilmiyorsanız buradan tekrar etmek istiyorum: Hükûmeti eleştirme
özgürlüğü de bu kapsam içerisinde yer almaktadır.
15
Ocak 2016’da Cumhuriyet Halk Partisi parti meclisi bildirgesini bir kez daha
sizlerle paylaşmak istiyorum. Ne dedik: “Her türlü terörü ‘ama, fakat, lakin’
olmaksızın kınıyoruz, lanetliyoruz. Terörün insanlık suçu olduğunu kabul
ediyoruz. Ancak ifade özgürlüğü demokrasinin olmazsa olmaz ilkelerindendir.
Şiddet çağrısı olmazsa, şiddet çağrısı içermezse ifade özgürlüğünü
destekliyoruz.” Başka ne oldu sürecin devamında? Kraldan çok kralcı geçinen
rektörler, bu akademisyenler için soruşturmalar açtılar, işten atılmalar
yaşadık ve tedbiren uzaklaştırmalar uygulandı. 
15
Temmuzda evvelce adına “Fethullah Gülen cemaati” dediğiniz, evvelce adına
“Fethullah Hocamız, efendimiz” dediğiniz, bugünse yine sizin tarafınızdan ismi
konan FETÖ terör örgütünün darbe girişimiyle karşı karşıya kaldık, hepimiz
karşı karşıya kaldık ve bugün şükürler olsun ki el birliğiyle bu darbe girişimi
önlendi. Askerî darbe veya bir terör örgütünün girişmek istediği darbe önlendi.
Sivil ve askerî önlemler aldınız, alıyorsunuz. Meclisi çalıştırmak yerine
Meclis dışında bu işlerle uğraşıyorsunuz. Peki, soruyorum size: Bu süreçte
Türkiye siyasetinde istikrar sağlanabildi mi? Türkiye siyasetinde yumuşama
sağlanabildi mi? Ve yine sizlere soruyorum: Türkiye siyasetinde şiddette azalma
oldu mu? Bunların cevabını sizlere bırakıyorum. 
Gelelim
bugüne. 15 Temmuz darbe girişimi sonrasında hızla OHAL ilanı oldu. Bir Başbakan
Yardımcısı dedi ki: “OHAL’in ilanıyla birlikte Avrupa İnsan Hakları
Sözleşmesi’ni rafa kaldırıyoruz.” Bunu başkası demedi, bunu bir Başbakan
Yardımcısı medyanın önünde söyledi ve gerçekten ifade özgürlüğü, akademik
özgürlük hızla ve yeniden rafa kaldırıldı. Elbette ki Türkiye özel bir süreçten
geçiyor. Elbette ki özel bir süreç içerisinde olağanüstü önlemlerin alınması
doğrudur ancak âdeta ifade ve düşünce özgürlüğünün ezildiği, çiğnendiği
günlerden geçiyoruz, giderek baskıların çoğaldığı günlerden geçiyoruz. 12 Eylül
1980 darbesini hatırlayın. O günlerin mağdurları sizler değildiniz, o günlerin
mağdurları yine bu sıralarda oturan Cumhuriyet Halk Partililerdi. 12 Eylülün en
büyük amacı üniversitelerde ifade özgürlüğünü yok etmek, biat kültürünü kalıcı
olarak inşa etmekti. Ne oldu? Başaramadılar. 
Değerli
milletvekilleri, üniversiteler, siyasi baskılara karşı seslerini
yükseltemezlerse kendi iplerini de kendileri çekmiş olurlar. Buradan bu kürsü
aracılığıyla sadece sizlere değil üniversite rektörlerine de sesleniyorum.
Baskı dönemleri gelip geçicidir, bu dönem de geçecektir, iktidar da
değişecektir ama haysiyetsizlik baki kalacaktır.
BAYRAM
ÖZÇELİK (Burdur) – Bir de tarih ver.
GAYE
USLUER (Devamla) - Değerli arkadaşlar, bizleri ekranları başında izleyen
akademisyenler, üniversite rektörleri, bırakın nabza göre şerbet vermeyi; bir
bilim insanına ne yakışıyorsa, bir bilim insanı ne yapacaksa ona göre davranın.
Bilin ki bağımsız ve demokratik akademik anlayış, her ne olursa olsun onurlu
bir biçimde devam edecektir. 
Değerli
arkadaşlar, bir ülkede demokrasiden bahsedebilmek için, bir ülkede “demokratız”
diyebilmek için meydanlara çıkıp demokrasi çığlıkları atan kişilerin aynı
zamanda demokrat kişiler olması gerekir. Demokrat kişilerin olmadığı yerde
demokrasi olmaz. Bilim insanının, sanatçının, basının susturulduğu ülkede hiç
ama hiçbir şekilde demokrasiden bahsedilemez. Akademide hukuksuz soruşturmalar,
gözaltına almalar, görevden uzaklaştırmalar derhâl ama derhâl son bulmalıdır. 
Değerli
milletvekilleri, demokrasi konusunda bir aya yakın sürece meydanlarda durdunuz,
uykusuz kaldınız, haydi bakalım, ne kadar demokratsınız hep birlikte görelim.
Saygılar
sunuyorum. (CHP sıralarından alkışlar)
AYŞE
SULA KÖSEOĞLU (Trabzon) – Bu ülke hepimizin.
BAŞKAN
– Teşekkür ederim Sayın Usluer.
Halkların
Demokratik Partisi grup önerisinin aleyhinde son olarak İstanbul Milletvekili
Sayın Halis Dalkılıç konuşacak. 
Buyurun
Sayın Dalkılıç. (AK PARTİ sıralarından alkışlar)
HALİS
DALKILIÇ (İstanbul) – Sayın Başkanım, değerli milletvekilleri; yüce Meclisi
saygıyla selamlıyorum.
Ben
de bugün ve dün Van’da, Bitlis’te ve Elâzığ’da yapılan hain, alçak terör
saldırısında hayatını kaybeden şehitlerimize Allah’tan rahmet dilerken
yaralılarımıza acilen şifalar diliyorum.
HDP’nin
grup önerisini okuduğumda ve HDP’li hatibi dinlediğimde, ben, hatibin
konuşmasının başında bu lanetli terörü ve yapanları lanetlemesini isterdim; bu
çok önemliydi. 
Şimdi,
Ocak 2016’da bazı akademisyenlerin bir bildiriye imza attıklarını ve onlarla
ilgili de gerekli soruşturmaların yapıldığıyla ilgili, haksızlık yapıldığıyla
ilgili bir önerge söz konusu. 
2016’da
bu milletin, devletin güvenlik güçlerinin neyle mücadele ettiğini bir kere
hafızalarımızda yoklayalım. 2016’nın Ocağında, âdeta özerklikten bahseden,
devlete başkaldırmış, millete başkaldırmış, sivilleri bile gözünü kırpmadan
katleden bir PKK terör örgütüyle ilgili verilen mücadelede güvenlik güçlerini,
devleti, Hükûmeti suçlayan bir bildiriye imza atmayı akademisyenlik olarak,
aydın olarak nitelemenin mümkün olmadığını bilmemiz lazım.
O
gün o bildiride bir tane PKK cümlesi var mıydı, PKK’yı lanetleyen bir cümle var
mıydı, terörü lanetleyen bir cümle var mıydı? Hayır. O bildiriyi okuduğumuzda
direkt güvenlik güçlerini, mücadele eden Hükûmeti, devletin kurumlarını
suçlayan ve buradan da âdeta teröre destek veren bir bildiriden bahsediyoruz.
Bu bildiriye destek veren, o gün de bugün de benzeri bildirilere destek
verenlerin mutlaka gereği şekilde takipleri, soruşturmaları yapılacaktır. Yoksa
bu akademisyenler kalkıp da bilimsel bir bildiri mi yayınladılar? Değil.
Yayınladıkları çok açık ve net; bu milletin birlik, beraberliğine göz dikmiş
alçak terör örgütünün yaptıklarını destekleyen bir bildiriydi ve bununla ilgili
de yapılanlardan rahatsız olmayacağız. 
NURSEL
AYDOĞAN (Diyarbakır ) – Aydın olmak farklı bir şeydir. Siz aydın olmanın ne
olduğunu bilmiyorsunuz. 
HALİS
DALKILIÇ (Devamla) – Bugün, bakın, doğu, güneydoğuda yeniden sivil vatandaşlar
katlediliyor. Bakın, 15 Temmuz her vesileyle milat diyoruz. 15 Temmuz sadece AK
PARTİ’ye değil, CHP, MHP, HDP dâhil bu ülkenin 79 milyon vatandaşının birlik,
beraberliğini hedef almış bir alçak kalkışmaydı; bir alçak kuşatmaydı, bir
emperyalizmin kuşatmasıydı. Bununla ilgili mücadelede gelin, omuz verin. “Bu
milletin değerlerine, bu milletin birlik, beraberliğine hizmet edelim.” derken
biz bunun bugün gereğini yapıyoruz. Destek veren muhalefet partisi genel
başkanlarına, milletvekillerine, bu süreci iyi okuyup bu büyük mücadeleyi, bu
büyük milletin üzerine konmak istenen vesayetle ilgili mücadeleyi yürüten her bir
milletvekilimize çok teşekkür ediyorum ve bu mücadele devam edecek. (AK PARTİ
sıralarından alkışlar) 
Ben
HDP grup önerisinin aleyhinde olduğumu bir kere daha zikrediyorum. Yüce Meclisi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Dalkılıç. 
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın hatip konuşmasında tamamen grubumuza ve
hatibimizin bizim adımıza, grup adına konuşan akademisyenlere ilişkin bu
bildirinin…
HASAN
BASRİ KURT (Samsun) – Önergeyi veren sizsiniz. Neye karşı konuşacak? 
BAŞKAN
– Sayın milletvekilleri, lütfen…
ÇAĞLAR
DEMİREL (Diyarbakır) – Yani, HDP’yi, bu vermiş olduğumuz önergeyi küçümseyen,
bu önergeyi hiçleştiren bir konuşma yaptı ve grubumuza direkt bir sataşma söz
konusu. Buna ilişkin konuşma talebimiz olacak. 
MEHMET
NACİ BOSTANCI (Amasya) – Sayın Başkanım, sadece eleştiri var, sataşma yok. 
BAŞKAN
– Sayın Demirel…
ÇAĞLAR
DEMİREL (Diyarbakır) – Eleştiri yok Başkan. Şöyle, çok net ifade edeyim: HDP bu
akademisyenlerin bildirisini yani bizim araştırma önergesi vermiş olduğumuz bu
bildirinin…
HALİS
DALKILIÇ (İstanbul) – Hayır, ben akademisyenlere söyledim. “Akademisyenler
destek veriyor o bildiriyle.” dedim, sizi kastetmedim. 
BAŞKAN
– Bakın, Sayın Demirel, gerçekten çok iyi dinledim. 
ÇAĞLAR
DEMİREL (Diyarbakır) – Hem Mithat Hoca’yı hem Mithat Hoca’nın şahsını da ifade
ederek “HDP’li hatip burada herhangi bir kınama ve lanetleme yapmadı.” da dedi
aynı zamanda. 
BAŞKAN
– “HDP’li hatip.” demedi. 
HALİS
DALKILIÇ (İstanbul) – “Yapsaydı keşke.” dedim. 
ÇAĞLAR
DEMİREL (Diyarbakır) – Hayır, “Yapmadı.” dedi. 
BAŞKAN
– “HDP’li” demedi, “benden önce konuşan hatip” dedi; bu bir. 
ÇAĞLAR
DEMİREL (Diyarbakır) – HDP’li dedi Başkan. Hayır, “HDP’li” dedi. 
BAŞKAN
– Hayır, demedi. 
ÇAĞLAR
DEMİREL (Diyarbakır) – Ben not almışım. Başkan…
BAŞKAN
– Sayın Demirel, talebinizi anladım. Müsaade ederseniz, ben de kendi
yaklaşımımı özetleyeyim size. 
ÇAĞLAR
DEMİREL (Diyarbakır) – Ben bitireyim isterseniz Başkan, bitireyim. 
BAŞKAN
– Buyurun. 
ÇAĞLAR DEMİREL (Diyarbakır) – Başkan, daha önceki
taleplerimizde de “Tutanaklara bakalım.” dediniz, tutanaklara baktınız ve biz
haklı çıktık çünkü bunda da konuşmaları…
BAŞKAN – Hayır, haklı çıktınız demedim size, öyle bir
konuşma olmadı aramızda. 
ÇAĞLAR DEMİREL (Diyarbakır) - …bizzat dinledik ve not
aldık. 
Sonuçta hatip kim adına konuşuyor? HDP Grubu adına
konuşuyor. “Hatip” de dese, “HDP’li” de dese aynı noktaya geliyor. Hani, bunda
ne fark ediyor, anlamadım. Bizim araştırma önergemizdir ve konuşan bizim
hatibimizdir, biz de HDP Grubuyuz yani “HDP” deyip dememesiyle ilgili herhangi
bir durum söz konusu değil ama “HDP’li” olarak da ifade etti, ben bunu çok net
ifade ediyorum. 
BAŞKAN – Peki, diyelim ki “HDP’li” dedi; ne dedi
“HDP’li vekil” olarak, ne dedi?
ÇAĞLAR DEMİREL (Diyarbakır) – “HDP’li hatip buraya
geldiğinde bugünkü durumu lanetleseydi…” dedi, lanetlemesiyle ilgili direkt…
BAŞKAN – Şimdi, bakın, sayın milletvekili…
ÇAĞLAR DEMİREL (Diyarbakır) – Bir dakika, bir dakika
Başkan. 
BAŞKAN – Ama dinledim sizi, aynı şeyleri tekrar
ediyorsunuz Sayın Demirel. 
ÇAĞLAR DEMİREL (Diyarbakır) – Ama siz soruyorsunuz.
Hani, anlaşılmıyorsa anlaştıracağız. 
BAŞKAN – Konuşuyorsunuz, anladım, talebinizi anladım,
bitirin siz de ben de cevabımı vereyim. 
ÇAĞLAR DEMİREL (Diyarbakır) – Şimdi, ben şunu
söylüyorum: Hatibin konuşmasında grubumuza da, grubumuz adına konuşma yapan
Mithat Hoca’ya da direkt bir sataşma söz konusu olduğunu ifade etmek istiyorum.

HALİS DALKILIÇ (İstanbul) – Ben teşekkür etsem sataşma
algılayacaksınız siz.
ÇAĞLAR DEMİREL (Diyarbakır) – Ve İç Tüzük haklarından
konuşma talep ediyoruz. 
BAŞKAN – Şimdi, Sayın Demirel, bakın, konuşmacıyı iyi
dinledim. Hatibiniz için, Sayın Sancar için, ismini de zikretmeden “Keşke terör
olaylarını -veya da işte bu bağlamda olan olayları- lanetleseydi.” dedi. 
ABDULLAH BAŞCI (İstanbul) – Doğru söyledi, doğru
söyledi.
BAŞKAN – Bu bir sataşma değil. 
MİTHAT SANCAR (Mardin) – Sayın Başkan… Sayın Başkan…
BAŞKAN – Müsaade eder misiniz, ben konuşayım. 
Bu bir sataşma değil, bu bir. 
ÇAĞLAR DEMİREL (Diyarbakır) – Bir başkasının söylemiyle
biz hareket edemeyiz Başkan. 
BAŞKAN – Bakın, Sayın Demirel, ben sizi dinledim. 
İkincisi, sizin grup önerinize karşı bir duruş
sergiledi konuşmacı. 
ÇAĞLAR DEMİREL (Diyarbakır) – Tamam. 
BAŞKAN – Eleştirmek en doğal hakkı. Oy vermediği, karşı
durduğu bir grup önerisini veya da herhangi bir öneriyi eleştirebilir. Burada
sataşmadan söz alabilmeniz için size ve grubunuza direkt bir hakaret ve temiz
olmayan bir dille hitap etmesi gerekirdi. Burada öyle bir şey yok. 
MİTHAT SANCAR (Mardin) – Şöyle bir itham var Sayın
Başkan…
BAŞKAN – Eleştiri sınırı ile hakaret etmeyi birbirine
karıştırmayalım lütfen. 
MİTHAT SANCAR (Mardin) – Bir açıklayayım, bir itham
var, şöyle bir itham var Sayın Başkan: “Çok manalı buluyorum terörü kınamadan
konuşmaya başlamayı.” (AK PARTİ sıralarından gürültüler)
NİHAT ÖZTÜRK (Muğla) – Sayın Başkan, beş dakika
konuştular zaten.
BAŞKAN – Sayın milletvekilleri, lütfen.
MİTHAT SANCAR (Mardin) – Bir dakika durun, sabırlı
olun.
BAŞKAN - Ben dinliyorum sizi Sayın Sancar.
ÇAĞLAR DEMİREL (Diyarbakır) – Başkan, o zaman şöyle
yapalım, yerinden…
MİTHAT SANCAR (Mardin) – Ben bir dakika söz istiyorum
çünkü “Çok anlamlı buluyorum.” dedi.
BAŞKAN - Sayın Sancar, sizi dinliyorum.
MİTHAT SANCAR (Mardin) – Bu, sanki, teröre destek olmak
gibi bir ima, itham var yani töhmet altında bırakma niyeti var. İzin verin, iki
dakika, oradan anlatayım.
BAŞKAN – O zaman, yerinizden, bir açıklama için size
bir dakikalık söz vereyim. Bu, bir hakaret değil, açıklama yapma gereğini
hissediyorsunuz. 
MİTHAT SANCAR (Mardin) – Hayır…
BAŞKAN - Lütfen, buyurun, size yerinizden bir dakikalık
söz vereyim. 
MİTHAT SANCAR (Mardin) – Tamam.
BAŞKAN – Hakaret ile eleştiri sınırlarını iyi tayin
edelim sayın milletvekilleri.
FİLİZ KERESTECİOĞLU DEMİR (İstanbul) – Evet, aynen.
BAŞKAN - Buyurun, sisteme girin Sayın Sancar, size söz
vereceğim.
Elbette, karşı olduğu bir grup önerisini eleştirecek
arkadaşlar.
ÇAĞLAR DEMİREL (Diyarbakır) - O konuda bir problem yok
Başkan, eleştiriler normaldir, olmalı yani ama itham altında bırakan bir durum
var.
BAŞKAN – Ama hakaret de yok Sayın Demirel.
Biliyorsunuz, bu konuda hassas davranıyorum, sataşmadan söz veriyorum ama bunun
da bir sınırı var.
ÇAĞLAR DEMİREL (Diyarbakır) – Ama itham altında bırakan
bir durum var yani.
BAŞKAN - Buyurun Sayın Sancar.
Süreniz bir dakika.
VI.- AÇIKLAMALAR (Devam)
20.- Mardin Milletvekili Mithat Sancar’ın,
İstanbul Milletvekili Halis Dalkılıç’ın HDP grup önerisi üzerinde yaptığı
konuşmasındaki bazı ifadelerine ilişkin açıklaması
MİTHAT SANCAR (Mardin) – Şimdi, sayın hatip, çok
bildiğimiz bir yöntemi kullanıyor: “Önce başkalarını itham edin ki
sorumluluğunuz örtülsün.” Oysa, grup adına, hepimizin imzasıyla, bugün ve
bundan önce yaşanan bu saldırıları net ve açık bir şekilde kınadık. Benim de
bunları sürekli tekrar etmemin gerekmediğini düşünüyorum çünkü tekrar ederek
asıl sorumluluğu gizleme gibi bir sorun var.
Öte yandan, akademisyenlere ilişkin söylediği de, dünya
standartlarında akademik özgürlük ve ifade özgürlüğü meselesi olarak kabul
ediliyor.
Şunu soralım: Eğer teröre destek konusunda
samimiyseniz, kendi içinizde araştırma yapın. Bugün “en kanlı terör örgütü”
dediğiniz FETÖ’ye kaçınız, ne kadar yardım ettiniz? Bu konuda samimi olun,
size, terör konusundaki söylemlerinize inanalım. Hayır, değilsiniz. (HDP
sıralarından alkışlar)
BAŞKAN – Teşekkür ederim Sayın Sancar.
HALİS DALKILIÇ (İstanbul) - Muhatap kabul etmiyorum. Bu
cümlenin burada muhatabı yok, o tarafa bak.
MİTHAT SANCAR (Mardin) – Önce siz… Bakın, siz, önce
siz…
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 16/8/2016 tarihinde, Grup
Başkan Vekili Diyarbakır Milletvekili Çağlar Demirel tarafından, 11 Ocak 2016
tarihinde “Bu Suça Ortak Olmayacağız” başlığıyla yayınlanan bildirinin ardından
çok sayıda akademisyenin maruz kaldığı işten çıkarma, görevden uzaklaştırma,
adli ve idari soruşturma ile gözaltı ve tutuklama uygulamalarının araştırılması
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak, Genel Kurulun 18
Ağustos 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Halkların Demokratik Partisi grup önerisini
oylarınıza sunacağım.
III.- YOKLAMA
(HDP sıralarından bir grup milletvekili ayağa kalktı)
ÇAĞLAR DEMİREL (Diyarbakır) – Yoklama istiyoruz.
BAŞKAN – Yoklama talebi var.
Sayın
Demirel, Sayın Danış Beştaş, Sayın Kerestecioğlu, Sayın Konca, Sayın Yıldırım,
Sayın Sancar, Sayın Aydoğan, Sayın Gaydalı, Sayın Taşçıer, Sayın Taşdemir,
Sayın İrmez, Sayın Irmak, Sayın Başaran, Sayın Becerekli, Sayın Paylan, Sayın
Toğrul, Sayın Doğan, Sayın Akdoğan, Sayın Bilgen, Sayın Yıldırım.
Yoklama
için iki dakika süre veriyorum ve süreyi başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime on beş dakika ara veriyorum.
Kapanma
Saati: 16.36
ÜÇÜNCÜ OTURUM
Açılma Saati: 16.53
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara)
-----0-----
BAŞKAN – Sayın
milletvekilleri, Türkiye Büyük Millet Meclisinin 127’nci Birleşiminin Üçüncü
Oturumunu açıyorum.
III.- YOKLAMA
BAŞKAN –
Halkların Demokratik Partisi Grubu önerisinin oylamasından önce istem üzerine
yapılan yoklamada toplantı yeter sayısı bulunamamıştı.
Şimdi yoklama
işlemini tekrarlayacağım.
Yoklama için iki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN – Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 16/8/2016 tarihinde, Grup
Başkan Vekili Diyarbakır Milletvekili Çağlar Demirel tarafından, 11 Ocak 2016
tarihinde “Bu Suça Ortak Olmayacağız” başlığıyla yayınlanan bildirinin ardından
çok sayıda akademisyenin maruz kaldığı işten çıkarma, görevden uzaklaştırma,
adli ve idari soruşturma ile gözaltı ve tutuklama uygulamalarının araştırılması
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak, Genel Kurulun 18
Ağustos 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, 18/8/2016 tarihinde Grup
Başkan Vekili İstanbul Milletvekili Engin Altay tarafından, son dönemde
yüzlerce yurttaşımızın ve güvenlik personelimizin yaşamını yitirmesiyle
sonuçlanan terör saldırılarına zemin oluşturan yanlış politikaların araştırılması
amacıyla verilmiş olan Meclis araştırması önergesinin, Genel Kurulun bilgisine
sunulmak üzere bekleyen diğer önergelerin önüne alınarak, Genel Kurulun 18
Ağustos 2016 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 18/8/2016 Perşembe günü (Bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisini,
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.

 Engin
Altay
 İstanbul
 Grup
Başkan Vekili
Öneri:
İstanbul
Milletvekili ve Grup Başkan Vekili Engin Altay tarafından, son dönemde yüzlerce
yurttaşımızın ve güvenlik personelimizin yaşamını yitirmesiyle sonuçlanan terör
saldırılarına zemin oluşturan yanlış politikaların araştırılması amacıyla
18/8/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin (772 sıra no.lu) Genel Kurulun bilgisine
sunulmak üzere bekleyen diğer önergelerin önüne alınarak, 18/8/2016 Perşembe
günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.
BAŞKAN
– Cumhuriyet Halk Partisi grup önerisinin lehinde ilk olarak İstanbul
Milletvekili Sayın Engin Altay konuşacak.
Buyurun
Sayın Altay. (CHP sıralarından alkışlar) 
ENGİN
ALTAY(İstanbul) – Teşekkür ederim Sayın Başkan. 
Sayın
milletvekilleri, Genel Kurulu saygıyla selamlıyorum. 
Önerinin
mahiyetine geçmeden önce bir hususun altını çizmekte fayda görüyorum. Bir
ülkede demokrasiye yönelik kalkışmalar olabilir, darbe teşebbüsleri olabilir,
bunlar milletin demokrasi kültürü, parlamenter demokratik sistemin oturmuşluğu
çerçevesinde, tıpkı 15 Temmuzda olduğu gibi geri püskürtülür, bundan da hepimiz
iftihar ederiz ama bu olaylardan sonra “Demokrasi kazandı.” diyen iktidarın,
şöyle kendine ve dünyadaki demokrasi algısına bir bakması lazım. 
Elbette
demokrasi kazandı, biz de bunun aksini söylemiyoruz ama bir ülkede sanatçılar,
gazeteciler, akademisyenler sudan sebeplerle cezaevlerine atılıyorsa,
karakollara tıkıştırılıyorsa yani iktidar sanattan, medyadan, bilimden ürker
hâle geliyorsa o ülkede demokrasi, kazanan değil, kaybedendir; o ülkedeki
demokrasi, sağlıklı ve nitelikli bir demokrasi de değildir. Hiçbir şüphem yok,
iktidar partisine mensup siz sayın milletvekillerinin de Türkiye’de sağlıklı ve
nitelikli bir demokrasi arzu ettiğinize inanıyorum, düşünüyorum, umuyorum ama
ülkenin sanatçıları, gazetecileri, akademisyenleri elbette bir suç işlemişlerse
gereği yapılsın ama sudan ve uyduruk sebeplerle, düşüncelerini ifade ettikleri
için cezaevlerine atılıyorsa aslında 15 Temmuz, amacına ulaşmış demektir bir
şekliyle. Onların amacı, zaten demokrasiyi tahrip etmekti, millî iradeyi
gölgelemekti, Parlamentoyu itibarsızlaştırmaktı. Bir ülkenin Parlamentosu
ülkenin sanatçılarına, gazetecilerine, akademisyenlerine yönelik yapılan bu
basınca sessiz kalıyorsa şu veya bu saikle, 15 Temmuz amacına ulaşmış demektir.
Dolayısıyla, Parlamentomuzun bu konuda bir parça daha –hiçbir siyasi parti
ayrımı yapmıyorum- biraz daha yüksek hassasiyet göstermesi, Sayın Bostancı, bir
zorunluluktur. Milletin bize verdiği emaneti layığıyla yerine getirmenin de bir
gereğidir.
Sayın
milletvekilleri, Sayın Başkan; saat 14.00’te Genel Kurulu açtık, görebildiğim
kadarıyla Hükûmetin hiçbir sayın üyesi henüz Genel Kurulda değil. Son üç dört
gündür üst üste Van’da, Mardin’de, Diyarbakır’da, daha bugün -çok taze-
Elâzığ’da ve Bitlis’te alçakça, haince ve oldukça şiddetli terör saldırılarıyla
Türkiye karşı karşıya. 
Sayın
milletvekilleri, bu koltuklarda otururken, Allah aşkına kendi kendinize şu
soruyu sormuyor musunuz -yanlış anlamayın, kendim dâhil hepimize söylüyorum-
kendimi eleştirerek söyleyeyim: Biz burada raf elması değiliz. Burada “millî
irade”, “millî irade”, “millî irade” diye ahkâm kesmekle de millî iradeye saygı
olmaz. Bir ülkenin şehirlerinde her gün bombalar patlıyorsa, birtakım odaklar
bu bombaları patlatıyor, komut veriyorsa ve an itibarıyla Türkiye Büyük Millet
Meclisi olup biteni bilmiyorsa o Meclisin varlığının hiçbir değeri yoktur.
Ya,
rica ediyorum sayın milletvekilleri, bizi dinleyen bir Hükûmet yok karşımızda.
Hepimiz milletvekiliyiz. Bu millete gittiniz, köyüne, kasabasına, dağına gittiniz,
siz bu millete ne dediniz ya? Ben size ne dediğinizi söyleyeyim. “Milletin
malını, canını, namusunu koruyacağız.” dediniz, “Milletin huzurunu, refahını,
mutluluğunu tesis edeceğiz.” dediniz, bunun dışında bir şey diyen varsa gelsin,
söylesin. Mal, can, namus korumak için verdiğiniz sözle ilgili nasıl bu kadar
duyarsız kalırsınız? 
Ben,
bu Parlamentonun, kendi içinde bulunduğum on dört yılda da, kurulduğu yıllarda
da bu kadar reflekssiz, bu kadar uyuşmuş, afyon yutmuş âdeta bir hâlini, geriye
dönük Türk siyaset hayatını bilen biri olarak hiç yaşamadım. Allah aşkına,
sayın milletvekilleri, bir ayağa kalkın, içinizden çıkmış olsa da, güven oyu
vermiş olsanız da, burada oturan -ruhları burada galiba, kendileri yok-
Hükûmete nasıl bir soru soramazsınız? “Ne oluyor kardeşim?”, “Bu millet, bu
ülke nereye gidiyor?” nasıl diyemezsiniz sayın milletvekilleri? Sizi vicdana
davet ediyorum, insafa davet ediyorum. (CHP sıralarından alkışlar) 
Ben
kürsüden başsağlığı dilemiyorum, içimden Cenab-ı Allah’a niyetimi söylüyorum.
Bu kürsü başsağlığı dileme kürsüsü değil kardeşim; bu kürsü bu ülkede olup
bitenlere, yaşanan olumsuzluklara müdahale etme kürsüsüdür. Ayıptır, ben
utanıyorum, vallahi de billahi de biraz da siz utanın, böyle şey olamaz! Bir
kişi çıksın söylesin, Elâzığ’daki saldırıda kaç can kaybımız var, bilen var mı?
Bitlis’teki saldırıda kaç can kaybı var, bilen var mı? Bu, ayıp değil mi? Bu,
günah değil mi? Tamam, tanka, topa direndik, saygınlığımızı da bir parça
muhafaza ettik böylece ama Türkiye’de olup bitenleri sade siz izlemiyorsunuz,
Türkiye’nin yol gitmeyen en ücra köyünde, çok küçücük, eskiden “paska” diye
tarif edilen evlerde bile şimdi çatıda bir çanak var. Yani Ankara’nın
göbeğindeki vatandaş ile şimdi il statülerini ellerinden almak istediğiniz Hakkâri
ve Şırnak’ın en ücra köyündeki vatandaş da olup biteni izliyor. Ücra bir köyde
gariban bir çiftçi, köylü Mehmet amcadan daha çok şey bilmiyorsunuz ve bu,
doğru değildir; burası Parlamentoysa, bu doğru değildir sayın milletvekilleri.
Bir siyasi mülahaza, bir polemik yapmak istemiyorum. “Efendim, bu PKK’yı…”,
“Şurada şunu yaptınız, burada bunu yaptınız.” demek istemiyorum, bugün o gün
değil. İnsanlar ölmüş, üst üste bombalar patlamış, ağır yaralılar var, insanlar
can çekişiyor, Türkiye Büyük Millet Meclisinin hâline bak. Yani, ben, şahsen,
bunu, bugün meydana gelen bu olay sonrası, Parlamentonun açıldığı saat
itibarıyla dört saat geçmiş, şuraya bir sayın Hükûmet üyesinin gelip bilgi
vermemesini, bir Meclise yapılabilecek, dolayısıyla millî iradeye yapılabilecek
en büyük hakaret olarak addediyorum. (CHP sıralarından alkışlar) Ben
addediyorum. Siz addeder misiniz bilmem. Hükûmetin buna hakkı yok. Burası çare
müessesesi. Elbette tartışalım, münakaşa edelim, bundan korkmayalım. 
Tabii,
bu 15 Temmuz sonrası olan ilkbahar havası devam etsin istiyoruz, ama rahmetli
Demirel’in bizzat bana söylediği bir söz var. Bir anıyı anlatayım size. Bir
ziyaretimde, “Sizi Mecliste münakaşa ederken görünce, çok şükür demokrasi
işliyor diye seviniyorum.” dedi. 
Bu
münakaşalar nezaket kuralları içinde olursa, ahlakı, edebi içinde olursa
Türkiye'nin menfaatinedir. Yoksa, oturalım, çoğunluk, azınlık, odur, budur.
Elbette münakaşa edeceğiz. Ettiğimiz münakaşa milletin menfaati içindir,
ettiğimiz münakaşa Türkiye'nin geleceği içindir, ettiğimiz münakaşa milletin
bize verdiği yetkiyi bihakkın kullanmak ve bu kürsüde ettiğimiz yemine sadakat
içindir. 
Sayın Başkan, sizden rica ediyorum, lütfen, bu
Parlamentonun daha fazla küçümsenmesine riyaset makamı olarak seyirci
kalmamalısınız. Bu Parlamentonun gerçekten bir Parlamento mu olduğunun, yoksa
yürütme organının vesayetindeki bir manivela mı olduğunun –olmadığının- ispat
edileceği gün bugündür. Türkiye Büyük Millet Meclisinin bütün saygıdeğer
üyelerini Türkiye Büyük Millet Meclisinin onurunu korumaya davet ediyorum.
Genel
Kurulu saygıyla selamlıyorum efendim. (CHP sıralarından alkışlar)
BAŞKAN
– Teşekkür ederim Sayın Altay.
Cumhuriyet
Halk Partisi grup önerisinin aleyhinde ilk olarak Bursa Milletvekili Sayın
Kadir Koçdemir konuşacak.
Buyurun
Sayın Koçdemir. (MHP sıralarından alkışlar)
KADİR
KOÇDEMİR (Bursa) – Sayın Başkan, saygıdeğer milletvekilleri; sözlerimin başında
hepinizi saygıyla selamlıyorum.
Şairin,
“Bıçak
soksan gölgeme,
Sıcacık
kanım damlar.
Gir
de bir bak ülkeme,
Başsız
başsız adamlar.

Ağlayın,
su yükselsin,
Belki
kurtulur gemi.
Anne,
seccaden gelsin,
Bize dua et, emi.” diye tarif ettiği günlerden birini
yaşıyoruz. Bugün Elâzığ’da, Bitlis’te şehitlerimiz var. Bu akşam bazı
sofralarda, bazı sinilerde bazılarının boşluğu hissedilecek. O sininin diğer
oturanları için hayat bomboş, anlamsız gelecek. Bugün bazı evlerde, kız
çocukları babasının sesini duyduğunda koşarak kapıya gidip onu
karşılayamayacak. Bugün bazı evlerde, şehidin nereye defnedileceği konusunda
gönlün sesi ile edep arasında sıkışacak bazı eşler. Bugün bazı binalara
ambulanslar eşliğinde -başına bir hâl gelebilir diye- o acı haberi vermek için
gidildiğinde, o giden heyeti utandırırcasına bazı babalar “Size de zahmet
verdik, buraya kadar yorduk.” diyecekler. Bugün bazı yerlerde, en büyük hizmeti
oraya anında gitmek olan Başbakan ve bakanları karşılama hazırlıkları
yapılacak, “İyi karşıladık, kazasız belasız uğurladık.” diye teselli bulunacak.
Bugün Mecliste, sökerek yerlere attığımız camları ve plastik duvar şeylerini
sergilerken “Kanı yerde kalmayacak bu şehitlerin.” diye nutuklar atılacak.
Bugün bazı evlerde, evlatlar üniformaya bakıp o üniformanın yarın giyilmediğini
görecekler. Yarın sabahleyin bazı eşler, sabah kahvaltısında servise yetişip
yetişememe telaşını duymayacaklar. Bazı evlerde bir ay, iki ay, üç ay sonra
eşler “İbrahim…”, “Haydar…” diye çağırdığında, daha sonra, onu kaybettiğini
hatırlayacak, dalgınlıkla çağırdığında yüreğinin bir yerinde yine boşluk
olacak. Geçen okuduk, belki bu hafta sonu için hazırlanan düğün davetiyelerinin
bir kısmı yırtılacak. Ama Meclis çalışacak ve bu Meclis çalıştığıyla övünecek.
Meclis çalışacak, ek göstergeleri, ebedî hâle getirilen geçici maddeleri, kıdem
tazminatını, eleman temininde güçlük tazminatına konulacak göstergeleri görüşecek.
Yine bu Mecliste muhalefet milletvekilleri İç Tüzük’ten kaynaklanan yoklama
isteme haklarıyla iktidar vekillerini, iktidar vekilleri de saat kaça kadar
Meclisi açık tutma yetkilerinin tadını çıkarıp birbirimize güleceğiz ve bazen
de birbirimizi alkışlayacağız. 
Meclis
çalışacak, “Sevmiyorsan çek git kardeşim.” diye çöplerin toplanmamasını hâlâ
aklından çıkaramayan birinin bazı illeri ilçe ve ilçeleri de il yapıp, düne
kadar ilçesi olan yerlere o illeri bağlama isteğiyle ilgili maddeleri burada
görüşecek. Meclis çalışacak, kürsüde ettiği yeminle sanki dört yıl boyunca
siyaset yapmayacağına yemin etmişçesine bazı arkadaşlarımız -kendim için
söylüyorum- parmağından başka hiçbir fonksiyonu kalmayarak, burada kimden
geldiğine, kime ait olduğuna bakarak tekliflere, hatta belki bazen de günün
ilerleyen saatlerinde yanlışlıkla öbür tarafa oy verecek. Kanunen belirli bir
sayıyı, yani 30 şehidi, 30 can kaybını aştığında belki bakanlarımız lütfedip
buraya gelecek ama iktidar grubu onun konuşmasını, büyük bir başarıya imza
atmışçasına, en az 3 kere kesip uzun alkışlarla onu tebrik edecek. O bakan
muhalefet sıralarına dönüp “Biz işimizi çok iyi yapıyoruz, siz kendi işinizi
yapın.” diyecek ve bu böyle devam edecek. Korkuyu sermaye eyleyenler yine bu
süreçleri kendilerine evirmeye devam edecekler. 
Taha
Akyol’da okumuştum, 1917 Devrimi’nden sonra -Lenin’e atfen- şöyle bir sözü var
Lenin’in: “Bırakın ölsünler çünkü bu, devrimi getirir.” diyor. Birinci Cihan
Harbi sonrasında Rusya’da açlık, sefalet, salgın hastalıklar var, insanlar
yardım kuruluşları örgütlüyorlar ve o “Biz ne yapalım?” diye
sorulduğunda “Bu, devrimi getirir.” diyor. Hakikaten kutuplaşma, safları
garantiye alıyor. Bu memleketi kutuplaştırmak, bu memleketi birbiriyle
konuşamaz hâle getirmek belli şeyleri garanti altına alıyor. Çünkü tansiyon
yükseldiğinde akıl tatile çıkıyor, akıl devre dışı kalınca duygular ve
sembollerle kitleleri bir şekilde yanınıza koyuyorsunuz.
Meclis çalışacak, burada iktidar partisinin grup başkan
vekilleri “Nasıl ben 49,5’u bu muhalefetin başına kakarım?” diye, “Nasıl iki
partinin biri kucakladığımızda, biri de mücadele ettiğimizde karşı çıkıyor?”
diye söz almak için benim sözlerimden nereyi gerekçe gösterebileceğini
düşünecek. Ama, bu, şunu değiştirmeyecek arkadaşlar… Yabancı dil öğrenirken
şunu fark etmiştim: Türkçedeki bazı kelimeleri Avrupa dillerine, Batı dillerine
çeviremiyorsunuz. Mesela “gönül” kelimesi bunlardan birisi. Almancada,
İngilizcede “Gel gönül, seninle muhabbet edelim.” diyemiyorsunuz. “Gönül” geçen
pek çok cümleyi bizdeki anlamıyla çeviremiyorsunuz. “Hüzün” buna benzer bir
kelime, çeviremiyorsunuz. Ama, 1 Kasımdan sonra şunu öğrendim: Bazı Batı
dillerindeki kavramlar ve kelimeler de bugünün Türkçesine çevrilemiyor. Mesela,
“siyasi sorumluluk.” Çocuklarımız için bu ne anlama geliyor? “Zayıflık,
âcizlik” demek. Onun için, güçlü olan adamlar, büyük liderler ne olursa olsun
buradan bir hasbihâl çıkarmazlar. Mesela, “geri çekilme, istifa etme, siyaseten
istifa etme.” 
Arkadaşlar, şunu birbirine karıştırmamak lazım: Türk
Ceza Kanunu’nda tarif edilen “görevi ihmal” ve “görevi kötüye kullanma” suçları
var. Biz ondan bahsetmiyoruz. Eğer ona inansak, gider savcılıklara suç
duyurusunda bulunuruz. Biz diyoruz ki -Borçlar Kanunu’ndaki kusursuz sorumluluk
hâllerindeki gibi- siyasi sorumluluğunuzun gereğini yapın. Bu memleket iyi
yönetilmiyordu, bugün artık hiç yönetilmiyor. Bunun böyle devam etmesi mümkün
değil çünkü birbirimizi dinlemiyoruz, burada bir müzakere etmiyoruz ve herkesin
ocağını söndüren, herkesin yüreğini yakan, ocaklara od düşüren bu problemi biz
burada problem olarak görmüyoruz. 15 Temmuzda melun bir girişimi yaşadık. Onun
arkasından konuştuğumuz konular, “Aman, alelacele kanunlaştıralım.” diye
Meclisi tatilden ayırdığımız konular maalesef kahvede, sokakta, evde bugün o birer
kişi eksilen sinilerin etrafında hissedilen konular değil. Realiteyle, ülkeyle
bağımızı kestiğimizde siyasetin hiçbir anlamı kalmayacaktır. 
Unutmayalım ki terör bir iletişim vasıtasıdır. Terör
eylemleriyle bazı mesajlar verilir ve son zamanlarda bizim başımızdaki
muktedirler kabilihitap olmaktan çıktıkları için bütün dünya bizimle bu şekilde
konuşmaya başladı. Göreve geldiklerinde “iç ve dış düşmanlar” söylemini yerden
yere vuran -haklı olarak- AK PARTİ iktidarları bugün aynı yere geldiler ve
kendi âcizliklerini “Bütün dünya bizimle uğraşıyor.” noktasına getirdiler.
Nerede kaldı bizim “win win” politikalarımız; “Dostum Berlusconi”, “dostum
filanca” diyen devlet başkanlarımız? Bu adamlar mı değişti? 
O
zaman, arkadaşlar, gelin, bu konularımızı gündemimize alalım, milletin bize
verdiği vekâletin gereğini yerine getirelim. Hiç olmazsa bir şeyi yapamadık
diyelim; yapmak için Meclis olarak irade ortaya koyalım, ondan sonra da bu
olaylar olursa yapamadık diyelim. Ama bugün bu Meclisin -bırakın yaptığını, yapamadığı
da bir şey- memleketin derdine merhem olma noktasında yaptığı bir şey maalesef
yoktur. O açıdan, bu önergenin, bu sorunun anlaşılmasına katkı sağlaması
dileğiyle hepinize saygılar sunarım. (MHP sıralarından alkışlar)
BAŞKAN
– Teşekkür ederim Sayın Koçdemir. 
Cumhuriyet
Halk Partisi grup önerisinin lehinde son olarak Kars Milletvekili Sayın Ayhan
Bilgen konuşacak. 
Buyurun
Sayın Bilgen. (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; her şeyden önce, hâlâ
kaybetmediğimiz insani değerlerimiz, hâlâ tüketmediğimiz, bitirmediğimiz
onurumuz galiba yaşadıklarımız karşısında bizi daha sorumlu, daha dikkatli
olmaya mecbur ediyor. Hiçbirimizin gelecek, ikbal kaygısı, korumaya
çalıştıklarımız, makamlarımız, planlarımız, statülerimiz, bir çocuğun gözyaşını
telafi edecek kadar değerli değil, 5 yaşında hayatını kaybeden, 70 yaşında
hayatını kaybeden insanları geri getirecek kadar değerli değil. Dolayısıyla,
üzerinde konuştuğumuz, üzerinde tartıştığımız meseleyle ilgili yaklaşım
farklarımız ne olursa olsun, önerilerimiz, eleştirilerimiz ne olursa olsun bir
çözüm arama niyeti, bir çare bulma iradesi ortaya koymak zorundayız.
Değerli
milletvekilleri, konuşmakta, tarif etmekte zorlandığımız acılar yaşıyoruz ve
bir acı yaşadığınızda, bir yeriniz acıdığında, yüreğiniz yandığında, bu konuda
bir daha o acıyı yaşamamak için, bir daha canınız yanmasın diye çare ararsınız.
Meşhur sözdür, biliyorsunuz: “Mümin feraset sahibidir ve aynı yerden 2 kez
ısırılmaz.” Eğer biz barışa inanıyorsak, insanca yaşayabileceğimizi, bu ülkeyi
birlikte paylaşabileceğimizi düşünüyorsak, çözüme de, bu kısır döngüden
çıkabileceğimize de inanmamız gerekiyor ama en az inanmak kadar çözüm yolunu
bilmek, çözüm için kafa yormak ve sorumluluktan da kaçmamak gerekiyor.
Değerli
milletvekilleri, barış sadece silahların susması değildir, sadece kanın
durması, gözyaşının durması değildir. Elbette, barış için bu şarttır,
zorunludur ama yeterli değildir. Dünyada, hatta Türkiye tarihinde kanın
durduğu, çatışmanın, kaosun olmadığı kimi dönemler vardır ki biz onları “barış
dönemi” diye tarif etmeyiz; sadece, barışa evrilebilir, kalıcı, gerçek barışa,
kabul edilebilir barışa, adil barışa evrilebilir bir ön şart olarak görürüz.
Bu, elbette, çok değerlidir, önemlidir ve bugün Türkiye bunu bile kaybetmiştir.
Ama, içinde bulunduğumuz dönemden çıkmak ve gerçekten kalıcı bir barışı tesis
etmek konusunda nereden başlamalıyız, ne yapmalıyız, kimin üzerine nasıl bir
sorumluluk düşüyor, galiba herkesin eteğindeki taşı ortaya koyması, bildiğini
hiçbir hesap yapmadan, hiçbir kaygı, kişisel plan içerisine girmeden bütün
çıplaklığıyla ortaya koyması gerekiyor. 
Değerli
milletvekilleri, elbette, bu konu da bir uzmanlık konusu. Ülkemizde de
üniversitelerde çatışma çözümleriyle ilgili yüksek lisans programları var tıpkı
dünyada olduğu gibi. Böyle sorunları dünyada yaşayan ülkeler nasıl çözmüşler,
çatışmayı nasıl bitirmişler, barışı nasıl tesis etmişler, silahsızlanma ile
demokratikleşmeyi birlikte nasıl gerçekleştirmek mümkün, buna dair tezler yazılıyor,
araştırmalar yapılıyor. Ama, işin teorik tarafını bir kenara bırakalım,
biliyorum ki her partinin içinde gerek bürokrasi deneyimi dolayısıyla gerekse
doğrudan doğruya halkın gerçekliğini bildiği için bu sorunun nasıl
çözülemeyeceğini bilen çok sayıda isim var. Eğer bu sorunun nasıl
çözülemeyeceği konusunda hepimiz bildiğimiz gerçekleri kendi parti
çıkarlarımızın üzerinde bir yere oturtup ifade edersek, ortaya koyarsak ben
sağduyuyu ve ortak aklı kurabileceğimize, geliştirebileceğimize inanıyorum. 
Hatırlayalım,
bundan iki yıl önce, değerli milletvekilleri, bir diyalog süreci vardı ve 2
parti bu sürecin tarafıydı. Bu sürece eleştiri yapanlara, hangi niyetle ve
nereden eleştiri yapılırsa yapılsın şöyle tarifler yapılıyordu: “Kandan
beslenenler yani çözüm istemeyenler, çatışmanın bitmesi için irade ortaya
koymayanlar.” diye tarifler yapılıyordu. Şimdi geldiğimiz noktada aynı soruyu
bir kez daha soralım: Eğer gerçekten çözüm siyaset kurumundaysa, çözüm
diyalogla mümkünse ve birbirimizi suçlamadan, birbirimizi itham etmeden çözümü
bu çatı altında arayacaksak, herkesin, hepimizin nerede yanlış yaptık, nerede
eksik yaptık, nerede yapmamız gerekeni yapmaktan kaçındık, bununla yüzleşmemiz
gerekiyor. Dört beş yıl önce de başka ithamlar vardı, başka tarifler, başka
kurgular yapılıyordu, başka beklentiler ifade ediliyordu. Nasıl birkaç gündür,
hatta bugün sabah bile, Elâzığ’daki eylemden sonra, Elâzığ’daki patlamadan
sonra bile analiz olsun diye birileri televizyon ekranlarına çıkıp işte “FETÖ
bitti, dolayısıyla FETÖ’den istihbarat alan bu yapı da bitiyor, onun için
saldırıyor.” diye bizim buna inanmamızı, bizim bununla tatmin olmamızı, böylece
bu işe dair daha ciddi, daha esastan bir çalışmayı, yoğunlaşmayı yapmamızı
aslında engelleyen söylemler geliştiriliyorsa, bugün nasıl bu geliştiriliyorsa,
hatırlayın, beş yıl önce de Ergenekon, Balyoz davalarından sonra o süreçte
birileri diyordu ki: “Bu sorunun sorumlusu, bu işin sorumlusu, KCK
operasyonlarını yapan, FETÖ’dür ya da Ergenekonculardır, Balyozculardır.
Dolayısıyla, onlar tutuklanıyor, onlar yargılanıyor. Bu sorun zaten kökten
çözülecek.” Demek ki şimdiye kadarki tespitlerimiz doğru değilmiş, yeterli
değilmiş ki hâlâ bombalar patlıyor, hâlâ çocuklar ölüyor, hâlâ anneler, babalar
çocuklarının ölüm haberlerini almak zorunda kalıyor. 
Değerli
milletvekilleri, elbette zor bir konu ama ne olursa olsun, bizim bu zorluğu
aşabileceğimize dair bir inancı önce geliştirmemiz, güçlendirmemiz gerekiyor.
Eğer umutsuzluk, karamsarlık bizi sarmışsa yani bu ülkenin kaçınılmaz olarak bir
felakete sürükleneceğine -belki daha önce buradan birkaç kez ifade ettim-
darbeden daha kötü olan bir iç savaşa sürüklenme tehlikemizi fark etmeden,
görmeden, aymazlık içerisinde hareket edeceğimize eğer teslim olmuşsak, bunu
kaçınılmaz bir durum, bir kader, bir makus talih gibi görmeye başlamışsak
elbette yapılacak bir şey yok. Ama, artık, güvenlik politikalarıyla yüzleşmek
ve bu politikanın ne kadar gerçekten güvenliğe hizmet edip etmediği konusunda
ciddi bir sorgulamayı gerçekleştirmek zorundayız. 
Dünyada
bu konuda iki yol var -çok kabaca tarif ediyorum- değerli milletvekilleri. Bu
yollardan birisi, bildiğimiz, çok duyduğumuz, alıştığımız söylem; “kökünü
kazıma” söylemi. Yani, sivil toplumu, sendikayı, gazeteyi, akademiyi, siyasi
partiyi, belediyeyi, milletvekilini, herkesi aynı şiddet torbasının içerisine
koyup hepsini birden bitirme iddiasıdır. 
İkinci
bir yöntem daha var; o yöntem de tam tersine, mümkün olduğu kadar şiddetin
koşullarını ortadan kaldıracak, şiddete götüren nedenleri bitirecek bir demokratikleşme
iradesini, insan haklarını, hukuk devletini egemen kılmak ve şiddetin ortamını
aslında sonlandırmaktır. Şimdi, biz hangisini uyguluyoruz? Otuz yıldır neyi
deniyoruz? Zaman zaman başka arayışlar, başka tartışmalar ve “Nasıl olmaz?”
üzerinden bazı ortaklaşmalarla kimi alternatif girişimler olsa da daha çok neyi
deniyoruz ortada ve denediğimiz yöntemle bu işin çözülmediğini hâlâ öğrenmemiş
olmanın hâlâ aynı şeyi denemeye kalkmanın bedelini bu ülkenin çocukları, bu
ülkenin sivil, masum insanları niye ödemek zorunda kalsınlar? 
Değerli
milletvekilleri, elbette çözüme dair de söylenecek çok şey var ama ben sadece
birkaç noktaya değinerek sözlerimi bitireceğim. Anayasa işini böyle
kotarılacak, kurtarılacak bir iş gibi görmek yerine, gerçekten yeni bir kurucu
irade, yeni bir birlikte yaşama aklını egemen kılma işi olarak görmek
zorundayız. 
Suriye
konusunu, sadece Esad’la uzlaşarak durumu kurtarma değil, bölgede barışın
egemen olmasının bir yolu, yöntemi olarak görmek ve birlikte yaşamaya mecbur
olduğumuz halklarla barışmayı içimize sindirmek zorundayız. 
Değerli
milletvekilleri, bugün yaşadığımız, yaşanılan acının son bulması için buranın
sorumluluk alması gerekiyor ve Meclisin de görevden kaçmak…
(Mikrofon
otomatik cihaz tarafından kapatıldı) 
AYHAN
BİLGEN (Devamla) – …durumu kurtarmak değil, gerçekten inisiyatifle hareket
etmesi gerekiyor. 
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Bilgen.
Cumhuriyet
Halk Partisi grup önerisinin aleyhinde son olarak Samsun Milletvekili Sayın
Hasan Basri Kurt konuşacak. 
Buyurun
Sayın Kurt. (AK PARTİ sıralarından alkışlar)
HASAN
BASRİ KURT (Samsun) – Sayın Başkan, saygıdeğer milletvekilleri; hepinizi
saygıyla selamlıyorum. 
Cumhuriyet
Halk Partisinin “Terör olaylarının arkasında yatan politikalar başlığı” altında
vermiş olduğu grup önerisinin aleyhinde söz almış bulunuyorum. 
Öncelikle,
son yirmi dört saat içerisinde Elâzığ, Van ve Bitlis’teki ayrı ayrı
patlamalarda şehit olanlara Allah’tan rahmet diliyorum; yaralanan bütün vatandaşlarımıza
ve ailelerine geçmiş olsun diyorum ve sabırlar diliyorum. 
Gerçekten,
böyle bir günde, terörle ilgili, terörün bu kadar şiddetli olduğu bir dönemde
böyle bir coğrafyada bir parlamenter olarak veya iktidar partisinin bir mensubu
olarak bu konularla ilgili hassasiyetimiz çok yüksek. Bütün Millet Meclisi
üyelerinin de aynı hassasiyeti paylaştığını düşünüyorum, muhalefetiyle,
iktidarıyla. 
Şu
anda, Meclis çalışmalarımız yatırımların teşvikiyle ilgili bir torba kanun
üzerinden devam ediyor. Evet, ayağımıza çelme takmak isteyenler, bu ülkeyi
terör bataklığıyla meşgul etmek isteyenler var ama diğer taraftan da bu ülkenin
ilerlemeye, bu ülkenin kalkınmaya, bu ülkenin ayağındaki prangaları, bu terör
prangasını kırmaya ihtiyacı var, bunun için Meclisimiz çalışacak. Cumhuriyet
Halk Partisinin vermiş olduğu bu grup önerisiyle ilgili biz aleyhte oy
kullanacağız. Meclisimizin mevcut, önümüzdeki gündemine devam etmesi için
bugün, belki bitiremezsek yarın veya pazar gününe kadar Meclisimizin mevcut
gündemi devam ettireceğini grubumuz adına ifade etmek istiyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Kurt.
Cumhuriyet
Halk Partisi grup önerisini oylarınıza sunacağım.
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
– Yoklama talebi var. 
Sayın
Gök, Sayın Özel, Sayın Bektaşoğlu, Sayın Arslan, Sayın Aydın, Sayın Yıldız,
Sayın Tanal, Sayın Erkek, Sayın Kayışoğlu, Sayın Akaydın, Sayın Demirtaş, Sayın
Akyıldız, Sayın Altay, Sayın Yarkadaş, Sayın Kara, Sayın Tümer, Sayın Turpcu,
Sayın Tuncer, Sayın Bozkurt, Sayın Öztrak.
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 18/8/2016 tarihinde Grup
Başkan Vekili İstanbul Milletvekili Engin Altay tarafından, son dönemde
yüzlerce yurttaşımızın ve güvenlik personelimizin yaşamını yitirmesiyle sonuçlanan
terör saldırılarına zemin oluşturan yanlış politikaların araştırılması amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak, Genel Kurulun 18 Ağustos 2016
Perşembe günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
Sayın
milletvekilleri, gündemin "Kanun Tasarı ve Teklifleri ile Komisyonlardan
Gelen Diğer İşler" kısmına geçiyoruz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (x)
BAŞKAN
– 1’inci sırada yer alan Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19.4.2012 Tarihli ve 6292 Sayılı Orman
Köylülerinin Kalkınmalarının Desteklenmesi ve Hazine Adına Orman Sınırları Dışına
Çıkarılan Yerlerin Değerlendirilmesi ile Hazineye Ait Tarım Arazilerinin Satışı
Hakkında Kanunda Değişiklik Yapılması Hakkında Kanun Teklifi ile Plan ve Bütçe
Komisyonu Raporu’nun görüşmelerine kaldığımız yerden devam ediyoruz.
Komisyon?
Burada.
Hükûmet?
Burada.
Geçen
birleşimde, İç Tüzük'ün 91’inci maddesine göre temel kanun olarak görüşülen 411
sıra sayılı Kanun Tasarısı’nın birinci bölümünde yer alan 12’nci madde kabul
edilmiştir. Şimdi, 13’üncü maddeyi görüşeceğiz.
13’üncü maddede
üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/4/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifinin (2/571)
13’üncü maddesinin aşağıdaki şekilde değiştirilmesini arz ve teklif ederiz.
Saygılarımızla.
 Kadim Durmaz  Selin
Sayek Böke Mehmet Bekaroğlu
 Tokat İzmir İstanbul
 Bihlun Tamaylıgil  Utku
Çakırözer Zekeriya Temizel
 İstanbul Eskişehir İzmir
 Musa Çam 
İzmir
MADDE
13- 14/1/1970 tarihli ve 1211 sayılı Türkiye Cumhuriyeti Merkez Bankası
Kanununun 45’inci maddesinin (1)’inci fıkrası aşağıdaki şekilde
değiştirilmiştir.
“Banka,
muteber saydığı asgari iki imzayı taşımak şartıyla kendi belirleyeceği esaslar
dâhilinde bankalar tarafından verilecek ticari senet ve vesikaları reeskonta
kabul edebilir. Reeskonta kabul edilecek ticari senet türleri ve diğer tüm
hususlar Bankaca tespit edilir. Bu madde gereğince verilecek kredilerin en
yüksek sınırı ve kredi türlerine göre limitleri, para politikası ilkeleri göz
önünde tutulmak suretiyle Bankaca belirlenir. Bu amaçla bankada özel bir risk
yönetimi birimi oluşturulur.”
BAŞKAN
– Sayın milletvekilleri, şimdi okutacağım önergeler aynı mahiyette olduğundan
birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 13’üncü maddesinin tasarı metninden
çıkarılmasını arz ve teklif ederiz.
 Çağlar Demirel Besime
Konca Saadet Becerekli
 Diyarbakır Siirt Batman
 Abdullah Zeydan Ferhat
Encu Nihat Akdoğan
 Hakkâri  Şırnak Hakkâri
 Aycan İrmez
 Şırnak
Aynı
mahiyetteki diğer önergenin imza sahipleri: 
 Mustafa Kalaycı Erkan
Haberal Erhan Usta
 Konya Ankara Samsun
 Mehmet Günal Kadir
Koçdemir 
 Antalya Bursa
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önergeler üzerinde öncelikli Antalya Milletvekili Sayın Mehmet Günal
konuşacak. 
Buyurun
Sayın Günal. (MHP sıralarından alkışlar)
MEHMET
GÜNAL (Antalya) – Teşekkür ederim Sayın Başkan.
Değerli
milletvekilleri, sizleri ve yüce Türk milletini saygıyla selamlıyorum.
Yine,
klasik torba kanunlara kapanış haftalarında devam ediyoruz. Maalesef, bu bir
kötü âdet hâline geldi, suimisal misal olmaz ama misali bırakın, artık gelenek
hâline geldi.
Burada,
tabii, birtakım değerlendirmeler, acil maddeler var dedik. Onun için, yukarıda
da uzun tartışmalar sonucu Genel Kurula indi. Bir kısmını ayıkladık, bazı
maddeleri ama hâlâ burada bazı sıkıntılı hususlar var. Tabii ki arkadaşlarımız
böyle bakınca maddeye, içinde güzel şeyler var, Merkez Bankasıyla ilgili, sanki
teşvik, krediler verilecek gibi görüyor ama işin başka bir boyutu var. Zaten
teşvikle ilgili hususlar düzenlenmiş, kimlerin ne teşviki vereceği, hangi
konuların teşvik edileceği var, onlarla ilgili de maddeler var ama bu kanunda
getirilen esneme avansa ve reeskonta kabul edilebilecek senetlerin imzalarıyla
ilgili. Arkadaşlarımıza Komisyonda sorduğumuz zaman, daha yeni bazı
çalışmalarla bunların kapsamının genişletilebileceğini, yeni reeskont
kredilerinin Merkez Bankası kanalıyla verilebileceğini söylediler. Tabii, buna
bağlı olarak başka maddeler de var. Hepsini topyekûn konuştuğumuz zaman, Merkez
Bankasının yeniden, daha önce bırakmış olduğu bazı işlemlere, orta vadeli
reeskont kredilerine ve kısa vadeli ihracata ilişkin reeskont kredilerine geri
döneceği anlaşılıyor. Merkez Bankasının bu işlevi, 1990 yılında, -32 sayılı
Karar’dan sonra, 1989’da çıkan- Merkez Bankasının asli işlevlerine dönmesi
amacıyla çıkarılmıştı. Ben de Merkez Bankasında, başladığım anda mali tahliller
servisinde bu reeskontla ilgili işlerde çalışıyordum. Yani, onun işlevini
yitirdiğini ve Merkez Bankasının para politikasına ilişkin asli işlevlerini
yapması gerektiğini söyleyerek Kalkınma Bankası kurulmuştu -Devlet Sanayi ve
İşçi Yatırım Bankası- 2 banka birleştirilerek. Orta ve uzun vadeli reeskont
kredileri Kalkınma Bankasına verildi onları yapması için, kısa vadeli ihracat
reeskont kredileri de Eximbanka verilmişti. 
Şimdi,
ortada bu bankalar duruyor. Sistemde bir aksama varsa gidip Kalkınma Bankası
üzerinden ve Eximbank üzerinden kısa, orta ve uzun vadeli reeskont kredileri
verilebilir ama Merkez Bankası yeniden buraya girdiği zaman para politikası
açısından, daha önce yapılan çalışmalar açısından bazı sakıncalar doğuracaktır
çünkü bunun ötesinde, yine hatırlarsanız, 2001’de oluşturulan çalışmalardan
sonra birtakım yasal düzenlemeler yapılmıştı, Merkez Bankasının hem Hazineye
hem de kamu kurumlarına vermiş olduğu avanslara önce limit getirildi, sonra
kaldırıldı. Neden yapıldı? Piyasada enflasyonu bozucu etki olmasın, para politikasını
uygulamada sorun çıkmasın diye bu düzenlemeler yapılmıştı.
Şimdi,
bu düzenlemeyle getirilmesi planlanan uygulamalar, maalesef, para politikası
uygulaması açısından bazı sıkıntıları doğurabilecek. Evet “Teşvik verilsin.”
Zaten veriliyor. İlgili kurumlar bunu yapar. Aksama varsa da o sistemin
içerisinde bunları çözebiliriz. Yoksa sadece yasada bunu düzeltip eğer bankalar
aracılığıyla buna başlarsak ve iyi kullanılmazsa sonucunda başka şeylere yol
açar. Örnek olarak söyleyeyim: Onların yapıldığı dönemde, bazı bankalar çok iyi
soruşturma yapmadığı için geri dönmeyen bazı kredilerinden dolayı belli
sektörlerde bir sürü işletme sahibi oldular. Yani, bilen arkadaşlarımız
biliyor, bir bankamızın Taksim Otelcilik diye iştiraki vardı; verdiği
kredilerin büyük bir kısmı geri dönmeyince bu tür sıkıntılara yol açmıştı. Ama,
bizim kaygımız… Şu anda, daha çok para politikasının uygulanmasıyla ilgili bazı
zorluklara yol açacağını ve Merkez Bankasının asli işlevlerinden uzaklaşacağını;
bir taraftan enflasyonu düşürelim, faizle ilgili sorunlar tartışılırken öbür
taraftan böyle bir sorunla karşılaşabileceğimizi sizlerin dikkatine sunmak
istedik. Bu hâliyle Merkez Bankasının asli fonksiyonlarından uzaklaşması mümkün
hâle gelebilir. Önemli olan, Merkez Bankasının bankalara son borç verme merci
olarak kaynak aktarmasıdır. Onun yolları zaten vardır, açık piyasa
işlemleriyle, repo işlemleriyle, birtakım şeylerle Merkez Bankası son borç
verme merci olarak likidite penceresi üzerinden bankaları zaten fonlamaktadır;
bunları, sıkıştığı zaman, sistemde bir sorun olduğu zaman yine yapabilir. 
Dolayısıyla,
bu uygulamanın gözden geçirilmesi ve böyle bir şeye yol açılmaması gerektiğini
düşünüyor, saygılar sunuyorum. 
BAŞKAN
– Teşekkür ederim. 
Aynı
mahiyetteki önergeler üzerinde şimdi de Şırnak Milletvekili Sayın Aycan İrmez
konuşacak. 
Buyurun
Sayın İrmez. (HDP sıralarından alkışlar) 
AYCAN
İRMEZ (Şırnak) – Teşekkür ederim Sayın Başkan. 
Sayın
Başkan, değerli milletvekilleri; kanun tasarısının 13’üncü maddesi üzerinde söz
hakkı almış bulmaktayım. Genel Kurulu saygıyla selamlıyorum. 
Sözlerime
başlamadan önce, bugün 18 Ağustos ve 18 Ağustos 1992 Şırnak katliamını anarak
başlamak istiyorum. 18 Ağustos 1992’de Şırnak’ta devlet tarafından sivil halka,
PKK’lilerin şehre indiği iddiasıyla -sonrasında gerek dönemin tugay komutanı ve
gerekse dönemin Valisi Mustafa Malay’ın verdiği röportajlarda bunların
asparagas olduğu ortaya çıkmıştır- büyük bir katliam maalesef yaşatılmıştır. 
Bugün,
yine 18 Ağustos 2016, aynı vahşet, aynı katliam ve daha büyük kıyımlarla Şırnak
hafıza ve mekân olarak yerle bir edilmiş. “Sokağa çıkma yasağı” adı altında
Şırnak’ta evler, iş yerleri, tüm yaşam alanları yerle bir edilmiştir. Yaşatılan
yıkım dünya savaşları esnasında şehirlerde oluşan yıkımla eş değerdedir maalesef.
Bunların bir kısmı tank ve top ile bir kısmı da devletin yıkması için emrettiği
şirketlerin yıkım araçlarıyla gerçekleştirilmiştir. 
Bugün,
157’nci gününde; Türkiye Cumhuriyeti’nin 81 ilinden olan Şırnak hâlen sokağa
çıkma yasağından dolayı kapalı, hâlâ giremiyoruz, hâlâ yasaklı ve hâlâ bir halk
evinden, yurdundan uzak bir şekilde maalesef, çadırlar ve barakalarda
yaşatılmaktadır. Sizlere soruyoruz: Bir ilin yasağı altı ay sürer mi? Bir halk
bu devirde altı ay evinden uzak durabilir mi? Siz çadırlarda insanların
yaşadığını biliyor musunuz? Bu yetmiyormuş gibi, Şırnak halkını aylardır bu
mağduriyetle baş başa bıraktığınız gibi, yine bu torba yasada, 72’nci maddeyle,
maalesef, bu mağduriyet göz önünde bulundurulmadan Şırnak ve Hakkâri il
statüsünden çıkartılarak ilçe statüsüne alınmak istenmektedir. Bu, halkımıza
yönelik ayrı bir cezalandırma politikasıdır, herkes de bunun bilincinde, başta
Şırnak halkı olmak üzere. 
Hani,
alanlarda “demokrasi, demokrasi” ve “millî irade,” dersiniz… Ama, Şırnak halkı
her ne kadar alanlarda, sokaklarda ve buraya gelmekle gerçekleştirmiş oldukları
eylemlerinde il olarak kalmak istemelerine rağmen, taleplerini bas bas
bağırmalarına rağmen maalesef, iktidar hiçbir şekilde bu taleplerini göz önünde
bulundurmamış ve Şırnak’ın şu an il statüsünden çıkarılarak ilçe statüsüne
alınmasıyla ilgili madde torba tasarıda bulunmaktadır. 
Mevcut
durumda, Şırnak kent merkezi Hükûmetin emriyle dümdüz edilmiştir. Şırnak, Cizre
ve Silopi’de binlerce kişi yaşamını yitirmiş, insanlar bodrumlarda diri diri
yakılmış, cenazeler günlerce yerlerde çürümeye bırakılmış ve binlerce kişi göç
ettirilmiştir. Darbeci oldukları gerekçesiyle tutuklanan generallerin
komutasında dümdüz edilen bu iller… Şimdi de bu anlayıştan vazgeçmeyen iktidar,
Hükûmet hukuki statüleri değiştirip bu işgalci ve katliamcı zihniyetin
sürekliliğini artırmaktadır. 
Siz
hiç Şırnak halkına sordunuz mu? Hadi halkın talepleri sizin için çok geçerli
olmasa da orada bulunan sivil toplum örgütlerine hiç sordunuz mu? İl olup
olmamak ya da ilçeye çevrilip çevrilmeme, oradaki halkın hiçbir şekilde ne
geleceğini ne de geleceklerine yönelik taleplerini göz önünde bulundurmayarak
maalesef, böyle bir tasarı şu an hazırlanmış bulunmaktadır. Bu yapılanların
hepsi bir zulümdür, bir vahşettir ve ayrıca, ayrı bir cezalandırma
politikasıdır. Bunların hepsini göz önünde bulundurduğumuzda, Şırnak’ta hukuka,
ahlaka ve insani tüm değerlere aykırı olarak ortaya konulan uygulamalara bir an
önce son verilmesi gerekmektedir. İktidar olarak sizler Şırnak ve Hakkâri’nin
geleceğine karar veremezsiniz. Eğer, siz, gerçekten millî iradeyi göz önünde
bulundurmak istiyorsanız, Şırnak ve Hakkâri halkının taleplerini göz önünde
bulundurup, dileklerini, fikirlerini, düşüncelerini baz alıp ona göre hareket
etmelisiniz. 
Biz,
şunu da biliyoruz ki -tekrar söylemek istiyoruz- bu bir cezalandırma
politikasıdır. Oradan vekil çıkartamadığınız için mi Şırnak ve Hakkâri illerini
il statüsünden alıp ilçe statüsüne koymak istiyorsunuz? 
Sizler
“irade” diyorsunuz. Batı’daki halkın iradesi kıymetli de, Batı’daki halkın
iradesi irade de ama kürdistan bölgesine geldiğimizde oradaki halkın iradesi
kıymetli değil mi sizin için? Bunların hepsini bir kez daha halkımız adına
buradan söylüyoruz ve umarız ki bu yanlıştan bir an evvel dönülerek o maddenin
içeriği değiştirilerek ona göre kararlarınızı verirsiniz. (HDP sıralarından
alkışlar) 
BAŞKAN
– Sayın İrmez, teşekkür ederim ama Türkiye Cumhuriyeti sınırları içinde
“kürdistan” diye bir bölge olmadığını da tekrar vurgulamak isterim. (AK PARTİ
sıralarından alkışlar, HDP sıralarından gürültüler) 
ÇAĞLAR
DEMİREL (Diyarbakır) – Bölgedir, Cumhurbaşkanı ifade etti.
GARO
PAYLAN (İstanbul) – Sayın Cumhurbaşkanı söyledi, kayıtlarda var. 
ÇAĞLAR
DEMİREL (Diyarbakır) – Cumhurbaşkanı bile söyledi. 
BAŞKAN
– Cumhurbaşkanı onu öyle söylemedi, hepiniz biliyorsunuz, ben de çok iyi
biliyorum. Onu tekrar açıp okuyun, Cumhurbaşkanı öyle bir şey söylemedi. (HDP
sıralarından gürültüler)
MERAL
DANIŞ BEŞTAŞ (Adana) – Kürdistan bir bölgedir, bunu artık anlayın ya! 
BAŞKAN
- Cumhurbaşkanı öyle bir şey söylemedi, açıp okuyun. Ben çok iyi baktım çünkü o
konuya, o yüzden konuşuyorum. 
MERAL
DANIŞ BEŞTAŞ (Adana) – Tarih kitaplarına bir bakın. 
ERTUĞRUL
KÜRKCÜ (İzmir) – Bu Meclis memleket kadar özgür olmayacak mı?
FİLİZ
KERESTECİOĞLU DEMİR (İstanbul) – Yazık, yazık!
BAŞKAN
– Aynı mahiyetteki önergeleri oylarınıza sunacağım.
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama istiyoruz.
BAŞKAN
– Yoklama talebi var. 
Sayın
Beştaş, Sayın Demirel, Sayın Kerestecioğlu, Sayın Kürkcü, Sayın Konca, Sayın
Yıldırım, Sayın Toğrul, Sayın Aydoğan, Sayın Gaydalı, Sayın Zeydan, Sayın
Bilgen, Sayın Becerekli, Sayın Taşdemir, Sayın Paylan, Sayın İrmez, Sayın
Taşçıer, Sayın Aslan, Sayın Başaran, Sayın Irmak, Sayın Öztürk, Sayın Ataş. 
Yoklama
için iki dakika süre veriyorum ve süreyi başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime on beş dakika ara veriyorum.
Kapanma Saati: 17.52
DÖRDÜNCÜ OTURUM
Açılma Saati: 18.10
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Fehmi KÜPÇÜ (Bolu), Ali Haydar HAKVERDİ (Ankara)
-----0-----
BAŞKAN
– Sayın milletvekilleri, Türkiye Büyük Millet Meclisinin 127’nci Birleşiminin
Dördüncü Oturumunu açıyorum.
III.- YOKLAMA
BAŞKAN
– 411 sıra sayılı Kanun Tasarısı’nın 13’üncü maddesi üzerinde aynı mahiyetteki
iki önergenin oylanması sırasında istem üzerine yapılan yoklamada toplantı
yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için iki dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/750) ve İstanbul Milletvekili Mehmet Akif Hamzaçebi’nin; 19.4.2012 Tarihli
ve 6292 Sayılı Orman Köylülerinin Kalkınmalarının Desteklenmesi ve Hazine Adına
Orman Sınırları Dışına Çıkarılan Yerlerin Değerlendirilmesi ile Hazineye Ait
Tarım Arazilerinin Satışı Hakkında Kanunda Değişiklik Yapılması Hakkında Kanun
Teklifi (2/571) ile Plan ve Bütçe Komisyonu Raporu (S. Sayısı: 411) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
411
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
burada.
Hükûmet
burada.
Sayın
milletvekilleri, Bilim, Sanayi ve Teknoloji Bakanı Sayın Faruk Özlü bir
açıklama talebinde bulundu.
Buyurun
Sayın Bakanım, iki dakika.
VI.- AÇIKLAMALAR (Devam)
21.- Bilim, Sanayi ve Teknoloji Bakanı
Faruk Özlü’nün, Elâzığ merkez, Diyarbakır Bismil ve Van merkezde meydana gelen
olaylara ilişkin açıklaması
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Sayın Başkan, değerli
milletvekilleri; biliyorsunuz bugün ülkemizin 3 ilinde terör olayları meydana
geldi, bu olaylarla ilgili son bilgileri sizlerle paylaşmak istiyorum. Bugün
Elâzığ Merkez, Diyarbakır Bismil ve Van Merkezde meydana gelen olaylarla ilgili
son bilgileri sizlerle paylaşacağım.
Efendim,
Elâzığ Merkezde 3 şehit polisimiz, 217 yaralımız var; yine, Diyarbakır
Bismil’de 8 ölü, 43 yaralı; Van Merkezde 3 şehit, 67 yaralı var. Son durum bu
şekilde.
Arz
ederim. 
BAŞKAN
– Teşekkür ederim.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile Hazineye
Ait Tarım Arazilerinin Satışı Hakkında Kanunda Değişiklik Yapılması Hakkında
Kanun Teklifi (2/571) ile Plan ve Bütçe Komisyonu Raporu (S. Sayısı: 411)
(Devam)
BAŞKAN
– 13’üncü madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 411 sıra sayılı “Türkiye Varlık Fonu
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ve İstanbul Milletvekili Mehmet Akif
Hamzaçebi'nin 19/4/2012 tarihli ve 6292 sayılı Orman Köylülerinin
Kalkınmalarının Desteklenmesi ve Hazine Adına Orman Sınırları Dışına Çıkarılan
Yerlerin Değerlendirilmesi ile Hazineye Ait Tarım Arazilerinin Satışı Hakkında
Kanunda Değişiklik Yapılması Hakkında Kanun Teklifinin (2/571)” 13’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.
MADDE
13- 14/1/1970 tarihli ve 1211 sayılı Türkiye Cumhuriyeti Merkez Bankası
Kanunu’nun 45’inci maddesinin (1)’inci fıkrası aşağıdaki şekilde
değiştirilmiştir.
“Banka,
muteber saydığı asgari iki imzayı taşımak şartıyla kendi belirleyeceği esaslar
dâhilinde bankalar tarafından verilecek ticari senet ve vesikaları reeskonta
kabul edebilir. Reeskonta kabul edilecek ticari senet türleri ve diğer tüm
hususlar Bankaca tespit edilir. Bu madde gereğince verilecek kredilerin en
yüksek sınırı ve kredi türlerine göre limitleri, para politikası ilkeleri göz
önünde tutulmak suretiyle Bankaca belirlenir. Bu amaçla bankada özel bir risk
yönetimi birimi oluşturulur.”
Zekeriya Temizel (İzmir) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde İzmir Milletvekili Sayın Zekeriya Temizel konuşacak. 
Buyurun
Sayın Temizel. (CHP sıralarından alkışlar)
ZEKERİYA
TEMİZEL (İzmir) – Teşekkür ederim Sayın Başkan.
Değerli
milletvekilleri, 411 sıra sayılı Kanun Tasarısı’nın 13’üncü maddesi üzerine
verdiğimiz, Hükûmet ve Komisyonun katılmadığı önergemiz üzerinde konuşmak
istiyorum. Ancak konuşmama başlamadan önce Elâzığ, Bitlis, Van saldırılarını
lanetliyor, şehitlerimize rahmet, yaralılara sağlıklar diliyorum. 
Değerli
arkadaşlar, bu kürsüden her konuşmama lanetleme mesajıyla başlamak içimi
parçalıyor. Oysa bu kürsüden halkımıza, hepimiz gibi “Bakın, yaptığımız
yasalarla, ulusal gelirden ayırdığımız paylarla sizinle birlikte sizin
geleceğinizi kurmaya çalışıyoruz.” diyebilmek istiyorum ama diyemiyorum. Onun yerine
onlara gösterebildiğimiz, Meclisimizin boş sıraları; başka çare kalmadığı için
Meclis çalışmalarını ilkel yöntemlerle engellemeye çalışma çabalarını
gösterebiliyoruz. Gelecekle ilgili umut verecek çalışmalar yapmak, tavırlar
sergilemek zorundayız. Terör örgütü tarafından yıllardır işgal altında tutulmuş
idari yapının tüm seviyelerinde kaybedilen güveni yeniden tesis etmek
zorundayız. Bunu da hesap verilebilirliği artırarak, saydamlık ve hukukun
üstünlüğünü teşvik ederek gerçekleştirebiliriz. 
Değerli
milletvekilleri, bütün bunları yapma olanağımız yok. Bırakın toplumda yönetime
karşı güven yaratmayı, Meclisin darbe teşebbüslerine karşı verdiği onurlu ve
kararlı mücadeleyle edindiği güveni de törpülemekle meşgulüz. Yasa yapılmasını
her beş dakikada bir istediğimiz yoklamalarla, karar yeter sayısı talepleriyle,
açık oylama istekleriyle önlemeye çalışıyoruz; aslında komik duruma düşüyoruz,
Meclisin itibarını erozyona uğratıyoruz, buna hakkımız yok. Birlikte demokrasi
savaşı vermiş partilerden muhalefette bulunanlar, görüşülmekte olan yasa
tasarısının 3-4 maddesine, toplumsal gerilimi artıracağı, toplumsal aidiyet
duygularını zedeleyeceği, hakkaniyetle bağdaşmadığı gibi nedenlerle karşı
çıkıyor. 
MUSA
ÇAM (İzmir) – Sayın Başkan, salonda uğultu var. 
BAŞKAN
– Buyurun Sayın Temizel. 
ZEKERİYA
TEMİZEL (Devamla) – Sayın Başkan, konuşmak için ne kadar zorlandığımı umarım
fark ediyorsunuzdur. Aslında, hitap etmek istemiyorum, sizi temin ederim
konuşmak istemiyorum, zaten bir anlamı da yok. Ama, hiç değilse, şurada insanların
birbirine saygısının sürdürülmesini talep ediyorum, başka bir şey istemiyorum
arkadaşlar. (CHP, HDP ve MHP sıralarından alkışlar) 
Şurada
3-4 tane maddeye, toplumsal gerilimi artıracağı, toplumsal aidiyet duygularını
zedeleyeceği, hakkaniyetle bağdaşmadığı için karşı çıkıyoruz; 3-4 tane madde,
80 madde içinde 4 madde. Bu 80 madde içerisinde kesinlikle desteklediğimiz yasa
maddeleri var, bunlara destek vermek için uğraşmak istiyoruz, çabalamak
istiyoruz ama bu konudaki uzlaşmaz tavır ister istemez bizi tasarının tümüyle
ilgili olarak böyle bir uğraşa sevk ediyor. Ne olursa olsun biz yine de
elimizden geleni yapacak, dolayısıyla bunlara katkıları sağlamaya çalışacağız. 
Değerli
arkadaşlar, önerge verdiğimiz 13’üncü madde, Merkez Bankası Kanunu’nun 45’inci
maddesinin değiştirilmesiyle ilgili. Bu, Türkiye ekonomisinin dönem ve
eşiklerinden bir tanesidir. 1970’li ve 1980’li yıllara, bundan yirmi beş, yirmi
altı yıl öncesine gidin zaman tüneline girmiş gibi, o zamanlar, bankaların
müşterilerinden aldıkları senetleri reeskonta tabi tutarak Merkez Bankasında
kırdırdıklarını bilirsiniz. Bu şekilde verilen senetlerin büyük bir kısmının
hatır senedine dönüştüğünü, dağın taşın teminat gösterilerek bunlardan kredi
alındığını, Merkez Bankasının bu şekilde senetle, emisyonla ve politik
kredilerle ekonomiyi likiditeye boğduğunu hatırlarsınız. Bütün bunların
sonuçları bize kriz olarak geri döndü; 1989, 1994 krizlerinin temel nedenleri.
Daha sonra Merkez Bankası bu tür reeskont kredisi uygulamalarını kaldırdı, 1991
yılında. 
(Mikrofon
otomatik cihaz tarafından kapatıldı) 
BAŞKAN
– Size bir dakika daha ek süre veriyorum Sayın Temizel. 
ZEKERİYA
TEMİZEL (Devamla) – 1991 yılında Merkez Bankası Eximbank kredileri hariç olmak
üzere reeskont kredileri uygulamasını kaldırdı, o zamandan beri de Türkiye’de
“politik krediler” denilen bu krediler kullanılmadı. Türkiye’nin ondan sonra
geliştirdiği mali disiplin ve özellikle de emisyonun kontrolüyle ilgili
uygulamaların altında işte bu madde yatmaktadır. 
Değerli milletvekilleri, şimdi bu maddeyi yeniden
kaldırıyorsunuz. Daha önce gördüğünüz, 2 defa çok net olarak gördüğünüz, diğer
zamanlarda flu gördüğünüz bu filmi bir defa daha seyredeceksiniz. Biz bu filmi
gördük. Bu film çok kötü bir filmdi, hiçbir şeye benzemiyordu, hiçbir şeye benzemiyordu.
İnsanların hâkim olamadıkları bir belaydı bu, dalga dalga geliyordu Türk
toplumunun üstüne. Bununla ilgili açıklamalar yapmak gerekiyor bu kürsüde,
sizlere nasıl belalarla karşı karşıya kalacağımızı gerçekten anlatmak gerekiyor
ama Sayın Başkanın verdiği bir dakikalık süre de bittiği için daha fazla da
zorlamak istemiyorum şansımı. 
Teşekkür ederim. (CHP sıralarından alkışlar) 
BAŞKAN – Teşekkür ederim Sayın Temizel. 
Önergeyi oylarınıza sunacağım…
III.- YOKLAMA
(CHP sıralarından bir grup milletvekili ayağa kalktı)
LEVENT GÖK (Ankara) – Sayın Başkan, yoklama istiyoruz. 
BAŞKAN – Oylamadan önce bir yoklama talebi var. 
Sayın Gök, Sayın Usluer, Sayın Tamaylıgil, Sayın Çam,
Sayın Torun, Sayın Akın, Sayın Bektaşoğlu, Sayın Yalım, Sayın Arslan, Sayın
Tarhan, Sayın Akaydın, Sayın Salıcı, Sayın Demirtaş, Sayın Özcan, Sayın Erdem,
Sayın Tanal, Sayın Erkek, Sayın Yarkadaş, Sayın Temizel, Sayın Kuşoğlu. 
Yoklama için iki dakika süre veriyorum ve süreyi
başlatıyorum.
(Elektronik cihazla yoklama yapıldı)
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
13’üncü
maddenin oylamasının açık oylamayla yapılması şeklinde bir önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 13’üncü
maddesinin oylamasının açık oylama şeklinde yapılmasını arz ve teklif ederiz.
Meral
Danış Beştaş, Adana? Burada. 
Filiz
Kerestecioğlu Demir, İstanbul? Burada.
Çağlar
Demirel, Diyarbakır? Burada.
Ertuğrul
Kürkcü, İzmir? Burada.
Nursel
Aydoğan, Diyarbakır? Burada.
Mahmut
Celadet Gaydalı, Bitlis? Burada.
Saadet
Becerekli, Batman? Burada.
İmam
Taşçıer, Diyarbakır? Burada.
Mahmut
Toğrul, Gaziantep? Burada.
Selma
Irmak, Hakkâri? Burada.
Müslüm
Doğan, İzmir? Burada.
Dirayet
Taşdemir, Ağrı? Burada.
Abdullah
Zeydan, Hakkâri? Burada.
Kadri
Yıldırım, Siirt…
BERDAN
ÖZTÜRK (Ağrı) – Takabbül ediyorum Sayın Başkan.
BAŞKAN
– Tamam, burada. 
Behçet
Yıldırım, Adıyaman? Burada. 
Garo
Paylan, İstanbul? Burada.
Lezgin
Botan, Van? Burada.
Aycan
İrmez, Şırnak? Burada.
Ayşe
Acar Başaran, Batman? Burada. 
Besime
Konca, Siirt? Burada. 
Açık
oylamanın elektronik cihazla yapılmasını oylarınıza sunuyorum: Kabul edenler...
Kabul etmeyenler... Kabul edilmiştir.
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN – Sayın
milletvekilleri, 411 sıra sayılı Kanun Tasarısı’nın 13’üncü maddesinin açık
oylama sonucunu okuyorum:
“Kullanılan oy
sayısı: 202
Kabul 
: 184
Ret 
: 18(X)
 Kâtip
Üye Kâtip
Üye
 Fehmi
Küpçü Ali
Haydar Hakverdi 
 Bolu Ankara”
Böylelikle,
13’üncü madde de kabul edilmiş oldu.
VIII.- BAŞKANLIĞIN GENEL KURULA SUNUŞLARI
(Devam)
B) Çeşitli İşler
1.- Başkanlıkça, Genel Kurulu ziyaret eden
Pakistan Senatosu üyeleri ve Millî Meclis milletvekillerinden oluşan heyete
“Hoş geldiniz" denilmesi
BAŞKAN – Sayın
milletvekilleri, 15 Temmuz darbe girişimi ertesinde Pakistan halkı ve
Parlamentosunun dayanışmasını göstermek amacıyla ülkemize ziyarette bulunan
Pakistan Senatosu üyeleri ve Millî Meclis milletvekillerinden oluşan heyet
Genel Kurulumuzu teşrif etmişlerdir, kendilerine Türkiye Büyük Millet Meclisi
Genel Kurulu adına “Hoş geldiniz.” diyorum. (Alkışlar) 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN – Sayın milletvekilleri, 14’üncü madde üzerinde
dört adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 411 sıra sayılı Kanun Tasarısı’nın
çerçeve 14’üncü maddesinin aşağıdaki şekilde değiştirilmesini arz ve teklif
ederiz.
 Mehmet Naci Bostancı Mehmet
Doğan Kubat Ramazan Can 
 Amasya İstanbul Kırıkkale
 Mehmet Muş  Hilmi
Bilgin Murat Alparslan
 İstanbul Sivas Ankara
 Mehmet Demir Fatih
Şahin Hüsnüye Erdoğan 
 Kırıkkale Ankara Konya
MADDE 14 – 4/11/1981 tarihli ve 2547 sayılı
Yükseköğretim Kanununun 13 üncü maddesinin (a) fıkrası aşağıdaki şekilde
değiştirilmiştir.
"a) Devlet üniversitelerinde rektör, Yükseköğretim
Kurulu tarafından önerilecek, profesör olarak en az üç yıl görev yapmış üç aday
arasından Cumhurbaşkanınca atanır. Bir aylık sürede önerilenlerden birisinin
atanmaması ve Yükseköğretim Kurulu tarafından, iki hafta içinde yeni adaylar
gösterilmediği takdirde Cumhurbaşkanınca doğrudan atama yapılır. Rektörün görev
süresi 4 yıldır. Süresi sona erenler aynı yöntemle yeniden atanabilirler. Ancak
aynı Devlet üniversitesinde iki dönemden fazla rektörlük yapılamaz. Rektör,
üniversite veya yüksek teknoloji enstitüsü tüzel kişiliğini temsil eder.
Vakıflarca
kurulan üniversitelerde rektörün atanması Yükseköğretim Kurulunun uygun görüşü
üzerine ilgili mütevelli heyet tarafından yapılır. Rektörün görevi atandığı
usule göre sonlandırılabilir.
Rektörlerin
yaş haddi 67 yaştır. Ancak rektör olarak atanmış olanlarda görev süreleri bitinceye
kadar yaş haddi aranmaz.
Rektör,
kendi görev süresince sınırlı olmak üzere çalışmalarında kendisine yardım etmek
üzere, üniversitenin aylıklı profesörleri arasından en çok üç kişiyi rektör
yardımcısı olarak seçer. Ancak, merkezi açıköğretim yapmakla görevli
üniversitelerde, gerekli hallerde rektör tarafından beş rektör yardımcısı
seçilebilir. Rektör yardımcıları, rektör tarafından atanır.
Rektör,
görevi başında olmadığı zaman yardımcılarından birisini yerine vekil bırakır.
Rektör görevi başından iki haftadan fazla uzaklaştığında Yükseköğretim Kuruluna
bilgi verir. Göreve vekalet altı aydan fazla sürerse yeni bir rektör atanır.
Bu
maddeye göre atanan üniversite rektörleri, Yükseköğretim Kurulunun teklifi
üzerine Cumhurbaşkanı tarafından geçici olarak görevden uzaklaştırılabilir veya
görevine son verilebilir."
LEVENT
GÖK (Ankara) – Sayın Başkan…
BAŞKAN
– Buyurun Sayın Gök. 
LEVENT
GÖK (Ankara) – Sayın Başkanım, az önce okunan ve bize de biraz önce…
BAŞKAN
– Sayın milletvekilleri, Sayın Gök’ü duyamıyorum. 
İsterseniz
mikrofonunuzu açayım Sayın Gök. 
LEVENT
GÖK (Ankara) – Peki efendim, yalnız sürem bitene kadar da açık kalmasını rica
edeyim. 
BAŞKAN
– Tamam, buyurun. 
LEVENT
GÖK (Ankara) – Teşekkür ederim Sayın Başkan.
Sayın
Başkan, biraz önce bizlere sunulan ve okunduğu anda bizlerin de inceleme
fırsatını bulduğu Adalet ve Kalkınma Partisinin 14’üncü maddeyi değiştiren
önergesi Anayasa’ya aykırıdır. Bu önergeyle, Komisyonda görüşülmeyen,
Komisyonda herhangi bir şekilde tartışması yapılmayan ve Komisyondan geçmemiş
bir önerge, burada bir yeni madde ihdas edilmek gibi sunulmak suretiyle önümüze
getirilmiştir. İçeriği itibarıyla Anayasa’ya aykırı olan bu önergenin işleme
alınmaması gerekir. 
Biz
bunun işlemden çıkartılmasını öneriyoruz. Eğer Sayın Başkanlığınız bu
görüşümüzün aksi yönde düşünceye sahip ise usul tartışması açmak istiyoruz. 
BAŞKAN
– Sayın Toğrul, siz de bir şey mi söyleyeceksiniz?
MAHMUT
TOĞRUL (Gaziantep) – Sayın Başkan, ben de grubumuz adına aynı konuyla ilgili…
BAŞKAN
– Bir dakika, mikrofonunuzu açıyorum.
MAHMUT
TOĞRUL (Gaziantep) – Teşekkürler Sayın Başkan.
Sayın
Başkan, ben de grubumuz adına aynı konuyla ilgili olarak endişelerimizi ifade
etmek istiyorum.
BAŞKAN
– Bir dakika…
(Pakistan
Heyetinin Genel Kurul salonundan ayrılması)
(Alkışlar)
Kusura
bakmayın Sayın Toğrul, buyurun.
MAHMUT
TOĞRUL (Gaziantep) – Estağfurullah.
Sayın
Başkanım, şimdi, gelen kitapçıkta bize önerilen, komisyonlarda tartışılan şey
rektör yardımcılarının süresini belirleyen bir madde. Oysa bir kez daha
değiştirildi, farklılaştırıldı, yine rektör yardımcılarının süresiyle
ilgiliydi. Ama en son bir önerge verilerek, tamamen, Komisyonda tartışılmamış,
konuşulmamış bir maddeyi yani rektörlerin atanmasını burada bir katakulliye
getirerek önerge oyunlarıyla yeni bir şeyi tartışıyoruz. 
Değerli
Başkan, biliyorsunuz, 6 Kasım 1982 tarihinden bu yana YÖK Yasası’nın zaten bu
ülkedeki üniversiteleri ne hâle getirdiğini hepimiz biliyoruz. Şimdi, orada, o
tarihten bu yana rektörlük seçimlerinin nasıl yapıldığı ve aslında politize
edilerek nasıl kadrolaşma aracı yapıldığı yine hepimizin malumu. Şimdi
getirilen madde hiç ilgili alanlarda tartışılmadan, üniversite camiasının
önerileri alınmadan, YÖK’ün bu konudaki önerisi alınmadan bambaşka bir şeyin
burada bir önergeyle getirilmesi, gerçekten, aslında, AKP’nin millî iradeden ne
anladığının da çok açık bir ifadesidir. Rektörlük seçimlerini, tamamen, ilgili
alandaki öğretim üyelerinin, öğretim elemanlarının, memurların, çalışanların
ilgi alanından çıkarıyor; tamamen Cumhurbaşkanının iki dudağı arasında bir
atamaya dönüştürüyor. Bu kadar köklü bir değişikliğin ilgili komisyonlarda
tartışılmadan, ilgili yerlerden görüş alınmadan, ilgili öğretim elemanlarının
ne düşündüğü bilgisi alınmadan yapılmasıyla anayasal bir suç işlenmiş olur diye
düşünüyoruz. Bunun geri çekilmesi gerektiğini ifade ediyoruz.
BAŞKAN
– Teşekkür ederim.
Bu
konuda başka konuşmak isteyen?
Sayın
Akçay…
ERKAN
AKÇAY (Manisa) - Sayın Başkan, değerli milletvekilleri; gerçekten hayretler
içerisindeyim. Şu önergeyi okuyunca bunun bir mini darbe girişimi olduğunu, bir
fiilî durum yaratma ve oldu bitti girişimi olduğunu ifade ediyorum ve daha da
ağırını, maalesef, üzülerek söylemek durumundayım ki çok ciddi bir siyasi
ahlaksızlıkla karşı karşıyayız; bu kadar açık, net. (CHP ve HDP sıralarından
alkışlar) 
Üniversiteleri
üniversite olmaktan tamamen çıkaran, rektörlük seçimlerini yine şahsi ve keyfî
tasarrufa, insafa terk eden; daha evvel atanan rektörlerin, bu şahsi, keyfî
atanan rektörlerin birçoğunun FETÖ’cü çıktığını dahi dikkate almayan; şimdi
FETÖ’cü yerine metöcü rektör arayışı içerisinde olunduğunu ortaya koyan ve şu
anda YÖK’ün ve mevcut iktidarın bu FETÖ’cü vakıf üniversitelerinin 14’ünü
kurduğunu… 28 Mayısta Sayın Başbakan Diyarbakır’da “Ey aziz Diyarbakırlılar,
Selahaddin Eyyubi Üniversitesini kurduk, kazandırdık. Hayırlı uğurlu olsun.”
deyip bunun övgüsünü ve kazancını talep ederken kanun hükmünde kararnameyle 28
Temmuzda yani iki ay sonra 14 üniversite de kapatılmıştır. Yaşananlardan ders
alınmadığı ortaya çıkıyor. Yani daha iyileştirme yapılacakken daha kötü bir
duruma getiriliyor. Yani bu 15 Temmuz darbe girişiminden hiç mi ders alınmadı?
Bu nasıl akıldır, mantıktır, muhakemedir Allah aşkına? Neye göre seçeceksiniz?
Zaten…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. Bir dakika daha veriyorum.
ERKAN
AKÇAY (Manisa) – Bunu kabul etmek mümkün değildir Sayın Başkan. Bunun
Anayasa’ya uygun olmayışı bir tarafa, zaten eleştirdiğimiz kötü bir durum vardı
üniversitelerde, bu rektör seçimleri fevkalade sorunlu, uygun olmayan bir
durumdu. Fakat şu hâliyle tamamen keyfî ve şahsi bir tasarrufa bırakılıyor. Bu,
ancak diktatörlüklerde olacak bir uygulamadır, bunu kabul etmek mümkün
değildir. Bu önergeden vazgeçmeye davet ediyorum iktidarı.
Teşekkür
ederim.
BAŞKAN
– Teşekkür ederim.
Sayın
Bostancı…
LEVENT
GÖK (Ankara) – Sayın Başkanım, bir ara verin, arkadaşlar bir değerlendirsinler.
BAŞKAN
– Bir dinleyelim Sayın Bostancı’yı.
RUHİ
ERSOY (Osmaniye) – Naci Bey, sizin bilginiz var mı bundan?
MEHMET
NACİ BOSTANCI (Amasya) – Sayın Başkanım, burada yapılan, 2547 sayılı
Yükseköğretim Kanunu’nda rektörlük seçimine ilişkin bir düzenlemedir, önergemiz
buna yöneliktir. Anayasa’ya aykırı bir durum söz konusu değildir.
Ben
de yirmi altı yıl hocalık yaptım, üniversitede hocalık yapanlar çok iyi
bilirler ki rektörlerin üniversite içerisinde seçimle iş başına gelmeleri
birçok problem doğurmaktadır. İş başına gelen… (CHP, HDP ve MHP sıralarından
“Allah, Allah” sesleri, gürültüler) 
“Allah,
Allah” değil, bir dinler misiniz.
BAŞKAN
– Sayın milletvekilleri, dinliyoruz. 
MEHMET
NACİ BOSTANCI (Amasya) – İş başına gelen rektörler, gelecek dönemde de tekrar
görevlerinin devamını sağlamak kastıyla yardımcı doçentlik, doçentlik kadroları
dağıtmakta âdeta ulufe gibi ve kendilerini destekleyecek kadrolar
oluşturmaktadırlar.
KAMİL
AYDIN (Erzurum) – Şimdi kim dağıtacak? Cumhurbaşkanı.
MEHMET
NACİ BOSTANCI (Amasya) – Kendilerini desteklemeyen, kendilerine oy vermeyen
çevrelere karşı da hasmane tutum sergilemektedirler. Buradaki bütün
akademisyenler bu tür olaylara şahittir. 
Ben,
YÖK Kanunu’na ilişkin çalışmalara katıldım. Türkiye’nin bütün üniversitelerinin
eski rektörleri, seçimle iş başına gelmiş rektörleri tamamıyla, hepsi seçimin
yanlış olduğu ve üniversiteleri tahrip ettiğine ilişkin fikir beyan ettiler.
Yaşanan durum budur. Sonuçta, dışarıdan, üniversitenin dışından bir insan
getirilmiyor, bir seçimden bahsediyoruz. YÖK aday gösterecek, Sayın
Cumhurbaşkanı da seçecek.
Durum
bundan ibarettir, teşekkür ederim.
BAŞKAN
– Ben de teşekkür ederim. 
Yeteri
kadar dinledim. Sayın milletvekilleri…
ÇAĞLAR
DEMİREL (Diyarbakır) – Sayın Başkan…
LEVENT
GÖK (Ankara) – Sayın Başkan…
ÇAĞLAR
DEMİREL (Diyarbakır) – Sayın Başkan, ben de birkaç şey söylemek istiyorum. 
LEVENT
GÖK (Ankara) – Sayın Başkan, 15 Temmuzdan sonra bu Mecliste önemli çalışmalar
yapılıyor. Bence bu tip önergelere gerek yok. Eğer iktidar partisi Türkiye'nin
karşılaştığı bir darbe girişiminden Türkiye'yi çıkarmak ihtiyacının içerisinde
ise bunu çok soğukkanlı, serinkanlı yürütmek gereken bir sürecin içerisindeyiz.
Böyle bir önerge Türkiye'de iktidar-muhalefet gerilimini artıracak,
toplumumuzun beklediği huzur ve soğukkanlı ortamdan uzaklaşmasına neden olacak
maddelerden bir tanesidir. 
Şimdi,
ben size bir öneride bulunuyorum, arkadaşlarımıza da bulunuyorum: Lütfen bir
ara verin, on dakika bir tartışsınlar, bu maddeyi geri çekmek konusunda bir
karara varsınlar. Aksi takdirde, tamamen Anayasa'ya aykırı olan ve yeni bir
madde şeklinde getirilen bir önergenin önerge olarak görüşülmesi dahi mümkün
değildir ancak yeni bir madde olarak görüşülebilir. Bu konu bizleri bir
çatışmaya sürükler. Öncelikle, bir ara vermenizi ve iktidar partisinin iç
dünyasında bir tartışma yapmasını bekliyorum; bunu yapmazlarsa Türkiye'nin
bundan sonraki süreci içerisinde muhalefet partilerinin göstermiş olduğu yapıcı
yaklaşımları ne yazık ki ellerinin tersiyle itmiş olacaklardır. Ben,
kendilerine son bir uyarıda bulunuyorum: Sizlerin de şahsında, Meclis Başkanı
olarak, Türkiye'nin huzurundan, sükûnundan sorumlu olan mevkide bulunan bir kişi
olarak bu öneriyi dikkate almanızı ve öncelikle bir ara vermenizi, ara
verdikten sonra eğer gerçekten kararlılarsa bu konudaki usul tartışmamızda
kararlı olduğumuzu tekrar ifade ediyorum. 
Vahim
bir hata yapılıyor, hata üstüne hata yapılıyor. 
BAŞKAN
– Şimdi, sayın milletvekilleri... 
LEVENT
GÖK (Ankara) – Bizlerin görevi hatalardan korumaktır Meclisi. 
BAŞKAN
– Sayın Gök, talebinizi anladım. 
Sayın
Toğrul yani Halkların Demokratik Partisinin istemi ve açıklamalarını da
dinledim, Milliyetçi Hareket Partisinin de. Tabii ki Adalet ve Kalkınma
Partisinin grup başkan vekilinin de bir cevabı var. Ama, benim açımdan da şöyle
bir durum var: Benim, Mecliste Türkiye Büyük Millet Meclisinin Genel Kurulunu
yöneten bir Başkan Vekili olarak önergeyi kendi inisiyatifimle işlemden
kaldırabilme durumum söz konusu değil.
GARO
PAYLAN (İstanbul) – Anayasa.
BAŞKAN
– Tüzük’ün hiçbir yerinde önerge...
MUSTAFA
AKAYDIN (Antalya) – Millî Eğitim Komisyonuna gelmeli Sayın Başkan.
BAŞKAN
– Böyle bir şey yok. Eğer...
FİLİZ
KERESTECİOĞLU DEMİR (İstanbul) – Ara verme yetkiniz var.
BAŞKAN
– Bakın, arkadaşlar, bir müsaade edin.
FİLİZ
KERESTECİOĞLU DEMİR (İstanbul) – Ara vermenizden bahsediyorum.
BAŞKAN
– Okuyun, Tüzük’ü okuyun o zaman.
ÇAĞLAR
DEMİREL (Diyarbakır) – Ara verme önerisi var.
BAŞKAN
– Lütfen, benim böyle bir yetkim yok usuli olarak, şeklî olarak. Bunu, Sayın
Gök, siz de gayet iyi biliyorsunuz. 
ÇAĞLAR
DEMİREL (Diyarbakır) – Sayın Başkan…
ERKAN
AKÇAY (Manisa) – “Bunu çek.” diyen yok size Sayın Başkan, ara verin diyoruz,
rica ediyorum. 
LEVENT
GÖK (Ankara) – Bir ara verin, bir değerlendirsinler. 
BAŞKAN
– Tüzük’te usule uygun olan, gelen her önergeyi ben burada inisiyatifimle
işlemden kaldıramam, Tüzük’te böyle bir uygulama yok. (CHP, HDP ve MHP
sıralarından gürültüler) 
ERKAN
AKÇAY (Manisa) – Böyle bir talep yok Sayın Başkan. 
LEVENT
GÖK (Ankara) – Sayın Başkan, bir ara verelim. 
BAŞKAN
– Ama, bu durumu düzeltmek için on beş dakika ara veriyorum, grup başkan
vekillerini toplantıya davet ediyorum. 
Kapanma Saati: 18.46
BEŞİNCİ OTURUM
Açılma Saati: 19.08
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara)
-----0-----
BAŞKAN – Türkiye
Büyük Millet Meclisinin 127’nci Birleşiminin Beşinci Oturumunu açıyorum.
Birleşime bir
saat ara veriyorum. 
Kapanma Saati: 19.09
ALTINCI OTURUM
Açılma Saati: 20.13
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Elif Doğan TÜRKMEN (Adana)
-----0-----
BAŞKAN – Türkiye
Büyük Millet Meclisinin 127’nci Birleşiminin Altıncı Oturumunu açıyorum.
Birleşime on beş
dakika ara veriyorum. 
Kapanma Saati: 20.14
YEDİNCİ OTURUM
Açılma Saati: 20.30
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Elif Doğan TÜRKMEN (Adana)
-----0-----
BAŞKAN – Türkiye
Büyük Millet Meclisinin 127’nci Birleşiminin Yedinci Oturumunu açıyorum.
Komisyon burada.
Hükûmet burada.
Tasarının
14’üncü maddesi üzerinde verilen değişiklik önergelerinin işlemlerinde
kalmıştık ve 14’üncü maddede dört adet önerge olduğunu söylemiştim.
MEHMET DOĞAN
KUBAT (İstanbul) – Başkanım, önergemizi çekiyoruz. (CHP, HDP ve MHP
sıralarından alkışlar)
BAŞKAN – 14’üncü maddede
biraz önce okunan Naci Bostancı ve arkadaşlarının önergesi önerge sahiplerince
geri çekildiğinden 14’üncü madde üzerinde üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 14’üncü maddesinde yer alan “yardım
etmek” ibaresinin “yardımcı olmak” şeklinde değiştirilmesini arz ve teklif
ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Haberal Kadir
Koçdemir
 Ankara Bursa
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19.04.2012 Tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
14’üncü maddesinin aşağıdaki şekilde değiştirilmesini arz ve teklif ederiz.
SaygılarımızIa.
 Aytuğ Atıcı Mehmet
Bekaroğlu Kadim Durmaz
 Mersin İstanbul Tokat
 Utku Çakırözer Selin
Sayek Böke Bihlun Tamaylıgil
 Eskişehir İzmir İstanbul
 Musa Çam
 İzmir
MADDE 14-
4/11/1981 tarihli ve 2547 sayılı Yükseköğretim Kanununun 13 üncü maddesinin (a)
fıkrasının üçüncü paragrafının birinci cümlesi aşağıdaki şekilde değiştirilmiştir.
“Rektör,
çalışmalarında kendisine yardım etmek üzere, üniversitenin aylıklı profesörleri
arasından en çok üç kişiyi kendi rektörlük görev süresi ile sınırlı olarak
görev yapmaları kaydıyla rektör yardımcısı olarak seçer.”
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 14’üncü maddesinin aşağıdaki şekilde
değiştirilmesini arz ve teklif ederiz.
 Çağlar Demirel Besime
Konca Saadet Becerekli
 Diyarbakır Siirt Batman
 Nihat Akdoğan Ferhat
Encu Mahmut Toğrul
 Hakkâri Şırnak Gaziantep
 Abdullah Zeydan
 Hakkâri
MADDE
14- 4/11/1981 tarihli ve 2547 sayılı Yükseköğretim Kanununun 13 üncü maddesinin
(a) fıkrasının üçüncü paragrafının birinci cümlesi aşağıdaki şekilde
değiştirilmiştir.
"Rektöre,
çalışmalarında yardım etmek üzere, üniversite senatoları tarafından aylıklı
profesörler arasından en çok üç rektör yardımcısı olarak seçimle belirlenir.
Ancak, merkezi Açıköğretim yapmakla görevli üniversitelerde, gerekli hallerde
beş rektör yardımcısı seçilebilir. Rektör yardımcılarının görev süreci üç
yıldır”
BAŞKAN
– Sayın milletvekilleri, Sayın Aytuğ Atıcı imzalı önerge geri mi çekildi? 
ÖZGÜR
ÖZEL (Manisa) – Önergeyi çekiyoruz. 
BAŞKAN
– Geri çekildi. 
Sayın
Mustafa Kalaycı ve arkadaşlarının önergesi de geri mi çekildi Sayın Akçay? 
ERKAN
AKÇAY (Manisa) – Geri çekiyoruz Sayın Başkan.
BAŞKAN
– Geri çekildi. 
O
zaman bir önergemiz kalıyor. Çağlar Demirel imzalı önergeye Komisyon katılıyor
mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Gaziantep Milletvekili Sayın Mahmut Toğrul…
ÇAĞLAR
DEMİREL (Diyarbakır) – Gerekçeyi okumadınız Başkan.
BAŞKAN
– Siz de mi çektiniz?
ÇAĞLAR
DEMİREL (Diyarbakır) – Yok, yok, biz çekmedik. 
BAŞKAN
– Ha, gerekçe okutacaktınız.
ÇAĞLAR
DEMİREL (Diyarbakır) – Şeyi, maddeyi okumadınız.
MERAL
DANIŞ BEKTAŞ (Adana) – Biz yukarı çağrılmadık, geri çekmiyoruz.
BAŞKAN
– Okuduk, okuduk hepsini. İşlemimiz doğru. 
MERAL
DANIŞ BEKTAŞ (Adana) – Biz yukarı çağrılmadık.
BAŞKAN
– Sayın Mahmut Toğrul konaşacak, tamam? 
ÇAĞLAR
DEMİREL (Diyarbakır) – Evet.
BAŞKAN
– Anlaştık. 
MERAL
DANIŞ BEKTAŞ (Adana) – Yukarıda toplananlar geri çektiler Başkan.
ERKAN
AKÇAY (Manisa) – Sayın Başkan, çarptırma var, öyle “yukarı çağrılanlar…”
MERAL
DANIŞ BEKTAŞ (Adana) – Size değil.
BAŞKAN
– Buyurun Sayın Toğrul, Gaziantep Milletvekili. (HDP sıralarından alkışlar) 
MAHMUT
TOĞRUL (Gaziantep) – Sayın Başkan, değerli milletvekilleri; aslında maddenin
orijinaline bizim prensip olarak bir itirazımız yoktu. 3 rektör yardımcısının
atanması ve bunun görev süresinin rektörün görev süresiyle sınırlı olmasına biz
de prensip olarak olumlu bakıyorduk. Zaten fiiliyatta da uygulama aşağı yukarı
bu yöndeydi. Her ne kadar beş yıllığına atanıyorsa da rektör yardımcısı, rektör
değiştiği anda kendisi de, eğer beraber çalışmak istemiyorsa rektör, istifa
ediyordu ama değerli arkadaşlar, AKP’nin son anda getirdiği öneri umut ediyoruz
ki bir daha gelmemek üzere çekilmiştir. Eğer üniversitelerde rektörlük
seçimleriyle ilgili bir problem varsa bunun kamuoyuyla, üniversitelerde ve
ilgili organlarda, komisyonlarda tartışılması ve böyle bir değişikliğin gelmesi
gerekiyor. Yapılmak istenen, üniversitelere resmen bir kayyum atamasıdır.
AKP’nin, yarın tartışacağımız belediyelere kayyum atama meselesinde de aynı
duyarlılığı göstermesini bekliyoruz. Yine, Şırnak ve Hakkâri’nin il statüsünden
çıkarılıp ilçe statüsüne getirilmesi konusunda da bu duyarlılığı bekliyoruz. 
Rektör
yardımcılıklarının 3 olması olumludur. Aslında, yasa koyucu onun gerekçesini
şöyle düşünmüştür: Genel olarak üniversitelerde 3 temel alan vardır; sağlık,
sosyal ve fen bilimleri. Ancak, rektör yardımcılıklarında bu kurala
uyulmamakta. Aslında, belki, bu yönlü bir değişim getirilmesi, önerilmesi
gerekir. Çünkü, ben bunu bire bir yaşadım. Bakın, Dicle Üniversitesinde 2008
yılında Sayın Cumhurbaşkanı tarafından atanan rektör tıpçıydı, 3 rektör
yardımcısının 3’ü de tıp kökenliydi. Böyle bir şey olmaz. Neden olmaz değerli
arkadaşlarım? Biz, o dönem, “Dicle Üniversitesi Fen Fakültesine nükleer
manyetik rezonans cihazı alınsın.” dediğimizde -ki modern bilimin yapıldığı tüm
üniversitelerde, benzeri bölümlerde, nükleer manyetik rezonans cihazı, en az
2-3 tanedir- rektör yardımcıları olayı anlamadıkları için bize doğrudan şunu
söylediler: “Bu cihaz ne kadar sürede kendisini finanse edecek?” 
Değerli arkadaşlar, şimdi, fen bilimlerinde, temel
bilimlerde bir değişim yaşanacaksa, bu değişim sadece o alanda bir değişim
olmaz. Örneğin, nükleer manyetik rezonans frekansının tespiti 1951 yılında bir
fizikçi tarafından, Bloch tarafından yapılmış ama nükleer manyetik rezonans şu
anda kimya, eczalık, tıp başta olmak üzere birçok alanda kullanılıyor. Dolayısıyla,
öyle bir çalışma yaparsınız ki bilimin yönünü değiştirirsiniz. Onun için, eğer
rektör yardımcılıklarına bir düzenleme getirecekseniz bu kurala uyulmasını
sağlayın. Yani, farklı alanlara hitap edebilen, yönetim kabiliyeti olan, geçmiş
deneyimi olan insanların rektör yardımcısı olması gerekir. Değerli arkadaşlar,
dediğim gibi, bu son derece önemlidir. Biz toplumsal olarak birbirimizin
sorunlarını dinlersek, sadece ve sadece ön yargılarımızdan kurtulursak aslında
birçok sorunu çözebiliriz. Bu belediyelere kayyum yasasından gelin, vazgeçin.
Benzer bir duyarlılık gösterelim. Millî irade, o belediyeleri seçen
insanlardır. O belediyeleri seçen insanların takdirini bir kaymakamın, bir
valinin iki dudağı arasına vermeyelim. Zaten, eğer bir suç işlenme durumu söz konusuysa
belediye başkanlarının veya bir suç işleyenin, onların şu anda mevcut olarak
cezasını çekme yöntemi var. Dolayısıyla, belediyelere kayyum atamak, illeri
ilçe statüsüne düşürmek bu ülkenin barışına hizmet etmez. Gelin, rektör
seçimlerinde veya rektör atamasında nasıl bir uyum sağlandıysa bu konuda da 4
siyasi parti duyarlılık göstersin. CHP’den, MHP’den, AKP’den bunu bekliyoruz.
Belediyelere kayyum yasanına beraber karşı çıkalım, bunu geri çekelim. Bu
illerimiz 81 değil, 83 olsun. Bakın, bunda da uzlaşırsak yasa yapmanın zevkine
hepimiz beraber varacağız.
Onun için, ben burada gerçekten bir kez daha
duyarlılığınızı bekliyor, çalışmalarınızda başarılar diliyorum.
Genel Kurulu saygıyla selamlıyorum. (HDP sıralarından
alkışlar)
BAŞKAN – Teşekkür ederim Sayın Toğrul.
Önergeyi oylarınıza sunuyorum….
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama talebimiz var Sayın Başkan.
BAŞKAN
– Yoklama talebi var.
Sayın
Demirel, Sayın Kerestecioğlu Demir, Sayın Kürkcü, Sayın Konca, Sayın Yıldırım,
Sayın Toğrul, Sayın Aydoğan, Sayın Gaydalı, Sayın Sancar, Sayın Becerekli,
Sayın Irmak, Sayın İrmez, Sayın Taşdemir, Sayın Paylan, Sayın Botan, Sayın
Yıldırım, Sayın Doğan, Sayın Öztürk, Sayın Acar Başaran, Sayın Ataş. 
Yoklama
işlemini başlatıyorum.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN – Toplantı yeter sayısı yoktur.
Birleşime on beş dakika ara veriyorum.
Kapanma Saati: 20.43
SEKİZİNCİ OTURUM
Açılma Saati: 21.04
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara) 
-----0-----
BAŞKAN – Türkiye
Büyük Millet Meclisinin 127’nci Birleşiminin Sekizinci Oturumunu açıyorum.
III.- YOKLAMA
BAŞKAN –
Tasarısının 14’üncü maddesi üzerine verilen değişiklik önergesinin oylamasından
önce istem üzerine yapılan yoklamada toplantı yeter sayısı bulunamamıştı.
Şimdi yeniden
elektronik cihazla yoklama yapacağız.
Yoklama için iki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
411
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
burada.
Hükûmet
burada.
Sayın
milletvekilleri, biraz önce Mustafa Elitaş ve arkadaşlarının verdiği önergenin
geri çekildiğini belirtmiştim. Söz konusu önerge sahipleri, sehven geri çekme
işlemi yapıldığını belirterek, bu defa önergelerini değiştirerek tekrar
vermişlerdir. Gruplar arası konsensüsü de dikkate alarak emsal teşkil etmemek
üzere aynı imza sahiplerince değiştirilerek verilen önergeyi işleme alıp
okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın çerçeve 14’üncü maddesinin madde
çerçevesinin aşağıdaki şekilde değiştirilmesini arz ve teklif ederiz.
 Mustafa Elitaş Mehmet
Doğan Kubat
 Kayseri İstanbul
 Mücahit Durmuşoğlu  Fehmi
Küpçü
 Osmaniye Bolu
 Ahmet Gündoğdu
 Ankara
"MADDE
14- 4/11/1981 tarihli ve 2547 sayılı Yükseköğretim Kanununun 13 üncü maddesinin
(a) fıkrasının üçüncü paragrafının birinci cümlesi aşağıdaki şekilde değiştirilmiş,
dördüncü paragrafında yer alan "beş yıl için" ibaresi madde metninden
çıkarılmıştır.”
“Rektör,
çalışmalarında kendisine yardım etmek üzere, üniversitenin aylıklı profesörleri
arasından en çok üç kişiyi kendi rektörlük görev süresiyle sınırlı olmak
kaydıyla rektör yardımcısı olarak seçer.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Olumlu görüşle takdire
bırakıyoruz.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:

2547
sayılı Yükseköğretim Kanunu’nun 13’üncü maddesinin (a) fıkrasının üçüncü
paragrafının birinci cümlesinde yapılan değişiklik doğrultusunda çelişkinin
giderilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
14’üncü
maddenin oylamasının açık oylama şeklinde yapılmasına dair bir önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 14’üncü
maddesinin oylamasının açık oylama şeklinde yapılmasını arz ve teklif ederiz. 
BAŞKAN
- Meral Danış Beştaş, Adana? Burada. 
Filiz
Kerestecioğlu Demir, İstanbul? Burada.
Çağlar
Demirel, Diyarbakır? Burada.
Ertuğrul
Kürkcü, İzmir? Burada.
Nursel
Aydoğan, Diyarbakır? Burada.
İmam
Taşçıer, Diyarbakır? Burada.
Ayşe
Acar Başaran, Batman? Burada.
Mahmut
Celadet Gaydalı, Bitlis? Burada.
Saadet
Becerekli, Batman? Burada.
Kadri
Yıldırım, Siirt? 
BERDAN
ÖZTÜRK (Ağrı) - Tekabül ediyorum.
BAŞKAN
- Tamam, tekabül edildi. 
Müslüm
Doğan, İzmir? Burada.
Selma
Irmak, Hakkâri? Burada.
Dirayet
Taşdemir, Ağrı? Burada.
Behçet
Yıldırım, Adıyaman? Burada.
Abdullah
Zeydan, Hakkâri? Burada.
Garo
Paylan, İstanbul? Burada.
Aycan
İrmez, Şırnak? Burada.
Mahmut
Toğrul, Gaziantep? Burada.
Lezgin
Botan, Van? Burada.
Besime
Konca, Siirt? Burada. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. Oylama elektronik cihazla
yapılacaktır. 
İki
dakika süre veriyorum ve süreyi başlatıyorum. 
(Elektronik
cihazla oylama yapıldı) 
BAŞKAN
– Sayın milletvekilleri, 411 sıra sayılı Kanun Tasarısı'nın 14'üncü maddesinin
açık oylama sonucunu okuyorum:
“Kullanılan
oy sayısı: 218
Kabul : 204
Ret : 14(x)
 Kâtip
Üye  Kâtip
Üye
 Ali
Haydar Hakverdi Fehmi
Küpçü 
 Ankara
 Bolu”
Böylelikle,
kabul edilen önerge doğrultusunda 14'üncü madde de kabul edilmiş oldu.
15’inci
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte olan 411 sıra sayılı Kanun Tasarısı’nın
15’inci maddesinin ikinci fıkrasının son cümlesinde yer alan “veya belirlenecek
bir devlet üniversitesine” ibaresinin “veya kapatılan üniversitenin bulunduğu
ildeki diğer üniversitelere” şeklinde, dokuzuncu fıkrasının ilk cümlesinde yer
alan “veya belirlenecek bir Devlet yükseköğretim kurumuna” ibaresinin “veya
kapatılan üniversitenin bulunduğu ildeki diğer yükseköğretim kurumlarından
birine” şeklinde değiştirilmesini ve maddenin son fıkrasının ilk cümlesinden
sonra gelmek üzere “Kapatılan üniversitelerden diğer üniversitelere nakledilen
öğrencilerden kapatılan üniversitede ödedikleri ücretlerin toplamından daha
fazlası talep edilemez.” cümlesinin eklenmesini arz ve talep ederiz.
 Çağlar Demirel Abdullah
Zeydan Nihat Akdoğan
 Diyarbakır Hakkâri Hakkâri
 Besime Konca Ferhat
Encu Saadet Becerekli
 Siirt Şırnak Batman
 Meral Danış Beştaş 
 Adana
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/4/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
15'inci maddesi ile 2547 sayılı Kanun’un ek 11’inci maddesinin ikinci
fıkrasından sonra gelmek üzere eklenen (1) ve (2) numaralı fıkranın aşağıdaki
şekilde değiştirilmesini arz ve teklif ederiz.
SaygılarımızIa.

 Musa Çam Kadim
Durmaz Utku Çakırözer
 İzmir Tokat Eskişehir
 Bihlun Tamaylıgil Mehmet
Bekaroğlu Lale Karabıyık
 İstanbul İstanbul Bursa
 Selin Sayek Böke Kazım
Arslan
 İzmir Denizli
"Yapılan
denetimler sonucu düzenlenecek denetim raporu üzerine faaliyet izninin
kaldırılmasını gerektiren durumlar tespit edilen vakıf yükseköğretim kurumları
ile kurucu vakıflarına kayyım atanan vakıf yükseköğretim kurumlarının faaliyet
izni, Yükseköğretim Kurulunun teklifi ve Bakanlar Kurulunun kararı ile
kaldırılır. Bu durum, ilgili vakıf yükseköğretim kurumunun kuruluş kanununun
yürürlükten kaldırılmasının sağlanması için Yükseköğretim Kurulu tarafından
Millî Eğitim Bakanlığına bildirilir. Bu şekilde faaliyet izni kaldırılan vakıf
yükseköğretim kurumlarında kayıtlı öğrenciler Yükseköğretim Kurulu tarafından
garantör üniversiteye veya belirlenecek bir Devlet üniversitesine intikal
ettirilir.
Denetim
raporu bulguları da dikkate alınarak faaliyet izni kaldırılan vakıf
yükseköğretim kurumlarının malvarlığı, 22/11/2001 tarihli ve 4721 sayılı Türk
Medeni Kanununun resmî tasfiye hükümlerine göre tasfiye edilir. Resmî tasfiye
süreci Yükseköğretim Kurulu tarafından başlatılır. Yetkili ve görevli mahkemece
Maliye Bakanlığı ve Yükseköğretim Kurulunun birer temsilcisi tasfiye memuru
olarak atanır. Tasfiye giderleri, tasfiye olunan vakıf yükseköğretim kurumunun
malvarlığından karşılanır. Tasfiye işlemleri her türlü vergi, resim ve harçtan
muaftır.”
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 15’inci maddesinin tasarı metninden çıkarılmasını
arz ve teklif ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Haberal Kadir
Koçdemir Ruhi Ersoy
 Ankara Bursa Osmaniye
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz efendim.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Osmaniye Milletvekili Sayın Ruhi Ersoy konuşacak.
Buyurun
Sayın Ersoy. (MHP sıralarından alkışlar)
RUHİ
ERSOY (Osmaniye) - Sayın Başkan, değerli milletvekilleri; Genel Kurulu saygıyla
selamlıyorum.
Bugün
memleketimizde çok acı yaşandı. Önce Elazığ’dan patlama haberleri, arkasından
Van ve Bitlis. Terör Türkiye’nin dört bir yanını kuşatmış, sokaklarda kan ve gözyaşı.
Malum asker kıyafetleri giymiş teröristler de 15 Temmuz darbesini yapanlar da
aynı merkezler tarafından yöneltilerek… Türkiye Cumhuriyeti devletinin bekası,
Türk milletinin geleceği ciddi bir tehdit altında. Türkiye Cumhuriyeti devleti
de buna karşı tedbir olarak OHAL kanunlarını çıkarmış, mücadele etmekte. 
Milliyetçi
Hareket Partisi bu çerçeveyi ortaya koymuş ve sorumluluklarına buradan bakan
bir parti olarak konulara yaklaşmakta. İşte, bu mücadeleler verilirken azim ve
kararlılıkla terör örgütlerinin -birini diğerinden ayırt etmeden- üzerine
sonuna kadar gidilmesi konusunda Türkiye Büyük Millet Meclisinin, Hükûmetin ve
devletin gereğini yapmasını beklemekte; beklenti bu noktada. Özellikle de
Yenikapı mitinginden sonra Türkiye’de tesis edilen millî birlik ve beraberlik
ikliminin Meclise ve siyasete yansıyor olmasından da ayrıca memnuniyet
duymakta. 
Bu
çerçeve bu şekilde okunurken herhangi bir şekilde Mecliste alt komisyonlarda
görüşülmeden, hiçbir şekilde muhalefet partilerine beyan edilmeden “Rektörleri
Cumhurbaşkanı atar.” diye bir önergenin getirilmesi doğrusu bir şok etkisi
yaptı. Allah’tan bu şok etkisinin üzerine Milliyetçi Hareket Partisi Grup
Başkan Vekilinin kararlı tavrı ve diğer siyasi muhalefet partilerinin de bu
manadaki tutumlarıyla ortak akla doğru Hükûmetin yeniden bir hamle yapmış
olduğunu görmekten ayrıca memnuniyetimizi beyan etmek istiyoruz.
Değerli
milletvekilleri, “zamanın ruhu” diye bir kavram vardır Hegel’in zaman
felsefesinde. Şu anki zamanın ruhu, millî birlik, beraberlik ve topyekûn Türk
milletinin ve Türk devletinin üzerine gelen odaklara karşı hep birlikte ona
azim ve kararlı bir şekilde durabilme. Bu konuda elbette ki demokrasi
nöbetleri, millî irade nöbetleri anlamlıdır. Ama, bu, sadece meydanlarda kalır,
Meclise ve Genel Kurula ve siyasete yansımazsa bir adım sonra “Güç bende, ben
bilirim, ben istediğimi yaparım”a gider ve Sayın Genel Başkanımızın ifadesiyle,
bu, ortak ve millî bir akla tekâmül etmez ise bunun bir adım sonrasında çok
büyük problemler çıkar. İşte, üzerinde konuştuğumuz vakıf üniversitelerinin
kayyumu ve vakıf üniversitelerini kuran vakıf ile devletin ilişkisini
denetlemesini belirleyen kanun değişikliğine de bu çerçevede bakılmalıdır.
Yapılan değişikliklerin, yapılmak istenen değişikliklerin daha sonra bir üst
mahkemeyle veyahut da daha değişik hukuki ihlalleri meydana getirmeden ortak
bir akılla yapılması lazım veya yapılacak kanunların sadece bir olay
yaşandığında onun tecrübesiyle yaşanan olaylara göre değil, vakıf
üniversitelerinin ve vakıf kültürünün bir bütün hâlinde değerlendirilerek,
düşünülerek yapılmasını Milliyetçi Hareket Partisi teklif etmekte ve önermekte.
Bu konuda Yükseköğretim Kurulu Başkanlığının kapatılan vakıf
üniversitelerindeki öğrencilerinin meselelerini kendine dert edinen siyasilerle
bir araya gelip ortak akıl toplantıları yapması bu manada bizleri
umutlandırmıştır. YÖK’ün ortaya koymuş olduğu ortak akıl toplantıları
çerçevesinde Milliyetçi Hareket Partisi olarak görüş ve önerilerimizle onlara
çok ciddi katkı sağladığı ifadelerini kendileri söylemiştir. Bunun ayrı bir
memnuniyetini duyuyoruz ve bu uzlaşmacı tavrın, çözüm ortaklığı tavrının sonuna
kadar devam etmesinin yanındayız. Milliyetçi Hareket Partisi ve ülkücü irade
olarak sorumluluğumuzun sonuna kadar peşinde olduğumuzu hatırlatır, Genel
Kurulu saygıyla selamlarım efendim. (MHP sıralarından alkışlar) 
BAŞKAN
– Teşekkür ederim Sayın Ersoy. 
Önergeyi
oylarınıza sunacağım...
III.- YOKLAMA
(HDP
sıralarından bir grup milletvekili ayağa kalktı)
MERAL
DANIŞ BEŞTAŞ (Adana) - Yoklama istiyoruz Başkanım. 
BAŞKAN
– Yoklama talebi var. 
Sayın
Danış Beştaş, Sayın Kerestecioğlu, Sayın Kürkcü, Sayın Aydoğan, Sayın Toğrul,
Sayın Yıldırım, Sayın Konca, Sayın İrmez, Sayın Irmak, Sayın Becerikli, Sayın
Sancar, Sayın Gaydalı, Sayın Doğan, Sayın Demirel, Sayın Baydemir, Sayın Botan,
Sayın Paylan, Sayın Taşdemir, Sayın Ataş, Sayın Öztürk.
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19/4/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
15'inci maddesi ile 2547 sayılı Kanun’un ek 11’inci maddesinin ikinci
fıkrasından sonra gelmek üzere eklenen (1) ve (2) numaralı fıkranın aşağıdaki
şekilde değiştirilmesini arz ve teklif ederiz.
SaygılarımızIa.

Lale
Karabıyık (Bursa) ve arkadaşları
"Yapılan
denetimler sonucu düzenlenecek denetim raporu üzerine faaliyet izninin
kaldırılmasını gerektiren durumlar tespit edilen vakıf yükseköğretim kurumları
ile kurucu vakıflarına kayyım atanan vakıf yükseköğretim kurumlarının faaliyet
izni, Yükseköğretim Kurulunun teklifi ve Bakanlar Kurulunun kararı ile
kaldırılır. Bu durum, ilgili vakıf yükseköğretim kurumunun kuruluş kanununun
yürürlükten kaldırılmasının sağlanması için Yükseköğretim Kurulu tarafından
Millî Eğitim Bakanlığına bildirilir. Bu şekilde faaliyet izni kaldırılan vakıf
yükseköğretim kurumlarında kayıtlı öğrenciler Yükseköğretim Kurulu tarafından
garantör üniversiteye veya belirlenecek bir Devlet üniversitesine intikal
ettirilir.
Denetim
raporu bulguları da dikkate alınarak faaliyet izni kaldırılan vakıf
yükseköğretim kurumlarının malvarlığı, 22/11/2001 tarihli ve 4721 sayılı Türk
Medeni Kanununun resmî tasfiye hükümlerine göre tasfiye edilir. Resmî tasfiye
süreci Yükseköğretim Kurulu tarafından başlatılır. Yetkili ve görevli mahkemece
Maliye Bakanlığı ve Yükseköğretim Kurulunun birer temsilcisi tasfiye memuru
olarak atanır. Tasfiye giderleri, tasfiye olunan vakıf yükseköğretim kurumunun
malvarlığından karşılanır. Tasfiye işlemleri her türlü vergi, resim ve harçtan
muaftır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan. 
BAŞKAN
– Önerge üzerinde Bursa Milletvekili Sayın Lale Karabıyık konuşacak. 
Buyurun
Sayın Karabıyık. (CHP sıralarından alkışlar)
LALE
KARABIYIK (Bursa) – Teşekkürler Sayın Başkan. 
Değerli
milletvekilleri, 411 sıra sayılı Kanun Tasarısı’nın 15’inci maddesiyle ilgili
Cumhuriyet Halk Partisi Grubu tarafından verilen önerge üzerine konuşacağım.
Gazi Meclisi saygıyla selamlıyorum. 
Evet,
15 Temmuz darbe girişiminin ardından 15 vakıf üniversitesi kapatıldı değerli
vekiller. Bu üniversitelerin 14’ünde öğrenci vardı ve öğrenci sayısı toplam
65.216’ydı. Bu öğrenciler 626 farklı programda eğitim görüyorlardı ve bir sabah
uyandılar ki üniversiteleri kapanmış. Aynı şekilde bu üniversitelerde 2.892
öğretim elemanı ve 3.912 yabancı öğretim elemanı da görev yapmaktaydı 122
ülkeden gelmiş olan. 2.892 öğretim elemanının kanun hükmünde kararnameyle iş
akitleri sonlandırıldı, SSK ilişikleri kesilmedi ve sosyal güvenlik imkânları
kaldı, hak mağduriyetleri giderilmedi. 
Şimdi,
burada üç ayrı mağdur grup var: Bu vakıf üniversitelerindeki öğrenciler; bu
kapanan vakıf üniversitelerindeki öğretim elemanları ve personel; üçüncü
gruptakiler de kapanan vakıf üniversiteleri değil ama diğer üniversitelerde
ayrıştırılmaya çalışılan ve mağdur olan akademisyenler var. Şimdi, az sonra
onların rakamlarını da vereceğim. 
Mağdur öğrenciler için 3 kere karar değişikliği
yapıldı. Önce denildi ki: “İlindeki koordinatör üniversiteye gidecek, orada
devam edecek.” Sonra denildi ki: “Tercih yapacak puanına göre ve tercih
kılavuzunda girebildiği yerlere girecek.” Tabii, bu bir mağduriyet ortaya
çıkardı, özellikle de maddi bir mağduriyet ortaya çıkardı. Sonra tekrar bir
karar değişikliği: “Yönlendirildikleri üniversitede eğitim yapacaklar veya özel
öğrenci statüsünde aynı ildeki koordinatör üniversiteye yönlendirilecekler.”
Tabii, bu arada, özel öğrenci statüsünün kolaylıkları var ama başka sıkıntıları
da var sayın vekiller. Burada muafiyet, muadelet sorunları var, 626 ana bilim
dalına aktarma problemleri var, intibak problemleri var, yan dal, ana dal, çift
ana dal, bunların nasıl aktarılacağı, diplomalarının nasıl olacağı… Bu
öğrenciler her gün, yattılar ve sabah kalktıklarında bugün kendileriyle ilgili
nasıl bir hayati karar alınacağını merakla izlediler ve ben burada şunu
söylemek istiyorum: Alınan bütün kararların merkezinde öğrencilerin
mağduriyetlerinin önlenmesi olması gerektiğini bir kez daha ifade etmek
istiyorum. 
Evet,
kapanan vakıf üniversitelerindeki 2.892 öğretim elemanı kanun hükmünde
kararnameyle işten uzaklaştırıldı, iş akitleri bitti ve onlar şu anda -tamamı-
suçlu bir konumda bekletiliyor. Peki, neden onlara da güvenlik soruşturması
uygulanmıyor? Onlardan da suçlu olanlar ile olmayanlar ayrıştırılmalı. Çok iyi
biliyoruz ki kadro olmadığı için oraya gidenler var. Hatta, ev kredisini
ödeyebilsin diye bin lira daha fazla maaş verdiği için giden çok sayıda kişi
var ve gelen bir mağdur aynen şunu söyledi: “Şu anda işsiz kaldım ve yeni
açılan bir üniversiteye başvurdum, sınavına girdim, birinci oldum ama ben
kapanan başka bir vakıf üniversitesinden geldiğim için sonuçlar iptal edildi ve
oraya da giremedim.” dedi. O zaman, diyoruz ki: Onlar da bir inceleme
geçirsinler ve kurunun yanında yaş da asla yanmasın; ayrıştırın, doğru
ayrıştırın. 
Peki,
başka bir grup var demiştim; şu anda kapanan üniversiteler değil mevcut
üniversitelerdeki, faaliyetlerine devam eden üniversitelerdeki akademik ve idari
personel. Sayın vekiller, 5.482 akademik personel, 1.596 idari personel olmak
üzere 7.078 kişi şu anda kanun hükmünde kararnameyle tüm üniversitelerde
görevden uzaklaştırıldı ve haklarında işlem yürütülüyor. Ama bunların ne kadarı
suçlu ne kadarı değil, burada sağlıklı bir ayrıştırma yapıldı mı, bu listeleri
hazırlayanlara ne kadar güvenilir, bunları çok iyi düşünmek lazım. Mağdur
olarak gelen bir akademisyen bana şunu söyledi, dedi ki: “Hocam, eğer
hırsızlıkla suçlansaydım ne kadar utanırsam şimdi aynı şekilde utanıyorum.”
Yani bu insanlar mağdur. Bu ayrıştırmaların sağlıklı olarak yürütülmesi ve bir
an önce görevlerine döndürülmeleri gerektiğini düşünüyorum suçsuz olan
kişilerin.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Karabıyık.
Önergeyi
oylarınıza sunacağım… 
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Başkanım, yoklama istiyoruz.
BAŞKAN
– Bir yoklama talebi var.
Sayın
Altay, Sayın Tüm, Sayın Türkmen, Sayın Bingöl, Sayın Karabıyık, Sayın
Bektaşoğlu, Sayın Altaca, Sayın Hürriyet, Sayın Akın, Sayın Aydın, Sayın
Arslan, Sayın Yedekci, Sayın Özdemir, Sayın Tanal, Sayın Göker, Sayın Temizel,
Sayın Topal, Sayın Yüksel, Sayın Yalım, Sayın Kesici.
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter Sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 15’inci maddesinin ikinci fıkrasının
son cümlesinde yer alan “veya belirlenecek bir devlet üniversitesine”
ibaresinin “veya kapatılan üniversitenin bulunduğu ildeki diğer üniversitelere”
şeklinde, dokuzuncu fıkrasının ilk cümlesinde yer alan “veya belirlenecek bir
Devlet yükseköğretim kurumuna” ibaresinin “veya kapatılan üniversitenin
bulunduğu ildeki diğer yükseköğretim kurumlarından birine” şeklinde
değiştirilmesini ve maddenin son fıkrasının ilk cümlesinden sonra gelmek üzere
“Kapatılan üniversitelerden diğer üniversitelere nakledilen öğrencilerden
kapatılan üniversitede ödedikleri ücretlerin toplamından daha fazlası talep
edilemez.” cümlesinin eklenmesini arz ve talep ederiz.
Meral Danış Beştaş (Adana) ve
arkadaşları
BAŞKAN
– Komisyon okunan önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz
Sayın Başkan.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Adana Milletvekili Sayın Meral Danış Beştaş konuşacak. 
Buyurun
Sayın Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; ben de tasarının
15’inci maddesi üzerine söz almış bulunmaktayım. 
Doğrusu,
gündem ve gelişmeler, o kadar hızlı ki, tasarı üzerinde ama şu anda yaşadığımız
ortamı da değerlendirmek aciliyet arz ediyor. 
Gerçekten,
15 Temmuz darbe girişiminden sonra çok hızlı bir süreç yaşadık. Gazetecilerin
haber takip edemediği, insan hakları savunucularının ihlalleri neredeyse tam
olarak tespit edemediği, gözaltında işkence merkezlerinde çok ağır insan
hakları ihlallerinin işlendiği, gazetelerin kapandığı, üniversitelerin
kapandığı, öğrencilerin üniversiteler dışına atıldığı bir ortamda -sadece
sınırlı sayıda bu verdiğim örnekler- bir de şu anda içinde yerel yönetimlere
kayyum öneren, demokrasinin aslında temel kurumunu ortadan kaldıran, içinde
barındıran bir tasarıyı görüşüyoruz. 
Bu
da yetmiyormuş gibi bugün bir de üniversitelere kayyum önerisi geldi, rektörlük
seçiminde. Her ne kadar önerge geri çekildiyse de bu önergeyi sunan zihniyetin aslında
demokrasiden ne kadar uzak olduğunu, seçimin ve seçim sonucunda irade teslim edilenlerin
iradesinin korunması gerektiğinden ne kadar uzak olduğunu bir kez daha gördük.
Gerçekten Sayın Bostancı -beyanını dinlerken hangi duyguda olduğumu ifade
edemeyeceğim ama- rektörlük seçimlerinin büyük bir problem yarattığını söyledi.
Vallahi o zaman her türlü seçim problemdir. O zaman genel seçim yapmayalım,
yerel seçim yapmayalım, cumhurbaşkanı seçimi yapmayalım; bir tane kral
belirleyelim, o kral her yere atasın, yani her tarafı yönetsin, üniversitelere
de kayyum atasın, belediyelere de atasın, Meclise de 550 kişi seçmeye gerek
yok, buraya da atama usulüyle bir yönetim belirleyelim. Yani böyle bir şey
olabilir mi? 
Şu
anda yerel yönetimlere yönelik getirilen öneri, tam anlamıyla, millete, iktidar
partisinin ve diğer millî mutabakat bileşenlerinin deyimiyle bir darbedir.
Bizim deyimimizle aynı zamanda halka bir darbedir, halkın iradesine bir
darbedir. 15 Temmuzdan sonra milletin birliği konusunda, halk konusunda, irade
konusunda bu kadar edebiyat yapanlar, bu kadar naralar atanlar, bugün milletin
iradesine darbe vurmak için bu torba kanun tasarısını, gece yarılarına kadar
Meclisi çalıştırarak geçirmeye çalışıyor. Neden? Darbeye teşebbüsü defetmek
için mi? Daha fazla demokrasi için mi? Daha fazla hak için mi? Daha fazla
özgürlük için mi? Hayır. Hiçbiri değil. Daha fazla merkeziyetçi, tekelden
yönetimi, diktatörlüğü aslında kurumsallaştıran, halkı bir tarafa bırakan bir
faşizm inşasıyla karşı karşıyayız ve bu nedenle, gerçekten 15 Temmuzun etkisi
bitmemeli. O, bir darbe teşebbüsüydü, evet; korkunçtu, evet ama şu anda
yaşadıklarımız da bu torba tasarıda yer alan öneriler de bir o kadar
korkunçtur, bir o kadar vahimdir. 
Evet,
şu anda gündemde olan ama Meclisin konuşmadığı bir mesele var: Basın yayın
özgürlüğü konusunda iki gündür bütün dünya, Özgür Gündem’in kapatılmasını
tartışıyor. Bugün ABD Dışişleri Bakanı bile açıklama yaptı ama bizim dışımızda
Özgür Gündem’in kapatılması, basın yayın özgürlüğü konusunda çok fazla ses de
duymuyoruz.
Özgür
Gündem gazetesi, gerçekten habercilik yaptığı için kapatıldı. Bugün 22 gazeteci
serbest bırakıldı ama 3 gazeteci hâlâ içeride. İnan Kızılkaya, Aslı Erdoğan ve
Bilir Kaya hâlâ gözaltında ve Aslı Erdoğan, şu anda hastanede tedavi altında. 
Değerli
arkadaşlar, Özgür Gündem gazetesi, 1990’lı yıllardan beri birçok badire
atlatmış, merkezi bombalanmış, 70’i aşkın basın şehidi vermiş bir gazetedir. Bu
gazete, kesinlikle ezilen bir halkın dişiyle tırnağıyla, emeğiyle yaşamını
devam ettiren bir gazetedir. Bu gazete, muhabirleri 1990’lı yıllarda gözaltına
alınıp faili meçhullere kurban edilmiş bir gazetedir. Bu gazeteyi başka
gazetelerle ve gazetecileri de başka gazetecilerle sakın ola ki
karşılaştırmayasınız. Asla gazetelerini ve gerçekleri sizin iktidarınıza
bırakmazlar, size pabuç bırakmazlar.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) - Siyaset Bilimci Profesör John Keane şöyle der:
“Bazıları bazı şeylerin bazı yerlerde yayınlanmasını istemez. İşte o şeylere
haber diyoruz biz.” Bu haberler gerçekleri yansıtıyor diyor ve hepinize
teşekkür ediyorum. (HDP sıralarından alkışlar) 
BAŞKAN
– Teşekkür ederim Sayın Danış Beştaş.
III.- YOKLAMA
(HDP
sıralarından bir grup milletvekili ayağa kalktı) 
ÇAĞLAR
DEMİREL (Diyarbakır) – Yoklama talebimiz var.
BAŞKAN
– Önergeyi oylarınıza sunacağım.
Yoklama
talebi var.
Sayın
Demirel, Sayın Beştaş, Sayın Kerestecioğlu, Sayın Kürkcü, Sayın Konca, Sayın
Yıldırım, Sayın Toğrul, Sayın Aydoğan, Sayın Gaydalı, Sayın Sancar, Sayın
Becerikli, Sayın Irmak, Sayın İrmez, Sayın Botan, Sayın Paylan, Sayın Taşdemir,
Sayın Doğan, Sayın Bilgen, Sayın Baydemir, Sayın Ataş.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Sayın
milletvekilleri, 15’inci maddenin oylamasının açık oylama şeklinde yapılmasına
dair bir istem vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 15’inci
maddesinin oylamasının açık oylama şeklinde yapılmasını arz ve teklif ederiz.
Meral Danış
Beştaş, Adana? Burada. 
Filiz
Kerestecioğlu Demir, İstanbul? Burada.
Çağlar Demirel,
Diyarbakır? Burada.
Ertuğrul Kürkcü,
İzmir? Burada.
Nursel Aydoğan,
Diyarbakır? Burada. 
İmam Taşçıer,
Diyarbakır? Burada.
Celadet Gaydalı,
Bitlis? Burada.
Saadet
Becerekli, Batman? Burada.
Behçet Yıldırım,
Adıyaman? Burada. 
Müslüm Doğan,
İzmir? Burada.
Mahmut Toğrul,
Gaziantep? Burada.
Dirayet Taşdemir,
Ağrı? Burada.
Selma Irmak,
Hakkâri? Burada.
Garo Paylan,
İstanbul? Burada.
Abdullah Zeydan,
Hakkâri? Burada.
Kadri Yıldırım,
Siirt? Burada.
Lezgin Botan,
Van? Burada.
Aycan İrmez,
Şırnak?
Ayşe Acar
Başaran, Batman? Burada. 
Besime Konca,
Siirt? Burada. 
Açık oylamanın
elektronik cihazla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Oylama için iki
dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN – Sayın
milletvekilleri, 411 sıra sayılı Kanun Tasarısı’nın 15’inci maddesinin açık
oylama sonucunu okuyorum:
“Kullanılan oy
sayısı: 207
Kabul 
: 202
Ret 
: 5(X)
 Kâtip
Üye Kâtip
Üye
 Fehmi
Küpçü   Ali
Haydar Hakverdi 
 Bolu Ankara”
Böylelikle,
15’inci madde de kabul edilmiş oldu.
Sayın
milletvekilleri, 2809 sayılı Yükseköğretim Kurumları Teşkilatı Kanunu’nda
değişiklik içeren, yeni madde ihdasına ilişkin bir önerge verilmiştir. Söz
konusu önergenin görüşülmekte olan tasarının kabul edilen maddeleriyle çok
yakın bağlantısı olması ve gruplar arası konsensüs dikkate alınarak, emsal
teşkil etmemek üzere bu önerge işleme alınacaktır.
Bu
çerçevede, önergeyi okutup Komisyona soracağım. Komisyon önergeye salt
çoğunlukla, yani 21 üyesiyle katılırsa önerge üzerinde yeni bir madde olarak
görüşme açacağım. Komisyonun salt çoğunlukla katılmaması hâlinde ise önergeyi
işlemden kaldıracağım.
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’na 15’inci maddeden sonra gelmek üzere
16’ncı madde olarak aşağıdaki maddenin eklenmesini arz ve teklif ederiz.
 Mehmet Muş Mehmet
Doğan Kubat Mustafa Elitaş
 İstanbul İstanbul Kayseri
 Engin Altay Bülent
Turan Erkan Akçay
 İstanbul Çanakkale Manisa
 Mustafa Şentop İlknur
İnceöz Mehmet Naci Bostancı 
 İstanbul Aksaray Amasya
MADDE
16- 28/3/1983 tarihli ve 2809 sayılı Yükseköğretim Kurumları Teşkilatı Kanununa
aşağıdaki ek madde eklenmiştir. 
"İstanbul
Kent Üniversitesi
EK
MADDE 167- İstanbul'da Engelsiz Eğitim Vakfı tarafından 2547 sayılı Yükseköğretim
Kanununun vakıf yükseköğretim kurumlarına ilişkin hükümlerine tabi olmak üzere,
kamu tüzel kişiliğine sahip İstanbul Kent Üniversitesi adıyla bir vakıf
üniversitesi kurulmuştur.
Bu
Üniversite, Rektörlüğe bağlı olarak;
a)
İnsan ve Toplum Bilimleri Fakültesinden,
b)
Sanat ve Tasarım Fakültesinden,
c)
Sağlık Bilimleri Fakültesinden, 
ç)
Sağlık Yüksekokulundan,
d)
Sivil Havacılık Yüksekokulundan,
e)
Sağlık Hizmetleri Meslek Yüksekokulundan,
f)
Meslek Yüksekokulundan,
g)
Sosyal Bilimler Enstitüsünden, 
ğ)
Sağlık Bilimleri Enstitüsünden, 
oluşur."
BAŞKAN – Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Komisyonumuzun
salt çoğunluğu mevcuttur, üyelerimizin salt çoğunluğuyla önergeye katılıyoruz.
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum.
Söz
isteyen? Yok. 
Soru-cevap?
Yok.
Önergeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Bu
şekilde, 16’ncı madde olarak yeni madde ihdas edilmiştir. Bir karışıklığa mahal
vermemek için, Komisyon metninin mevcut maddeleri üzerinden görüşmelere devam
ediyoruz. Kanun yazımı sırasında madde numaraları teselsül edilecektir. Hayırlı
olsun yeni üniversitemiz.
16’ncı
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı "Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ve
İstanbul Milletvekili Mehmet Akif Hamzaçebi'nin 19.04.2012 Tarihli ve 6292
sayılı Orman Köylülerinin Kalkınmalarının Desteklenmesi ve Hazine Adına Orman
Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanunda Değişiklik Yapılması Hakkında Kanun
Teklifinin (2/571)" 16'ncı maddesinin aşağıdaki şekilde değiştirilmesini
arz ve teklif ederiz.
Saygılarımızla
 Bülent Yener Bektaşoğlu  Erkan
Aydın Bihlun Tamaylıgil
 Giresun Bursa
 İstanbul 
 Musa Çam Gülay
Yedekci
 İzmir İstanbul

MADDE 16- 21/7/1983 tarihli ve 2863 sayılı Kültür ve
Tabiat Varlıklarını Koruma Kanununun 65 inci maddesinin birinci fıkrasında yer
alan "koruma bölge kurullarından" yürürlükten kaldırılmış ve dördüncü
fıkrası aşağıdaki şekilde değiştirilmiştir.
"Taşınmaz kültür ve tabiat varlıkları ile bunların
koruma alanları ve sit alanlarında (kesin inşaat yasağı getirilen yerler hariç
olmak üzere), 3194 sayılı İmar Kanununun 21 inci maddesi kapsamına giren
ruhsata tabi olmayan tadilat ve tamiratları, kültür varlıkları yönünden
bünyesinde koruma, uygulama ve denetim büroları kurulmuş yerlerde yetkili
idarelerden, koruma, uygulama ve denetim büroları kurulmamış yerlerde koruma
bölge kurulu müdürlüklerinden; tabiat varlıkları ve doğal sit alanları yönünden
ise çevre ve şehircilik il müdürlüklerinden izin almaksızın ya da izne aykırı
olarak yapanlar veya yaptıranlar, altı aydan üç yıla kadar hapis veya adli para
cezası ile cezalandırılır."
BAŞKAN
– Sayın milletvekilleri, şimdi okutacağım önergeler aynı mahiyette olduğundan
birlikte işleme alacağım. 
Türkiye Büyük
Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 16’ncı maddesinin tasarı metninden
çıkarılmasını arz ve teklif ederiz.
 Çağlar Demirel Abdullah
Zeydan Nihat Akdoğan
 Diyarbakır Hakkâri
 Hakkâri
 Besime Konca Saadet
Becerekli  Ferhat Encu
 Siirt Batman Şırnak
 Osman Baydemir
 Şanlıurfa
Aynı
mahiyetteki diğer önergenin imza sahipleri:
 Mustafa Kalaycı Erhan
Usta Mehmet Günal
 Konya Samsun Antalya
 Erkan Haberal Kadir
Koçdemir Ankara Bursa 
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan. 
BAŞKAN
– Önergeler üzerinde önce Antalya Milletvekili Sayın Mehmet Günal konuşacak. 
Buyurun
Sayın Günal. (MHP sıralarından alkışlar) 
MEHMET
GÜNAL (Antalya) – Teşekkür ederim Sayın Başkan.
Değerli
milletvekilleri, sizleri ve yüce Türk milletini saygıyla selamlıyorum. 
Değerli
arkadaşlar, bu 16 ve bundan sonra gelen maddelerde, burada Kültür ve Tabiat
Varlıklarını Koruma Kanunu’nda değişiklikler yapılıyor. Bu madde, cezalarla
ilgili ama yukarıda maddeyi kaç sefer okusak da tekrar tekrar tartışsak da ne
dediği, maddenin lafzından da şu anda yapılan değişiklikten de olarak
anlaşılmıyor. Hukukçu arkadaşlarımız var, tekrar okuyalım beraberce. Ben size
şimdi buradan ne sonuç çıkabileceğini söyleyeceğim ama önce, bakın, diyor ki:
“Taşınmaz kültür ve tabiat varlıkları ile bunların koruma alanları ve sit
alanlarında 3194 sayılı İmar Kanununun 21 inci maddesi kapsamına giren ruhsata
tabi olmayan tadilat ve tamiratları, kültür varlıkları yönünden bünyesinde
koruma, uygulama ve denetim bürosu kurulmuş yerlerde yetkili idarelerden,
koruma, uygulama ve denetim büroları kurulmamış yerlerde koruma bölge kurulu
müdürlüklerinden; tabiat varlıkları ve doğal sit alanları yönünden ise çevre ve
şehircilik il müdürlüklerinden izin almaksızın ya da izne aykırı olarak yapanlar
veya yaptıranlar…” 
Şimdi,
maddenin bir üstünde, bir altında ceza var. Arkadaşların…
MAHMUT
TANAL (İstanbul) – Devam edin Mehmet Bey, devam et, orada devam et.
MEHMET
GÜNAL (Devamla) – Hayır, işte duruyor yani “…adli para cezası ile
cezalandırır.” diyor.
MAHMUT
TANAL (İstanbul) – “Veya” diyor.
MEHMET
GÜNAL (Devamla) – Yani zaten “veya”yı diyor da benim asıl söyleyeceğim o değil
Sayın Tanal.
Daha
önce yapılan bir yanlışlığı düzeltmek üzere… Arkadaşlarımızın gerekçesi de şu:
Yargıtay kararlar veriyormuş, cezayı az mı verelim, çok mu verelim derken
ayrıştıramıyorlarmış, karışıklık oluyormuş. Gerekçe buydu. Yapılan yanlışı
düzeltmek için, şimdi dediler ki: “Kanunda böyle bir düzeltme yapıyoruz.” Ama
öyle bir hâle getiriyoruz ki bu maddeyi yeni yazımıyla, yeni hâliyle,
yukarıdaki maddede, değerli arkadaşlar, tam tersine, iki yıldan beş yıla kadar
hapis ve 5 bin iş gününe kadar adli para cezası yerine, altı aydan üç yıla
kadar hapis veya adli para cezasına düşürülmesine bu şekliyle imkân tanınıyor.
Yani çok vereceğine, daha az vermek… Kurulları birbirine karıştırdığınız zaman
tam tersini yapmış oluyoruz. Hâkim inisiyatifiyle… Bakın, cezaların arasındaki
farkı bir daha söylüyorum: Cezanın birisi iki yıldan beş yıla kadar hapis ve 5
bin iş gününe kadar adli para cezası, öbür ceza altı aydan üç yıla kadar hapis;
hem para cezası hem hapis cezası daha ağır. Eğer “kurulmamış yerde” diye
söylediğiniz zaman -bölge kurulu yerine “üst kurul” diye tabir edeyim anlamanız
için- bu sefer daha ağır ceza vereceğine de hâkim, yorumla daha düşük ceza
verebilecek duruma gelecek. Yani düzeltelim derken tam tersine yeni
suistimallere yol açabilecek bir düzenleme yapıyoruz. 
Bunun
özü de şudur arkadaşlar: “Nereden çıktı bunlar?” diyeceksiniz. Adalet ve
Kalkınma Partisi hükûmetleri, maalesef, bu tabiat ve kültür varlıklarıyla
ilgili koruma kurullarını değiştirdi, il müdürlüklerinden bir sürü kurul kurdu.
Daha önce bunun içerisinde odalar, mühendisler, mimarlar, yetkili hocalar,
akademisyenler vardı. Buralardan izin çıkmadıkça, böyle yapınca da bu sefer
işlem iyice içinden çıkılmaz hâle geldi. Dolayısıyla, bir taraftan bunları
düzeltelim derken öbür taraftan tekrar bozmuş oluyoruz. Eğer bu madde bu hâliyle
geçerse -yani Yargıtayın kararlarında, içtihatlarda farklı sonuçlara yol açıyor
diye bu gerekçeyle getirilen madde- maalesef ileride daha büyük kargaşaya yol
açacak. Orada en azından yanlışlıkla verilen kararlar yerine burada daha alt
düzeyde cezalar verilerek birtakım kişilerin kayrılmasına yol açabilecektir. 
Bu
kapsamda bu maddenin yeniden düzenlenmesi, düzeltilmesi gerekiyor. Bu hâliyle
yanlış uygulamalara yol açabileceğinden çıkarılmasını önerdik. İnşallah, bunlar
son olur çünkü arkasından gelecek maddelerin tamamında tabiat ve kültür
varlıklarıyla ilgili belediyelerin yetkilerini elinden alan, alan yönetimiyle
ilgili birtakım çalışmalar var, hepsinin arka arkaya geldiğini görüyoruz. Onun
için bunlardan vazgeçip bu kurulları aslında asli unsurlarına, eski hâline
döndürüp gerçekten tabiat varlıklarını, kültür varlıklarını korumaya yönelik
hâle getirmemiz lazım, bunların talan edilmesini önlememiz lazım. Dolayısıyla,
cezaların da caydırıcı olması lazım diyor, saygılar sunuyorum. (MHP
sıralarından alkışlar)
BAŞKAN
– Teşekkür ederim Sayın Günal.
MAHMUT
TANAL (İstanbul) – Sayın Başkan, özür dilerim.
BAŞKAN
– Estağfurullah.
Buyurun.
MAHMUT
TANAL (İstanbul) – Ben, sayın hatibin konuşmalarında geçerken bu konu, 16’ncı
madde… Mevcut Anayasa’mız afla ilgili düzenlemelerde nispi çoğunluk sistemi
arar. Burada bir nevi kültür ve tabiat varlıklarıyla ilgili yapılan
yapılaşmalarla ilgili örtülü yani zımni bir af getirilmekte. Bu, Anayasa’ya
aykırı, aynı zamanda Anayasa’nın 63’üncü maddesi uyarınca “Devlet, tarih,
kültür ve tabiat varlıklarının ve değerlerinin korunmasını sağlar, bu amaçla
destekleyici ve teşvik edici tedbirleri alır.” Mevcut olan 16’ncı madde,
Anayasa’nın 63’üncü maddesine aykırı. Meclis Başkanı yani Divan sıfatıyla,
Meclis Başkan Vekili sıfatıyla bunun Anayasa’ya aykırı olduğunu… Bu maddenin
geri çekilmesi gerektiğini söylemek istiyorum. Eğer izin verirseniz kürsüde
daha açıklayıcı, daha bilgilendirici bir şekilde bunu dile getirmek isterim.
(CHP sıralarından alkışlar)
BAŞKAN
– Sayın Tanal, talebinizi anladım ama şu anda Anayasa’ya aykırılık iddiasıyla
benim, oturumu yöneten Başkan olarak bu gerekçeyle herhangi bir önergeyi
işlemden kaldırma yetkim yok. Biraz sonra Genel Kurula sunacağız, Genel Kurulun
bu konuda takdir yetkisi var, kabul veya reddedecek.
MAHMUT
TANAL (İstanbul) – Tabii, ben tutanaklara geçmesi açısından ama sizin de
zatıalinizin bilgisi olması açısından ben bunu söyledim.
BAŞKAN
– Teşekkür ederim.
MAHMUT
TANAL (İstanbul) – Ama bu, Anayasa’ya aykırı bir madde Sayın Başkan.
BAŞKAN
– Teşekkür ederim, sağ olun.
Aynı
mahiyetteki diğer önerge üzerinde Şanlıurfa Milletvekili Sayın Osman Baydemir
konuşacak. 
Buyurun.
(HDP sıralarından alkışlar)
OSMAN
BAYDEMİR (Şanlıurfa) – Teşekkür ediyorum Sayın Başkan.
Saygıdeğer
milletvekilleri, emin olun eğer atmosfer uygun olsaydı buradan Sayın Tanal’a
sataşırdım ve en azından o sataşmadan dolayı iki dakikalık bir söz hakkı alsın,
meramını dile getirsin diye bir imkân, bir fırsat sunardım. Hakkını helal et
Sayın Tanal.
MUSA
ÇAM (İzmir) – Bir Şanlıurfa dayanışması yaptınız yani. 
BAŞKAN
– Ben anladım onu Sayın Baydemir, talebini anladım ben.
OSMAN
BAYDEMİR (Devamla) – Sayın Başkan, şüphesiz ki ilk etapta maddeye baktığımızda
masumane görünebilir; ilk etapta maddeye baktığımızda hatta bir önleyici tedbir
koyuyor gibi görünebilir. Ancak maddeyi ele aldığımızda 16, 17, 18, 19 ve
20’nci maddeleri birlikte ele almamız gerekir diye düşünüyorum ve özellikle
20’nci maddeyi okuduğumuzda bunun meramının ne olduğunu, nasıl bir sonuç
doğuracağını hep birlikte görmüş oluyoruz. 
20’nci
maddeyi okuduğumuzda Sayın Başkan, “Bu maddenin yürürlüğe girdiği tarihte görev
yapmakta olan alan başkanları, danışma kurulu üyeleri ile eşgüdüm ve denetleme
kurulu üyelerinin görevleri sona erer. Görevi sona erenlerin yerine bu maddenin
yürürlüğe girdiği tarihten itibaren en geç altı ay içinde Bakanlıkça
görevlendirme yapılır.” Yani, torba yasanın içerisinde bulunan kimi maddelerin
temel amacı olan ademimerkeziyetçi yapının neredeyse kırıntılarını da ortadan
kaldırma çabasıdır.
Bugün, kentlerde, şehirlerde, kasabalarda kültürel
miras, tabiat varlıkları ya da doğal sit alanlarının tamamının korunması,
kollanması, geliştirilmesi, tadilatı, bir bütün olarak yetkisi yerelden
alınıyor, merkeze, Bakanlığa bağlanıyor. 
Benden önceki hatibin ifade etmiş olduğu noktadan devam
etmek isterim, o da şu ki: Daha önce koruma kurulları vardı ve yoğunluklu
olarak akademisyenlerden oluşuyordu, o koruma kurulları lağvedildi. Bir önleme
mekanizması olarak kentlerde alan yönetimleri oluştu ve o alan yönetimleri belediyelerin
yoğunluklu olarak uhdesinde şu anda görev yürütüyorlar. Bugün itibarıyla bu
madde ve bundan sonraki maddelerin yasalaşması durumunda alan yönetimlerinin
tamamı lağvedilecek, iktidar partisi, ilgili bakanlık dilediğini dilediği
şekilde -açık söylüyorum- yok etme imkânına sahip olacak.
Bu nasıl bir anlayıştır ki, bu nasıl bir bakış açısıdır
ki, seçimle işbaşına gelmiş olan bir algı, bir yönetim biçimi seçimle işbaşına
gelmiş bir yönetimi, yerindenliği ortadan kaldırma politikasını, perspektifini
ortaya koyabiliyor? Bu itibarla da, bu maddeyi ele alırken tümden bağımsız
olarak ele almamamız gerektiğine inanıyorum. Özün, sözün bir olması gerektiğine
inanıyorum. Eğer gerçekten bu ülkede demokrasiye inanıyorsak, seçime
inanıyorsak, halkın iradesine inanıyorsak o zaman bunun gereğini yerine
getirmemiz lazım. Yüzde 49,5 oy almış olmak, başka bir yerde yüzde 50, 55, 60
oy almış olan bir iradeyi görevden alma hakkını size vermez, veremez; bu bir
paradokstur. Yok eğer millî egemenlik… Ki demokrasinin beşiğidir yerel
yönetimler, belediyeler, iradenin neredeyse tam merkezidir. Eğer ki bu iradeye
saygı duyuyorsak, o zaman gelin -bir örnekseme yaşadık; demin bir önerge
neredeyse oy birliğiyle geçti, biraz önce bir önerge geri çekildi- bu torba
yasayı demokrasiyi ortadan kaldıracak, yeni çatışma alanlarını ortaya çıkaracak
bütün bu maddelerden ayıklayalım ve geriye kalan bütün maddeler -tabiri caizse-
oy birliğiyle geçsin eğer egemenlik kayıtsız şartsız milletinse. Yok, eğer
“Egemenlik kayıtsız şartsız AKP’nindir.” diyorsanız, bence buna gerek yok, biz
muhalefet partileri çıkalım, siz bu yasayı istediğiniz gibi çıkarın. 
Vesselam.
(HDP sıralarından alkışlar) 
BAŞKAN
– Teşekkür ederim Sayın Baydemir. 
MAHMUT
TANAL (İstanbul) – Sayın Başkanım, sayın hatip konuşmasında şöyle bir cümle
sarf etti: Benim konuşabilmem için sataşmaya muhtaç olduğumu söyleyerek beni
seçmenler nezdinde… (CHP ve HDP sıralarından alkışlar) 
BAŞKAN
– Hayır, hayır, öyle demedi. 
MUSA
ÇAM (İzmir) – Evet, evet. 
BAŞKAN
– Sayın Tanal…
MUSA
ÇAM (İzmir) – Çok kuvvetli sataştı, çok kuvvetli.
MAHMUT
TANAL (İstanbul) – Ama, daha ne olabilir? Yani, benim konuşabilmem için
sataşmaya ihtiyacımın olduğunu…
BAŞKAN
– Yani “Keşke sataşabilsem.” dedi Sayın Tanal, “Keşke sataşabilsem.” dedi,
lütfen. 
MAHMUT
TANAL (İstanbul) – Yani, sizden istirham ediyorum, bu açıdan gerçekten kabul
edilemez bu. 
BAŞKAN
– Sayın Tanal, size sataşmadı, “Keşke sataşabilsem de söz hakkı olsaydı.” dedi.
Ben de “Sayın Tanal’ı ben anladım.” dedim. Lütfen, rica ediyorum.
MUSA
ÇAM (İzmir) – İyi niyetini itibarsızlaştırma var. 
MAHMUT
TANAL (İstanbul) – Sayın Başkanım, yani, bir milletvekilinin konuşabilmesi için
başka birisinin sataşmasına ihtiyaç yoktur. 
BAŞKAN
– Sataşması gerekmiyor. Farkındaysanız, söz istediniz, sizi dinledim, söz verdim.
Sizi dinledim Sayın Tanal. 
MAHMUT
TANAL (İstanbul) – Ama, ben bir çay sohbeti için söz istemedim ki, Anayasa’ya
aykırı olduğunu söylemek için söz istedim. 
BAŞKAN
– E, tamam, siz söylediniz, ben de size karşı düşüncemi söyledim, yapabileceğim
ve yapamayacağım bir şey olup olmadığını söyledim, konu kapandı Sayın Tanal. 
BÜLENT
YENER BEKTAŞOĞLU (Giresun) – Ağır bir sataşma, ağır. 
MAHMUT
TANAL (İstanbul) – Değerli Başkanım, bakın, hatibin sarf ettiği cümle çok ağır.
Aynen okuyorum, diyor ki: “Konuşabilmeniz için…” Benim sataşmaya muhtaç
olduğumu… Benim konuşmam için birisinin bana sataşmasına gerek yok.
BAŞKAN
– Sayın milletvekilleri… 
MAHMUT
TANAL (İstanbul) – Bu, seçmen nezdinde beni itibarsızlaştırıyor. 
BAŞKAN
– Sayın Tanal, size bir sataşma yok. 
MAHMUT
TANAL (İstanbul) – Ben onun için 69’uncu maddeye göre söz istiyorum. 
BAŞKAN
– Sayın Tanal, size bir sataşma yok. Lütfen, rica ediyorum… Vermeyeceğim bu
konuda söz. 
MAHMUT
TANAL (İstanbul) – Efendim, o zaman usul tartışmasını…
BAŞKAN – Birleşime beş dakika ara veriyorum. 
Kapanma Saati: 22.06
DOKUZUNCU OTURUM
Açılma Saati: 22.13
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara) 
-----0-----
BAŞKAN – Sayın
milletvekilleri, Türkiye Büyük Millet Meclisinin 127’nci Birleşiminin Dokuzuncu
Oturumunu açıyorum.
16’ncı madde
üzerindeki aynı mahiyetteki iki önergeyi oylarınıza sunuyorum…
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR DEMİREL
(Diyarbakır) – Yoklama istiyoruz.
BAŞKAN – Yoklama
talebi var.
Sayın Demirel,
Sayın Beştaş, Sayın Kerestecioğlu, Sayın Toğrul, Sayın Paylan, Sayın Aydoğan,
Sayın Gaydalı, Sayın Doğan, Sayın Baydemir, Sayın Bilgen, Sayın Becerekli,
Sayın Yıldırım, Sayın Irmak, Sayın İrmez, Sayın Taşdemir, Sayın Konca, Sayın
Kürkcü, Sayın Yıldırım, Sayın Botan, Sayın Öztürk.
İki dakika süre
veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
– Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19.4.2012 Tarihli ve 6292 Sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
16’ncı maddesinin aşağıdaki şekilde değiştirilmesini arz ve teklif ederiz.
SaygılarımızIa.
Gülay Yedekci (İstanbul) ve
arkadaşları
MADDE
16- 21/7/1983 tarihli ve 2863 sayılı Kültür ve Tabiat Varlıklarını Koruma
Kanununun 65 inci maddesinin birinci fıkrasında yer alan “koruma bölge
kurullarından” yürürlükten kaldırılmış ve dördüncü fıkrası aşağıdaki şekilde
değiştirilmiştir.
“Taşınmaz
kültür ve tabiat varlıkları ile bunların koruma alanları ve sit alanlarında
(kesin inşaat yasağı getirilen yerler hariç olmak üzere), 3194 sayılı İmar
Kanununun 21 inci maddesi kapsamına giren ruhsata tabi olmayan tadilat ve
tamiratları, kültür varlıkları yönünden bünyesinde koruma, uygulama ve denetim
büroları kurulmuş yerlerde yetkili idarelerden, koruma, uygulama ve denetim
büroları kurulmamış yerlerde koruma bölge kurulu müdürlüklerinden; tabiat
varlıkları ve doğal sit alanları yönünden ise çevre ve şehircilik il
müdürlüklerinden izin almaksızın ya da izne aykırı olarak yapanlar veya
yaptıranlar, altı aydan üç yıla kadar hapis veya adli para cezası ile
cezalandırılır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Gülay Yedekci konuşacak.
Buyurun
Sayın Yedekci. (CHP
sıralarından alkışlar)
GÜLAY
YEDEKCİ (İstanbul) – Sayın Başkan, değerli milletvekilleri; yüce Meclisi
saygıyla sevgiyle selamlarım.
Yağma
ve rant politikalarında sınır tanımayan AKP maalesef darbeyi de ranta çevirmeyi
başardı ve yağma ve talana hız verdi. Bu torba yasa da aslında bir talan yasa
tasarısıdır. 
Bu
madde, öncelikle, 16’ncı madde Anayasa’ya aykırıdır, örtülü bir af
niteliğindedir. Doğal sit alanlarında, tarihî ve kültürel taşınmazların
bulunduğu alanlarda yapılaşma yapmak altı aydan üç yıla kadar hapis cezasıyla
cezalandırılırken, buraya bir “adli para cezası”, hem de “veya adli para
cezası” denilerek bu alanlarda talan yapılmasının önü açılmıştır. 
Bu
düzenleme koruma amacından oldukça uzaktır. Bu alanlar uluslararası
sözleşmelerle de koruma altındadır ve uluslararası sözleşmelerde ülkemizin
sorumlulukları vardır ve Türkiye uluslararası platformlarda çevre notu
açısından üçüncü dünya ülkelerinin çok altına düşmüştür. Yakında çevre notumuz
sıfıra ulaşacaktır. Mevcut yasalarla bile bu alanlar korunamazken, Rumeli
Hisarı’nın sahnesinin ortasına mescit yapılmışken -ki burada şunun da altını
çizmek isterim; namaz sahnelik bir iş değildir- bugün bu yasayı çıkardıktan
sonra tarihî, kültürel alanları, doğal sit alanlarını nasıl koruyacaksınız? 
Şimdi,
bir yönetmelik var, bu yönetmelik de çok tehlikeli bir yönetmelik ve bu
yönetmelikte birinci derece doğal sit alanı, ikinci ve üçüncü derece sit
alanlarının yanına bir de sürdürülebilir koruma alanları eklenmiş. Örneğin
Ayder Yaylası ve Uzungöl bu durumda olan bir alan. Şu anda bile 2.800 civarında
yatak kapasitesine ulaşan bir yapılaşma mevcutken bu yaylada, Ayder
Yaylası’nda, bundan sonra, bu yasayla birlikte ne yapmayı planlıyorsunuz?
Amacınızın ne olduğunu aslında biliyoruz. 
17
Ağustos depreminden sonra yaklaşık on yedi yıl geçti ve siz, sizin bakanlarınız
çıkıp “Biz deprem paralarıyla duble yol yaptık.” diyebildiler. Bugün hangi okul
deprem için güvenli hâle geldi; hangi kamu yapısı, hangi konut deprem için
güvenli hâle geldi? 
“Biz
ne aldatan en aldanan olduk.” diyen AKP Hükûmeti, hep aldatan ve hep aldanan
oldu. Bir kez daha buradan uyarmak isteriz: Ülkelerin gelişmişlikleri
yaptıkları talanla, AVM inşaatlarıyla değil, koruma alanlarıyla, tarihe,
kültüre, sanata verdikleri değerle ölçülür.
15
Temmuz darbe sürecinden sonra bir uzlaşma kültüründen bahsettiniz. Şimdi sormak
istiyoruz: Sizin uzlaşmadan anladığınız şey kendi dışınızdakileri yok edecek
güce erişinceye kadar demokratikmiş gibi davranmak mıdır? Ordularla işgal edip
zorla giremedikleri canım ülkemizi, yabancı sermaye, doğrudan ya da
Türkiye’deki yerli kuklaları aracılığıyla işgal etmektedir. Bu durum millî
duygularınızı birazcık da olsa incitmiyor mu? 
Doğa
talanı projelerini yapacak firmalar bedelsiz hazine arazisi sahibi olabilecek,
üstlenici firmalar vergiden muaf olacak, firmaların işçi ücreti dâhil
masraflarını devlet karşılayacak; idari izin, ruhsat, ÇED raporu istenmeyecek
ve bütün hukuki prosedürler, bütün yasal yollar kapatılacak. Daha önce,
6306’da, Anayasa Mahkemesine verip iptal ettirdiğimiz yürütmeyi durdurma
kararının alınamaması tekrar getirilmiştir, bu da Anayasa’ya aykırıdır.
Hazreti
Mevlâna’nın söylediği gibi, biz ne söylersek söyleyelim, sizin anlayacağınız
kadardır söylediklerimiz, biliyoruz ama en azından elinizi vicdanınıza
koymanızda ve bu ülkeyi böyle talana, ranta teslim etmemenizde fayda vardır. 
Bu ülke hepimizin. Yarın iktidardan düştüğünüzde siz de
göreceksiniz ki talan büyük boyutlarda. Şimdi, belki, ceplerinize giren
paralarla huzur içerisinde uyumaya çalışıyorsunuz ama üç gün sonra yaşayacak
topraklar, nefes alacak alanlar kalmayınca hepiniz bu yaptıklarınızdan pişman
olacaksınız ve tarih bunun hesabını size soracaktır ve biz de milletimiz adına
bunların hesabını size soracağız. 
Bu talan yasasına, tüm torbaya toptan “hayır” diyoruz.
Saygılarımla. (CHP sıralarından alkışlar)
BAŞKAN – Önergeyi oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
MUSA
ÇAM (İzmir) – Yoklama istiyoruz.
BAŞKAN
– Toplantı yeter sayısı arayacağız.
Sayın
Tüm, Sayın Çam, Sayın Yedekci, Sayın Altaca Kayışoğlu, Sayın Doğan Türkmen,
Sayın Tanal, Sayın Kaplan Hürriyet, Sayın Bektaşoğlu, Sayın Aydın, Sayın
Arslan, Sayın Akın, Sayın Öz, Sayın Torun, Sayın Yalım, Sayın Kayan, Sayın
Tamaylıgil, Sayın Temizel, Sayın Karabıyık, Sayın Bekaroğlu, Sayın Çakırözer,
Sayın Özdemir, Sayın Sarıbal.
Yoklama
için iki dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
milletvekilleri, tasarının 16’ncı maddesinin oylamasının açık oylama şeklinde
yapılmasına dair bir istem vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 16’ncı
maddesinin oylamasının açık oylama şeklinde yapılmasını arz ve teklif ederiz. 
BAŞKAN
- Meral Danış Beştaş, Adana? Burada. 
Filiz
Kerestecioğlu Demir, İstanbul? Burada. 
Çağlar
Demirel, Diyarbakır? Burada. 
Ertuğrul
Kürkcü, İzmir? Burada. 
Nursel
Aydoğan, Diyarbakır? Burada. 
İmam
Taşçıer, Diyarbakır? Burada. 
Celadet
Gaydalı, Bitlis? Burada. 
Müslüm
Doğan, İzmir? Burada. 
Saadet
Becerekli, Batman? Burada. 
Dirayet
Taşdemir, Ağrı? Burada. 
Abdullah
Zeydan, Hakkâri? Burada. 
Behçet
Yıldırım, Adıyaman? Burada. 
Garo
Paylan, İstanbul? Burada. 
Aycan
İrmez, Şırnak? Burada. 
Ayşe
Acar Başaran, Batman? Burada. 
Lezgin
Botan, Van? Burada. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
İki
dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN – Sayın
milletvekilleri, 411 sıra sayılı Kanun Tasarısı’nın 16’ncı maddesinin açık
oylama sonucunu okuyorum:




“Kullanılan oy sayısı


:


:201









Kabul


:


:194









Ret


:


:
  7 


(X)












 Kâtip Üye  Kâtip
Üye
 Ali Haydar Hakverdi Fehmi
Küpçü
 Ankara Bolu”
Böylelikle,
16’ncı madde de kabul edilmiş oldu.
Sayın
milletvekilleri, Adalet ve Kalkınma Partisinin Erzurum milletvekillerinin bütün
sayın milletvekillerine bir ikramı olacakmış, bana bunu bildirdiler.
On
beş dakika ara veriyorum.
Kapanma Saati: 22.30
ONUNCU OTURUM
Açılma Saati: 22.58
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara) 
-----0-----
BAŞKAN – Türkiye
Büyük Millet Meclisinin 127’nci Birleşiminin Onuncu Oturumunu açıyorum.
Komisyon burada.
Hükûmet burada.
Bu arada Erzurum
milletvekillerimize teşekkür ediyoruz.
MUSTAFA ILICALI
(Erzurum) – Afiyet olsun. 
BAŞKAN – 411
sıra sayılı Kanun Tasarısı’nın 17’nci maddesi üzerinde verilen değişiklik
önergeleri işlemlerinde kalmıştık.
Şimdi önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19.4.2012 Tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
17'nci maddesinin aşağıdaki şekilde değiştirilmesini arz ve teklif ederiz.
Saygılarımızla.
 Musa Çam Kadim
Durmaz Utku Çakırözer
 İzmir Tokat Eskişehir
 Bihlun Tamaylıgil Selin
Sayek Böke  Zülfikar İnönü Tümer
 İstanbul İzmir Adana
 Mehmet Bekaroğlu Hüseyin
Çamak
 İstanbul Mersin
MADDE
17- 2863 sayılı Kanunun ek 2 nci maddesinin birinci fıkrasının (a) bendinin
birinci ve ikinci paragrafları aşağıdaki şekilde değiştirilmiş, üçüncü
paragrafının birinci cümlesinde yer alan “, kentsel sitlerde ilgili belediye
diğer yerlerde" ibaresi madde metninden çıkarılmış, üçüncü paragrafına
birinci cümlesinden sonra gelmek üzere "Alan başkanının görev süresi üç
yıldır. Görev süresi sona eren alan başkanı Bakanlıkça tekrar atanabilir."
cümleleri eklenmiş, üçüncü paragrafının ikinci cümlesinde yer alan
"Bakanlıkça belirlenen alan" ibaresi "Alan" şeklinde,
"Kültür Bakanlığı" ibaresi "Kültür ve Turizm Bakanlığı"
şeklinde ve dördüncü paragrafının birinci cümlesinde yer alan "Yönetim
plan taslağı kapsamında" ifadesi "Bakanlık tarafından" şeklinde
değiştirilmiştir. 
"Yönetim
alanları ile bunların bağlantı noktalarının korunması, değerlendirilmesi ve
geliştirilmesi amacıyla Bakanlıkça yönetim planı taslağı hazırlanır veya
hazırlattırılır. Bakanlık, yönetim planlarının hazırlanmasına ilişkin olarak
alanla ilgili diğer kamu kurum ve kuruluşları ile her türlü işbirliği yapabilir.
Hazırlanan
taslağın karara bağlanması ve uygulanması konusunda önerilerde bulunmak
amacıyla alanda mülkiyet hakkı bulunanlardan, meslek odaları ve sivil toplum
örgütleri üyeleri ile üniversitelerin ilgili bölümlerinin öğretim üyelerinden
Bakanlıkça bir danışma kurulu oluşturulur."
BAŞKAN
– Sayın milletvekilleri, şimdi okutacağım iki önerge aynı mahiyette
bulunduğundan önergeleri birlikte işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 17’nci maddesinin tasarı metninden
çıkarılmasını arz ve teklif ederiz.
 Çağlar Demirel Abdullah
Zeydan Nihat Akdoğan
 Diyarbakır Hakkâri Hakkâri
 Besime Konca Saadet
Becerekli Ferhat Encu
 Siirt Batman Şırnak
 Nursel Aydoğan
 Diyarbakır
Aynı
mahiyetteki diğer önergenin imza sahipleri:
 Mustafa Kalaycı Erhan
Usta Mehmet Günal 
 Konya  Samsun Antalya

 Erkan Haberal Kadir
Koçdemir
 Ankara Bursa
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önergeler üzerinde, Bursa Milletvekili Sayın Kadir Koçdemir konuşacak.
Buyurun
Sayın Koçdemir. (MHP sıralarından alkışlar)
KADİR
KOÇDEMİR (Bursa) – Sayın Başkan, saygıdeğer milletvekilleri; Genel Kurulu
saygıyla selamlıyorum.
Goethe
diyor ki: “Göz görür ama bildiğini görür.” Şu anda, Türkiye’nin yürütmesini
teslim ettiğimiz ancak kuvvetler ayrılığı değil, kuvvetler birliği istediğini
bizzat, şifahen de söyleyen güç, erk, belediyecilikten gelmektedir ve yanında
yer alan kadrolar da önemli oranda belediyeden beraberinde getirdiği
kadrolardır. Onun için, Hükûmetimiz belediyelerde olan kamu hizmeti alanlarında
başarılıdır nispeten. 10 liralık işi 15’e yapabilir ama yapmaktadır. Nedir
bunlar? Yol, köprü, ulaşım, altyapı hizmetleri, sosyal yardım işleri. Ama
belediyede olmayan alanlarda, mesela dış politikada çuvallamaktadır, yargıda
çuvallamaktadır, eğitimde, bütün eğitim kademelerinde, ilk, orta, yüksek eğitim
öğretim alanlarında uluslararası sıralamalarda ülkemiz sürekli aşağıya doğru
gitmektedir. Yine, emniyet, asayiş konusunda başarılı değildir. Millî savunma
ve ordu, ordunun yönetimi konusunda da başarılı değildir. Bütün bu
başarısızlıklar en son 15 Temmuzda bir kere daha tescillenmiştir.
Yine,
belediyede olmayıp Hükûmetin başarısız olduğu alanlardan birisi de kültürdür.
Hakikaten kültür bakanları ve kültür konusunda, zannediyorum, AK PARTİ
milletvekili arkadaşlarımız ve tabanı da 2000’li yıllardan bu zamana kayda
değer, parayla ifade edilebilen hususlar haricinde bir değişimi ifade
edemeyeceklerdir. 
Kültüre
de “Göz bildiğini görür.” gerçeğinden bakılmakta ve burada da yapılan
düzenlemeler ya normal ihale mevzuatının dışına çıkarılmaya ya imarla ilgili
yükümlülükleri ihlal edenlerin bundan kolayca kurtulabilmelerini sağlamaya
dönük düzenlemeler olmaktadır. 
Atalarımız
demiş ki: “Tokum, diyenden kork.” Sayın Cumhurbaşkanımız belediyeden geldiği
için, ilk günlerden itibaren yerel yönetimlere yetki aktarılmasından, yerel
yönetim özerkliğinden, yerel yönetimlerin hizmet kapasite ve kabiliyetlerinin
yükseltilmesinden söz etti ama söz ile eylem arasındaki uçurum diğer alanlarda
olduğu gibi burada da kendisini gösterdi. Ben, Mahallî İdareler Genel
Müdürlüğünde bürokratlık yapmış, daire başkanlığı, genel müdür yardımcılığı
yapmış birisi olarak şunu samimi olarak söylüyorum ki: Zaman içinde, Türkiye’de
yetkiler, yerel yönetimlerin yetkisi ve taşra idarelerinin, sadece belediye ve
özel idarelerin değil kamu yönetiminin taşra birimlerinin de yetkisi merkeze
geldi. O kadar ki hangi ilçede ne kadar kömür dağıtılacağından kaç öğrenciye
yardım yapılacağına kadar artık Ankara belirler oldu ve bütün bunlar
“yerelleşme” adı altında yapıldı. Bugün, burada, bu düzenlemeyle, bu maddede de
yerel yönetimlerin yetkisinde olan alan başkanlarının atanması, eş güdüm
denetleme kurulları ve danışma kurulları tamamıyla Kültür ve Turizm Bakanlığına
verilmektedir.
Bizim
imzaladığımız ve Anayasa’mıza göre Anayasa’mızın da üzerinde olan Avrupa Yerel
Yönetimler Özerklik Şartı’na hâkim olan bir prensip vardır; “subsidiarite
ilkesi” diye ifade edilir, der ki: “Bir hizmet, prensip olarak vatandaşa en
yakın birim tarafından yerine getirilmelidir.” Eğer bu birim bu hizmeti hiç
yapamıyorsa ya da etkin bir şekilde yapamıyorsa ancak o zaman bir üst idari
birim bunu üstlenmelidir. Siz büyükşehir belediyelerini, belediyeleri,
ilçeleri, hepsini bir tarafa atarak bütün bu yetkileri Kültür ve Turizm
Bakanlığına veriyorsunuz ve bunun adına da “yerelleşme”, “yerel demokrasinin
gerçekleşmesi” diyorsunuz. 
Arkadaşlar,
ben o zaman taşradaydım, bu bütünşehir uygulaması olurken iktidar partisinin
taşradaki birimleri, il genel meclisi başkanlarımız, üyelerimiz, diğer
milletvekillerimizden buna sahip çıkan hiç kimse yoktu. Ama, burada, nasıl
olduysa, bu, oylarınızla geçti, bugün de problemler var. Bu düzenlemeler de
buna benzemektedir. O bakımdan, gelin, bu maddeyi kanun metninden çıkaralım
diyorum. 
Saygılar
sunuyorum. (MHP sıralarından alkışlar) 
BAŞKAN
– Teşekkür ederim Sayın Koçdemir. 
Aynı
mahiyetteki diğer önerge üzerindeki konuşmacı Diyarbakır Milletvekili Sayın
Nursel Aydoğan olacak. 
Buyurun
Sayın Aydoğan. (HDP sıralarından alkışlar) 
NURSEL
AYDOĞAN (Diyarbakır) – Sayın Başkan, değerli milletvekilleri; ben de öncelikle
hepinizi saygıyla selamlıyorum. 
Tabii,
Mecliste, bu Genel Kurulda herhâlde, iktidara geldiğiniz günden bugüne kadar
pek çok torba yasa çıkarıldı. Muhalefetin bütün eleştirilerine rağmen, bu torba
yasalar sayısal çoğunluğunuza dayanarak çıkarıldı. Her zaman söyledik, şimdi de
söylüyoruz: Bu zamana kadar çıkarılan torba yasaların her biri -içerikleri
itibarıyla- Türkiye demokrasisine bir yara aldırmıştır yani yara açmıştır
Türkiye demokrasisinde. 
Şimdi,
yine bir torba yasa geldi önümüze. Bu torba yasanın diğer torba yasalardan ayrı
ve önemli bir özelliği var. Değerli arkadaşlar, bu torba yasa, Türkiye
demokrasisine darbe vurmuştur, açık ve net bir darbe vurmuştur. Bunun adı
siyasi darbedir. 7 Haziranda bir siyasi darbe olmuştu. Türkiye 7 Hazirana,
seçimlere çok coşkulu bir şekilde girmişti, demokrasi kısmen de olsa işlemişti,
iyi sonuçlar açığa çıkmıştı ama Parlamentodaki bütün arkadaşların da çok
yakından bildiği gibi, seçim sonuçlarına, sandığa saygı duyulmadı, bir çatışma
ortamında ülke seçimlere götürüldü. 1 Kasım seçimleri bu ortamda yapıldı.
Tabii, partimize yönelik yapılmıştı. Neyse ki milletin iradesi üstün geldi,
HDP’yi Parlamentodan atmak isteyenler bu siyasi darbede başarılı olamadılar. 
Şimdi,
değerli arkadaşlar, niye Türkiye demokrasisine darbe vuruyor bu torba yasa?
Bütün arkadaşlar ifade ettiler, ben de ifade edeceğim. Düşünün yani
demokrasiyle idare edilen bir ülkede bir belediye başkanı, hakkında açılan bir
soruşturma nedeniyle, yargı kararı olmadan İçişleri Bakanlığı tarafından ya da
bir vali ya da kaymakam tarafından görevden alınabilecek. Yetmiyor, belediye
meclis üyeleri de görevden alınabilecek. Madem bu kadar meraklıydınız, 17-25
Aralık operasyonundan sonra böyle bir yasa çıkarsaydınız da biz de sevinseydik.
Hakkınızda o kadar suçlamalar vardı, hırsızlık suçlamaları vardı, yolsuzluk
suçlamaları vardı, o zaman böyle bir kanun çıkarsaydınız, deseydiniz ki
“Belediye başkanlarından adı hırsızlıkta, yolsuzlukta anılanların, haklarında
soruşturma açılanların hepsini -İçişleri Bakanlığı tarafından- görevden
alacağız.” Biz de gelseydik, hep birlikte bu yasayı onaylasaydık. Bakın, böyle
bir şey yapmıyorsunuz çünkü kendinize demokrat bir partisiniz. Şimdi, sırf
DBP’li belediye başkanlarını görevden alabilmek için, halkın iradesini ortadan
kaldırabilmek için, halkın moralini bozmak için, halkı umutsuzluğa sevk etmek
için böyle bir yasayı önümüze getiriyorsunuz. Yetmedi, Şırnak’ı, Hakkâri’yi il
olmaktan çıkarmaya çalışıyorsunuz. Sandık kurun o zaman, getirin, referandum
yapın, bakalım oranın halkı ne diyecek? İstanbul’da insanların ne renk belediye
otobüsüne bineceğiyle ilgili referandum yapan sizler, koskoca 2 tane ilin adını
değiştiriyorsunuz, ilçe statüsüne döndürüyorsunuz, orada halka dönüp
sormuyorsunuz. İşte, demokrasi anlayışınız bu. 
Ama,
demokrasi herkese lazım, hepimize lazım. Bugünler gelip geçecek tabii ki.
Bugünlerin gelip geçtiğini hep birlikte izleyeceğiz, göreceğiz. Demokrasiye
değer vermeyenler, demokrasiyi kurum ve kuruluşlarıyla bu ülkede inşa etmeyenler
bu ülkenin geleceğinde neler olduğunu görecekler, hep birlikte göreceğiz. Ama,
biz diyoruz ki vakit daha henüz geç değil, gelin hep birlikte demokrasiye
sarılalım, demokrasiyi bu ülkede inşa edelim. Hepimizi kurtaracak olan,
Türkiye’yi demokratik geleceğe kavuşturacak olan da budur.
Hepinizi
saygıyla selamlıyorum, sağ olun. (HDP sıralarından alkışlar)
BAŞKAN
– Teşekkür ederim Sayın Aydoğan.
Aynı
mahiyetteki önergeleri oylarınıza sunacağım. 
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama istiyoruz Sayın Başkan.
BAŞKAN
– Yoklama talebi var.
Sayın
Demirel, Sayın Danış Beştaş, Sayın Kerestecioğlu, Sayın Kürkcü, Sayın Yıldırım,
Sayın Toğrul, Sayın Aydoğan, Sayın Gaydalı, Sayın Sancar, Sayın İrmez, Sayın
Irmak, Sayın Paylan, Sayın Konca, Sayın Botan, Sayın Yıldırım, Sayın Baydemir,
Sayın Doğan, Sayın Taşçıer, Sayın Bilgen, Sayın Ataş.
Yoklama
için iki dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
– Önergeleri oylarınıza sunuyorum: Kabul edenler... Kabul etmeyenler...
Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19.04.2012 Tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
17'nci maddesinin aşağıdaki şekilde değiştirilmesini arz ve teklif ederiz.
Saygılarımızla.
Hüseyin Çamak (Mersin) ve
arkadaşları
MADDE
17- 2863 sayılı Kanunun ek 2 nci maddenin birinci fıkrasının (a) bendinin
birinci ve ikinci paragrafları aşağıdaki şekilde değiştirilmiş, üçüncü
paragrafının birinci cümlesinde yer alan “, kentsel sitlerde ilgili belediye
diğer yerlerde" ibaresi madde metninden çıkarılmış, üçüncü paragrafına
birinci cümlesinden sonra gelmek üzere "Alan başkanının görev süresi üç
yıldır. Görev süresi sona eren alan başkanı Bakanlıkça tekrar atanabilir."
cümleleri eklenmiş, üçüncü paragrafının ikinci cümlesinde yer alan
"Bakanlıkça belirlenen alan" ibaresi "Alan" şeklinde, "Kültür
Bakanlığı" ibaresi "Kültür ve Turizm Bakanlığı" şeklinde ve
dördüncü paragrafının birinci cümlesinde yer alan "Yönetim plan taslağı
kapsamında" ifadesi "Bakanlık tarafından" şeklinde
değiştirilmiştir. 
"Yönetim
alanları ile bunların bağlantı noktalarının korunması, değerlendirilmesi ve
geliştirilmesi amacıyla Bakanlıkça yönetim planı taslağı hazırlanır veya
hazırlattırılır. Bakanlık, yönetim planlarının hazırlanmasına ilişkin olarak
alanla ilgili diğer kamu kurum ve kuruluşları ile her türlü işbirliği
yapabilir.
Hazırlanan
taslağın karara bağlanması ve uygulanması konusunda önerilerde bulunmak
amacıyla alanda mülkiyet hakkı bulunanlardan, meslek odaları ve sivil toplum
örgütleri üyeleri ile üniversitelerin ilgili bölümlerinin öğretim üyelerinden
Bakanlıkça bir danışma kurulu oluşturulur."
BAŞKAN
– Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Sayın
Başkanım. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Kabul ediyoruz Sayın Başkan.
BAŞKAN
– Önerge üzerinde Mersin Milletvekili Sayın Hüseyin Çamak konuşacak. 
Buyurun
Sayın Çamak. (CHP sıralarından alkışlar) 
HÜSEYİN
ÇAMAK (Mersin) – Sayın Başkan, değerli milletvekilleri; Genel Kurulu saygıyla
selamlıyorum. 
Öncelikle,
son günlerde arka arkaya yaşanan terör saldırılarında hayatlarını kaybeden
şehitlerimize rahmet, yaralılarımıza da acil şifalar diliyorum. 
Türkiye
Varlık Fonu Kurulması ile Bazı Kanun ve Kanun Hükmünde Kararnamelerde
Değişiklik Yapılmasına Dair Yasa Tasarısı, genel itibarıyla, cumhuriyetle
birlikte elde edilen tüm yer altı ve yer üstü varlıklarımıza, planlama
süreçlerine ve kültürel varlıkların yönetimine yasaları hiçe sayan bir
anlayışla zarar vermektedir. Darbe sürecine ne kadar karşıysak kamusal
alanlarımızın ve kültürel varlıklarımızın elimizden alınmasına da o kadar
karşıyız. 
Değerli
milletvekilleri, 2863 sayılı Kültür ve Tabiat Varlıklarını Koruma Kanunu’nun
65’inci maddesinin dördüncü fıkrasında yapılmak istenen değişiklikle ilgili
olarak “kesin inşaat yasağı getirilen yerler hariç olmak üzere” ibaresi mutlaka
eklenmelidir. Korumanın amacı dünü bugüne bağlamanın yanı sıra, geçmiş ile
geleceği bağdaştırarak kendi içinde varlığını sürdürebilen tarihî çevrenin
oluşmasına yardımcı olmaktır. Bu çevrenin tarihsel görünümlerini yitirmemesi
için de önlem alınması gerektiği açıktır. Bu nedenle, kurul üyeliklerine
atanacak kişilerin hem korumanın kuramını hem de koruma uygulamalarını bilen
yetkin kişilerden oluşması zorunludur. Aksi hâlde, sadece bitirdiği lisans
diploması esas alınarak koruma faaliyetlerine yabancı kişilerin kurul üyesi
olarak atanması dönüşü olmayan kültür varlığı kayıplarına ve kişisel
mağduriyetlere yol açabilmektedir. Koruma Yüksek Kurulunun Koruma Bölge
Kurulunun aldığı kararları yok sayarak farklı bir karar verebilmesi de yasanın
kendi içerisinde çelişmesine neden olmaktadır. 
Sayın
milletvekilleri, nüfusun hızla artışıyla başta arsa ve inşaat olmak üzere
gayrimenkul sektörü toplumun temel ekonomi unsuru hâline gelmektedir fakat bu
duruma karşın restorasyon şirketlerinin yetersizliği, kentsel koruma konusunda
duyarsızlık ve kuralsızlık kentlerimizin tarihî dokularını yok etmekte ve
tarihî yapı restorasyonunu adi bir işçilik düzeyine indirgeyen uygulamalara yol
açmaktadır. Restorasyon ve kentsel koruma, teknik bilgilerin yanı sıra, uzun
bir deneyim gerektirir, çalışmalar özel bir öğretim ve uygulama üzerinde
temellenir. Sanat tarihçisi ve arkeolog özel olarak eğitilmemişse bunları
bilemez; mimar, iç mimar, planlama diplomaları alanlar da bilemez, deneyimsiz
restoratörler de zorluk çeker. Her sanat tarihçisi, arkeolog, belediye mimarı
ve avukat bir 14’üncü yüzyıl camisinin restorasyonunu, bir kent koruma planını
irdeleyemez ve onaylayamaz; gerçi, sağduyulu davranabilir fakat sağduyu ve
olumlu düşünme bilgi ve deneyimin yerine geçemez. Bu tarih bilgisi dışında
gerçek bir tarih sevgisi, bir bakıma romantik bir tutku gerektirir. Tarihsel
süreç kuru bir bilgi konusu olamaz. 
Değerli
milletvekilleri, tarih bir kez üretir, tarihî yapıtlar da tektir, koruma da bir
kez yapılabilir. Yapıtlar paraya feda edilemeyecek bir değerdir. Tarihî kimliği
yok etmeden ülkenin itibarını artıracak koruma ve kullanma yöntemleri
geliştirmemiz gerekmektedir. Tarihî yapıtı seçen, koruyan, tamir eden, kontrol
edenler tarihe en saygılı, en bilgili, en deneyimli uzmanlar olmak zorundadır.
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Çamak.
Önergeyi
oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama istiyoruz.
BAŞKAN
– Yoklama talebi var. 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Kabul edeceğiz Sayın Altay…
BAŞKAN
– Önerge kabul edilecekmiş. Son kararınız nedir?
ENGİN
ALTAY (İstanbul) – Ayağa kalktık Başkan ya.
BAŞKAN
– Ben görmemiş olabilirim. 
ENGİN
ALTAY (İstanbul) – Yoklama istiyoruz. 
BAŞKAN
– Sayın Altay, Sayın Çam, Sayın Tanal, Sayın Hürriyet, Sayın Kayışoğlu, Sayın
Bektaşoğlu, Sayın Yalım, Sayın Çamak, Sayın Yarkadaş, Sayın Arslan, Sayın
Yedekci, Sayın Aydın, Sayın Emir, Sayın Türkmen, Sayın Erkek, Sayın Tarhan,
Sayın Öz, Sayın Adıgüzel, Sayın Özdemir, Sayın Tuncer.
İki
dakika süre veriyorum ve yoklamayı başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
17’nci maddenin
oylamasında oylamanın açık oylama şeklinde yapılmasına dair bir istem vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 17'nci
maddesinin oylamasının açık oylama şeklinde yapılmasını arz ve teklif ederiz.
BAŞKAN
– Meral Danış Beştaş, Adana? Burada.
Filiz
Kerestecioğlu Demir, İstanbul? Burada.
Çağlar
Demirel, Diyarbakır? Burada.
Ertuğrul
Kürkcü, İzmir? Burada.
Nursel
Aydoğan, Diyarbakır? Burada.
İmam
Taşçıer, Diyarbakır? Burada.
Mahmut
Celadet Gaydalı, Bitlis? Burada.
Saadet
Becerekli, Batman…
ERDAL
ATAŞ (İstanbul) - Takabbül ediyorum.
BAŞKAN
– Müslüm Doğan, İzmir? Burada.
Behçet
Yıldırım, Adıyaman? Burada.
Kadri
Yıldırım, Siirt? Burada.
Dirayet
Taşdemir, Ağrı? Burada.
Selma
Irmak, Hakkâri? Burada.
Garo
Paylan, İstanbul? Burada.
Lezgin
Botan, Van? Burada.
Abdullah
Zeydan, Hakkâri? Burada.
Ayşe
Acar Başaran, Batman? Burada.
Aycan
İrmez, Şırnak? Burada.
Mahmut
Toğrul, Gaziantep? Burada.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir.
Oylama
işlemini başlatıyorum ve iki dakika süre veriyorum.
(Elektronik
cihazla oylama yapıldı)
BAŞKAN
– Sayın milletvekilleri, 411 sıra sayılı Kanun Tasarısı’nın 17’nci maddesi açık
oylama sonucunu okuyorum:
“Kullanılan
oy sayısı : 196
Kabul :
186
Ret :
7
Çekimser  :
3 (X)
 Kâtip
Üye  Kâtip Üye
 Fehmi
Küpçü Ali Haydar Hakverdi
 Bolu Ankara”

Böylelikle,
tasarının 17’nci maddesi kabul edilen önerge doğrultusunda kabul edilmiş oldu. 
18’nci
maddede üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19.4.2012 Tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
18'inci maddesinin aşağıdaki şekilde değiştirilmesini arz ve teklif ederiz.
Saygılarımızla.
 Musa Çam Kadim
Durmaz  Utku Çakırözer
 İzmir  Tokat Eskişehir

 Bihlun Tamaylıgil Selin
Sayek Böke  Mehmet Bekaroğlu
 İstanbul  İzmir
 İstanbul
 Kazım
Arslan
 Denizli
Madde
18- 2863 sayılı Kanuna aşağıdaki ek madde eklenmiştir.
"EK
MADDE 5- Bakanlıkça yapılan veya yaptırılan her türlü proje ve uygulamalarda bu
Kanun ile koruma, uygulama ve denetim bürolarına verilmiş olan görev ve
yetkiler, koruma bölge kurulu müdürlükleri tarafından yerine getirilir.” 
BAŞKAN
– Sayın milletvekilleri, şimdi okutacağım iki önerge aynı mahiyette olduğundan
birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 18’inci maddesinin tasarı metninden
çıkarılmasını arz ve teklif ederiz. 
 Çağlar Demirel  Abdullah
Zeydan Nihat Akdoğan
 Diyarbakır Hakkâri
 Hakkâri
 Besime Konca Saadet
Becerekli Ferhat Encu
 Siirt Batman Şırnak
 Ayşe Acar Başaran
 Batman
Aynı mahiyetteki diğer önergenin imza
sahipleri:
 Mustafa Kalaycı Erhan Usta Mehmet
Günal
 Konya Samsun Antalya
 Erkan Haberal Kadir
Koçdemir Saffet Sancaklı
 Ankara Bursa Kocaeli
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önergeler üzerinde ilk olarak Kocaeli Milletvekili Sayın Saffet Sancaklı
konuşacak.
Buyurun
Sayın Sancaklı. (MHP sıralarından alkışlar) 
SAFFET
SANCAKLI (Kocaeli) – Sayın Başkan, değerli milletvekilleri; hepinizi saygıyla
selamlıyorum.
Öncelikle,
Van’da, Bitlis’te ve Elâzığ’da hain saldırı sonucunda şehit olan kardeşlerimize
Allah’tan rahmet diliyorum, yaralılara da acil şifalar diliyorum. Tabii, bu
çocuklarımız babasının tarlası için şehit olmuyor; vatanı korumak için,
ülkemizin çıkarları için şehit oluyorlar. Dikkat ederseniz alışmaya başladık bu
şehitlere, sayılarla vermeye başladık. Bu aslında çok büyük bir tehlike bizim
için. 
Geçen
sene 20 Temmuzdan itibaren büyük bir mücadele verildi ve ciddi bir şekilde
terörün beli kırıldı ama 15 Temmuz akşamından sonraki, o darbe girişiminden
sonraki bir ay içerisinde, belki mecburiyetten belki de başka bir şeylerden
asker kışlaya çekildi, önüne kamyonlar, iş makineleri kondu ve asker kışlaya
çekildikten sonra da doğuda ve güneydoğuda terör örgütü tekrardan canlanmaya
başladı, tekrardan bombaları elde etti, tekrardan tünelleri kazdı ve tekrardan
şimdi şehitler gelmeye başladı. Aklımıza da şu geliyor: Bir senedir yaptığımız
mücadele acaba boşa mı gitti? 
Şimdi,
bizim bir özelliğimiz var tabii: Biz bir şeye konsantre oluyoruz. İşte bu 15
Temmuz akşamından sonra tamamen oraya konsantre olduk, diğer tarafı unuttuk. 19
Temmuz akşamı burada bir konuşma yaptım ben de bu darbeyle ilgili, darbe
girişimiyle ilgili, dedim ki: Buraya bakarken güneydoğuyu unutmayalım. Biz bir
şeye konsantre olurken başka tarafları unutuyoruz ve bu soruna bizim acil bir
şekilde çözüm bulmamız gerekiyor. 
Buradan
her gün şehit haberleri vererek, bu şehit yakınlarına başsağlığı dileyerek,
yaralılara acil şifalar dileyerek geçirmememiz lazım. Acil bir şekilde, bu 15
Temmuzda darbe girişiminde gösterilen hassasiyet bu terör konusunda da
gösterilmeli ve Hükûmet en başta öncü olmak üzere ne yapılması gerekiyorsa acil
bir şekilde yapılmalı, terörün beli kırılmalı ve artık bu şehit haberleri
gelmemeli arkadaşlar. 
Tabii,
bu 15 Temmuzdaki girişimden sonra -ikinci bir konuya da değinmek istiyorum-
alınmaya başladı insanlar. İçlerinde suçlular var ama maalesef günahı olmayan
insanlar da alınmaya başladı. Bu insanlar alınırken mutlaka ve mutlaka bir
belge olmalı, bir suç teşkil eden bir veri olmalı ki bunlar alınsın, yoksa bu
boşa alınan insanların günahlarının vebalini ödeyemeyiz.
Memurlar
ve bürokratlar ve birçok kesimden insanlar işten el çektiriliyor, bunlara da
çok dikkat etmemiz lazım, ama ikinci daha önemli bir konu: Bu insanlar
alındıktan sonra bunların yerine kim gelecek? Bunların yerine konacak olan
arkadaşlar, memurlar, bürokratlar, siviller eğer dikkatli bir şekilde konmazsa
bütün bu yapılan operasyonun boşa çıkacağını şimdiden acı bir şekilde
söylüyorum.
Tabii,
bu insanlar konurken, göreve getirilirken neye bakmak lazım? Artık, Türkiye
Cumhuriyeti’nin en büyük sorunu, güvenlik problemi ve ülkeye yerleşen vatan
hainleridir. Onun için, iki şeye bakacağız: Bir tanesi, olmazsa olmaz,
vatansever olacak. İkincisi, ehliyet ve liyakat sahibi olacak. Eğer bu iki
kritere bakmaz da tekrardan bu bizim yakınımız, bu şu partili, bu bu partili
diye yerleştirirsek inanın ki şu andaki tehlikeden daha büyük bir tehlike
olacak.
Vaktim
çok fazla yok da… Bu futbolda operasyon oraya da sıçradı. Federasyonda da bir
şeyler yapılıyor. Ama alınanların çoğu memurlar ve alt kesimdeki insanlar. Eğer
bu üst taraftakileri temizlemezsek bütün bunlar gene boşa gidecek. Benim eski
takım arkadaşlarım… Şu anda televizyonlarda, basında bazı görüntüler var, bazı
videolar var. Şu anda cadı avına çıkılmış, herkes birbirini satmaya başladı sağ
olsunlar. Şuna da çok dikkat etmek lazım: Bu çocuklar İstiklal Marşı’nı onlarca
defa okuttular. Bunların büyük bölümü millî kahramandır. Aralarında tabii ki
hatalı olanlar da vardır, onlar da cezasını çekecektir ama unutmamamız gereken
bir şey var, bu çocuklar 20 yaşında, bundan yirmi sene evvel belki de
kandırılmışlar, bir şeyler olmuş, “Hadi buraya götürelim, hadi namaza gidelim,
hadi para toplayalım garibanlara dağıtalım.” şeklinde ve bu çocukların büyük
bölümü kandırılmıştır. Burada da dikkat etmek lazım. Ben de 1994-1995 sezonunda
iki sene Galatasaray’da oynadım, o görüntülerin olduğu yerde. Çok şükür ki biz
kandırılmadık, kandırılmamız da mümkün değildi ama bu çocuklara kimse vatan
haini muamelesi yapmasın. Eğer elinde belgesi varsa, suç işlediyse cezasını
çeksin ama hepsini toplu bir şekilde yargılamayalım. 
Yakın
bir zamanda tekrardan konuşma sıram gelecek, biraz daha devamı olacak. Size
daha geniş haberler vereceğim. 
Teşekkür
ederim. (MHP ve CHP sıralarından alkışlar)
BAŞKAN
– Teşekkür ederim Sayın Sancaklı. 
Aynı
mahiyetteki önergeler üzerinde ikinci konuşmacı Batman Milletvekili Sayın Ayşe
Acar Başaran olacak. 
Buyurunuz
Sayın Acar Başaran. (HDP sıralarından alkışlar) 
AYŞE
ACAR BAŞARAN (Batman) – Sayın Başkan, değerli milletvekilleri; evet,
arkadaşlarımın da daha önce ifade ettikleri gibi biz bugün yine bir çorba yasa
tasarısı üzerinden konuşuyoruz. Çünkü ben tasarıda hangi kanunların olduğunu
saymaya kalksam zaten süremin bir bütünü ona gidecek. Bu kadar karışık,
birbirinden alakasız kanunları toplayıp getirmişiz ve çoğumuzun tamamen buna
hâkimiyeti de yok ama, işte, yapabildiğimiz kadar bazıları üzerinde konuşmaya
çalışıyoruz.
Bugün
bu Meclise bir önerge geldi rektörlerin atanmasıyla ilgili olarak, daha sonra
geri çekildi. Çok isabetli oldu ama onun gerekçesi bu Meclisin sayfalarında
kara bir leke olarak yazılmış oldu. Ben de buradan tutanaklara geçmesi adına
tekrar okuyayım ve galiba bunun üzerinden de konuşmamız lazım: “Rektörlük
seçimi üniversitede haksız uygulamalar, kırgınlıklar ve kişisel çekişmelere yol
açmakta ve yükseköğretim kurumlarında kaos ortamının oluşmasına neden
olmaktadır.”
Şimdi,
arkadaşlar, esasında yanıldığımız şey bu; seçimler, demokrasi kaosu getirmez.
Esasında kaosu getiren antidemokratik uygulamalardır, demokrasiden
uzaklaşmaktır, tekçiliktir, inkârcılıktır, imhacılıktır. Bunu çok yakın bir
süreçte gördük ve bu uygulamaların sonucunun getirdiği bu kaos ortamının
getirdiği sonuç da 15 Temmuzda gördüğümüz darbe mekaniklerinin devreye
girmesidir. Eğer biz gerçekten bu ülkede, o meydanlarda bağırdığımız gibi, bu
halkın iradesine inanıyorsak, gerçekten demokrasinin gelmesini istiyorsak eğer,
bunu, kendilerine oy alarak, seçimleri kazanarak elde etmiş oldukları belediye
eş başkanlıkları ya da meclis üyeliklerinin görevlerine son vererek, onları
uzaklaştırarak, onların yerine merkezî Hükûmetin elinde bütün yetkileri
tutarak, elinde bütün yetkileri toplayarak kayyum ataması yoluna gidersek işte
esas kaos o zaman gelecek. O zaman esasında biz 15 Temmuzdan ders çıkarmamış
olacağız ve önümüzdeki süreçte de bu kaos ortamının daha da derinleşmesine
buradan katkı sunmuş olacağız.
Şunu
da net söylemek gerekiyor ki, esasında bu Meclis bu yasa tasarısına “evet”
diyerek kendi kendini de lağvetmiş oluyor çünkü buradan seçime inanmayan, seçim
yoluyla gelenlerin kayyumlarla, tekçi zihniyetle, teklikle yerinden edilmesine
onay sunan bir Meclisin, vekillerin o halka dönüp verebilecekleri cevapları
yoktur çünkü kendileri esasında bu sisteme inanmıyorlar demektir. 
Onun
için, dediğim gibi, aslında bu kanuna, bu tasarıya “evet” demek, demokrasiye
vurulacak en büyük darbe ve önümüzdeki süreçte oluşabilecek kaoslara daha büyük
zemin oluşturmaktır ve dediğim gibi, kendi kendimizi lağvetmektir, bu Meclis
kendi iradesine bile sahip çıkamıyor demektir.
Dediğimiz
gibi, bu kanunun içerisinde kayyumlar meselesi var. Bu kayyumların niye
getirildiğini burada hepimiz biliyoruz. Çünkü o belediyelerin hiçbirini AKP
kazanamadı, hiçbirinde halkın desteğini alamadı. Halkın desteğini yanına
alamadığı yerlerde de bu şekilde, 15 Temmuzda püskürtmüş olduğu darbenin devamı
olarak siyasi darbeyle yönetimlere el koymaya çalışıyor, halkın iradesine yönetimlerden
el çektirmeye çalışıyor. Yani, dediğimiz gibi, 15 Temmuz darbesini bu Meclis el
birliğiyle tamamlamaya çalışıyor demektir bu kanuna “evet” demek. 
Yine,
bu kanunun bir başka yerinde ekolojiyi yok sayan, insan hak ve özgürlüklerini
yok sayan, insanların seçme ve seçilme haklarını yok sayan, dediğimiz gibi,
tamamen demokrasiye vurulan en büyük darbe, şu sürekli okuduğunuz ama bir türlü
içselleştiremediğiniz bu yazının burada durmasının sizin açınızdan ne kadar
anlamsız olduğunu gösteren bir tablo olarak karşımıza çıkıyor. 
Onun
için, biz sadece bu önerge üzerinden değil, bütünüyle bu kanunun tamamına ret
oyu veriyor ve muhalefet ediyoruz. Biz Meclisin içerisine girdiği bu utanca
ortak olmayacağımızı bir daha buradan belirtmek istiyoruz.
Teşekkür
ederim. (HDP sıralarından alkışlar) 
BAŞKAN
– Teşekkür ederim ben de Sayın Başaran.
Aynı
mahiyetteki önergeleri oylarınıza sunacağım…
III.- YOKLAMA
(HDP
sıralarından bir grup milletvekili ayağa kalktı)
BAŞKAN
– Yoklama talebi var.
Sayın Demirel, Sayın Kürkcü, Sayın Beştaş, Sayın
Kerestecioğlu, Sayın Yıldırım, Sayın Toğrul, Sayın Aydoğdu, Sayın Gaydalı,
Sayın Sancar, Sayın Irmak, Sayın İrmez, Sayın Botan, Sayın Konca, Sayın Paylan,
Sayın Taşdemir, Sayın Taşçıer, Sayın Doğan, Sayın Baydemir, Sayın Bilgen, Sayın
Botan.
Yoklama için iki dakika süre veriyorum ve yoklamayı
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN –
Önergeleri oylarınıza sunuyorum: Kabul edenler... Kabul etmeyenler... Önergeler
kabul edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19. 4.2012 Tarihli ve 6292 Sayılı Orman
Köylülerinin Kalkınmalarının Desteklenmesi ve Hazine Adına Orman Sınırları Dışına
Çıkarılan Yerlerin Değerlendirilmesi ile Hazineye Ait Tarım Arazilerinin Satışı
Hakkında Kanunda Değişiklik Yapılması Hakkında Kanun Teklifi’nin (2/571)
18'inci maddesinin aşağıdaki şekilde değiştirilmesini arz ve teklif ederiz.
Saygılarımızla.
MADDE 18- 2863
sayılı Kanuna aşağıdaki ek madde eklenmiştir.
"EK MADDE
5- Bakanlıkça yapılan veya yaptırılan her türlü proje ve uygulamalarda bu Kanun
ile koruma, uygulama ve denetim bürolarına verilmiş olan görev ve yetkiler,
koruma bölge kurulu müdürlükleri tarafından yerine getirilir."
Musa
Çam (İzmir) ve arkadaşları 
BAŞKAN
– Komisyon okunan önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılamıyoruz Sayın Başkan. 
BAŞKAN
– Önerge üzerinde Denizli Milletvekili Sayın Kazım Arslan konuşacak. 
Buyurun
Sayın Arslan. (CHP sıralarından alkışlar) 
KAZIM
ARSLAN (Denizli) – Sayın Başkan, değerli milletvekilleri; 411 sıra sayılı
Türkiye Varlık Fonu kurulması ve bazı kanunlarda ve kanun hükmünde
kararnamelerde yapılacak değişiklikle ilgili 18’inci maddeyle 2863 sayılı
Kanun’a ek bir madde eklenmiştir. Bu ek maddeyle, “Bakanlıkça yapılan veya
yaptırılan her türlü proje ve uygulamalarda bu Kanun ile koruma, uygulama ve
denetim bürolarına verilmiş olan görev ve yetkiler, koruma bölge kurulu
müdürlükleri tarafından kullanılır.” denilmektedir. Yetki değişimi böylelikle
yapılmıştır. 
Ben,
öncelikle, hem sizleri sevgiyle, saygıyla selamlıyorum hem de Van’da,
Bitlis’te, Elâzığ’da terörden dolayı şehit olan askerlerimize ve polislerimize
Allah’tan rahmet diliyorum, yaralılara da acil şifalar diliyorum. 
Değerli arkadaşlarım, bu düzenlemenin 2863 sayılı Kanun
başlığıyla temel kanun olarak bu Meclisimize gelmesi gerekirken ek bir madde
olarak torba yasayla gelmiş olmasının, kanunun bütünlüğü, birliği ve
anlaşılmasına aksaklık yapacağını özellikle belirtmek istiyorum. 
Yasa
torba yasa; her türlü düşüncelerimizi de sizlere aktarabiliyoruz. Ben de bu
maddenin konusu dışına çıkarak gündemde olan bazı konuları sizlere aktarmak
istiyorum. Son zamanlarda, özellikle FETÖ’cülerin yapmış olduğu darbe girişimi
sebebiyle yürütülen soruşturmalarda birçok yanlışlıkların yapıldığını söylemek
istiyorum. Özellikle iktidar darbe girişiminden çok korkmuş olacak ki darbe
girişiminden sonra 81 ilde olağanüstü hâl ilan ederek bu ülkeyi yönetmeye
başlamıştır. Şimdi düşünün, Mecliste 317 tane milletvekiliniz var, tek başınıza
iktidarsınız ama kendinizi güçlü hissedemiyorsunuz, olağanüstü hâlle bu
memleketi, bu ülkeyi yönetmeye kalkıyorsunuz. Demek ki iktidarın zafiyeti var,
eksikliği var, bu ülkeyi iyi yönetemiyor. İktidar 2002’de iş başına geldiğinde
güneydoğuda 2 ilimizde olağanüstü hâl vardı, bunu kaldırdık diye övünüyordunuz ama
şimdi 81 ilde olağanüstü hâl var, gıkınız çıkmıyor, hiçbir şey söylemiyorsunuz,
memleketi idare ettiğinizi zannediyorsunuz.
Değerli
arkadaşlarım, şimdi bu olağanüstü hâlle birçok kanun hükmünde kararname
çıkarıyorsunuz; bu olağanüstü hâl yönüyle getirdiğiniz kararnameleri de Meclise
getirip burada tartışmaya açmıyorsunuz. Uygulamalar o kadar yanlış gidiyor ki
üniversitelerde FETÖ’cüleri her tarafa yığmışsınız, doldurmuşsunuz, şimdi
temizlemeye çalışıyorsunuz. Darbe girişiminden sonra YÖK’ü toplantıya çağırıyorsunuz,
bütün fakülte dekanlarını istifa ettiriyorsunuz. Böyle bir şey hiçbir zaman bu
ülkede hem görülmedi hem de yaşanmadı değerli arkadaşlarım. Ayrıca,
üniversitede gerçekten FETÖ’cülük yapan, terörizmle ilişiği olan, katkısı olan,
yönetiminde olan insanların sorgulanması ve tutuklanması kesindir. Ancak bunun
dışında olan insanların günlerce gözetim altında tutularak hem kendilerinin
rahatsız edilmesi hem de görevlerinden alınmalarıyla birçok üniversitede
öğretim üyeleri eksiğiyle bugün öğretim yılına başlayacak bir döneme de
giriyoruz değerli arkadaşlarım. Onun için değerlendirmeleri, çalışmaları iyi
yapmak, gerçekten bu darbe içine girmiş olan, FETÖ’cülüğün içine girmiş
olanların sorgulamalarını yapmak, tutuklamak ama onun dışındaki insanlara zarar
vermeden, fazla gözetim altında tutmadan; ailesine, çevresine, mesleğine,
kimliğine, kişiliğine zarar vermeden bu soruşturmaları sürdürmek zorundasınız
diye belirtmek istiyorum. Sözlerimi bu şekilde bitiriyorum.
Hepinizi
sevgiyle saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Arslan.
Önergeyi
oylarınıza sunacağım…
III.YOKLAMA
(CHP sıralarından bir grup milletvekili
ayağa kalktı)
MUSA
ÇAM (İzmir) – Yoklama istiyoruz.
BAŞKAN
– Yoklama talebi var.
Sayın
Çam, Sayın Hürriyet, Sayın Kayışoğlu, Sayın Bektaşoğlu, Sayın Yalım, Sayın
Türkmen, Sayın Emir, Sayın Tüm, Sayın Akın, Sayın Arslan, Sayın Öz, Sayın
Aydın, Sayın Tarhan, Sayın Erkek, Sayın Özdemir, Sayın Tuncer, Sayın Altay,
Sayın Yedekci, Sayın Kara, Sayın Erdem.
Yoklama
için iki dakika süre veriyorum ve süreyi başlatıyorum.
(Elektronik cihazla yoklama yapıldı) 
BAŞKAN –
Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve Hazine
Adına Orman Sınırları Dışına Çıkarılan Yerlerin Değerlendirilmesi ile Hazineye
Ait Tarım Arazilerinin Satışı Hakkında Kanunda Değişiklik Yapılması Hakkında
Kanun Teklifi (2/571) ile Plan ve Bütçe Komisyonu Raporu (S. Sayısı: 411)
(Devam)
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Kabul edilen
önerge doğrultusunda maddeyi oylarınıza sunacağım.
Sayın
milletvekilleri, görüşülmekte olan 411 sıra sayılı Kanun Tasarısı’nın 18’inci
maddesinin oylamasının açık oylama şeklinde yapılmasına dair bir istem var. 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 18’inci
maddesinin oylamasının açık oylama şeklinde yapılmasını arz ve teklif ederiz. 
BAŞKAN
– Meral Danış Beştaş, Adana? Burada.
Filiz
Kerestecioğlu Demir, İstanbul? Burada.
Çağlar
Demirel, Diyarbakır? Burada.
Ertuğrul
Kürkcü, İzmir? Burada.
Nursel
Aydoğan, Diyarbakır? Burada.
İmam
Taşçıer, Diyarbakır? Burada.
Mahmut
Celadet Gaydalı, Bitlis? Burada.
Osman
Baydemir, Şanlıurfa? Burada.
Müslüm
Doğan, İzmir? Burada.
Abdullah
Zeydan, Hakkâri? Burada.
Mahmut
Toğrul, Gaziantep? Burada. 
Ayhan
Bilgen, Kars? Burada.
Selma
Irmak, Hakkâri? Burada.
Besime
Konca, Siirt? Burada.
Aycan
İrmez, Şırnak? Burada.
Garo
Paylan, İstanbul? Burada.
Erdal
Ataş, İstanbul? Burada.
Lezgin
Botan, Van? Burada.
Ayşe
Acar Başaran, Batman? Burada. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre veriyorum ve süreyi başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, 411 sıra sayılı Kanun Tasarısı’nın 18’inci maddesinin
oylama sonuçlarını okuyorum:
“Kullanılan
oy sayısı: 191
Kabul : 188
Ret : 
3 (x)
 Kâtip
Üye  Kâtip Üye
 Fehmi
Küpçü Ali Haydar Hakverdi
 Bolu Ankara
Böylelikle
18’inci madde de kabul edilmiş oldu. 
19’uncu
maddede üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19.4.2012 Tarihli ve 6292 Sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
19’uncu maddesinin aşağıdaki şekilde değiştirilmesini arz ve teklif ederiz.
Saygılarımızla.

 Musa Çam Özkan
Yalım Bihlun Tamaylıgil
 İzmir Uşak İstanbul
 Bülent Yener Bektaşoğlu Mehmet
Bekaroğlu Kazım Arslan
 Giresun İstanbul
 Denizli
MADDE
19- 2863 sayılı Kanuna aşağıdaki ek madde eklenmiştir.
"EK
MADDE 6- Kamu düzeni veya güvenliğinin olağan hayatı durduracak veya kesintiye
uğratacak şekilde bozulduğu ya da doğal afet yaşanan yerlerde özel mülkiyette
bulunan korunması gerekli taşınmaz kültür varlıklarının onarımı ile
restorasyonuna yönelik proje ve uygulama işleri maliklerinin ve diğer
ilgililerin muvafakatı alınmak şartıyla ve bedelsiz olarak Bakanlık tarafından
gerçekleştirilebilir. Bu kapsamda yürütülen proje ve uygulama işlerinden bir
mali yıl içinde tamamlanması mümkün olmayanlar için dört yılı geçmemek üzere
gelecek yıllara yaygın yüklenmeye girişilebilir.” 
BAŞKAN
– Sayın milletvekilleri, şimdi okutacağım önergeler aynı mahiyette olduğundan
birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 19’uncu maddesinin tasarı metninden
çıkarılmasını arz ve teklif ederiz. 
 Çağlar Demirel Abdullah
Zeydan Nihat Akdoğan
 Diyarbakır Hakkâri
 Hakkâri
 Besime Konca Ferhat
Encu  Garo Paylan
 Siirt  Şırnak
 İstanbul 
 Saadet Becerikli
 Batman 
Aynı
mahiyetteki diğer önerge imza sahipleri:
 Mustafa Kalaycı  Erhan
Usta  Mehmet Günal
 Konya Samsun Antalya
 Kamil Aydın Erkan
Haberal Kadir Koçdemir
 Erzurum  Ankara
 Bursa
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan. 
BAŞKAN
– Önergeler üzerinde ilk olarak Erzurum Milletvekili Sayın Kamil Aydın
konuşacak. 
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, değerli milletvekilleri; hepinizi saygıyla
selamlıyorum. 
Efendim,
elimizde 411 sıra sayılı bir metin var. Gerçekten, metne baktığımızda -bazı
konuşmacılar dile getirdiler şu ana kadar, gecenin bu saatine kadar- inanın
baştan aşağı okuyunca bir sürü yazım hatası, imla hatası, harf hatası, içerik
hatası hatta bir sürü tekrarlar var, kendi içerisinde çelişkiler ihtiva eden
tekrarlar var. 
Şimdi,
tabii, doğaldır, bu kadar kısa zamanda bu kadar hızlı bir seri üretime geçmek
bu hataların yapılmasını kaçınılmaz kılmakta. Bir de tabii bunların böyle
alelacele yapıldığını görünce yani Bekri Mustafa fıkrası gibi… Hani, cenaze
namazı kıldırıyor ya, “Soran olursa dünyanın hâli ahvalini ‘Bekri Mustafa artık
imam olmuş, cenaze namazı kıldırıyor.’ deyin yeter, anlarlar.” Biz de şunun
gerçekten kompoze edilmesine, yazılmasına, ifade edilmesine baktığımızda bu konudaki
hassasiyetimizin hangi seviyede olduğunu
görüyoruz. 
Değerli milletvekilleri, gerçekten, şimdi, Türkiye
Büyük Millet Meclisi yasama organı. Burada bir mutfak benzetmesinden, gerçekten
lezzetli bir yemek hazırlama örneğinden hareketle şunu söylemek istiyoruz:
Güzel bir şey hazırlayacaksak bunun yolu mutfaktan geçer. Serviste fazla lezzet
öne çıkmaz ama mutfak çok önemlidir. Bu da komisyonlardır. Komisyonlarda
ciddiyetle, özenle, bir de herkesin fikrini alarak, tuzunu, biberini, tadını,
sebzesini, etini orantılı olarak koyarak ortaya güzel bir yemek hazırlamak,
bunu da getirip burada çok güzel servis etmek gerekir. Ama biz, maalesef,
mutfakta yapmamız gerekenleri buraya getiriyoruz, bütün malzemeleri yığıyoruz
buraya; efendim, tuzunu, biberini, patlıcanını, böreğini, şuyunu, buyunu,
“Haydi, buradan güzel bir şey çıkaralım...” Çıkmaz. Ne çıkar biliyor musunuz?
Gecenin bu saatinde biraz da böyle rahatlatma adına söyleyeyim, Cem Yılmaz’ın o
repliği çıkar; böyle, ortaya karışık bir şey çıkar ama karşılığı yok. Nedir
bunun adı? Ortaya karışık bir şey; 411 sıra sayılı ortaya karışık bir şey
koyduk, içinde her şey var.
Değerli milletvekilleri, bakın, gerçekten her şeyde
böyle, bu da sıkıntı yaratıyor. Yaptığımız hatalar, aceleye getirip… Hani acele
işe şeytan karışır ya. Bu, basit bir misal yani. Niye acele ediyoruz; kime,
neyi yetiştirmeye çalışıyoruz? Ne olur, mutfakta derinlemesine, hep birlikte,
enine boyuna, bütün özelliklerini katarak “Akıl akıldan üstündür.”, “Bir elin
nesi, iki elin sesi var.” mantığıyla hareket edilse, ortaya daha sağlıklı bir
şey çıksa şurada da vaktimiz alınmaz bu kadar, uğraşmayız. Dünyanın hiçbir
parlamenter sisteminde, Allah aşkına, gecenin bu saatinde… Ben gerçekten takdir
ediyorum ve endişe ediyorum; şu anda uyumamaya çalışan değerli milletvekili
arkadaşlarımı takdir ediyorum çünkü gerçekten yani insani bir şeye karşı
kendilerini direndirmeye çalışıyorlar. Allah korusun, inşallah, sağlıklarıyla
ilgili bir olumsuzluk yaşanmaz. İlle de böyle bir şey mi yaşanması lazım? Neyi
böyle aceleye getiriyoruz? Niye? 
Hatırlayın,
benzer bir çalışmayı vize muafiyeti için yapmıştık ama maalesef, o bir aylık
emeğimiz boşu boşuna gitti. Ne oldu karşılığında? Yaptık, zayi oldu gitti, bir
hükmü kalmadı. Biz, yavaş yavaş ama emin adımlarla, sağlıklı, torba yasayla
tekrar düzeltme ihtiyacı duymadan, güzel güzel, üzerinde mutabık kaldığımız
maddeleri gerçekten Türkiye’deki vatandaşlarımızın ihtiyaçlarına cevap verecek
şekilde düzeltirsek daha iyi olur. Yoksa efendim, sürekli “Bizim çocuk bina
okur, döner döner yine okur.” misali olur; sürekli aynı şeyi tekrar ederiz,
yeni torba yasalarla eski torba yasalarda yaptığımız hataları telafi etmeye
çalışırız. Evet, “Parlamentoda gece sabahlara kadar çalışıyoruz.” imajı güzel
bir şey ama inanın, ortada üretim yok; sadece efendim, kendimizi avutuyoruz ve
kandırıyoruz diyorum.
Hepinizi
gecenin bu saatinde saygıyla selamlıyorum. (MHP ve CHP sıralarından alkışlar)
BAŞKAN
– Teşekkür ederim Sayın Aydın. 
Aynı
mahiyetteki önergeler üzerindeki diğer konuşmacı İstanbul Milletvekili Sayın
Garo Paylan.
Buyurun
Sayın Paylan. (HDP sıralarından alkışlar)
GARO
PAYLAN (İstanbul) – Teşekkür ederim Sayın Başkan.
Değerli
milletvekili arkadaşlarım, hepinizi saygıyla selamlıyorum.
15
Temmuz darbesi büyük musibet. Büyük toplumlar ve üst aklı aramayan toplumlar
yaşadıklarından ders çıkarırlar. Ama son günlerde ben gece gittiğimde
televizyonu açtığımda her yerde bir üst akıl aranıyor; komplolar, efendim,
emperyalistler, üst akıllar havada uçuşuyor. Oysa biz bir musibet yaşadık ve bu
musibetin bir hazırlık dönemi vardı. Bu hazırlık dönemine, hazırlık döneminin
aktörlerine bakmadığımız sürece de o musibet tekrarlar. Çünkü arkadaşlar,
ortada bir darbe geleneği var ve ortalama her beş yılda bir darbe yaşadık. 
2007
yılının e-muhtırasında hazırlık dönemiyle ilgili defalarca size uyarılar
yaptık. Bakın, 2007 e-muhtırasının hazırlık döneminde neler olmuştu? Rahip
Santoro öldürüldü, Danıştaya baskın oldu, Malatya Zirve’de katliam oldu ve
Hrant Dink katledildi. Hrant Dink’le ilgili on yıldır diyoruz ki biz… Orada
birkaç kamera kaydı kalmıştı, pek çok kamera silinmişti. O kamera kayıtlarında
bazı şahıslar vardı; cinayeti işleyecek Ogün Samast’a gözcülük ediyorlardı, yol
gösteriyorlardı, o koşarken arkasından koşuyorlardı. “Bu kişiler kim?” diye
sorduk tam on yıldır Hrant’ın arkadaşları olarak ama on yıldır siz buna
bakmadınız. Bugün, bu darbeden sonra, on yıl sonra diyorsunuz ki: “Meğer 9 tane
jandarma görevlisi varmış orada, FETÖ’cülermiş onlar da.” Göreceğiz davada,
eklenirse iddianameye. Tam on yıl sonra. 
Bakın,
2007 e-muhtırasından hemen sonra, Abdullah Gül Cumhurbaşkanı olunca dediniz ki:
“Güç bizde, artık biz muktediriz, geçmişe bakmaya gerek yok.” Ama sonra bir
baktık, güç sizde değilmiş çünkü darbeci gelenekle ve darbeci geleneğin
işlediği suçlarla yüzleşmediniz. 
Aynı
şekilde, bugüne gelelim: 15 Temmuz darbe girişimi. Ya, darbe girişimi diye iş
adamlarına saldırıyorsunuz. Eyvallah, varsa suçlu olanlar, tabii ki. Sağlık
kuruluşlarını kapatıyorsunuz, tüp bebek merkezlerini. Bir gitarist, bir Ermeni
gitarist, İstanbul Büyükşehir Belediyesinde -benim arkadaşım- görevden
alıyorsunuz; Ermeni cemaatinin üyesidir yalnızca, başka bir suçu yoktur. Bu iş
de manipüle ediliyor arkadaşlar; nasıl ki e- muhtıra darbesi manipüle
edildiyse, Ergenekon sulandırıldıysa ve darbeci gelenekle yüzleşilemediyse bu
darbe de manipüle ediliyor çünkü siz darbenin hazırlık sürecine bakmıyorsunuz. 
Bakın,
Oslo sürecinden beri, MİT krizinden beri, Kürt meselesinde çözüm olmasın, barış
olmasın diye uğraşan bir darbeci gelenek var. Roboski’de, Roboski’yi
bombalayanlara, biliyorsunuz, madalyalar verildi. Ceylânpınar’da 2 askeri
öldüren, bir bakıyorsunuz, darbeci çıktı. İstihbaratı Davutoğlu’na veren,
darbeci çıktı. Davutoğlu çıktı, “‘Kandil’den telsiz mesajı geçti.’ diye bana
istihbarat verdiler, uçakları kaldırın.” diye emir verdi ve dün Osman Baydemir
2 polisin öldürülmesiyle ilgili araştırma önergemizde konuşurken “Buna bakın ki
darbe süreciyle yüzleşebilelim.” dedi ancak reddettiniz ve buna da
bakmıyorsunuz. Aynı hatayı yapmaya devam ediyorsunuz ve aynı hatayı yaptıkça,
maalesef, aynı sonuçlar olur; darbeci gelenek yaşamaya devam eder.
Arkadaşlar,
darbeci geleneği yakaladık artık. Bu darbeci gelenek de FETÖ’ye sığmaz, onu da
söyleyeyim, bu bir gelenektir. Bunu mahkûm etmek istiyorsak el birliğiyle,
bütün aktörleriyle yakalamalıyız. Bu da ancak hazırlık sürecindeki aktörleri
yakalamakla olur. 
Oslo
sürecini kim devirmeye çalıştı? Habur’da kim manipülasyon yaptı? Roboski’yi kim
bombaladı? Ceylânpınar’da 2 polisimizi kim katletti? Bunlara bakabilirsek,
darbeci geleneği yakalayacağız, bütün aktörleriyle ortaya çıkaracağız. İş
adamları değil şimdi uğraşmamız gereken. Şimdi darbe yasalarını çıkarmamız
gereken bir durum yok. Darbeden bir ay sonra darbe yasaları çıkarılmaz,
darbeden bir ay sonra darbeyle yüzleşilmeye çalışılır. El birliğiyle bunu
yapalım arkadaşlar. Gelin darbe yasalarını geri çekin. Darbenin kuyruğunu
yakalamışız, bedenini ele geçirelim, bir daha da darbe yaşamayalım.
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Paylan.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19/4/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
19’uncu maddesinin aşağıdaki şekilde değiştirilmesini arz ve teklif ederiz.
Saygılarımızla.
Bülent
Yener Bektaşoğlu (Giresun) ve arkadaşları
MADDE
19- 2863 sayılı Kanuna aşağıdaki ek madde eklenmiştir.
"EK
MADDE 6- Kamu düzeni veya güvenliğinin olağan hayatı durduracak veya kesintiye
uğratacak şekilde bozulduğu ya da doğal afet yaşanan yerlerde özel mülkiyette
bulunan korunması gerekli taşınmaz kültür varlıklarının onarımı ile
restorasyonuna yönelik proje ve uygulama işleri maliklerinin ve diğer
ilgililerin muvafakatı alınmak şartıyla bedelsiz olarak Bakanlık tarafından
gerçekleştirilebilir. Bu kapsamda yürütülen proje ve uygulama işlerinden bir
mali yıl içinde tamamlanması mümkün olmayanlar için dört yılı geçmemek üzere
gelecek yıllara yaygın yüklenmeye girişilebilir.” 
BAŞKAN
– Komisyon okunan önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz.
BAŞKAN
– Önerge üzerinde İstanbul Milletvekili Sayın Mehmet Bekaroğlu konuşacak.
Buyurun
Sayın Bekaroğlu. (CHP sıralarından alkışlar)
MEHMET
BEKAROĞLU (İstanbul) – Sayın Başkan, değerli milletvekilleri; görüşmekte
olduğumuz 411 sıra sayılı torba yasa tasarısının 19’uncu maddesi üzerine söz
aldım.
Bu
madde, 2863 sayılı Kültür ve Tabiat Varlıklarını Koruma Kanunu’na ek bir madde
ekliyor ve olağanüstü durumlarda kültür varlıklarının, maliklerinin izni
olmadan, muvafakati olmadan onarabileceğini, Bakanlık tarafından
onarılabileceğini öngörüyor.
Değerli
milletvekilleri, aslında, bu torba yasa tasarısının bu maddesi ve birçok
maddesinde bir tür paralel hukuk oluşturuluyor, daha sonra göreceğiz kayyum
atamalarında, daha başka maddelerde. Aslında, ilgili yasa o sorunla ilgili
nasıl bir çözüm bulunacağını ciddi bir şekilde, ayrıntılı bir şekilde yazmış
ama Hükûmet bu torba yasa tasarısıyla geliyor karşımıza, diyor ki: “Ayrıca, şu
durumlarda, olağanüstü hâllerde, İçişleri Bakanlığının güvenlik endişesi
bildirdiği durumda, şu sebepten dolayı görevden alındığında şu şekilde
davranılacak.” 
Değerli
milletvekilleri, sizin -özellikle Adalet ve Kalkınma Partisi milletvekillerine
söylüyorum- şiddetle karşı çıktığınız ve değiştirilmesini en büyük amaç olarak
önünüze koymuş olduğunuz 1982 Anayasası’nın geleneğidir bu. 1982 Anayasası’nda
bütün özgürlükler geniş bir şekilde, uluslararası anlaşmalarda nasılsa o
şekilde yazılmıştır; arkasından “ama”, “ancak” denilerek bu özgürlükler, bu
haklar kullanılmaz hâle getirilmiştir. Bu ek maddeyle de gerçekten insanların,
o kültür taşınmazının sahiplerinin konut dokunulmazlığını, aile mahremiyetini,
mülkiyet haklarını ciddi bir şekilde ihlal ederek Bakanlık “Olağanüstü durum
var, güvenlik bozulmuştur.” gerekçesiyle değişiklikler yapacak, onarım yapacak
onlara sormadan. Aslında, bunun Diyarbakır-Sur’la ilgili olduğunu da ifade etmek
durumundayım. 
Değerli
milletvekilleri, bu bir alışkanlık hâline geldi, gelenek hâline geldi. Bunu
diğer hükûmetler de yapardı ama özellikle Adalet ve Kalkınma Partisi Hükûmeti
yapıyor. 15 Temmuzdan sonra böyle olmamasını beklerdik. Bakın, daha evvel de
söylemiştim, arkadaşlar da çok kızmışlardı; yüzde 50’nin vermiş olduğu -tırnak
içinde- bir kibir var: “Biz her şeyi yapabiliriz.” Sadece ben, buradan, en az
10 defa söyledim, demokrasilerde ülkeyi seçilmiş çoğunluklar yönetir. Buna hiç
kimsenin itirazı yok. Hatta itirazı yokun ötesinde, bu tehlikeye girdiği zaman
nasıl Türkiye birlik oldu, nasıl bu Mecliste hepimiz toplandık, o bombalar
atıldığında bütün gruplar burada oturdu, bunu gördünüz değerli arkadaşlar. Biz,
demokraside uzlaşmış vaziyetteyiz ama demokrasi için büyük bir bedel ödemiş
olduğumuz 15 Temmuzun hemen sonrasında Meclisi bu şekilde devre dışı bırakacak
yasaların çıkarılması gerçekten bize şaşkınlık veriyor değerli arkadaşlarım.
Siz, sadece Meclisi değil belediyeleri, ilgili bütün kurumları devre dışı
bırakıyorsunuz; bütün yetkileri merkeze topluyorsunuz, Bakanlar Kuruluna
veriyorsunuz. Bakın, öyle maddeler var ki bu torba yasa tasarısında; örneğin
75/4. “Şu, şu, şu kanunlarda istisnalar getiriyoruz.” diyorsunuz. Kanunlar
duruyor yerinde ama Bakanlar Kurulu kararıyla… Hâlbuki bu yetki Türkiye Büyük
Millet Meclisinin yetkisidir ve yasa yapma yetkisi hiçbir şekilde devredilemez
değerli arkadaşlarım.
Bakın,
demokrasilerde -yani dünyayı yeniden keşfedecek değiliz- evet, seçilmiş
çoğunluk yönetir ama seçilmiş çoğunluk hukuk içinde yönetir ve denetim esastır
değerli arkadaşlarım. Sizin yaptığınız, sizin en büyük sorunlarınızdan biri bu.
Bu düşünceden vazgeçmeniz gerekiyor gerçekten demokrasi diyorsanız. Bu duvara
toslamalar… Ekonomide, demokraside, uluslararası ilişkilerde -bunu da kabul
edin- gerçekten duvara tosladınız. Olabilir, büyük bir bedel ödedik ama
kaybetmekte olduğumuz demokrasinin kendisidir. Bir daha duvara toslamamak için
gerçekten demokrasinin asgari gereklerini yerine getirmeniz gerekiyor ama sizin
yaptığınız şey bu değil; siz burada el kaldırıyorsunuz “Hükûmetten böyle
geldi.”, “Yukarıdan böyle geldi.” diye. Kimden böyle geldiyse gelmiştir, el
kaldırıyorsunuz; el kaldırırken de aslında demokrasiyi zedeliyorsunuz,
bozuyorsunuz değerli arkadaşlarım.
İyi
akşamlar. (CHP sıralarından alkışlar) 
BAŞKAN
– Teşekkür ederim Sayın Bekaroğlu.
Önergeyi
oylarınıza sunuyorum…
lll.- YOKLAMA
(CHP
sıralarından bir grup milletvekili ayağa kalktı)
MUSA ÇAM (İzmir)
- Yoklama istiyoruz.
BAŞKAN – Yoklama
talebi var.
Sayın Çam, Sayın
Türkmen, Sayın Akın, Sayın Tarhan, Sayın Yalım, Sayın Bektaşoğlu, Sayın
Kayışoğlu, Sayın Hürriyet, Sayın Erkek, Sayın Emir, Sayın Tüm, Sayın Aydın,
Sayın Akar, Sayın Tuncer, Sayın Bekaroğlu, Sayın Erdem, Sayın Tamaylıgil, Sayın
Karabıyık, Sayın Tanal, Sayın Yarkadaş, Sayın Zeybek. 
Yoklama için iki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunmadan önce tasarının 19’uncu maddesinin oylamasının açık oylama
şeklinde yapılmasına dair bir istem vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 19’uncu
maddesinin oylamasının açık oylama şeklinde yapılmasını arz ve teklif ederiz. 
BAŞKAN
– Meral Danış Beştaş, Adana? 
Filiz
Kerestecioğlu Demir, İstanbul? 
Çağlar
Demirel, Diyarbakır? Burada.
Ertuğrul
Kürkcü, İzmir? Burada.
Osman
Baydemir, Şanlıurfa?
Biraz
bekleyelim arkadaşlar gelsinler. (AK PARTİ sıralarından gürültüler) 
Sayın
milletvekilleri, lütfen…
Evet,
devam edelim.
Nursel
Aydoğan, Diyarbakır? Burada.
Nihat
Akdoğan, Hakkâri? Burada.
İmam
Taşçıer, Diyarbakır? Burada.
Mahmut
Celadet Gaydalı, Bitlis? Burada.
Ayhan
Bilgen, Kars? Burada. 
Müslüm
Doğan, İzmir? Burada.
Selma
Irmak, Hakkâri? Burada.
Meral
Danış Beştaş burada.
Behçet
Yıldırım, Adıyaman? Burada.
Garo
Paylan, İstanbul? Burada.
Filiz
Kerestecioğlu burada.
Lezgin
Botan, Van? Burada.
Aycan
İrmez, Şırnak? Burada.
Ayşe
Acar Başaran, Batman? Burada.
Abdullah
Zeydan, Hakkâri? Burada.
Mahmut
Toğrul, Gaziantep? Burada.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
işlemini başlatıyorum, iki dakika süre veriyorum.
(Elektronik
cihazla oylama yapıldı) 
BAŞKAN
– 411 sıra sayılı Kanun Tasarısı’nın 19’uncu maddesinin açık oylama sonucunu
okuyorum:
“Kullanılan
oy sayısı: 186
Kabul 
: 182
Ret 
 :  1
Çekimser 
:  3 (x)
 Kâtip
Üye  Kâtip
Üye
 Fehmi
Küpçü Ali
Haydar Hakverdi
 Bolu Ankara”
Böylelikle
19’uncu maddeyi de kabul etmiş olduk. 
20’nci
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19/4/2012 tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
20’nci maddesinin aşağıdaki şekilde değiştirilmesini arz ve teklif ederiz.
Saygılarımızla.

 Musa Çam Kadim
Durmaz Bihlun Tamaylıgil
 İzmir Tokat İstanbul
 Mehmet Bekaroğlu Selin
Sayek Böke Kemal Zeybek
 İstanbul İzmir Samsun
 Utku Çakırözer
 Eskişehir
Madde
20- 2863 sayılı Kanuna aşağıdaki geçici madde eklenmiştir.
“GEÇİCİ
MADDE 11- Bu maddenin yürürlüğe girdiği tarihte görev yapmakta olan alan
başkanları, danışma kurulu üyeleri ile eşgüdüm ve denetleme kurulu üyelerinin
görevleri sona erer. Görevi sona erenlerin yerine bu maddenin yürürlüğe girdiği
tarihten itibaren en geç altı ay içinde Bakanlıkça ilgili belediyelerin
görüşleri alınarak görevlendirme yapılır.”
BAŞKAN
- Sayın milletvekilleri, şimdi okutacağım önergeler aynı mahiyette olduğundan
birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 20’nci maddesinin tasarı metninden
çıkarılmasını arz ve teklif ederiz. 
 Çağlar Demirel Abdullah
Zeydan Nihat Akdoğan
 Diyarbakır Hakkâri Hakkâri
 Besime Konca Saadet
Becerekli Ferhat Encu
 Siirt Batman Şırnak
 Nursel Aydoğan
 Diyarbakır
Aynı
mahiyetteki diğer önergenin imza sahipleri: 
 Mustafa Kalaycı Erhan
Usta Mehmet Günal 
 Konya Samsun Antalya
 Erkan Haberal Kadir
Koçdemir Saffet Sancaklı
 Ankara Bursa Kocaeli
 Arzu Erdem 
 İstanbul
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılamıyoruz Sayın Başkan. 
BAŞKAN
– Önergeler üzerinde ilk olarak İstanbul Milletvekili Sayın Arzu Erdem
konuşacak. 
Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim Sayın Başkan. 
Değerli
milletvekilleri, öncelikle, bugün yine hain saldırıda, Elâzığ’da hayatını
kaybetmiş olan şehitlerimize Allah’tan rahmet diliyorum; çok sayıda yaralımız
var, yaralılarımıza da acil şifalar diliyorum. Bu vahim olayların
tekrarlanmaması için de dualarımızı eksik etmemeyi buradan tekrar etmek
istiyorum. 
411
sıra sayılı Türkiye Varlık Fonu Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 20’nci
maddesindeki önergemiz üzerinde Milliyetçi Hareket Partisi adına söz almış
bulunmaktayım. Gazi Meclisi saygılarımla selamlıyorum. 
Aslında,
19’uncu maddeyle ilgili benim ilave etmek istediğim birtakım hususlar var,
şöyle ki: 1999 depremi sonrasında, özellikle insanlarda çok büyük umut
oluşturan bir kentsel dönüşüm yasası oluşturuldu. Bu yasadan sonra, özellikle
riskli binalarda oturan insanlar büyük umutla bu binaların onarılacağını,
yıkımdan sonra sağlam binalarda oturacaklarını düşündüler. Ancak, millet
yararına olan bu kanun, maalesef, bu nispette kullanılmadığı gibi, bu kanunun
uygulaması rantsal bir dönüşüme dönüştü. Bunu hepimiz biliyoruz, özellikle
İstanbul Milletvekili olarak… Birçok büyük alanda, önemli lokasyonlarda, ana
caddeler üzerinde 40 dönümlük, 50 dönümlük büyük alanlar Çevre ve Şehircilik
Bakanlığı tarafından riskli alan ilan edilerek büyük büyük projeler hâline
getirildi. Her bir daire 1 milyon, 2 milyon, 3 milyon TL’ye satılmak suretiyle,
maalesef, zenginlere satışa sunuldu. Orada aslında amaç neydi? O alanlarda
oturan insanların yani deprem riski altında olan kişilerin ev sahibi
edilmesiydi. Maalesef bu yapılmadığı gibi, zenginlere daha fazla rant sağlandı
ve büyük büyük emlak şirketleri de bunun rantını elde ettiler. 
Şimdi,
19’uncu madde de aslında bende hemen aynı çağrışımı oluşturdu. Bu kez şöyle
diyor: “Kamu düzeni veya güvenliğinin olağan hayatı durduracak veya kesintiye
uğratacak şekilde bozulduğu ya da doğal afet yaşanan yerlerde özel mülkiyette
bulunan korunması gerekli taşınmaz kültür varlıklarının onarımı ile
restorasyonuna yönelik proje ve uygulama işleri maliklerinin ve diğer
ilgililerin muvafakati aranmaksızın ve bedelsiz olarak Bakanlık tarafından
gerçekleştirilir. Bu kapsamda yürütülen uygulama işleri bir yıl içerisinde
yapılır. Bir yıl içerisinde tamamlanmazsa bu süre dört yıla kadar
uzatılabilir.”
Buradan
ne anladığımıza, bir kez, bakmamız gerekiyor. Yine, aynı şekilde bu sefer
gerekçe ne gösteriliyor? Terör olayları gösteriliyor. Gerekçe ne gösteriliyor?
Olağanüstü hâl gösteriliyor. Gerekçe ne gösteriliyor? Yine, deprem gösteriliyor
ama bu kez onarım ve restorasyon var. Peki, onarım ve restorasyon ne için
yapılır normal koşullarda? Milletin menfaatleri için yapılır ancak milletin
menfaatleri burada yine söz konusu olmayacaktır. Bu mesele de yine, bu alan da
yine birtakım kişiler tarafından suistimal edilerek ranta dönüştürülecektir.
İşte, burada dikkat çekmek istediğim, kentsel dönüşüm yasası nasıl ki rantsal
dönüşüme dönüştüyse burada da restorasyonla ilgili atılacak olan, millet
menfaatine atılması gereken adımların yine aynı şekilde rantsal dönüşüme
dönüşmemesi.
Bizler
Milliyetçi Hareket Partisi olarak özellikle milletimizin menfaatleri için
çalışmalarımızı hep sürdürdük, bundan sonra da sürdürmeye devam edeceğiz. Bu
tarz tehditleri gördüğümüz zaman özellikle depremzedelerin haklarının
verilmediği bu dönemde, özellikle deprem riski altında olan binalarda hâlâ
insanlar yaşamaya devam etmesine rağmen, özellikle hâlâ o binaların onarımı
mümkün olmasına rağmen devlet ve Çevre ve Şehircilik Bakanlığı o binalara
herhangi bir destek vermemesine rağmen biz bu restorasyonlarla ilgili rantsal
bir dönüşüm tehlikesini göz önünde bulundurarak bunun önlenmesi için de
gereğinin yapılmasını özellikle vurgulamak istiyorum.
Tekrar
çok teşekkür ederim, sağ olun. (MHP sıralarından alkışlar)
BAŞKAN
– Teşekkür ederiz biz de Sayın Erdem.
Aynı
mahiyetteki önergenin ikinci konuşmacısı olarak Diyarbakır Milletvekili Sayın
Nursel Aydoğan’ı dinleyeceğiz.
Buyurun
Sayın Aydoğan. (HDP sıralarından alkışlar)
NURSEL
AYDOĞAN (Diyarbakır) - Sayın Başkan, değerli milletvekilleri; bir kez daha
herkese merhaba. Hepinizi saygıyla selamlıyorum.
Değerli
arkadaşlar, dört beş saat önce haber ajanslarına bir haber düştü. Haber şuydu.
Çevre ve Şehircilik Bakanı Yüksekova’ya gitmişti. Yüksekova’da bu yakılan ve
yıkılan mahalleri gezdikten sonra Yüksekova merkezinde esnaflarla bir süre
görüştükten sonra basına yönelik bir açıklama yaptı. Yaptığı açıklamada şunu
ifade ediyordu: Yüksekova’ya geliş nedeninin kamu kurum ve kuruluşlarına yer
bakmak, yer tespiti yapmak olduğu söylüyordu. Bu arada Yüksekova için 2,5
milyar lira bir ödenek ayrıldığını, sıkıntılar olsa da bu ödeneğin ayrıldığını,
kendisinin yirmi bir yıl Kayseri’de belediye başkanlığı yaptığını, o dönemde
bile 2,5 milyar gibi bir paranın Kayseri’ye getirilmediğini, bunun çok
önemsenmesi gerektiğini, buna değer verilmesi gerektiğini, bu gelen parayla
Yüksekova’yı Paris yapacaklarını söyledi. 
Tabii,
Paris deyince benim aklıma aniden Sur geldi. Dönemin Başbakanı Sayın Davutoğlu
da Diyarbakır’a gelmişti, Sur’un yasaklı olduğu bölgede bir açıklama yapmıştı
Diyarbakırlılara ve tüm kamuoyuna. İşte, bu yasak kalktıktan sonra Sur’u Toledo
yapacaklardı. Vallahi biz şaşırdık yani artık tercih yapmak zor olacak; acaba
diyoruz Paris’e mi gitsek, Toledo’ya mı gitsek, hangi güzellikleri nasıl
görsek(!) Ama tabii hayatın gerçeği böyle değil. Yaklaşık bir yıl oldu, Sur’da
daha sokağa çıkma yasağı kaldırılmadı, ablukalar devam ediyor. Sur neredeyse
yerle bir edilmiş, buna Sur’un içerisindeki tarihî yapılar da dâhil. 
Tabii
ki bununla ne yapılmak istendiğini biz biliyoruz, gayet iyi biliyoruz. Yani
halkın üzerinde bir etki yaratılmak isteniyor, halkla bizim aramızdaki bu
kopmaz bağ dediğimiz bağ bir şekilde koparılmaya çalışılıyor. Ama merak etmeyin
yani Amedliler, Diyarbakırlılar partilerine, mücadelelerine, değerlerine son
derece bağlıdır. Tüm bu yapılanlara rağmen partilerinin, mücadelelerinin yanındadır
ve arkasındadır. 
Aslında
benim sormak istediğim şey şu AKP’li arkadaşlara: Biz daha bu yasayı burada
yeni görüşüyoruz yani çıkıp çıkmayacağı belli değil. Yani, Yüksekova il olur
mu, olmaz mı, daha henüz Meclisin iradesi, burada Genel Kurul iradesi açığa
çıkmadı, ortaya çıkmadı ama Sayın Bakan Yüksekova’ya gidiyor. Yani, buradaki
iradeyi, şu anda şurada yaptığımız toplantıyı, her şeyi boşa çıkaracak bir
şekilde Yüksekova’da kamu binaları için yer arıyor. Yani, netleşmiş bir şey
var, kesinleşmiş bir şey var, o kesinleşmiş durumla ilgili bir yer arayışına
girmiş. Yani, bunu kabul etmek mümkün değil. Orada yapılan bu açıklamayı, ben,
Parlamento iradesi adına, Parlamentoya saygı adına son derece yanlış bulduğumu
ifade etmek istiyorum. Buradan çıkan sonuç mutlaka beklenmelidir, negatif olur
ya da pozitif olur, o hiç önemli değil. Ama, buradan, bu Genel Kuruldan bir
sonuç çıkmadan Yüksekova’ya gitmek, sanki buradan bir sonuç çıkmış gibi orada
çalışmalara başlamak -bir kez daha söylüyorum- burada, Genel Kurulda şu anda bu
çalışmayı yürüten milletvekillerinin iradesine saygısızlık demektir. Demokrasi
böyle bir şeydir işte yani demokrat olmak böyle bir şeydir, bir başkasının
iradesini, kararlarını hiçe saymamaktır. Ben, her birimizin bir kez daha
demokrasi, demokratikleşme konusunda hassasiyetinin her geçen gün artmasının
gerektiğini diliyorum.
Hepinize
bir kez daha saygılar sunuyorum, sağ olun. (HDP sıralarından alkışlar) 
BAŞKAN
– Teşekkür ederim Sayın Aydoğan.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı “Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19.04.2012 Tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifinin (2/571)”
20’nci maddesinin aşağıdaki şekilde değiştirilmesini arz ve teklif ederiz.
Musa Çam (İzmir) ve
arkadaşları
Madde
20- 2863 sayılı Kanuna aşağıdaki geçici madde eklenmiştir.
“GEÇİCİ
MADDE 11- Bu maddenin yürürlüğe girdiği tarihte görev yapmakta olan alan
başkanları, danışma kurulu üyeleri ile eşgüdüm ve denetleme kurulu üyelerinin
görevleri sona erer. Görevi sona erenlerin yerine bu maddenin yürürlüğe girdiği
tarihten itibaren en geç altı ay içinde Bakanlıkça ilgili belediyelerin
görüşleri alınarak görevlendirme yapılır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Samsun Milletvekilimiz Kemal Zeybek konuşacak. (CHP
sıralarından alkışlar) 
KEMAL
ZEYBEK (Samsun) – Sayın Başkan, sayın milletvekilleri; sizleri saygıyla
selamlıyorum. 
Değerli
milletvekilleri, 411 sıra sayılı Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 20'nci
maddesi üzerinde söz almış bulunuyorum. 
“2863
sayılı Kanuna aşağıdaki geçici madde eklenmiştir. 
GEÇİCİ
MADDE 11- Bu maddenin yürürlüğe girdiği tarihte görev yapmakta olan alan
başkanları, danışma kurulu üyeleri ile eşgüdüm ve denetleme kurulu üyelerinin
görevleri sona erer. Görevi sona erenlerin yerine bu maddenin yürürlüğe girdiği
tarihten itibaren en geç altı ay içinde Bakanlıkça ilgili belediyelerin
görüşleri alınarak görevlendirme yapılır.” der. 
2863
sayılı Kanun’a 2004 yılında eklenen ek 2 maddede sit alanları, ören yerleri ve
bunların etkileşim alanlarının doğal bütünlük içerisinde korunması, yaşatılması
ve geliştirilmesi amacıyla oluşturulmuş ve alanlardan ekonomik ve kültürel
olarak en üst seviyede yararlanma amaçlanmıştır. 
Bakan
ve iktidara soruyorum: Değişiklikle, yeni atamayla kimlere rant sağlamak amaçlanmaktadır?
(CHP sıralarından alkışlar) Kültür ve tabiat varlıklarını koruma kurullarının
ülkemizin tarihî değerlerini, kültürel zenginliklerini ve doğal güzelliklerini
koruma, gelecek kuşaklara aktarma, yaşatma görevleri vardır. İlgili geçici
maddeyle kurulların görevlerini sonlandırmak doğru değildir. Burada yasayla
kurulların görevlerinin sonlandırılmasına kuşkuyla bakıyoruz. Kıyım ve
birilerini kayırma endişesi taşıyoruz. Yasayı doğru yapalım, kariyer ve liyakat
esaslarını ön plana çıkaralım; tarihî, kültürel ve doğal zenginliklerimizi
koruyalım. 
Tarikat,
siyaset, ticaret, güç, menfaat çatışmaları ülkemizi 15 Temmuz darbe girişimiyle
karşı karşıya bırakmıştır. Ordunun içindeki millî duyguları yüksek, yurtsever
üniformalı güvenlik güçlerimiz ve “Egemenlik kayıtsız şartsız milletindir.”
diyen Atatürk’ün öğretisi ve halkımızın karşı koymasıyla darbe engellenmiştir.
(CHP sıralarından alkışlar) Esas bu darbe girişimiyle ülkemizde iç ve dış
çevrelerin çıkar menfaatleri için iç savaş çıkarılmak istenmiştir. Kurtuluş
Savaşı ruhunu yaşamış halkımız iç savaşı engellemiştir. 
15
Temmuz darbesi ülkemizde cemaatler yapısının devletin içinde ne hâl aldığını
göstermiştir. “Millî irade” diyerek demokrasiyi akıllarına getirenler için,
sokağa çıkmanın, gösteri yapmanın demokratik hak olduğu öğrenilmiştir. FETÖ
cemaatine bağlı okulların devlet içine yerleşmesi 15 Temmuz darbesini
getirmiştir. Ensar ve TÜRGEV’e bağlı okullar hangi cemaatleri temsil
etmektedir? Ensar, TÜRGEV ve cemaatlere bağlı öğrenci evleri, okul ve yurtlarına
yerleştirilen… Devlet içine, ülkemizin diktatörlük, anayasal monarşiye geçişini
oluşturmak için Menzil tarikatı ve cemaatlerini yerleştiriyorsunuz. Darbe
yapanlara karşı cumhuriyet, demokrasi, az da olsa laiklik, adalet, vicdan,
hukuk kazanmıştır ve darbe girişimini, darbeyi getiren Ergenekon, Balyoz
davaları, Deniz Feneri ve bunların savcıları 15 Temmuz darbesine günler
öncesinden zemin hazırlamıştır. Ulusal bayramlarımızın kutlanması
engellenmiştir, devlette laikliği yok etmek isteyenler 15 Temmuz darbesinin
hazırlanmasına yol açmıştır.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Zeybek.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Birleşime
on beş dakika ara veriyorum. 
Kapanma Saati: 00.44
ON BİRİNCİ OTURUM
Açılma Saati: 01.23
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara) 
-----0-----
BAŞKAN – Türkiye
Büyük Millet Meclisinin 127’nci Birleşiminin On Birinci Oturumunu açıyorum.
Komisyon burada.
Hükûmet burada.
411
sıra sayılı Tasarı’nın 21’inci maddesi üzerine verilen değişiklik önergelerinin
işlemlerinde kalmıştık. 
Şimdi
önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19.04.2012 Tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
21'inci maddesinin aşağıda şekilde değiştirilmesini arz ve teklif ederiz.
 Kadim Durmaz Musa
Çam Utku Çakırözer
 Tokat İzmir Eskişehir
 Bihlun Tamaylıgil Mehmet
Bekaroğlu Selin Sayek Böke
 İstanbul İstanbul İzmir
MADDE
21- 13/10/1983 tarihli ve 2918 sayılı Karayolları Trafik Kanununun ek 16 ncı
maddesinin birinci fıkrasının birinci cümlesinde yer alan
"Belediyelerce" ibaresinden sonra gelmek üzere "veya
sermayesinin tamamı belediyelere ait şirketler tarafından" ibaresi ile
fıkraya son cümle olarak "Elektronik sistemlerin belediyeler tarafından
hasılat paylaşımı yoluyla kurdurulması ve işlettirilmesi halinde belediyelere
ödenecek tutar, elektronik sistemlerin yatırım maliyetine ulaşıncaya kadar %30,
sonrasında %20 olarak uygulanır." cümlesi eklenmiştir.
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 21’inci maddesinin aşağıdaki şekilde
değiştirilmesini arz ve teklif ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Haberal Kadir
Koçdemir
 Ankara Bursa
MADDE
21- 13/10/1983 tarihli ve 2918 sayılı Karayolları Trafik Kanununun ek 16’ncı
maddesinin birinci fıkrasının birinci cümlesinde yer alan
"Belediyelerce" ibaresinden sonra gelmek üzere "veya sermayesinin
tamamı belediyelere ait şirketler tarafından" ibaresi ve fıkraya
"Elektronik sistemlerin belediyeler tarafından hasılat paylaşımı yoluyla
kurdurulması ve işlettirilmesi halinde belediyelere ödenecek tutar %15 olarak
uygulanır." cümlesi eklenmiştir.
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 21’inci maddesinin tasarı metninden
çıkarılmasını arz ve teklif ederiz.
 Çağlar Demirel Abdullah
Zeydan Nihat Akdoğan
 Diyarbakır Hakkâri Hakkâri

 Besime Konca Saadet
Becerekli Ferhat Encu
 Siirt Batman Şırnak
 Osman Baydemir
 Şanlıurfa
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Sayın Osman Baydemir konuşacaktır.
Buyurun
Sayın Baydemir. (HDP sıralarından alkışlar)
OSMAN
BAYDEMİR (Şanlıurfa) – Teşekkür ediyorum Sayın Başkan.
Sayın
Başkan, müsaadenizle, ben, şu ana kadar ifade etmiş olduğumuz bütün hususlar,
gecenin bu saatinde belirli bir birbirimizi anlama seviyesine gelmiş olmasından
duyduğum memnuniyeti ifade etmek istiyorum her şeyden önce. Lakin, bir husus
daha var ki neredeyse birkaç gündür en büyük sıkıntı, en büyük anlaşılamama
zemini olan, yine halkın iradesiyle seçilmiş olan ve bir kamu kuruluşu olan
belediyeler. Bu belediyelerin ha belediye başkanını görevden alıp onun yerine
kayyum atamışsın, ha İçişleri Bakanlığı eliyle o belediyenin mal varlığına,
hizmet binasına, aracına el koymuşsun; bu manada hiçbir farkı yok Sayın Başkan.
Ben kendim de naçizane, on yıl boyunca belediye başkanlığı yapmış bir
kardeşinizim. Kayyum maddeleri elbette ki kaldırılmalıdır, geri çekilmelidir
ama kayyum bir bütün olarak geri çekilse bile 23’üncü maddenin ve 50’nci
maddenin çekilmemesi durumunda bir kez daha kayyumun atanması kadar ihlal alanı
yaratabilecek, ihmal alanı yaratabilecek ve hakikaten iradeyi yerle bir
edebilecek bir zemindeyiz. 
Ben
bir kez daha grup başkan vekillerine çağrımızı yinelemek istiyorum: Hakikaten
memnuniyet verici bir aşamaya gelmek üzereyiz. Belki de bir saat içerisinde, bu
madde yani 23 ve 50 de geri çekme işlemine dâhil edilirse bir saat içerisinde
gecenin bu saatinde geriye kalan tüm maddeleri uzlaşıyla, ortak paydayla, kimi
yerlerde önerilerle gerçekleştirme imkânına sahip olacağız. Belki de bu akşamki
uzlaşı bundan sonraki zaman dilimi içerisinde de bir gelenek olur, bir deneyim
olur ve bir musibetten hayır çıkarmış olur. 
Bir
kez daha ifade etmekte fayda görüyorum: Darbe mekaniği bu Parlamentoyu
bombaladığında HDP, MHP, CHP, AKP ayrımı yapmadı; dolayısıyla, bizim buradan
bir ders çıkarmamız lazım. Bana göre o dersin bana göre başında da ortak
paydalarda buluşabilme… Şüphesiz ki her birimiz, her bir siyasi parti, toplumun
farklı ihtiyaç alanlarına yanıt olmaya çalışıyoruz ama bir kez daha söylüyorum,
ortak akıl hâkim olduğunda, bakın üniversitenin kurulmasını hep beraber, oy
birliğiyle geçirdik. Dolayısıyla, ortak aklı gelin hâkim kılalım. Şu an
itibarıyla HDP’nin de bir talebi var, 23’üncü madde ve 53’üncü madde -diğer
kayyum ve Hakkâri, Şırnak- bu torba yasa içerisinden çekilsin. Bu minvalde, ben
bu çağrımıza bu Genel Kurulun grup başkan vekillerinin pozitif yanıt vereceği
inancıyla hepinize saygıyla, sevgiyle, hürmetle selam ediyorum. (HDP
sıralarından alkışlar) 
BAŞKAN
– Teşekkür ediyorum Sayın Baydemir. 
Önergeyi
oylarınıza sunuyorum: Kabul edenler… 
ÇAĞLAR
DEMİREL (Diyarbakır) – Yoklama istiyoruz. 
BAŞKAN
– Geçti. 
Kabul
edenler… Kabul etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 411 sıra sayılı Kanun Tasarısı’nın 21’inci maddesinin aşağıdaki şekilde
değiştirilmesini arz ve teklif ederiz. 
MADDE
21- 13/10/1983 tarihli ve 2918 sayılı Karayolları Trafik Kanununun ek 16’ncı
maddesinin birinci fıkrasının birinci cümlesinde yer alan
"Belediyelerce" ibaresinden sonra gelmek üzere "veya
sermayesinin tamamı belediyelere ait şirketler tarafından" ibaresi ve
fıkraya "Elektronik sistemlerin belediyeler tarafından hasılat paylaşımı
yoluyla kurdurulması ve işlettirilmesi halinde belediyelere ödenecek tutar %15
olarak uygulanır." cümlesi eklenmiştir.
Mustafa Kalaycı (Konya)
ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Samsun Milletvekili Sayın Erhan Usta konuşacak.
Buyurun
Sayın Usta. (MHP sıralarından alkışlar) 
ERHAN
USTA (Samsun) – Sayın Başkan, değerli milletvekilleri; hepiniz saygıyla
selamlıyorum. 
Şimdi,
bu maddede yapılmak istenen şey şu: Biliyorsunuz bu elektronik denetleme
sistemlerinin belediyeler tarafından kurulup işte Emniyet Genel Müdürlüğüyle
ortak kullanımı durumunda belediyelere bir pay aktarılmasına yönelik 2011
yılında bir düzenleme yapılmıştı. Bu, ilk olarak 2011 yılında sisteme girmiş
bir şeydir. Orada belediyelere, az önce çerçevesini koyduğum şekilde bu sistemi
kurar veya kurdurursa hasılatın yani trafik cezalarının yüzde 30’unu
aktarıyordu. Şimdi, burada ilk gelen hâliyle bu yüzde 30 oranı yüzde 5’e
düşürülüyor, doğrudan yüzde 5’e gidiyor. Sonradan -önergeler burada var- ilk
hazırlanan önergede yüzde 5’in yüzde 10’a çıkarılması, daha sonra yüzde 10’un
da yüzde 15’e çıkarılması yönünde birtakım değişiklikler yapıldı Komisyonda. 
Şimdi,
burada benim olayın içeriğine gelmeden temel itirazım, daha önceki maddelerde
de daha önceki kanunlarda da sıklıkla söylediğimiz şey, iyi çalışılmadan, hesap
kitap yapılmadan düzenleme yapılıyor. Şimdi, yüzde 30’lar öyle bol bol gidince,
oralarda işte belediyeler de yüzde 30’ların yüzde 15’ini geneli itibarıyla
şirketlere aktarıyor. Burada ciddi bir para olmuş, bu görülünce şimdi direkt
yüzde 5’e düşürme gibi acayip bir noktaya gidiliyor. Burada şimdi hesabını
sormak lazım. Bu kadar yatırımcı var. Bir yandan yatırımcıyı mağdur
ediyorsunuz, bir yandan fazla gönderdiğiniz paralarla devlete yazık ediyorsunuz,
bir yandan şimdi orada alışılmış bir gelir var, ondan sonra tutuyorsunuz o
geliri azaltıyorsunuz. Bir şey yüzde 30’dan yüzde 5’e düşer mi? Böyle bir şey
olur mu? Bu, el yordamıyla, çalışılmadan, hesapsız kitapsız yapılan işler. 
Bir
haftadır şuna uğraşıyoruz: Bu kapsamda ne kadar gelir toplanıyor, ne kadar
gelir belediyelere gidiyor, ne kadar şirketlere gidiyor? Bu rakamı Türkiye
Cumhuriyeti devletinde bilen yok. Ciddi rakamlar.
Geçen
geneli üzerinde konuşurken örnek olsun diye söylemiştim. Hele bir Ordu vakası
var ki yani akıllara durgunluk veriyor. Ordu’da yıllık hasılat buradan 100
milyon lira, sadece Ordu gibi bir ilde. Düşünün 81 ilde siz bunu hesap edin ve
sistem de sürekli gelişiyor. Zaten bunu şirketler şu anda almış başını
götürüyor. Yani şirketler bu tür şeylerin kurulmasını, hani şirket odaklı bir
yönetim anlayışının bizi getirdiği nokta. 
Burada
amaç şu değil, yani efendim trafiği kontrol edelim, kazaları önleyelim değil.
Bir anda 110’dan hız sınırını 70’e düşürüyorsunuz, o radara girmeyen yok. Yani
tuzak kurup vatandaştan ceza almaya yönelik bir şey.
Bakın,
Fatsa girişiyle Bolaman arasında, Bolaman Tüneli’ne kadar, 8 kilometrelik
mesafede 11 tane radar var. Böyle bir şey olabilir mi? İnsanlar orada
kazandığını cezaya veriyor. Yani bunun, böyle trafiği denetleyelim, efendim hız
sınırını kontrol edelim filan gibi bir mantığı yok. Sonra, daha geniş bir
şeyde, Samsun-Ordu il sınırından Ordu şehir merkezine kadar 75 kilometrede 18
tane radar var. Tamamen şirketlerin sürüklediği bir şey ve ciddi bir şekilde
devleti gelir kaybına uğratan, vatandaşa da zulüm bu. Yani tam bir soygun bu.
Böyle bir şey olmaz. 
Bu,
yanlış kanun yapmaktan kaynaklanan bir şey. Yani çok doğru olan bir şeyi yanlış
uygulamaktan kaynaklanan bir şey. Yüzde 30 gibi ciddi bir geliri oraya
aktardığınız zaman adım başına bu sistem kurulmak durumunda kalınıyor. Hâlbuki
bu, hem merkezin gelirini merkezde ciddi şekilde tutacak hem de belediyelere bu
tür imkânı yapacak şekilde bir uygulama başından itibaren yapılırdı. 
Şimdi,
bir yanlış daha yapılıyor burada. Sistemin kendisini kuran belediyelere yüzde
30 olarak gönderilmeye devam ediliyor, sistemi yap-işlet-devret veya hasılat
paylaşım usulüyle yapanlara yüzde 15. Niye bu ayrımı yapıyorsunuz? Yani
Hükûmete yakın olan belediyeler, daha doğrusu Hükûmet partisinden olan
belediyeler, iktidar partisinden olan belediyeler bir şekilde bir sürü
kaynakları var, oradan kaynak alıyor, onların finansman durumu daha iyi, o
belediyeler buradan hasılattan yüzde 30 alacak ama finansman durumu bu kaynak
aktarmalarındaki sıkıntı nedeniyle daha zayıf olan muhalefet belediyeleri yüzde
15’te kalacak. Bu da açık bir haksızlık. Bu düzenlemeleri düzgün yapmamız
lazım. İşi, başından itibaren düşünerek taşınarak, hesabını kitabını yaparak…
İşte, “etki analizi” dediğimiz şey böyle bir şey. Yani bu çalışmalar başından
itibaren yapılmış olsaydı bugün bunları konuşmayacaktık. Bunlar 2011’de
konuşuldu, burada konuşuldu. Yani 3 tane, 4 tane ayrı önerge. 
Bakın,
tekrarlıyorum: Yüzde 30 oranı var, dört yıldır böyle kullanıyoruz. yüzde 5’e
düşürüyoruz, “Olmadı.” diyoruz 10’a çıkartıyoruz, “Olmadı.” diyoruz 15’e
çıkartıyoruz. Yarın tekrar ne geleceğini bilmiyoruz çünkü hiçbir hesap kitap
yok. Devlet içinde de bunun hesabını kitabını bilen hiç kimse yok. Maliye
Bakanlığı bunun hesabını kitabını bilmiyor, ne kadar para aktardığını bilmiyor.
Onu bilmeden de şöyle bir sistem kuruyor: “Yatırım bedelini çıkarıncaya kadar
yüzde 30 olarak devam eder.” diyor. Ya, sen ne hasılat aldığını bilmiyorsun,
milletten yatırım bedelini bilmesini istiyorsun. Bu, son derece yanlış bir
uygulama ama Adalet ve Kalkınma Partisinin uygulamaları maalesef böyle. 
Genel
Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Usta. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi'nin 19.04.2012 Tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
21'inci maddesinin aşağıda şekilde değiştirilmesini arz ve teklif ederiz.
Kadim
Durmaz (Tokat) ve arkadaşları
MADDE 21-
13/10/1983 tarihli ve 2918 sayılı Karayolları Trafik Kanununun ek 16 ncı
maddesinin birinci fıkrasının birinci cümlesinde yer alan
"Belediyelerce" ibaresinden sonra gelmek üzere "veya
sermayesinin tamamı belediyelere ait şirketler tarafından" ibaresi ile
fıkraya son cümle olarak "Elektronik sistemlerin belediyeler tarafından
hasılat paylaşımı yoluyla kurdurulması ve işlettirilmesi halinde belediyelere
ödenecek tutar, elektronik sistemlerin yatırım maliyetine ulaşıncaya kadar %30,
sonrasında %20 olarak uygulanır." cümlesi eklenmiştir.
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz efendim.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Tokat Milletvekili Sayın Kadim Durmaz konuşacak. 
Buyurun
Sayın Durmaz. (CHP sıralarından alkışlar) 
KADİM
DURMAZ (Tokat) – Sayın Başkanım, değerli milletvekili arkadaşlarım; 411 sıra
sayılı Kanun Tasarısı’nın 20’nci maddesindeki Cumhuriyet Halk Partisi Grubu
önergesi üzerinde söz almış bulunuyorum. Hepinizi saygıyla selamlıyorum.
Değerli
arkadaşlar, ilimizde, ülkemizde, hepimizin yaşadığı kentlerde birçok acıyı
trafikte birlikte yaşıyoruz. Bu, tartışmasız irdelenmesi, değerlendirilmesi
gereken bir sorun. Bu anlamda, dünyanın birçok gelişmiş ülkesinde kamera
sistemiyle kontrol, önce cezai bir yaptırım, daha sonra da uzun bir süre
geçtiğinde, bu, eğitimle beslendiğinde bu kazaların azaldığı, cezaların da
düştüğü bir gerçek. Ülkemizde uygulamasıyla kısa mesafelerde çok cezanın yazıldığı
da bir vakıa. Bu yüzden de yurttaşlarımızdan ciddi uyarıları, bu konuda daha
titiz ve dikkatli olmamıza yönelik bilgileri almaktayız. 
Ancak
bu 2918 sayılı Karayolları Trafik Kanunu’nun ek 16’ncı maddesi Trafik
Elektronik Denetleme Sistemleri, kısa adıyla TEDES, trafik akışının kontrol
edilmesi, ulaşımın denetlenmesi, can ve mal emniyetinin sağlanması amacıyla
geliştirilen bir trafik uygulaması. Bu sistem, ülkemizde yaşadıklarımızdan
sonra asayiş ve güvenliğe katkı, trafik akışı yoğunluğunu izleme, kayıtları
gözetleyerek, inceleyerek hukuki delillerin temini ve oluşturulması; yine,
görüntü izleme sistemleri aracılığıyla plakaların emniyet bilgi sisteminden
sorgulanması, çalıntı ve benzeri olaylar; toplantı ve gösteri yürüyüşlerinde
yasa dışı olayları önleme, toplulukların provoke edilişlerini engelleme ve
kontrol açısından da yararlı bir sistem. Yüce Parlamentoya düşen, bu sistemi
doğru analiz edip yerel yönetimlerin güçlendirilerek bu hizmeti vermesini de
sağlamak. 
Bu
anlamda Hükûmetin Plan ve Bütçe Komisyonuna getirdiği teklifte yüzde 30 olan bu
payın yüzde 5’e indirilmesi idi. Ancak, Komisyonda uzun süreli tartışmalardan
sonra yüzde 15 gibi bir rakama çekildi. Bu rakamı irdelediğimizde, ülkemizde 6
büyükşehir, 1 il, 9 ilçe belediyesi kurmuş bu sistemi, çalıştırıyor. Yine,
ayrıca, 1 büyükşehirde, 4 ilde, 11 ilçede de ihalesi yapılmış, kurulma
aşamasında. Yine, 14 büyükşehirde, 21 ilde, 36 ilçe ve beldede kurulumun
planlaması yapılmış, ihale sürecine gelmiştir. Hâl böyle olunca, Türkiye’de
ortalamada düşük bir noktadayız. 
Bunun
beraberinde birçok getirisi de var değerli arkadaşlar. Hepinizin bildiği gibi,
ülkemiz için büyük değeri olan birçok siyasetçiyi, sanatçıyı, bilim adamını
trafik kazalarında kaybettik; hepsi tedbirsizlik, dikkatsizlik, kontrolsüzlük
sonucu ve bunların da bir bölümü aydınlatılamadı. Aydınlatılamayışının nedeni
de yollarımızda bu kameralı kontrol sistemlerinin olmayışı. Bunun için,
buradaki yerel yönetimlerin payının yüzde 15’ten, bizim verdiğimiz önergeyle
yüzde 20’ye çıkarılmasının daha yararlı olacağına inanıyorum. Kaynakları olan,
geliri bol olan belediyeler kendi olanaklarıyla kuruyor; diğer belediyeler,
Türkiye’deki kurulum sistemleriyle anlaşarak, bazıları üç yıl, bazıları beş yıl
gibi bir anlaşmanın peşinde. 
Çıkarılan,
Komisyondan geçen taslakla da anlaşma süresince eski yüzde 30’luk anlaşmanın
devam edeceği… Bunun da bir haksızlık olduğu, bunu da makul bir seviyeye
indirip, Cumhuriyet Halk Partisinin vermiş olduğu yüzde 20’lik önerinin yerinde
olacağı kanaatindeyiz. 
Yüce
Meclisin bu makul öneriyi yerel yönetimleri güçlendirme, trafik akışını kontrol
etme, asayişe ve benzeri olaylara da katkı sunma adına desteklemesinde yarar
var diyorum, yüce Meclisi saygıyla selamlıyorum. (CHP sıralarından alkışlar) 
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
21’inci maddenin
oylamasının açık oylama şeklinde yapılmasına dair bir istem vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 21’inci
maddesinin oylamasının açık oylama şeklinde yapılmasını arz ve teklif ederiz.
Çağlar Demirel,
Diyarbakır? Burada.
Meral Danış
Beştaş, Adana? Burada. 
Filiz
Kerestecioğlu Demir, İstanbul? Burada.
Ertuğrul Kürkcü,
İzmir? Burada.
Behçet Yıldırım,
Adıyaman? Burada. 
Lezgin Botan,
Van? Burada.
Besime Konca,
Siirt? Burada. 
Aycan İrmez,
Şırnak?
Selma Irmak,
Hakkâri? Burada.
Ayşe Acar
Başaran, Batman? Burada. 
Osman Baydemir,
Şanlıurfa? Burada.
Ayhan Bilgen,
Kars? Burada.
Dirayet
Taşdemir, Ağrı? Burada.
İmam Taşçıer,
Diyarbakır? Burada.
Erdal Ataş,
İstanbul? Burada.
Müslüm Doğan,
İzmir? Burada.
Mahmut Celadet
Gaydalı, Bitlis? Burada.
Nihat Akdoğan,
Hakkâri? Burada.
Mehmet Ali
Aslan, Batman? Burada. 
Abdullah Zeydan,
Hakkâri? Burada.
Açık oylamanın
elektronik oylama cihazıyla yapılmasını oylarınıza sunuyorum: Kabul edenler...
Kabul etmeyenler... Kabul edilmiştir.
Oylama için iki
dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
– 411 sıra sayılı Kanun Tasarısı’nın 21’inci maddesinin açık oylama sonucunu
okuyorum: 
“Kullanılan
oy sayısı: 193
Kabul 
: 188
Ret 
 :  4
Çekimser 
:  1 (x)
 Kâtip
Üye  Kâtip
Üye
 Fehmi
Küpçü Ali
Haydar Hakverdi
 Bolu Ankara”
Böylelikle
21’inci madde de kabul edilmiş oldu. 
22’nci
maddede üç adet önerge var. 
Sayın
Mustafa Kalaycı imzalı önerge geri çekildi. 
22’nci
madde üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı "Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ve
İstanbul Milletvekili Mehmet Akif Hamzaçebi'nin 19.04.2012 Tarihli ve 6292
sayılı Orman Köylülerinin Kalkınmalarının Desteklenmesi ve Hazine Adına Orman
Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanunda Değişiklik Yapılması Hakkında Kanun
Teklifinin (2/571)" 22'nci maddesinin aşağıdaki şekilde değiştirilmesini
arz ve teklif ederiz.
Saygılarımızla.
MADDE
22- 4/11/1983 tarihli ve 2942 sayılı Kamulaştırma Kanunu’nun 8’inci maddesinin
beşinci ve altıncı fıkraları aşağıdaki şekilde değiştirilmiştir.
"Malik
veya yetkili temsilcisi tarafından, bu yazının tebliğ tarihinden itibaren onbeş
gün içinde, kamulaştırmaya konu taşınmaz malı pazarlıkla ve anlaşarak satmak
veya trampa isteği ile birlikte idareye başvurulması halinde; komisyonca tayin
edilen tarihte pazarlık görüşmeleri yapılır, tespit edilen tahmini değeri
geçmemek üzere bedelde veya trampada anlaşmaya varılması halinde, yapılan bu
anlaşmaya ilişkin bir tutanak tanzim edilir ve anlaşma konusu taşınmaz malın
tüm hukuki ve fiilî vasıfları ile kamulaştırma bedelini, malikin kimlik
bilgilerini ve taşınmazların tapuda tesciline veya terkinine dair kabul
beyanlarını da ihtiva eden tutanak, malik veya yetkili temsilcisi ve komisyon
üyeleri tarafından imzalanır. Bu tutanak malikin ferağ beyanı ve tapuda idare
adına yapılacak tescilin hukuki sebebi sayılır.
İdarece,
anlaşma tutanağının tanzim tarihinden itibaren en geç kırkbeş gün içinde,
tutanakta belirtilen bedel hazır edilerek, idarenin anlaşma tutanağı ve
kamulaştırma öncesi taşınmaz üzerindeki tüm takyidat ve haklardan
arındırıldığını bildiren yazıya istinaden idare adına tapuya resen tescil veya
terkin edilir. Tapuya resen tescil veya terkinden sonra kamulaştırma bedeli
kendilerine ödenir."
 Kadim Durmaz Musa
Çam Utku Çakırözer
 Tokat İzmir Eskişehir
 Bihlun Tamaylıgil Mehmet
Bekaroğlu Selin Sayek Böke
 İstanbul İstanbul İzmir

 Gülay Yedekci
 İstanbul
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 22’nci maddesinin tasarı metninden
çıkarılmasını arz ve teklif ederiz.
 Çağlar Demirel Abdullah
Zeydan Nihat Akdoğan
 Diyarbakır Hakkâri Hakkâri

 Besime Konca Saadet
Becerekli Ferhat Encu
 Siirt Batman Şırnak
 Mahmut
Celadet Gaydalı
 Bitlis
BAŞKAN
– Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan. 
BAŞKAN
– Önerge üzerinde Bitlis Milletvekili Sayın Mahmut Celadet Gaydalı konuşacaktır.
Buyurun
Sayın Gaydalı. (HDP sıralarından alkışlar) 
MAHMUT
CELADET GAYDALI (Bitlis) - Sayın Başkan, değerli milletvekilleri; partim ve
grubum adına, görüşülmekte olan 411 sıra sayılı Kanun Tasarısı’nın 22’nci
maddesi üzerine söz almış bulunmaktayım. Sizleri ve kamuoyunu saygıyla
selamlarım.
Değerli
milletvekilleri, AKP iktidarının alışılagelmiş uygulamalarından biri olan torba
yasalarla birçok farklı uzmanlık alanı isteyen hususların tek komisyonda
görüşülerek Meclise gelmesi, olağan bir durum hâline gelmiştir. Fakat en dikkat
çekici kısmı, bu tarz torba yasalar hazırlanırken bile artık AKP
milletvekilleri tarafından dahi kanunun ismi konusunda karmaşaların olduğu,
adının “Varlık Yasası” olduğu ama varlıkla ilgili herhangi bir çalışmanın yer
almadığı garip durumlar yaratmaktadır. 
Değerli
milletvekilleri, 22’nci madde incelendiği zaman bu maddede yapılan düzenlemeyle
birlikte Kamulaştırma Kanunu’nda değişiklik öngörülmektedir. Fakat bu
Kamulaştırma Kanunu üzerinde yapılması planlanan değişiklik, Plan ve Bütçe
Komisyonunun uzmanlık alanında olmayıp aslında doğrudan ilgili komisyonda
tartışılması gereken bir husustur. AKP’nin on dört yıllık iktidarı süresince
uzmanlık gerektiren birçok çalışmayı kendi ihtisas alanları dışında bulunan
komisyonlarda görüşmesi, uygulama konusundaki uzun ve kısa vadede meydana
gelebilecek problemlerin önceden tespit edilmesini de imkânsız bir hâle
getirecektir. Bu nedenle düzenlemenin tasarı metninden çıkarılarak ilgili
ihtisas komisyonuna sevk edilmesi ve orada teknik bir çalışma yürütüldükten
sonra Genel Kurul aşamasına gelmesi, yasama tekniği açısından kanun koyucu
olarak Parlamentonun sorumluluğuna çok daha uygun olacaktır. 
Tabii,
geneli itibarıyla incelendiğinde birçok alanda problem yaratacağı kesin olan bu
torba yasanın Kürt’ün yaşam tarzı ve kültürüne dokunmadan geçmesi de
beklenemezdi. Özellikle çözüm süreci sonrası hayata geçirilen savaş konsepti
sonucu Sur’u bir günde delil bırakmayacak şekilde temizleyen zihniyet, Hakkâri
ve Şırnak’ta da kültürel bir enkaz yaratarak onu da temizlemenin peşindedir. 
Demokrasinin
en temel dayanağı toplumsal uzlaşmadır. Fakat bu hususta dahi yerel halkın
düşüncesini önemsemeyen bir mekanizma hayata geçirilmiştir. Yine, Belediye
Kanunu’nda değişiklik yapılarak İçişleri ve valiler aracılığıyla insanların
demokratik kazanımlarını da ellerinden alabilecek hukuksuz bir ortam
yaratılmaya çalışılmaktadır. Tabii, Belediye Kanunu’nda yapılması planlanan
değişiklikle, zamanında Gülen’e övgüler yağdıran Ankara Belediyesi için bir
tehdit değil, Bitlis Belediyesi, Diyarbakır Belediyesi, Van Belediyesi için bir
tehdit oluşturmayı düşünmektesiniz ve bunları yaparken hâlâ demokrasiden
bahsetmek gerçekten hayalcilikten başka bir şey değildir. 
Bir
bölge veya il üzerinde, halkın tarihsel, kültürel ve demokratik kazanımlarını
değiştirmeyi öngörüyorsanız, o bölgenin insanıyla istişare yapmanız bir
zorunluluktur. Fakat, bunu yapması gereken iktidar partisi, halkın Meclisini,
protesto bahane edilerek Hakkâri’den, Şırnak’tan gelen ve haklarını savunmaya çalışan
insanlara kapılarını kapatmıştır. Eğer böyle bir tasarıyla halk üzerinde
hegemonya kurma ve yeniden dizayn etme düşüncesindeyseniz, gelecek tepkilerle
de yüzleşecek kadar cesur olmanız gerekmektedir. 
Değerli
milletvekilleri, tasarıda yer alan en tehlikeli husus da yine Belediye
Kanunu’nda yapılan değişiklikle, terörle ilişkilendirilen personelin vali ve
kaymakamlar aracılığıyla görevden alınabileceği, geri dönebilmeleri için de bu
görevden alan kaymakamın onayının getirilmesine çalışıldığı kısımdır. Yani
hukuk yoluyla kazanım elde etseler dahi vali ve kaymakamın keyfî uygulamalarına
tabi kalacakları kesindir. Bugüne kadar yaşanan her türlü acının temel sebebi,
hukukun birçok alanda işlevini yitirmesinden kaynaklanmaktadır. Bu uygulamayla
hukuk yeniden hiçleştirilmeye çalışılmakta ve yeni acılara çanak tutulmaktadır.

Sözlerimi
bitirmeden önce şunu da hatırlatmak isterim: Nazi Almanyası’nda Hitler’in her
yaptığı yasaldı çünkü yasaları da kendisi yapıyordu.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı "Türkiye Varlık Fonu Kurulması ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ve
İstanbul Milletvekili Mehmet Akif Hamzaçebi'nin 19.04.2012 Tarihli ve 6292
sayılı Orman Köylülerinin Kalkınmalarının Desteklenmesi ve Hazine Adına Orman
Sınırları Dışına Çıkarılan Yerlerin Değerlendirilmesi ile Hazineye Ait Tarım
Arazilerinin Satışı Hakkında Kanunda Değişiklik Yapılması Hakkında Kanun
Teklifinin (2/571)" 22'nci maddesinin aşağıdaki şekilde değiştirilmesini
arz ve teklif ederiz.
Saygılarımızla.
MADDE
22- 4/11/1983 tarihli ve 2942 sayılı Kamulaştırma Kanunu’nun 8’inci maddesinin
beşinci ve altıncı fıkraları aşağıdaki şekilde değiştirilmiştir.
"Malik
veya yetkili temsilcisi tarafından, bu yazının tebliğ tarihinden itibaren onbeş
gün içinde, kamulaştırmaya konu taşınmaz malı pazarlıkla ve anlaşarak satmak
veya trampa isteği ile birlikte idareye başvurulması halinde; komisyonca tayin
edilen tarihte pazarlık görüşmeleri yapılır, tespit edilen tahmini değeri
geçmemek üzere bedelde veya trampada anlaşmaya varılması halinde, yapılan bu
anlaşmaya ilişkin bir tutanak tanzim edilir ve anlaşma konusu taşınmaz malın
tüm hukuki ve fiilî vasıfları ile kamulaştırma bedelini, malikin kimlik
bilgilerini ve taşınmazların tapuda tesciline veya terkinine dair kabul
beyanlarını da ihtiva eden tutanak, malik veya yetkili temsilcisi ve komisyon
üyeleri tarafından imzalanır. Bu tutanak malikin ferağ beyanı ve tapuda idare
adına yapılacak tescilin hukuki sebebi sayılır.
İdarece,
anlaşma tutanağının tanzim tarihinden itibaren en geç kırkbeş gün içinde,
tutanakta belirtilen bedel hazır edilerek, idarenin anlaşma tutanağı ve
kamulaştırma öncesi taşınmaz üzerindeki tüm takyidat ve haklardan
arındırıldığını bildiren yazıya istinaden idare adına tapuya resen tescil veya
terkin edilir. Tapuya resen tescil veya terkinden sonra kamulaştırma bedeli
kendilerine ödenir."
Kadim
Durmaz (Tokat) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Gülay Yedekci konuşacak.
Buyurun
Sayın Yedekci. (CHP sıralarından alkışlar)
GÜLAY
YEDEKCİ (İstanbul) – Sayın Başkan, değerli milletvekilleri; yüce Meclisi
saygıyla sevgiyle selamlıyorum.
Gecenin
bu saatinde yine büyük bir talan yasası konuşuluyor. 22’nci maddede de yönetim
alanlarıyla ilgili bir sıkıntı var. Alan yönetimi, müze yönetimi ve anıt eser
kuruluyla ilgili bir madde 22’nci madde. Ben, buradaki milletvekillerimizin bu
saate kadar buralarda durması hasebiyle vicdanlarıyla hareket edeceklerini ve
bu bazı maddelerin, bu kadar önemli maddelerin geri çekileceğine inananlardanım
ama tabii ki Çevre Bakanımızın sözleri bizi çok endişelendirdi, buradan da bunu
paylaşmak isterim. Aynen okuyorum, Sayın Bakanın sözlerini aynen okuyorum,
diyor ki: “Put yapmışız çevreyi. Sermayenin önünü açacağım, gidip yapsınlar.”
Çevreyi korumak için alınan kararları “taşkınlık” olarak nitelendiriyor ve doğa
ve kent talanının önünü açacağını ve denize 100 metre alanda inşaat yapılmasına
da izin vereceğini belirten cümleler kuruyor ve kıyıları turizme açacağını da
ayrıca bildiriyor. 
Şimdi,
biz, AKP’nin bir rant ekonomisi iktidarı olduğunu zaten biliyoruz, bildiği en
iyi şeyin de bu talanı yönetmek olduğunu biliyoruz. İnşaatı ve arazi rantını da
çok iyi bildikleri için şimdilerde askerî arazilerin ranta açılmasını
sağlıyorlar. Bir zamanlar “Biz, Türkiye’yi pazarlıyoruz.” diyorlardı, şimdi
Türkiye’yi haraç mezat satıyorlar. 
AYŞE
SULA KÖSEOĞLU (Trabzon) – Park yapıyoruz onları, park, park. Farkında
değilsiniz herhâlde. 
GÜLAY
YEDEKCİ (Devamla) – Terör olayları nedeniyle hasar gören binaların ve
altyapısının bir an önce yenilenebilmesi için imar ve projelerle ilgili bütün
yetkiler, Çevre ve Şehircilik Bakanlığına devrediliyor. “Park yapılacak.”
deniyor…
AYŞE
SULA KÖSEOĞLU (Trabzon) – Park yapıyoruz, park. 
GÜLAY
YEDEKCİ (Devamla) – …ama bir taraftan da şu ana kadar kenti yağmalayan bazı
firmalar açıklama yapıyor, “Levent’teki alanı biz istiyoruz, 200 tane de
şehitlere bina yaparız. Orası da hazır, Boğaz Köprüsü’nü görüyor.” diyorlar.
Aynası iştir kişinin, lafa bakılmaz. 
AYŞE
SULA KÖSEOĞLU (Trabzon) – Beşiktaş ne yaptı, Beşiktaş? 
GÜLAY
YEDEKCİ (Devamla) – AKP’nin şimdiye kadar yaptığı uygulamalar ortadadır. 
AYŞE
SULA KÖSEOĞLU (Trabzon) – Sizlerin yaptığı da ortada. 
GÜLAY
YEDEKCİ (Devamla) – Şimdiye kadar yaptığı talanı devam ettirmek için yazık ki
darbeyi bile kullanmaktadır ve burada da çok ciddi sıkıntılar vardır. Kamu
konutlarına ilişkin OHAL düzenlemesiyle, cumhuriyetle birlikte elde ettiğimiz
tüm kültürel varlıklarımız planlama sürecinde yağmalanacaktır. 
AYŞE
SULA KÖSEOĞLU (Trabzon) – Kim yağmalayacak?
GÜLAY
YEDEKCİ (Devamla) – Fonlara aktarılacak parayla ayrıca otoyollar, Kanal
İstanbul, üçüncü köprü ve havaalanı, nükleer santral gibi büyük altyapı
projelerine finansman sağlanacaktır. Doğa talanı projelerini yapacak firmalar,
bedelsiz -altını çiziyorum- hazine arazisi sahibi olabileceklerdir. Vicdanınız
el verir mi buna? 
AYŞE SULA KÖSEOĞLU (Trabzon) – Ülkenin lehine olan her
şeye vicdanımız izin verir. 
GÜLAY YEDEKCİ (Devamla) – Üzerlerinde fabrika ya da
ticarethane bulunan ancak mahkemelerce orman üzerine inşa edildiği belirlenen
yerler orman olmaktan çıkarılacaktır. Bunlar bir memlekete yapılabilecek en
büyük ihanettir. Biz bu ihanetten bir an önce vazgeçmenizi istiyoruz. 
Firmaların işçi ücretini dahi bizim devletimiz
ödeyecek. Kentsel sit alanlarında alan yönetimi, imar planları yapma hakkına
sahip olacak, ayrıca koruma amaçlı imar planları ve diğer imar planlarını da
yine bu Bakanlık yapacak. Bunlar vahamet durumudur, bunlar çok önemlidir.
Koruma bölge müdürlüğü Bakanlığa bağlanacak; meslek odaları, sivil toplum
kuruluşları bu müdürlüklerde yer edinmeyecek. 
AYŞE SULA KÖSEOĞLU (Trabzon) – Kime bağlansın? Elbette
ki Bakanlığa bağlayacağız.
GÜLAY YEDEKCİ (Devamla) – Çok kıymetli milletvekili
arkadaşlarımız, “Belediyelerin yetkisini sınırlayacağız.” derken bütün bu
koruma…
AYŞE SULA KÖSEOĞLU (Trabzon) – CHP’ye mi bağlayalım
yani kime bağlayalım?
GÜLAY YEDEKCİ (Devamla) – Keşke CHP’ye bağlasanız. Cumhuriyet Halk Partisine
bağlasanız bu ülkede talan olmaz…
AYŞE SULA KÖSEOĞLU (Trabzon) – Yetki alın da
bağlayalım.
BAŞKAN – Sayın milletvekilleri,
lütfen karşılıklı konuşmayın. 
GÜLAY YEDEKCİ (Devamla) – …halk için, vatandaşımız için
en doğru olan şey yapılır ve yeşil alanlar imara açılmaz. (CHP sıralarından
alkışlar)
AYŞE SULA KÖSEOĞLU (Trabzon) – Ya, yetki bizde
kardeşim.
GÜLAY YEDEKCİ (Devamla) – İnsanımız huzurla,
mutlulukla, keyifle yaşar ve herhangi bir sıkıntı olmaz. 
Bir şahıssınız, bir mülkiyetiniz var ve Bakanlık dört
yıl boyunca sizin malınıza el koyabiliyor, “Ben buraya Koruma Kurulunda tadilat
yapacağım.” diyor. Dört yıl sonra ne olacağını siz de bilmiyorsunuz, Bakanlık
da bilmiyor. 
Şırnak ve Hakkâri’yle ilgili de bir şeyler söylemek
isteriz. Bu vilayetler, vilayet olarak kalmaya devam etmelidir. Devletimiz
oraya yatırım yapmalıdır.
NECDET ÜNÜVAR (Adana) – Devletimiz çok yatırım yaptı
oraya.
GÜLAY YEDEKCİ (Devamla) – İşte, çok güzel, sürekli
yağan bir karı var. İlk yağan kar orada ve en son kalkan kar Hakkâri’de. Keza,
Şırnak da biliyorsunuz Nuh’un kenti. 81 değil, 83 ilimiz olabilir ve bütün bu
sorunlar da ortadan kalkabilir.
Özetle, bu torba yasanın toptan çekilmesi bütün
vatanımız ve milletimiz için hayırlıdır. Dün uyarılarımızı dikkate almadınız,
bugün geldiğimiz nokta ortada. Lütfen, siz de bir kez olsun elinizi vicdanınıza
koyarak oylarınızı verin. 
Yüce Meclisi saygıyla selamlıyorum. (CHP sıralarından
alkışlar)
BAŞKAN – Sayın Yedekci, teşekkür ederim. 
AYŞE SULA KÖSEOĞLU (Trabzon) – Bir tek sizde vicdan var
yani başka kimsede yok.
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
Birleşime on beş dakika ara veriyorum.
Kapanma Saati: 02.03
ON İKİNCİ OTURUM
Açılma Saati: 02.41
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara)
-----0-----
BAŞKAN – Türkiye
Büyük Millet Meclisinin 127’nci Birleşiminin On İkinci Oturumunu açıyorum.
411 sıra sayılı
Tasarı’nın görüşmelerine kaldığımız yerden devam edeceğiz.
Komisyon burada.
Hükûmet burada.
Şimdi
23’üncü maddeyi görüşüyoruz.
23’üncü
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19.4.2012 Tarihli ve 6292 Sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
23’üncü maddesinin aşağıdaki şekilde değiştirilmesini arz ve teklif ederiz.
Saygılarımızla.
 Kadim Durmaz Mehmet
Bekaroğlu Utku Çakırözer
 Tokat İstanbul Eskişehir
 Selin Sayek Böke Bihlun
Tamaylıgil Musa Çam
 İzmir İstanbul İzmir
MADDE
23- 2942 sayılı Kanunun 30 uncu maddesine aşağıdaki fıkra eklenmiştir.
"İçişleri
Bakanlığının güvenlik gerekçesiyle ihtiyaç duyduğu, kamu kurum ve kuruluşları,
belediyeler ve il özel idareleri dahil mahalli idareler ve diğer kamu tüzel
kişilerine ait taşınmazlar, kaynak veya irtifak hakları, Bakanlar Kurulu
kararıyla resen Hazine adına tescil ve İçişleri Bakanlığına tahsis edilir.
Taşınmazın bedeli, tescil işleminden itibaren altmış gün içinde bu Kanunun 11
inci maddesinde belirtilen kriterler de dikkate alınmak suretiyle valiliklerce
resen tespit edilir. Bedele ilişkin itirazlar Danıştaya yapılır. İtirazlar
tescil işlemini durdurmaz. Mahkemelerce ihtiyati tedbir ve yürütmenin
durdurulması kararları verilemez, 3533 sayılı Kanun hükümleri uygulanmaz. Bu
taşınmazlara ilişkin olarak ihtiyaç duyulan imar planı değişiklikleri Çevre ve
Şehircilik Bakanlığınca resen yapılır."
BAŞKAN
– Sayın milletvekilleri, şimdi okutacağım iki önerge aynı mahiyettedir,
birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 23’üncü maddesinin tasarı metninden
çıkarılmasını arz ve teklif ederiz. 
 Çağlar Demirel Abdullah
Zeydan Nihat Akdoğan
 Diyarbakır Hakkâri
 Hakkâri
 Besime Konca  Saadet
Becerekli Ferhat Encu
 Siirt Batman Şırnak
 Mithat Sancar
 Mardin
Aynı
mahiyetteki diğer önergenin imza sahipleri:
 Mustafa Kalaycı Erhan
Usta Mehmet Günal
 Konya Samsun Antalya
 Erkan Haberal Kadir
Koçdemir
 Ankara Bursa
BAŞKAN
– Aynı mahiyetteki önergelere Komisyon katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önergeler üzerinde ilk olarak Bursa Milletvekili Sayın Kadir Koçdemir
konuşacak.
Buyurun
Sayın Koçdemir. (MHP sıralarından alkışlar) 
KADİR
KOÇDEMİR (Bursa) – Sayın Başkan, saygıdeğer milletvekilleri; sözlerimin başında
Genel Kurulu saygıyla selamlıyorum. 
Görüşmekte
olduğumuz 23’üncü madde, kamu kurumları arasında taşınmaz mal tahsisi
değişikliklerine İçişleri Bakanlığının ihtiyacı bakımından yeni bir durum
eklemektedir. Bu, hukuk tekniği bakımından yanlıştır çünkü hukukun en önemli ilkelerinden
birisi genellik ilkesidir ve şu anda hukukumuzda kamu kuruluşları arasında,
kamu kurumları arasında taşımaz mal ihtiyacı doğması hâlinde, bu taşınmaz başka
bir kamu kurumuna ait ise bunun nasıl çözüleceği düzenlemiş bulunmaktadır.
İçişleri Bakanlığının emniyetle ilgili olarak bir taşınmazı burada belirtilen
kolaylaştırılmış bir vaziyette almasının terörle mücadeleye, emniyet ve asayişi
sağlamaya nasıl bir katkısı olacağını anlamak mümkün değildir. Çünkü, özellikle
içinde bulunduğumuz dönemde, olağanüstü hâl sebebiyle verilen yetkiler
çerçevesinde eğer güvenlik güçleri bir taşınmaza ihtiyaç duyuyor ise o
taşınmazı zaten kullanabilmektedirler. Yani, bunun pratikte nasıl
gerçekleşebileceğini veya Türkiye’nin hangi ilinde, hangi somut olayda nasıl bir
problem ortaya çıktığını anlamak mümkün değildir. Yıllarca mülki idare
amirliği, valilik, kaymakamlık yapmış biri olarak ben bununla ilgili somut bir
olayı tahayyül bile edemiyorum. Yani, nerede emniyeti, asayişi sağlamada bir
taşınmaz engel olacak, o taşınmazın İçişleri Bakanlığına tahsis edilmesi
hâlinde terörle mücadelede kapasitemiz, kabiliyetimiz daha da yükselecek? Böyle
bir şeyi tahayyül bile etmek mümkün değil.
Yine, Bakanlığın görev alanındaki konularda acaba bunun
aciliyeti nereden kaynaklanıyor? Yani, Bakanlığın yapacağı pek çok iş var.
Yapamadığını gördüğümüz… İşte, bugün de Elâzığ’da, Bitlis’te, dün Van’da pek
çok olaylar var. Türkiye güvenlik bakımından insanların kendini güvende
hissetmediği bir ülke durumuna geldi ve biz, İçişleri Bakanlığının asli
görevlerini, vatandaşın can ve mal emniyetini sağlama görevini yerine
getiremediğine her gün şahit oluyoruz. Bununla ilgili pek çok konu var. Bu
konular düzenlenmeyi beklerken başka kamu kurum ve kuruluşlarının elindeki
taşınmaz malların bir bildirim, arkasından Bakanlar Kurulu kararıyla İçişleri
Bakanlığına geçmesinin arkasındaki maksadı hakikaten anlayabilmiş değiliz.
Bütün bunlar şunu gösteriyor arkadaşlar: Hükûmetin bu
konularla ilgili kafası karışıktır, bir kapasite problemi vardır, bir yetenek
problemi vardır, ne yapacağını bilmemektedir. Akla gelen, bazı bürokratların
telaffuz ettikleri şeyler, buradaki sayısal çoğunluğa da güvenerek ertesi gün
kanun teklifi olarak buraya gelmektedir. İmla hataları, cümle kuruluş hataları
ve mantık hatalarıyla birlikte buraya gelmektedir. Halka daha yakın olan, daha
ehil ve daha emin milliyetçi kadroların iktidara gelmesinden başka bir çözüm
yoktur. Çünkü bu sorunlara, bugün karşı karşıya kaldığımız sorunlara yol açan
kadrolar yine yetkili yerlerde durdukça ne yargının terazisini düzgün tutma
imkânı vardır ne de düzgün kararlar alma imkânı vardır.
Bu açıdan, ben, Meclisimizi meşgul eden ama somut
olarak herhangi bir fayda sağlaması konusunda hiçbir hususu göremediğimiz bu
tür düzenlemelere son verilip hakikaten gerçek gündemimizin ve Türkiye’nin
realitesiyle bağını koparmamış, Türkiye’nin yaşadığı dertleri esas alan yasama
düzenlemelerinin buradan geçmesinin uygun olduğunu düşünüyor, hepinize saygılar
sunuyorum. (MHP sıralarından alkışlar)
BAŞKAN – Teşekkür ederim Sayın Koçdemir.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Aynı mahiyetteki diğer önerge üzerinde Mardin
Milletvekili Sayın Mithat Sancar konuşacak.
Buyurun Sayın Sancar. (HDP sıralarından alkışlar)
MİTHAT
SANCAR (Mardin) – Sayın Başkan, değerli milletvekilleri; evet, gecenin bu
saatinde bu önemli teklifi görüşmeye devam ediyoruz. 
Teklifin
en kritik maddelerinin yerel yönetimlerle ilgili olduğu konusunda hem
kamuoyunda hem Mecliste bir fikir birliği olduğunu görüyoruz. 
Üzerinde
tartışma yürüttüğümüz 23’üncü madde diğer kayyum ve benzeri maddelerle doğrudan
ilişkili. Akşamdan beri bu konularda partiler arasında görüşmeler yürütülüyor.
Bu 23’üncü maddenin de kayyum maddeleriyle doğrudan bağlantısı olduğunu anlatmaya
çalışıyoruz. Kayyum maddelerinin tekliften çekilmesi konusunda partiler
arasında bir uzlaşma sağlanmış. Bu, sevindiricidir ancak bunun tamamlanabilmesi
için 23’üncü maddenin de bu uzlaşma kapsamına alınmasında sonsuz fayda vardır
arkadaşlar. Biraz önce konuşan sayın hatip de belirtti, 23’üncü maddenin hangi
pratik ihtiyacı karşılamak amacıyla buraya konulduğu konusunda yeterince bir
açıklama yapılmıyor. Neyi karşılamak için, hangi ihtiyacı, hangi sorunu çözmek
için 23’üncü madde konuldu buraya? Kimse buna doyurucu bir yanıt veremiyor.
Peki, o zaman biz söyleyelim: Görebildiğimiz kadarıyla bu madde, merkezî
idarenin yerel yönetimler üzerindeki yetkilerini ve otoritesini artırmak,
pekiştirmek gibi bir amaca hizmet ediyor. 
Yerel
yönetimleri sürekli baskı ve tehdit altında tutmanın Türkiye’de demokrasiye de
barışa da hiçbir katkısı olmayacağını tekrar belirtelim. Tam tersine, yerel
yönetimler üzerinde böyle bir basınç oluşturacak, kanunsuz, daha doğrusu
evrensel hukuk kurallarına kesinlikle uymayan aşırı vesayetçi bu düzenlemeler
sadece demokrasiyi zedelemekle kalmayacak, yerel yönetimlere yapılacak
müdahaleler, aynı zamanda başka konularda da gerilim sebebi olacaktır. Oysa
şimdi bir şans yakalamış durumdayız, hem demokrasiyi yaralayacak, yerel demokrasi
ayağını iyice sakatlayacak bu düzenlemeyi çıkarırsak demokrasi konusunda geriye
gitmeyi, en azından birkaç adım geriye gitmeyi önlemiş oluruz.
Öte
yandan, yine, eğer bu konuda bir uzlaşma sağlayabilirsek bir gerilim sebebini,
yerel yönetimler üzerinden millî iradeye, halk iradesine, kendini yönetme
hakkına müdahaleyi de önlemiş olacağız. İnanın, böyle bir uzlaşma, 23’üncü
maddeyi bu tekliften çıkarmaya dönük bir uzlaşma önümüzdeki günlerde demokrasi
açısından da, barış açısından da verimli görüşmeler ve iş birliği imkânlarını
artıracaktır. Sadece belediyeleri rahatlatmakla kalmayacak, aynı zamanda, size
şunu da rahatlıkla söyleyebilirim ki, Hükûmeti de ciddi bir baskı ve yükten
kurtaracaktır. İçişleri Bakanlığına, İçişleri Bakanlığı dolayısıyla Bakanlar Kuruluna
böyle bir yetki tanımak, aynı zamanda, Hükûmeti de, Bakanlığı da ileride nasıl
gerçekleşeceğini bilemeyeceğimiz şartlardan dolayı zor durumda bırakacaktır.
Bu
tür yetkilerin tanınmasının bugüne kadar hangi sıkıntılara yol açtığını
görebilmek için sadece şu son bir yılda yaşadıklarımıza bakmak yeterlidir.
Tanınan yetkilerin, mesela güvenlik kuvvetlerine dokunulmazlık getiren
hükümlerin darbe girişiminden sonra nasıl bir anlamı olduğunu daha iyi görme
imkânı yakaladık. Aynı şey bu maddeler için de geçerlidir. Merkezî idareye
güvenlik gerekçesiyle böyle bir yetki tanıdığınız takdirde ileride bunu hangi
bürokratın, hangi güvenlik ekibinin hangi gerekçelerle hazırlayacağını çok iyi
bilemeyeceğimiz raporlarına dayalı olarak Hükûmeti bu yönde icraata sevk etmesi
kuvvetle muhtemeldir. Yeni bir tuzağa düşmemek için, tekrar, bütün parti
gruplarından, grup başkan vekillerinden özellikle talep ediyoruz, bu maddeyi bu
tasarıdan çekelim, hayırlı bir iş yapmış oluruz.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Sancar.
Aynı
mahiyetteki önergeleri oylarınıza sunacağım…
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama istiyoruz Sayın Başkan.
BAŞKAN
– Yoklama talebi var. 
Sayın
Demirel, Sayın Beştaş, Sayın Başaran, Sayın Kerestecioğlu, Sayın Kürkcü, Sayın
Paylan, Sayın Yıldırım, Sayın Toğrul, Sayın Aydoğan, Sayın Gaydalı, Sayın
Sancar, Sayın Bilgen, Sayın Doğan, Sayın Taşçıer, Sayın Baydemir, Sayın
Akdoğan, Sayın Irmak, Sayın İrmez, Sayın Konca, Sayın Taşdemir, Sayın Ataş. 
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN
- Önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19.4.2012 Tarihli ve 6292 Sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
23’üncü maddesinin aşağıdaki şekilde değiştirilmesini arz ve teklif ederiz.
Saygılarımızla.
Kadim Durmaz (Tokat) ve
arkadaşları
MADDE
23- 2942 sayılı Kanunun 30 uncu maddesine aşağıdaki fıkra eklenmiştir.
"İçişleri
Bakanlığının güvenlik gerekçesiyle ihtiyaç duyduğu, kamu kurum ve kuruluşları,
belediyeler ve il özel idareleri dahil mahalli idareler ve diğer kamu tüzel
kişilerine ait taşınmazlar, kaynak veya irtifak hakları, Bakanlar Kurulu
kararıyla resen Hazine adına tescil ve İçişleri Bakanlığına tahsis edilir.
Taşınmazın bedeli, tescil işleminden itibaren altmış gün içinde bu Kanunun 11
inci maddesinde belirtilen kriterler de dikkate alınmak suretiyle valiliklerce
resen tespit edilir. Bedele ilişkin itirazlar Danıştaya yapılır. İtirazlar
tescil işlemini durdurmaz. Mahkemelerce ihtiyati tedbir ve yürütmenin
durdurulması kararları verilemez, 3533 sayılı Kanun hükümleri uygulanmaz. Bu
taşınmazlara ilişkin olarak ihtiyaç duyulan imar planı değişiklikleri Çevre ve
Şehircilik Bakanlığınca resen yapılır."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde, İzmir Milletvekili Sayın Musa Çam konuşacak.
Buyurun
Sayın Çam. (CHP sıralarından alkışlar)
MUSA
ÇAM (İzmir) – Sayın Başkan, Türkiye Büyük Millet Meclisinin saygıdeğer üyeleri;
hepinizi selamlıyorum, iyi sabahlar diliyorum. 411 sıra sayılı Kanun…
(Gürültüler)
BAŞKAN
– Sayın milletvekilleri, lütfen…
MUSA
ÇAM (Devamla) – Pardon?
BAŞKAN – Sayın milletvekillerinin sessiz olmalarını
rica ettim sizi daha iyi duyabilmek için.
MUSA
ÇAM (Devamla) - Çok teşekkür ederim, çok naziksiniz Sayın Başkan. 
BAŞKAN
- Rica ederim. 
Buyurun.
MUSA
ÇAM (Devamla) - Çok teşekkür ederim ama arkadaşlardan aynı nezaketi göremiyorum
ne yazık ki. (CHP sıralarından alkışlar)
Değerli
arkadaşlar, Plan ve Bütçe Komisyonunda uzun bir süre bu konuyu tartıştık,
muhalefet partisi milletvekilleri olarak bu tasarının en iyi şekilde geçmesi
için elimizden gelen bütün çabayı ve gayreti gösterdik, iyi niyetle bütün
uyarılarımızı yaptık. Ama, ne yazık ki Plan ve Bütçe Komisyonunda kabul
ettiremediğimiz bazı değişikliklerde biraz önce burada yapılan temaslar
sonucunda -özellikle 35’inci madde ki özelleştirmeyle ilgili; 52, 53 ve 54’üncü
maddelerdeki yerel yönetimlerde halk oyuyla seçilen belediye başkanının,
belediye meclis üyelerinin kaymakam ve vali tarafından görevden alınarak
yerlerine kayyum atanması ve özellikle 76, 77, 78’inci maddelerde kadim
şehirler Hakkâri ve Şırnak ilinin ilçe yapılmasıyla ilgili itirazlarımızı
yaptık- burada bir mutabakatın sağlanmış olmasından ve bizlerin de bu konuda
katkımızın olmasından büyük bir sevinç ve mutluluk duyuyoruz. İstiyoruz ve
diliyoruz ki: İktidar partisinin tabii ki mutlak bir çoğunluğu vardır, istediği
her türlü yasa tasarısı ve teklifini gerek komisyonlardan gerekse Parlamentodan
geçirebilir ama muhalefet partisi milletvekillerinin gerek komisyondaki gerekse
Genel Kuruldaki itirazlarının, ikazlarının, uyarılarının ve önerilerinin
mutlaka dikkate alınması gerekir ki daha kaliteli bir yasama görevini hep
birlikte burada gerçekleştirebilelim. Amacımız daha güzel bir Türkiye ise daha
mutlu bir Türkiye ise insanların daha özgür bir ülkede daha güzel yaşaması ise
o zaman, bizim çok daha kaliteli yasa yapma koşullarını hep birlikte yaratmamız
gerekiyor. 
Bakın,
bugün, gecenin bu saatinde, sizler, bizler milletvekilleri olarak seçim
bölgemize gitmemiz gerekirken, bölgelerimize gitmemiz gerekirken -bana göre
biraz gereksiz- çalışma koşullarının iyi planlanmaması nedeniyle buralardayız
arkadaşlar. Stenografından bürokratına kadar, çaycısından aşçısına varıncaya
kadar, kapıda bekleyen polisine varıncaya kadar, arkadaşlar, çok gereksiz bir
mesai saatini üretiyoruz; bu doğru değil arkadaşlar. Bizlerin gerçekten zamanı
çok daha iyi kullanmamız gerekiyor, çok daha kaliteli koşullar altında görev
yapmamız gerekiyor arkadaşlar. Buna hepimizin çok özen ve dikkat göstermesi
gerekiyor. 
23’üncü
madde, bana göre, çıkarılması gereken önemli maddelerden bir tanesi. 35, 52,
53, 54, 76, 77, 78’inci maddeler -75’in (4)’üncü fıkrası dâhil olmak üzere-
gerçekten tasarıdan çıkarılması gereken önemli maddelerdir. 
Burada,
23’üncü maddede yine İçişleri Bakanlığı belediyelerin taşınmaz mallarına, il
özel idaresi mallarına gerekçe göstermeksizin el koyuyor arkadaşlar,
kamulaştırıyor ve bu kamulaştırmayı yaparken yargı kararlarını ortadan
kaldırıyor. İçinizde yerel yöneticilik yapmış olan arkadaşlarımız vardır,
okuyun, o maddede diyor ki: “Mahkemelerce ihtiyati tedbir ve yürütmenin
durdurulması kararı verilemez.” Yani, buna “evet” diyerek Türkiye'nin 81 ilinde
ve ilçelerinde bu konuyla ilgili mahkemelerde bir dava açıldığında biz,
buradan yaptığımız bu yasal düzenlemelerle mahkemelere talimat veriyoruz ve
mahkemelere diyoruz ki: “Ey, mahkeme, benim, Bakanlık olarak yerel yönetimlerle
ilgili el koyduğum mallara, taşınmazlara -il özel idarelerinin malları dâhil
olmak üzere- sen ihtiyati tedbir kararı veremezsin.”
Değerli
hukukçular, sayın milletvekilleri, Türkiye Büyük Millet Meclisi burada kanun
yaparak, yasa yaparak mahkemelere talimat veremez, vermemelidir. Bu çok önemli
bir düzenlemedir ve yanlış bir düzenlemedir. Bunu sizden istirham ediyoruz:
Türkiye Büyük Millet Meclisi mahkemelere, bağımsız yargıya bu düzenlemeyle
böyle bir talimat veremez, vermemesi gerekiyor arkadaşlar. 
O
nedenle, AKP Grubunun çok değerli milletvekilleri, grup başkan vekilleri;
herhangi bir siyasi düşünce aramaksızın sadece yargı nedeniyle bu maddeyi de
gözden geçirmeniz ve bunu mutlaka çekmeniz gerekiyor. 
Madenlerle
ilgili 28’inci, 29’uncu maddeler var. Türkiye’de mimar ve mühendisler var,
onların görevlendirilmesi gerekirken şimdi “UMREK” diye bir yeni kurum
kuruluyor, oraya birtakım yetkiler devrediliyor ve Türkiye’de yaklaşık 50 bin jeofizik,
jeoloji mühendisi ve maden mühendisi görev yapamaz hâle getiriliyor arkadaşlar.

Dolayısıyla,
23’üncü madde çok önemli bir maddedir ve hukuka, yargı kararlarına aykırı bir
maddedir. 
Bir
kez daha gözden geçirilmesini diliyor, hepinizi saygıyla selamlıyor, iyi
sabahlar diliyorum. (CHP sıralarından alkışlar) 
BAŞKAN
– Teşekkür ederim Sayın Çam. (CHP sıralarından alkışlar)
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
MUSA
ÇAM (İzmir) – Kabul edenler daha çoğunluktaydı Sayın Başkan.
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
24’üncü
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın çerçeve 24’üncü maddesiyle 2942 sayılı
Kanun’a ilave edilmesi öngörülen ek madde 1’in birinci fıkrasındaki
"asliye hukuk mahkemesinde taşınmaz bedelinin tespiti ve tescil
davası" ibaresinin yerine "idari yargıda dava" ibaresinin
eklenmesini; ikinci fıkrasındaki "taşınmaz veya hakkın bedelinin tespiti
ve tescili davası açılması halinde, fiilen el konulan" ibaresinin
"dava açılması halinde" ibaresiyle değiştirilmesini ve ikinci
fıkrasının son cümlesinin madde metninden çıkarılmasını arz ve teklif ederiz.
 Mustafa Elitaş Ramazan
Can Bülent Turan
 Kayseri Kırıkkale Çanakkale
 Halis Dalkılıç Mehmet
Doğan Kubat Adnan Boynukara
 İstanbul İstanbul Adıyaman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Sayın
Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Kabul ediyoruz.
BAŞKAN
– Gerekçeyi okutuyorum.
Gerekçe:
Kısıtlı
alanlara ilişkin düzenlemelerin bir idari işlem niteliğinde olmasından dolayı,
davaların idari yargıda açılmasına imkân tanınmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
25’inci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın çerçeve 25’inci maddesi ile 2942 sayılı
Kamulaştırma Kanunu’na eklenmesi öngörülen geçici 11’inci maddesinin birinci
fıkrasının aşağıdaki şekilde değiştirilmesini ve ikinci fıkrasının madde
metninden çıkarılmasını arz ve teklif ederiz.
 Mustafa Elitaş Hakan
Çavuşoğlu Murat Alparslan
 Kayseri Bursa Ankara
 Fatih Şahin Adnan
Günnar Ramazan Can
 Ankara Trabzon Kırıkkale
 Hilmi Bilgin
 Sivas 
"Bu
Kanunun ek 1 inci maddesinin birinci fıkrası kapsamında kalan ve bu maddenin
yürürlüğe girdiği tarihten önce tasarrufu hukuken kısıtlanan taşınmazlar
hakkında aynı fıkrada belirtilen süre, bu maddenin yürürlüğe girdiği tarihten
itibaren başlar."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Gerekçeyi okutuyorum: 
Gerekçe:
Önergeyle
tasarının çerçeve 24’üncü maddesiyle 2942 sayılı Kamulaştırma Kanunu’na
eklenmesi öngörülen ek 1’inci maddenin birinci fıkrasında yapılan değişiklik
ile ikinci fıkranın madde metninden çıkarılması yönünde yapılan değişiklikler
doğrultusunda geçici 11’inci maddesinin birinci fıkrasının revize edilerek
maddenin yürürlüğe girdiği tarihten önce tasarrufu hukuken kısıtlanan
taşınmazlar hakkında aynı fıkrada belirtilen sürenin bu maddenin yürürlüğe
girdiği tarihten itibaren başlatılması amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
26’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
27’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
28’inci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 28’inci maddesinde yer alan “sırasında”
ibaresinin “esnasında” şeklinde değiştirilmesini arz ve teklif ederiz.

 Çağlar Demirel Abdullah Zeydan Nihat
Akdoğan
 Diyarbakır Hakkâri Hakkâri
 Besime Konca Saadet
Becerekli  Ferhat Encu
 Siirt  Batman Şırnak
 Meral Danış Beştaş
 Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Adana Milletvekili Meral Danış Beştaş konuşacak.
Buyurun
Sayın Beştaş.
MERAL
DANIŞ BEŞTAŞ (Adana) – Sayın Başkan, değerli milletvekilleri; ben de iyi
sabahlar diliyorum.
28’inci
maddeyle ilgili önerge üzerine söz almış bulunmaktayım. 28’inci maddeye
ilişkin, gerçekten yine torba kanunla ve iktidar partisinin kanun yapma
geleneğine uygun bir öneriyle karşı karşıyayız. Türkiye Mühendis ve Mimar
Odaları Birliği yani kısa adıyla TMMOB ve bağlı odalarına verilen şöyle bir
düzenleme var: Üyelerin mesleki sicillerin tutulması, kayıt, üye aidatı,
mesleki uzmanlık alanına ilişkin düzenleyici ve denetleyici faaliyetlerin tümü
ama tümü bu görevler, kimlerden oluşacağı bile belli olmayacak bir şekilde Bakanlık
tarafından atanacak bir komisyona veriliyor. Bu, kesinlikle kabul edilebilir
bir durum değildir ve bu şekilde, TMMOB’a bağlı maden, jeoloji ve jeofizik
mühendisleri odaları gibi meslek odaları tümüyle işlevsiz hâle getiriliyor. Bu
maddede önerilen komisyon ve sonrasında gelecek düzenlemelerle gerçekten
odaların çalışma alanları, kapasiteleri, bağımsızlıkları, işlerini yapmaları
ciddi bir şekilde sınırlanıyor ve tekleştirme, merkezileştirme, tek elde
toplama iradesi burada da maalesef kendini gösteriyor. Biz, bu nedenle bu
maddeye ilişkin verdiğimiz önergenin kabul edilmesini Meclisten talep ediyoruz
ve bunun çok önemli bir madde olduğunu tekrar tekrar hatırlatmak istiyoruz
önergemiz doğrultusunda. 
Değerli
arkadaşlar, ayrıca 23 ve 50 üzerine de söyleyeceğimiz sözleri arkadaşlarımız
ifade etti. Ama, şu saate kadar yapılan görüşmelerde ve üç gündür, salı
gününden beri yaptığımız mesaide nispeten olumlu bir neticeye ulaşmış
durumdayız. Bu, gerçekten tabii ki sevindirici bir durum ama kayyum atanması
meselesini ve diğer maddelerle arasındaki bağlantıyı umarım yarın aşabileceğiz.
Çünkü -23’üncü maddede- belediyenin elindeki taşınmazların güvenlik sebebiyle
ya da kamu yararı, kamu düzeni ve benzeri ölçülerin uygulamada, gerçek hayatta
ve reel olarak nasıl uygulandığını hepimiz çok iyi biliyoruz. Yetkiyi elinde
bulunduran kurum ve irade “güvenlik sebebi” dedikten sonra akan sular duruyor
zaten. Belediyelerin bütün mallarına el konulabilecek, kültür merkezlerine,
diğer bütün alanlara el konulabilecek. Bu, gerçekten yerel yönetimlerin
çalışmalarını sınırlayan, tümüyle hizmetlerini ortadan kaldıran ve bu konuda
halkın özgür iradesiyle seçmiş olduğu temsilcilerinin aynı zamanda hizmetlerini
de doğrudan engelleyen bir neticeye sebebiyet verecektir.
Burada
kayyum geri çekilmiş olabilir, bu tabii ki olması gereken bir durum ama mallar
üzerinde –tırnak içinde söylüyorum, tabir doğru olmayabilir- başka bir kayyum
ve irade atanıyor. Yani, kamu idaresi diyecek ki güvenlik sebebiyle, örneğin
ben, İstanbul’da şu merkeze, belediyenin elindeki şu işletmeye el koydum, şu
alana el koydum; Diyarbakır’da Sümer Park’a -kültür merkezidir, birçok faaliyet
yapılır, şehrin göbeğindedir- ben el koydum diyebilecek. Bu, demokratik işleyiş
açısından ve demokrasiler açısından yerel yönetimlerin önemi ve yerinden
yönetimin ne kadar hayati mesele olduğu açısından kabul edilemezdir ve bu, aynı
zamanda tarafı olduğumuz Avrupa Yerel Yönetimler Özerklik Şartı’na da tümüyle
aykırıdır. Bu düzenlemenin gerçekten, milletvekili arkadaşlar tarafından çok çok
ciddiye alınması... Bu çağrımıza yarın olumlu bir şekilde netice alacağımızı
umut ediyoruz. 
Diğer
madde de 50’nci madde değerli arkadaşlar. 50’nci maddede de şu anda, bu
kürsüden defalarca söylediğimiz... Örneğin, Şırnak’ta hâlâ sokağa çıkma yasağı
var, Sur’un bir bölümünde devam ediyor. Nusaybin’de şehir ikiye bölünmüş
durumda, tel örgülerle ayrılmış. Orada, bu alanların tümünün yetkisi yine
idareye devrediliyor, merkezî idareye. Plan yapma Çevre ve Şehircilik
Bakanlığına devrediliyor. Plan yapma, imar planı oluşturma, altyapı üstyapı
kurumlarının tümü belediyelerden alınıyor Çevre ve Şehircilik Bakanlığına
veriliyor. Bu da doğrudan yerel yönetime, belediyeye, belediye meclisine
müdahale niteliğindedir, kabul edilemezdir. Bu maddedeki ısrarımızın da devam
ettiğini paylaşmak istiyoruz. 
Teşekkür
ediyorum. 
BAŞKAN
- Teşekkür ederim. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul edilmiştir.

Sayın
milletvekilleri, birinci bölümün görüşmelerini bitirdik. 
Şimdi,
ikinci bölümün görüşmelerine başlıyoruz. 
İkinci
bölüm 39’uncu maddenin (a) bendi, (b) bendi ve (c) bendi dâhil olmak üzere 29
ila 54’üncü maddeleri kapsamaktadır. 
İkinci
bölüm üzerinde söz isteyen? Yok. 
Soru-cevap
da yok.
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
29’uncu
maddeyi oylarınıza sunuyorum: Kabul edenler… Kabul etmeyenler... Kabul
edilmiştir. 
30’uncu
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
31’inci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
32’nci
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
33’üncü
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
34’üncü
maddeyi oylarınıza sunuyorum: Kabul edenler… Kabul etmeyenler... Kabul
edilmiştir.
35’inci
maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 35’inci maddesinin tasarı metninden
çıkarılmasını arz ve talep ederim. 
 Mustafa Elitaş Mehmet
Doğan Kubat Ziya Altunyaldız
 Kayseri  İstanbul Konya
 Erkan Akçay Hakan
Çavuşoğlu Kerim Ali Sürekli 
 Manisa Bursa 
İzmir
 Mahmut Atilla Kaya Mustafa
Şükrü Nazlı 
 İzmir Kütahya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Sayın Başkan.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Kabul ediyoruz.
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum:
Gerekçe:

Görülen
lüzum üzerine metin tasarıdan çıkarılmıştır. 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 35’inci madde tasarıdan çıkmıştır.
36’ncı
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 36’ncı maddesinde yer alan “tarihli”
ibaresinin “tarih” şeklinde değiştirilmesini arz ve teklif ederiz. 
 Mustafa Kalaycı  Erhan
Usta  Mehmet Günal 
 Konya  Samsun
 Antalya
 Arzu Erdem  Deniz
Depboylu  Kadir Koçdemir
 İstanbul  Aydın
 Bursa
 İsmail Faruk Aksu
 İstanbul 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde kim konuşacak?
ERKAN
AKÇAY (Manisa) – İsmail Faruk Aksu konuşacak.
BAŞKAN
– Önerge üzerinde İstanbul Milletvekili İsmail Faruk Aksu konuşacak.
Buyurun
Sayın Aksu. (MHP sıralarından alkışlar)
İSMAİL
FARUK AKSU (İstanbul) – Sayın Başkan, sayın milletvekilleri; kanun teklifinin
36’ncı maddesi hakkında Milliyetçi Hareket Partisi Grubu adına söz aldım. Genel
Kurulu ve aziz milletimizi saygıyla selamlıyorum. 
Görüşmekte
olduğumuz madde ve müteakip maddelerde, memurlar ve diğer kamu görevlilerinin
görevleri sebebiyle işledikleri suçlarla ilgili ihbar ve şikâyetlerde yetkili
merciler tarafından verilen işleme koymama kararına karşı şikayetçinin itirazda
bulunmasına yasal imkân getirilmektedir. Denetim ve soruşturma elemanlarının
işlemleri ile bunların raporlarına dayanarak tesis edilen karar ve işlemler
nedeniyle haklarında açılacak tazminat davalarında husumetin yöneltileceği
makam ve rücu hususu düzenlenmekte; 4483 sayılı Kanun ya da başka kanunlara
göre ön inceleme, disiplin soruşturması veya diğer idari soruşturmaları
yapmakla görevlendirilenler ile teftiş ya da denetim elemanlarının bu
görevleriyle ilgili olarak yaptıkları işlemlerden, yürüttükleri faaliyetlerden,
düzenledikleri raporlar ile görüş yazılarında belirttikleri kanaatlerinden veya
kanunla verilen yetkilere dayanarak aldıkları tedbirlerden dolayı, kişisel
kusur, haksız fiil veya diğer sorumluluk hâlleri de dâhil olmak üzere ancak
idare aleyhine tazminat davası açılabileceği belirtilmektedir. Ancak, bu
görevlilerin suç sayılan eylemleri ile kin, garaz ve hatıra dayalı olarak veya
baskı veya telkinle kanaat oluşturduğu ya da değiştirildiğinin tespit edilmesi
durumunda idare tarafından ilgililerine rücu edilebilecektir. Bu yönüyle,
denetim ve soruşturma elemanlarına bir güvence getirilmektedir. 
Değerli
milletvekilleri, on dört yıldır çıkarılan yasalar, yapılan idari düzenlemeler
ve uygulamalarla kamu yönetiminde onarımı zor bir tahribata imza atılmıştır.
Adalet ve Kalkınma Partisi iktidarının ilk yıllarından itibaren, yönetimin
temel fonksiyonlarından birisi olan denetim işlevsizleştirilmiş, denetim
elemanlarının görev, yetki ve sorumlulukları da azaltılmıştır. 
Dokunulmazlığın
sadece milletvekillerinde olmadığı, memurların daha korunaklı olduğu yönündeki
söylemler hafızalardadır. Bir yandan kamu yönetimindeki ve personel rejimindeki
dengesizlik, verimsizlik ve kalitesizlikten, bürokratik oligarşiden şikâyet
edilirken bir yandan da bu düzensizliklerden istifade edilerek eş dost kayırmak
tercih edilmiş, temel sorunları giderme çabasında olunmamıştır. Kamu yönetimine
ilişkin olarak yapılan düzenlemeler esas itibarıyla birlik ve bütünlük
ilkesinden uzak, temel dengeleri bozan ve adaletsizliğe yol açan nitelikte
olmuştur. Kamu yönetimi, mevzuat, teşkilat ve insan kaynaklarıyla içinden
çıkılmaz, karmaşık bir hâle sürüklenmiştir. Yer yer devletin temel
dinamiklerinin tahribine yönelik düzenlemeler, demokratikleşme, özgürlük ve
yerelleşme kisvesi altında, karar alma, denetleme ve inisiyatif kullanmaya
dönük işlevlerini etkisizleştirmek suretiyle devletin egemenlik alanının zaafa
uğratılmasına zemin hazırlanmıştır. Kamu yönetimi disiplininden uzaklaşılmış,
tüm idari gelenekleri, birikimleri ve kazanımlarına ilişkin ne varsa tahrip
edilmiştir. Bürokratik oligarşi söylemleriyle kamu yönetimi ve bürokrasinin
altüst edildiği bu dönemde, liyakat ilkesi yerine adamcılık ve siyasi memurluk
hâkim olmuştur. Birçok kurumun teşkilat kanunları değiştirilerek yasayla
çalışanlar görevlerinden alınmış ya da yerleri değiştirilmiştir. Bürokraside
yıldırma ve yıpratma süreciyle birlikte milliyetçi, vatanperver kamu
çalışanları yerinden yurdundan edilmiştir. Dün eş, dost ve yandaşların, filanca
grubun kayrılması şeklinde tezahür eden uygulamalar kamu personel rejimini
nesnellikten uzaklaştırmıştır. İş verimliliğini ve motivasyonunu etkilemesinin
yanında bu uygulamalar aileleri perişan etmiş, kamu personeli arasında sosyal
barışı ve huzuru tehdit etmiş, adalet ve güven duygusunu zedelemiştir. Bunlar
yapılırken çoğu zaman, bugün terör örgütü olduğu anlaşılan yapıların
referansları esas olmuştur. Gelinen noktada şunların sorulması gerekmektedir:
Binlerce garibanın hakkı yenilerek yapılan bu işlemlerle neye ve kime hizmet
edilmiştir? Bu yolla bürokraside çeteleşmeye, terör örgütü yapılanmasına ve
paralel devlet oluşumuna hizmet mi edilmiştir? Hâl böyle ise bunlara ilişkin
irade ortaya koyanların bir sorumluluğu olmayacak mıdır?
Bu
düşüncelerle hepinizi saygıyla selamlıyorum. (MHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Komisyon,
bir açıklama mı yapacaksınız?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Evet Sayın Başkan.
BAŞKAN
– Buyurun.
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Bu 24’üncü maddede bir
cümle düşüklüğü nedeniyle düzeltme talep ediyoruz. “Malikleri” ifadesinden
sonra gelmek üzere “tarafından” kelimesinin ilave olması lazım ki cümle düşüklüğü
ortadan kalksın çünkü cümle “açılabilir” diye bitiyor, “malikleri açılabilir”
düşük cümle, Türkçe kurallarına uymadığı için “malikleri tarafından açılabilir”
şeklinde yani “tarafından” kelimesinin ilavesi gerekiyor.
BAŞKAN
– Teşekkür ederiz.
MUSTAFA
ELİTAŞ (Kayseri) – “Maliklerince” de olabilir Sayın Başkan.
BAŞKAN
– 37’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
38’inci maddeyi oylarınıza sunuyorum: Kabul edenler…
Kabul etmeyenler… Kabul edilmiştir. 
39’uncu
maddenin (a) bendini oylarınıza sunuyorum: Kabul edenler… Kabul etmeyenler…
Kabul edilmiştir. 
39’uncu
maddenin (b) bendini oylarınıza sunuyorum: Kabul edenler… Kabul etmeyenler…
Kabul edilmiştir.
39’uncu
maddenin (c) bendini oylarınıza sunuyorum: Kabul edenler… Kabul etmeyenler…
Kabul edilmiştir.
40’ıncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
41’incı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
42’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
43’üncü
madde üzerinde bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 411 sıra sayılı Türkiye Varlık Fonu Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve İstanbul
Milletvekili Mehmet Akif Hamzaçebi’nin 19.4.2012 Tarihli ve 6292 sayılı Orman
Köylülerinin Kalkınmalarının Desteklenmesi ve Hazine Adına Orman Sınırları
Dışına Çıkarılan Yerlerin Değerlendirilmesi ile Hazineye Ait Tarım Arazilerinin
Satışı Hakkında Kanunda Değişiklik Yapılması Hakkında Kanun Teklifi’nin (2/571)
43'üncü maddesinin aşağıdaki şekilde değiştirilmesini arz ve teklif ederiz.
Saygılarımızla.

 Kadim Durmaz  Mehmet
Bekaroğlu Zekeriya Temizel
 Tokat  İstanbul
 İzmir
 Musa Çam  Bihlun
Tamaylıgil Lale Karabıyık
 İzmir  İstanbul
 Bursa
Madde
43- 6/6/2002 tarihli ve 4760 sayılı Özel Tüketim Vergisi Kanununun 7’nci
maddesinin birinci fıkrasına aşağıdaki bent eklenmiştir.
“8.
(Il) sayılı listede yer alan kayıt ve tescile tabi mallardan; 87.03 (motor
silindir hacmi 1.600 cm3'ü aşanlar hariç), 87.04 (motor silindir hacmi 2.800
cm3'ü aşanlar hariç) ve 87.11 G.T.İ.P. numaralarında yer alanların, 12/4/1991
tarihli ve 3713 sayılı Terörle Mücadele Kanununun ek 1’inci maddesinin ikinci
fıkrasının (a) ve (b) bentlerinde sayılan kişiler ile bunlardan hayatını
kaybetmiş olanların eş veya çocuklarından birisi, eş ve çocuğu yoksa ana veya
babasından birisi tarafından bir defaya mahsus olmak üzere ilk iktisabı,”
BAŞKAN
– Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Tokat Milletvekili Sayın Kadim Durmaz konuşacak. (CHP
sıralarından alkışlar) 
KADİM
DURMAZ (Tokat) – Sayın Başkanım, değerli milletvekilleri; 411 sıra sayılı Kanun
Tasarısı’nın 43’üncü maddesi üzerinde Cumhuriyet Halk Partisi Grubunun verdiği
önergede söz almış bulunuyorum. Hepinizi saygıyla selamlıyorum. 
Değerli
arkadaşlar, 14 Şubat 2016 tarihinde, Millî Savunma Bakanlığının bütçe
görüşmelerinde şehit, gazi ve yakınları için tanınması gereken haklar konusunu
dile getirmiştik. Öncelikle, gaziliğin doğru bir tanımının yapılması da
vurgulanarak Komisyonda herkes tarafından kabul de görmüştü. Aradan geçen
süreçte bu konuda çok yeterli bir çalışma maalesef yapılmadı. Şehit, gazi ve
yakınlarının araç alımında ÖTV ve KDV’den muaf tutulması için 30 Mart tarihinde
Türkiye Büyük Millet Meclisi Başkanlığına kanun teklifi verdim. Biz, şu anda
görüşülen maddede bir eksiklik görüyoruz. Gerçekten bu vatan için canını feda
eden şehitlerimize minnetle yaklaşırken, her zaman dua ederken, devamında
yaşamını gazi olarak sürdürenlere de sağlık ve uzun ömürler diliyoruz. Bu
yasanın bir eksiği kahraman gazilerin unutuluşudur. Bu noktada, tüm siyasi
partiler olarak ortak bir anlayışla bu gazilerimizi bu kapsama aldığımız zaman
çok büyük bir kaybımızın olmayacağı inancındayım. Türkiye Büyük Millet Meclisi
Genel Kurulunda iktidar milletvekillerinin “ret” oylarıyla gündeme dahi
alınmamıştı bu talebimiz ama bugün, kabul edilmeyen kanun teklifimizin şehit
ailelerimizle ilgili kısmının düzenlemesini Cumhuriyet Halk Partisi Grubu
olarak olumlu buluyoruz. Gazilerimizle ilgili bölümünün de dikkate alınması
gerektiğine inanıyoruz. 
Vatanımızın
ve milletimizin varlığını, devletin bütünlüğünü, yurttaşların huzur ve güvenini
sağlayan, görevlerini üstün hizmet anlayışı içinde canlarını feda etmekten
çekinmeyerek yaparken hayatını kaybeden şehitlerin geride kalan dul ve
yetimleri ile malul ve gazilerin taleplerinin olabildiğince yerine getirilmesi
her şeyden önce kutsal bir devlet ve yurttaşlık görevidir.
Özürlü
araç kullanımından sol ayağından, kolundan özürlü olan, yatağa mahkûm olan
malul gazilerimiz ile sakatlık oranı yüzde 90 ve üzeri olan gazilerimiz
istifade etmekte olup vücut organlarından bazılarını yüzde 100 kaybetmiş olan
gazilerimiz bu durumdan yararlanamıyor. Bu durum da gazilerimiz arasında sorun
ve sıkıntı yaratmaktadır. Gazilerimizin sakatlık durumunda ulaşımlarını rahat
sağlayabilmeleri, bundan sonraki yaşamlarında kaliteli bir hayat sürmeleri için
araç alımında ekonomik rahatlık sağlayabilmeleri açısından bu düzenleme son derece
önem arz etmektedir. 
Şehit
yakınlarına uygulanacak bu muafiyet, onlara da minnet borcumuzun bir
gerekliliğidir. 
Yapılacak
düzenlemeyle malul gazilerimize pozitif ayrımcılık yapılarak vergi avantajı
sağlanmalı, ayrım yapılmadan tüm harp ve vazife malulleri aileleri araç
alımında ÖTV ve KDV muafiyetinden yararlandırılmalıdır. 
Şu
anda ülkemizde 3.072 Kore gazisi, 28.882 Kıbrıs, 13.639 dul eş ve 10.963 doğu,
güneydoğu gazisi vardır. Ama şimdi doğu, güneydoğuda askerde askerlik görevini
yaparken farklı şekilde gazi olan askerlerimiz var ve ayrıca 15 Temmuz
demokrasi şehidi ve gazisi olan yurttaşlarımız var. Bunları da doğru
değerlendirmek durumundayız. 
Bu
anlamda, grubumuzun verdiği önerge son derece önem arz ediyor. Genel Kuruldaki
tüm milletvekili arkadaşlarımın bunu doğru değerlendirip bu önergeye “evet” oyu
vermesini önemle arz ediyorum, yüce Meclisi saygıyla selamlıyorum. (CHP
sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
44’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
45’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
46’ncı
maddede bir adet önerge vardır, okutuyorum. 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 46’ncı maddesinde yer alan “yük
taşımacılığı faaliyeti dolayısıyla” ibaresinin “yük taşımacılığı
faaliyetlerinden dolayı” şeklinde değiştirilmesini arz ve teklif ederiz. 

 Çağlar Demirel Meral Danış Beştaş Filiz
Kerestecioğlu Demir
 Diyarbakır Adana İstanbul
 Ertuğrul Kürkcü Garo
Paylan
 İzmir İstanbul
BAŞKAN
- Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Garo Paylan konuşacak.
Buyurun.
(CHP sıralarından alkışlar) 
GARO
PAYLAN (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Evet,
80 madde; 19 bakanlık ve 38 kurumu ilgilendiren maddeler görüştük. Bizler,
geçen hafta, Plan ve Bütçe Komisyonunda tam doksan saat mesai yaptık bütün
partilerden Komisyondaki arkadaşlarımla ve anlamaya çalıştık gerçekten; defin
ruhsatlarından Sağlık Bakanlığına savrulduk, ÖTV’lerden Şırnak ve Hakkâri’ye
savrulduk ve hepsini anlamaya çalıştık. Ama gerçekten böyle yasa yapmayalım
arkadaşlar bir daha, yapmayalım. İhtisas komisyonlarımız var, onları
çalıştıralım. 
Bakın,
size şunu söyleyeyim: Biz her çalıştığımızda, iki saat daha fazla
çalıştığımızda, arka odada, bakanlarımızla birlikte 4 parti bir araya gelip
uzlaşmaya çalıştığımızda, anlamaya çalıştığımızda maddeler daha iyileşti. Her
konuşmamızda bir cümle daha ekledik. Değerli Komisyon üyesi arkadaşım demin bir
hata daha buldu. İnanın, üç saat daha çalışsak belki başka hatalar da bulacağız
ve beş ay sonra bu maddeleri bir daha görüşmek zorunda kalmayacağız. Böyle
torbalar yapmayalım arkadaşlar. Bakın, uzlaşarak konuşarak pek çok şeyi daha
iyi hâle getirebiliyoruz. Toplumumuzun, bütün Türkiye toplumunun beklentisi de
bu. İhtisas komisyonları çalışsın. Eğitim Komisyonu eğitim konusunda, Sağlık
Komisyonu sağlık konusunda çalışsın; Plan ve Bütçeyi ilgilendiren şeyler neyse
para pulla ilgili o da oraya gelsin. Her şeyi Plan ve Bütçe Komisyonuna
atmayalım arkadaşlar bir daha, böyle çalışmayalım.
Değerli
arkadaşlar, maddeyle ilgili şunu söyleyeceğim. Özel Tüketim Vergisinde ticari
taksilere, ticari minibüslere bir hak tanıyoruz, bu araçlar yenilensin diyoruz.
Bu araçlar zaten ortalama üç, dört veya beş yılda bir yenileniyor. Bu maddeyle
yaklaşık 2 veya 3 milyar TL’lik, özel taksilere, minibüslere bir avantaj
sağlıyoruz ama bir hata yapıyoruz. Bakın, komisyonda da uyardık, Maliye Bakanı
“İlgileneceğim” dedi ama Genel Kurula kadar bu gelmedi. Bir üst limit yok.
Bugün şunu görüyoruz. Bu üst limiti getirmedik ya, Passat taksiler görmeye
başlayacağız -bu reklama girmiyorsa- çünkü 1,4 motorlu o araçlar, 1,6 motorun
hepsinin altına işliyor. Mercedes taksiler göreceğiz. Türkiye’de üretim
yapmıyor bunlar, yurt dışında ve yüz milyonlarca dolarlık araba ithal edeceğiz
arkadaşlar. Gelin, yarın da bu mümkünmüş, tekrar müzakereyle bir üst limit
koyalım, mümkün mertebe yerli üretimle bu araçlarımız yenilensin ama 20 bin
lira yerine, 40 bin lira, 50 bin liralık ÖTV avantajı sağlamayalım hem de 100 milyonlarca
dolar ithalat yapmayalım arkadaşlar.
Bu
konuyu yarın tekrar -bugün herhâlde olmayacak ama bununla Maliye Bakanımız da
ilgilenecekti- lütfen el birliğiyle yeniden müzakere edelim derim.
Değerli
arkadaşlar, Hakkâri ve Şırnak il kalacak gibi duruyor, müzakerelerle bu şekilde
gözüküyor, son dakika değişikliği olmayacağını düşünüyoruz. Ne mutlu Hakkâri ve
Şırnak’a kutlu olsun. Bir daha da böyle bir önerge asla bu Meclise gelmesin. İl
olma hakkını kazanmış hiçbir ilimiz, ne Gümüşhane’si ne Rize’si ne Muğla’sı,
hiçbir ilimize ne Hakkâri’ye ne Şırnak’a bu hakkını kaybetme önerisi dahi bu
Meclise bir daha gelmesin. 
Kayyum
yetkisi: Nasıl ki Meclisimize saldıranları geri püskürttüysek kayyum da yerel
yönetimlere karşı bir saldırıdır. Ademimerkeziyetçi anlayışa hepimiz akmak
istiyoruz, onun gelişmesini istiyoruz. Bu yönde önergeler buraya gelsin, bir
daha ne merkezî ne yerel yönetimlere darbe yasaları bu Meclise gelmesin
arkadaşlar. Başımıza yeni çoraplar örülmesine izin vermeyelim. Bakın, bu darbe
yasalarını getirenler kimlerse yarın çıkacak bunlar. Bu önergeyi kim getirdiyse
Hükûmetin karşısına onlar yeni dönemin darbecileri olabilir. Bu konuda yeniden
bizler uyanık olalım.
Az
önce Çalışma ve Sosyal Güvenlik Bakanımızı gördüm. Komisyonda şunu söyledi:
Asgari ücret 1 Ekimde 1.230 liraya düşüyor arkadaşlar. AKP’nin, biliyorsunuz,
vaadi 1.300 TL, 1 Ekimde 1.230 TL oluyor. Gelin, hep birlikte yarın bir önerge
getirelim, şu 70 TL’yi milyonlarca asgari ücretliden lütfen esirgemeyelim
arkadaşlar. Bakın, milyarlarca TL’yi, biliyorsunuz, faizle özel işletmelerden
affettik; 1 milyar TL de asgari ücretten vazgeçmeyelim Sayın Süleyman Soylu, el
birliğiyle bunu geçirelim yarın bir önergeyle.
Saygılar
sunarım. (HDP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
47’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
48’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
49’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
50’nci
maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın (1/750) 50’nci maddesinin tasarı
metninden çıkarılmasını arz ve teklif ederiz.
Saygılarımızla.
 Kadim Durmaz Mehmet Bekaroğlu Zekeriya
Temizel
 Tokat İstanbul İzmir
 Lale Karabıyık  Bihlun
Tamaylıgil Musa Çam
 Bursa İstanbul İzmir
 Ali
Şeker
 İstanbul
Aynı
mahiyetteki diğer önergenin imza sahipleri:
 Çağlar Demirel Filiz Kerestecioğlu Demir Mahmut
Toğrul
 Diyarbakır İstanbul Gaziantep
 Ayhan Bilgen Ertuğrul
Kürkcü Osman Baydemir
 Kars İzmir Şanlıurfa
 Meral Danış Beştaş
 Adana
BAŞKAN –
Komisyon okunan son önergelere katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN – Önerge
üzerinde Sayın Osman Baydemir konuşacak. 
Buyurun. (HDP
sıralarından alkışlar) 
OSMAN BAYDEMİR
(Şanlıurfa) – Sayın Başkan, saygıdeğer milletvekilleri; öncelikle Mardinlilerin
tamamının hakkını bana helal etmelerini istiyorum. Eğer burada, aramızda
Mardinli milletvekili kardeşlerim varsa onlar da haklarını helal etsinler. Saat
on ikiyi beş geçe Mardinliler derler ki: “Hadi gelin, şimdi gerçeği konuşalım.”
“…”(x) Şimdi saat dörde yirmi var, hadi
gelin, gerçekleri konuşalım. 
Bir kere,
parlamentoyu parlamento yapan nedir? Yasama yapma yetkisidir. Eğer siz yasama
yapma yetkisini parlamentodan alırsanız parlamento neye dönüşür? Urfa
Haleplibahçe’deki Yüksek Kahve’ye dönüşür; Arap’ı, Türk’ü, Kürt’ü, işçisi,
emekçisi, herkes orada bir araya gelir, en yüksek düzeyde siyaset yapar, ondan
sonra dağılıp evine gider. 
Şu
anda bu madde, 50’nci madde, belediyeyi belediye yapan -ki belediye ilin
hükûmetidir, meclisi ilin parlamentosudur- bütün yasama ve icraat yetkisini
belediyenin elinden alan bir maddedir. İmar ve planını yapmak, alt, üst ve
sosyal donatı alanını düzenlemek, ruhsatlandırma yapma faaliyetini düzenlemek;
bütün bunlar belediyeden alınıyor, Çevre ve Şehircilik Bakanlığına veriliyor.
Değerli kardeşlerim, eğer ben Çevre ve Şehircilik Bakanı olsam, emin olun böyle
bir yetkiyi kullanmaktan korkarım çünkü bu ancak ve ancak diktatörlükte söz
konusu olabilir. Düşünün, yasada, mevzuatta belediyeye, belediye başkanına,
meclisine, encümenine verilen bütün yetkiler bir yasa maddesiyle elinden
alınıyor ve bunu kim yapıyor? Seçimle gelen Parlamentonun kendisi, seçimle
gelen bir diğer kuruma karşı âdeta darbe yapıyor. Biz neden “Bu madde çıksın.”
diyoruz? Parlamento, Sayın Başkan, böyle bir ayıba imza atmasın diye
söylüyoruz. 
İkinci
bir husus: Sadece belediye açısından değil, yurttaşın elindeki mülkiyeti, malı,
mülkü alınıyor, hazine adına kaydediliyor ve açıkça şunu söylemek gerekirse;
daha sonra akıbetinin ne olacağında da büyük bir belirsizlik var. Daha önce
planlama yapılmış şehirde, örneğin, Diyarbakır Suriçi bölgesinde planlama
yapılmış -aramızda belediye başkanları da var- ve burada DOP uygulanmış.
Bakanlık dilerse DOP uygulanan bir yere bir kez daha DOP’u uyguluyor. Peki, bu
kimden çıkacak? Yurttaşın elinden çıkacak. Hani mülkiyet hakkı kutsaldı, hani
mülkiyet hakkı dokunulmazdı? Parlamento böyle bir ayıba daha imza atmış olacak.

Yine,
bütün bu işlemlere ilişkin itiraz on beş gün süreyle sınırlandırılıyor. İtiraz
reddedilirse Çevre ve Şehircilik Bakanlığı tarafından beş gün içerisinde bütün
süreç kapanmış oluyor. İdare mahkemesine yapılacak başvuru süreci otuz günlük
bir süre içerisinde noktalanmış oluyor. Ya, Allah aşkına, Peygamber aşkına,
Muhammed aşkına, hangi hukukta, hangi akılda yargı yolu otuz gün içerisinde
tamamen tüketilmiş olur? 
Sıkı
durun, bu madde, kamu ihale hukukunu tamamen devre dışı bırakıyor. Yani,
Bakanlık dilediği imalatı, dilediği işi, işlemi, dilediği müteahhit firmaya
yaptırıyor, herhangi bir kurula da tabi tutmuyor. 
Sayın
grup başkan vekilleri, memnuniyet verici bir gelişme yaşandı. Kimi maddeler,
tarihimize, Parlamento tarihine ayıp olarak geçebilecek kimi maddeler geri
çekildi. Niçin? Ortak akılda birleşildiği için. Benim size bir çağrım var:
Gelin, bu ortak paydada, ortak akılda buluşmayı, Allah aşkına yükseltelim,
büyütelim. Mümkün, bu mümkün, bunu başarabiliriz, bunu yapabiliriz. Bu maddeler
niçin yapılıyor? Sur, Şırnak, Cizre, Hakkâri ve diğer yıkılan, yerle bir edilen
yerler için yapılıyor. Peki, bu yetkiyi siz Bakanlığa verdiniz, Bakanlık
oradaki yerel yönetim dinamikleriyle, STK’larla ortaklaşmazsa, yerel halkın
sahiplik duygusu geliştirilmezse nasıl başarıya ulaşabilecek? Bu hafta başında,
girişimlerimizle, çabalarımızla yerel yönetimler ile ilgili Bakanlığı bir araya
getirme çabasını ortaya koyuyoruz. Eğer bu madde geçerse ve yasalaşırsa
ortaklaşmanın hukuki zeminini ortadan kaldırmış oluruz. Gelin, daha büyüğünü
yapalım. Bir deprem yaşandı, bir felaket yaşandı, bir akıl tutulması yaşandı
ama her ne yaşandıysa gelin, bu yarayı birlikte saralım, el ele vererek
saralım, dersler çıkararak, ortak dersler çıkararak saralım; gelin, öncelikle
bugün yapmış olduğumuz gibi…
(Mikrofon
otomatik cihaz tarafından kapatıldı)
OSMAN
BAYDEMİR (Devamla) – …bugün kısmen başarmış olduğumuz gibi, akan kanı birlikte
durduralım; o da diyalogla, o da istişareyle, o da ancak burada, böyle.
En
derin saygılarımı sunuyorum. (HDP sıralarından alkışlar) 
BAŞKAN
– Teşekkür ederim Sayın Baydemir.
Aynı
mahiyetteki önergenin diğer konuşmacısı İstanbul Milletvekili Sayın Ali Şeker.
(CHP sıralarından alkışlar) 
ALİ
ŞEKER (İstanbul) – Sayın Başkan, değerli milletvekilleri; hepinizi saygıyla
selamlıyorum.
411
sıra sayılı Kanun Tasarısı’nın 50’nci maddesi üzerine söz almış bulunuyorum.
Sözlerime başlamadan önce Elâzığ, Van ve Bitlis’te yaşanan terör saldırıları
sonucunda hayatını kaybeden güvenlik görevlilerimize ve sivil vatandaşlarımıza
Allah’tan rahmet, yakınlarına sabır, yaralılara acil şifalar diliyorum.
Nereden
gelirse gelsin terör bir insanlık suçudur. Terörü lanetliyor, yeni kaos
planlarına daha fazla canlar vermeyelim diyorum. Meclisin bu konuda görevden
daha fazla kaçmamasını özellikle istirham ediyorum.
Değerli
milletvekilleri, verdiğiniz teklifle, keyfî olarak ilan ettiğiniz riskli
alanların dönüştürülmesiyle ilgili tüm tasarrufları Çevre ve Şehircilik Bakanlığına
devretmek istiyorsunuz ve teklifinizde Bakanlığı bu alanlardaki her türlü imar
yetkisini oralarda yaşayan hak sahiplerine hiçbir şey sormadan resen
yapılabileceğini ve bir yetkiyle bunun tümünün Bakanlığa verilmesini
öneriyorsunuz. Milletimizi yani ağzınızdan düşürmediğiniz millî iradeyi yok
sayıyorsunuz. Bu teklif doğa ve kent talanının önünü açacak bir yasa teklifidir
ve derhâl geri çekilmelidir.
Değerli
arkadaşlarım, İstanbul’da önce Gaziosmanpaşa, daha sonra Okmeydanı, Diyarbakır
Sur ve Cizre’yi riskli alan ilan ettiniz. Bu tasarınızla Okmeydanı’nda riskli
alan ilan edilen bölgede tüm imar yetkisini Ankara’daki Bakanlığa veriyorsunuz.
Çevre ve Şehircilik Bakanlığı orada yaşayanlara, hak sahiplerine, yerel
belediyeye bir şey sorma gereği duymadan yeni bir imar planı hazırlayacak, bu
imar planı on beş gün askıda kalacak. Yapılacak olası itirazları Bakanlık beş
gün içerisinde değerlendirecek ve itiraz edilse dahi, Bakanlık bu itirazları
reddettiğinde dahi plan kesinleşecek. Neden sel felaketlerinin ve can
kayıplarının yaşandığı Ayamama Deresi gibi yerleri riskli alan olarak teklif
etmeyi düşünmüyorsunuz da üstelik çevresine çok sayıda gökdelen ve Fatih Koleji
gibi devasa binalar yaptırıyorsunuz? 
Bir
cümle var teklifte, aynen okuyorum: “Bu alanlarda yapılacak uygulamalarda tüm
tapu ve kadastro işlemleri ile yıkım ve yapıma ilişkin her türlü izin ve ruhsat
gibi iş ve işlemler ilgililerin -yani mülkiyet sahiplerinin- muvafakati
aranmaksızın Çevre ve Şehircilik Bakanlığı tarafından resen yapılır.” Peki, nerede
kaldı tapu güvencesi ve mülkiyet hakkı? Devlet yurttaşının tapu güvenliğini
sağlamak ve saygı duymak zorunda değil mi? 15 Temmuz darbesinden önce Ankara’yı
parsel parsel cemaate vermek, büyük kentlerdeki kupon arazilerin takibi gibi
ifadeleri daha önceden biliyorduk ama siz bu teklifle Türkiye’nin herhangi bir
yerinde herhangi bir yurttaşın malına da göz dikmiş oluyorsunuz. Terörden
dolayı ülkede kimsenin can güvenliği yok. Geçirmeye çalıştığınız bu yasalarla
da artık kimsenin mal güvenliği ve tapu güvenliği de kalmamış oluyor. 
Yerelin
güçlendirilmesinden, belediyelerin yetkilerinin artırılmasından bahseden sizler
bu teklifle bırakın orada yaşayan hak sahiplerini, seçilmiş ilçe ve il
belediyelerini ve belediye meclislerini devre dışı bırakıyorsunuz. 2009 yılında
belde belediyelerini kapatmıştınız. Belde belediyeleri kendi bölgelerine sahip
çıkıyordu, o bölgeler diğer şehrin parçaları içerisinde sahipsiz kaldı. Bu
teklifle ilçeleri ve hatta il belediyelerini ve meclislerini de devre dışı
bırakıyorsunuz, Bakanlığı sadece güçlendiriyorsunuz. Buradan iyi bir şey çıkmaz
sayın milletvekilleri. 
Biliyorsunuz,
TOKİ projeleri yapı denetiminden muaf. Bu teklifle riskli alanların
dönüştürülmesini de her türlü denetimden muaf tutmak istiyorsunuz. Peki, meslek
kuruluşlarının ve hak sahiplerinin denetiminden muaf tutulan böyle bir işten
olumlu bir sonuç çıkması mümkün mü? Ülkemizin yaşadığı 15 Temmuz darbe
girişimi, iktidarınız döneminde devletin her türlü denetleme mekanizmalarının
felç edilmesinin sonucu olarak bu ülkeye yaşatılmadı mı? Teklife Plan ve Bütçe
Komisyonunda bir paragraf eklediniz son dakikada. Burası da çok vahim, bu
paragrafta “Hak sahiplerinin ve seçilmiş belediyelerin her türlü katkı ve
denetiminden muaf tutulan riskli alanların dönüştürülmesi sırasında yapılacak
olan her türlü mal ve hizmet alımları ile yapım işleri kamu ihale
hükümlerinden, kanun hükümlerinden istisnadır.” diyor. İktidarınız süresince
130’dan fazla değişiklik yaptığınız kanunu bile kendi ihtiyaçlarınızı
karşılayacak bir hâle getiremediniz. O Kamu İhale Kanunu’ndan bile muaf
tutuyorsunuz bu yapacaklarınızı.
Değerli
milletvekilleri, bu teklif zaten içinden çıkılmaz bir hâle gelmiş olan kentleri
daha da yaşanmaz hâle getirmek üzere kurgulanmış. İçinde yaşayanlara
sorulmadan, hak sahiplerinin hakları korunmadan tüm yetkinin Bakanlığa
verilmesiyle -riskli olsun olmasın- hiçbir şehir düzenlenemez. Bu teklifi
derhâl geri çekin.
Teşekkür
ediyorum. (CHP sıralarından alkışlar)
BAŞKAN
– Teşekkür ederim.
Aynı
mahiyetteki önergeleri oylarınıza sunacağım…
III.- YOKLAMA
(HDP
sıralarından bir grup milletvekili ayağa kalktı)
ÇAĞLAR
DEMİREL (Diyarbakır) – Yoklama talep ediyoruz Sayın Başkan.
BAŞKAN
– Yoklama talebi var.
Sayın
Demirel, Sayın Danış Beştaş, Sayın Kerestecioğlu, Sayın Kürkcü, Sayın Aydoğan,
Sayın Toğrul, Sayın Yıldırım, Sayın Paylan, Sayın İrmez, Sayın Irmak, Sayın
Başaran, Sayın Bilgen, Sayın Baydemir, Sayın Ataş, Sayın Sancar, Sayın
Taşdemir, Sayın Konca, Sayın Doğan, Sayın Akdoğan, Sayın Taşçıer, Sayın Zeydan.
Yoklama
için iki dakika süre veriyorum ve süreyi başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye Varlık Fonu Kurulması ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı (1/750) ve İstanbul Milletvekili Mehmet Akif Hamzaçebi’nin; 19.4.2012
Tarihli ve 6292 Sayılı Orman Köylülerinin Kalkınmalarının Desteklenmesi ve
Hazine Adına Orman Sınırları Dışına Çıkarılan Yerlerin Değerlendirilmesi ile
Hazineye Ait Tarım Arazilerinin Satışı Hakkında Kanunda Değişiklik Yapılması
Hakkında Kanun Teklifi (2/571) ile Plan ve Bütçe Komisyonu Raporu (S. Sayısı:
411) (Devam)
BAŞKAN –
Önergeleri oylarınıza sunuyorum: Kabul edenler... Kabul etmeyenler... Önergeler
kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
51’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
52’nci
maddede bir adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte
olan 411 sıra sayılı Kanun Tasarısı’nın 52’nci maddesinin tasarı metninden
çıkarılmasını arz ve talep ederim. 
 Engin Altay Mustafa
Elitaş Mehmet Doğan Kubat
 İstanbul Kayseri İstanbul

 Ziya Altunyaldız Hakan
Çavuşoğlu Kerem Ali Sürekli
 Konya Bursa İzmir
 Çağlar Demirel Mahmut
Atilla Kaya
 Diyarbakır İzmir
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Kabul ediyoruz Sayın Başkan.
BAŞKAN –
Gerekçeyi okutuyorum:
Gerekçe:
Görülen lüzum
üzerine metin tasarıdan çıkarılmıştır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde metni
tasarıdan çıkartılmıştır.
53’üncü
maddede bir adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte
olan 411 sıra sayılı Kanun Tasarısı’nın 53’üncü maddesinin tasarı metninden
çıkarılmasını arz ve talep ederim. 
 Engin Altay Mustafa
Elitaş Mehmet Doğan Kubat
 İstanbul Kayseri İstanbul

 Şahin Tin İmran
Kılıç İlyas Şeker
 Denizli Kahramanmaraş Kocaeli
 Çağlar
Demirel
 Diyarbakır
BAŞKAN – Komisyon
önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Sayın Başkanım.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe:
Görülen lüzum
üzerine metin tasarıdan çıkarılmıştır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde tasarıdan
çıkartılmıştır.
54’üncü maddede
bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 54’üncü maddesinin tasarı metninden
çıkarılmasını arz ve talep ederim. 
 Engin Altay Mustafa
Elitaş Mehmet Doğan Kubat
 İstanbul Kayseri İstanbul

 Ziya Altunyaldız Hakan
Çavuşoğlu Kerem Ali Sürekli
 Konya Bursa İzmir
 Çağlar Demirel Mahmut
Atilla Kaya Necip Kalkan
 Diyarbakır İzmir İzmir
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Başkanım.
BAŞKAN – Hükûmet?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe:
Görülen
lüzum üzerine metin tasarıdan çıkarılmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde
tasarıdan çıkarılmıştır.
Şimdi
üçüncü bölümün görüşmelerine başlıyoruz. 
Üçüncü
bölüm 60’ıncı maddenin (a) bendi, (b) bendi ile geçici 1’inci madde dâhil 55
ila 80’inci maddeleri kapsamaktadır. 
Üçüncü
bölüm üzerinde söz isteyen? Yok. 
Soru-cevap?
Yok. 
Şimdi
üçüncü bölümde yer alan maddeleri, varsa o madde üzerindeki önerge işlemlerini
yapıp ayrı ayrı oylarınıza sunacağım. 
55’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
56’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
57’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
58’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
59’uncu
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
60’ıncı
maddenin (a) bendini oylarınıza sunuyorum: Kabul edenler… Kabul etmeyenler…
Kabul edilmiştir.
60’ıncı
maddenin (b) bendini oylarınıza sunuyorum: Kabul edenler… Kabul etmeyenler…
Kabul edilmiştir. 
61’inci
maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 61’inci maddesinde yer alan “bendine”
ibaresinin “bendinde yer alan” şeklinde değiştirilmesini arz ve teklif ederiz. 
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay İsmail
Faruk Aksu
 Manisa İstanbul
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 61’inci maddesinin aşağıdaki şekilde
değiştirilmesini arz ve teklif ederiz.
 Mustafa Elitaş Murat
Alparslan Ramazan Can
 Kayseri Ankara Kırıkkale
 Fatih Şahin Haydar
Ali Yıldız Tülay Kaynarca
 Ankara İstanbul İstanbul
 Abdullah Ağralı Hakan
Çavuşoğlu Halil Eldemir
 Konya Bursa Bilecik
 Abdurrahman Öz
 Aydın
MADDE
61- 5520 sayılı Kanunun 32/A maddesinin ikinci fıkrasına, birinci cümlesinden
sonra gelmek üzere aşağıdaki cümle eklenmiş, aynı fıkranın (c) bendine
"her bir il grubu" ibaresinden sonra gelmek üzere ", bölgesel,
büyük ölçekli, stratejik ve öncelikli yatırımlar ile konusu, sektörü ve
niteliği itibarıyla proje bazında desteklenmesine karar verilen
yatırımlar" ibaresi eklenmiş ve aynı bentte yer alan "%80'e"
ibaresi "%100'e" şeklinde değiştirilmiştir. 
"Yatırımın
tamamlanması şartıyla, indirimli kurumlar vergisi uygulanmak suretiyle
yararlanılan kısmı hariç olmak üzere kalan yatırıma katkı tutarı, yatırımın
tamamlandığı hesap dönemini izleyen yıllarda Vergi Usul Kanunu hükümlerine göre
bu yıllar için belirlenen yeniden değerleme oranında artırılarak dikkate
alınır."
BAŞKAN
– Komisyon okunan son önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
MUSTAFA
ELİTAŞ (Kayseri) – Bizim önerge mi?
BAŞKAN
– Bizim önerge. (Gülüşmeler, CHP sıralarından “Yaa!” sesleri)
E
doğru, ne yapayım.
MUSTAFA
ELİTAŞ (Kayseri) – Bu saatte normal Sayın Başkan.
BAŞKAN
– Bu saatte normal.
ERKAN
AKÇAY (Manisa) – Yine de siz sözünüzü geri alın Sayın Başkan.
BAŞKAN
- “Sizin” dedim ben, “bizim” demedim, “sizin.”
NURHAYAT
ALTACA KAYIŞOĞLU (Bursa) – Tutanaklara bakalım.
MUSTAFA
ELİTAŞ (Kayseri) – Aslında “b” ile “s” karıştı.
BAŞKAN
- Gerekçeyi mi okutuyoruz?
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum:
Gerekçe:
Kurumlar
Vergisi Kanunu’nun 32/A maddesi uygulamasında yararlanılacak yatırıma katkı
tutarının endekslenmesi yönünde bir düzenleme bulunmaktadır. Yapılan
düzenlemeyle, yatırımın tamamlanması şartıyla, indirimli kurumlar vergisi
uygulanmak suretiyle, yararlanılan kısmı hariç olmak üzere, kalan yatırıma
katkı tutarının, yatırımın tamamlandığı hesap dönemini izleyen yıllarda, bu
yıllar için belirlenen yeniden değerleme oranında endekslenme suretiyle
güncellenmesi sağlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 61’inci maddesinde yer alan “bendine”
ibaresinin “bendinde yer alan” şeklinde değiştirilmesini arz ve teklif ederiz.
Mustafa
Kalaycı (Konya) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Samsun Milletvekili Sayın Erhan Usta konuşacak.
Buyurun
Sayın Usta. (MHP sıralarından alkışlar)
ERHAN
USTA (Samsun) – Sayın Başkan, değerli milletvekilleri; hepinizi saygıyla
selamlıyorum. Hayırlı sabahlar. 
Sabahın
dördü; teşvik konusunu konuşacağız, çok sıkıcı ancak Sayın Sanayi Bakanımız
uzun süredir burada; şu vakte kadar kendisini ilgilendiren bir madde olmadı.
Hiç olmazsa, biraz teşvik konusunu görüşerek Sayın Sanayi Bakanımızın da
dikkatini çekebiliriz diye düşünüyorum.
Şimdi,
Türkiye’de maalesef –son söyleyeceğimi baştan söyleyeyim- teşvik sistemi
çalışmıyor. Yani teşvik sistemiyle, biz, yatırımları teşvik edemiyoruz. Tabii,
bunun temel bir yapısal sorun kısmı var. Yani tasarrufu olmayan bir ülkede
yatırımın yeteri kadar olması zaten beklenemez. Bakın, son çeyrek, son 2015
yılında toplam yatırımların -özel artı kamu yatırımlarının- millî gelire oranı
yüzde 20,3; özel sektör yatırımları da yüzde 15,9, bunun da 10,5’lik kısmı
makine teçhizat. Yani Türkiye’de aslında makine teçhizat yatırımları olarak
baktığımızda millî gelirin sadece yüzde 10’u kadar yatırım yapılıyor. Bunun
temel nedenlerinden bir tanesi, az önce bahsettiğim gibi, tasarrufların
olmaması ama ikinci nedeni de aslında, belki, ona göre daha az önemli olan
nedeni, sistem, yatırım ortamıyla ilgili sorunlar. 
Şimdi,
teşvik sistemi yeterince çalışmıyor. Bunu nereden görüyoruz? Mesela, biz
teşvikleri veriyoruz fakat bizim ihracatımızın, üretimimizin teknoloji seviyesi
düşüyor, bu son derece kritik. Sayın Bakanım, özellikle 2007-2014 mukayesesini
yaptığımızda bütün şeylerde, yüksek teknoloji, orta üstü, orta altı ve düşük
teknolojilerde yani hepsinde teknoloji seviyesinin düştüğünü görüyoruz.
2007-2014, bakın, yedi yıllık bir trendi veriyorum. Burada hem yüksek
teknolojili seviyeler düşmüş hem de ortanın üstünden ortanın altına ve düşük
teknolojiye doğru bir kayış var. Bu kadar para veriyoruz fakat teşvik
sistemimiz çalışmıyor. Bu, üzerinde mutlaka ve mutlaka durulması gereken bir
noktadır. Ben bunun çok önemli olduğunu düşünüyorum çünkü ciddi vergi
indirimleri yapıyoruz, ciddi transferler yapıyoruz fakat iş bir türlü
çalışmıyor. 
Tabii,
yatırımların az olmasının… Yatırım bir defa… Şimdi, dünyada yapılan çalışmalar
var, ampirik çalışmalara baktığınızda bu tür teşviklerin yatırımları etkilemede
de birincil derecede önemli olmadığı görülüyor. Daha önemli hususlar, aslında
bir defa, güven ve istikrar, öngörülebilirlik yani yatırımcının kendisini o
ülkede güvende hissetmesi, o ülkenin politik istikrarının olması, ekonomik
istikrarının olması yatırımlar açısından son derece önemli. Hukuk tabii, hukuk
sisteminin çalışması lazım. Burada zafiyetler varsa bir ülkede yine buralarda
da yatırımların az olduğunu görüyoruz. 
Daha
da kötü bir şey, son yıllarda biz kaynak sıkıntısı çekiyoruz diyoruz, hep
konuşuyoruz bunu. Yurt dışından yatırımcı getirmeye çalışıyoruz ancak son
yıllarda özellikle kendi yatırımcılarımızın da yurt dışına çıktığını görüyoruz.
Bakın, sadece 2014 yılı rakamını vereyim: Doğrudan yatırım anlamında 12,5
milyar dolar giriş varken 7 milyar dolar çıkış var. Ya, bunlar çok yüksek
rakamlar. 
Tabii,
keşke, biz şunu elbette isteriz: Yani kendimize yetecek kadar yatırım yapalım,
üretim yapalım, istihdamımızda sorun olmasın, ondan sonra bizim zenginlerimiz,
bizim sermayedarlarımız yurt dışına gitsin, oralarda yatırım yapsın, oralardan
kârlarını ülkemize transfer etsin ama maalesef bu, bizim ülkemizde yeteri kadar
yatırım yapıldığından değil, ülkemizin yeteri kadar yatırımcı dostu
olmamasından kaynaklanıyor. Bu, üzerinde mutlaka durulması gereken bir şey.
Hükûmeti bu konuda ben ciddi olarak tedbir almaya davet ediyorum. Yani teşvik
sisteminde sürekli bir arayış içerisindeyiz. 
Şimdi,
bu kanunda üç tane teşvik maddesi var, bir maddede daha konuşacağım. Ama
geçtiğimiz iki maddede, mesela stratejik yatırımlar diye bir şeyi biz teşvik
sisteminde bundan birkaç yıl önce koymuştuk fakat şimdi ondan yavaş yavaş
vazgeçildiğini görüyoruz. Mesela stratejik yatırımlara has verdiğimiz bazı
hususlar var. Neydi bunlar? İşte, inşaatta KDV iadesini sadece stratejik
yatırımlar için yapıyorduk. Bunu şimdi bütün yatırımlara teşmil ettik. Yani
diğer, stratejik olmayan yatırımlara da teşmil ettik. Veya mesela, 500 milyon
TL sınırı vardı inşaat istisnası alabilmesi için, bunu 50 milyon TL’ye
düşürdük. Dolayısıyla bir arayış içerisindeydik. Bunu bayağı ciddi olarak
Hükûmet lanse etmişti, konuşmuştu stratejik yatırımları getiriyoruz diye fakat
bunun çalışmadığını maalesef üzülerek görmüş oluyoruz. 
Bu
yatırım indirimi konusu da sistemdeki sıkıntılardan bir tanesidir. Yatırım
indirimi sistemde 2006 yılında kaldırıldı maalesef. Ondan sonra daha
karmakarışık bir sistem getirildi. Bakın, bunu muhasebeciler dahi anlamıyor.
Sayın Bakandan ben istirham ediyorum, Sanayi Bakanısınız, bu konuda biraz daha
gayret gösterilmesinin ben faydalı olacağını düşünüyorum. Anlaşılabilir, basit,
sade bir yatırım indirimi sistemini, teşvik sistemini mutlaka uygulamak
durumundayız.
Ben
Genel Kurulu saygıyla selamlıyorum.
Teşekkür
ediyorum. (MHP sıralarından alkışlar) 
BAŞKAN
– Teşekkür ederim Sayın Usta.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.

Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Kabul edilmiştir. 
62’nci
maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun’un 62’nci maddesinin aşağıdaki şekilde
değiştirilmesini arz ederiz.
 Bihlun Tamaylıgil Bülent
Kuşoğlu Utku Çakırözer
 İstanbul Ankara Eskişehir
 Musa Çam Lale
Karabıyık
 İzmir Bursa
15.2.2011 tarihli ve 6112 sayılı Radyo ve
Televizyonların Kuruluş ve Yayın Hizmetleri Hakkında Kanunun 19. maddesinin
birinci fıkrasının (b) bendi madde metninden çıkartılmıştır.
BAŞKAN
- Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Eskişehir Milletvekili Sayın Utku Çakırözer konuşacak.
Buyurun
Sayın Çakırözer. (CHP sıralarından alkışlar) 
UTKU
ÇAKIRÖZER (Eskişehir) – Sayın Başkan, değerli milletvekilleri; hepinizi
saygıyla selamlıyorum. 
Değerli
arkadaşlarım, sözlerime başlarken son günlerde tırmanan terör eylemlerini
lanetliyor; Van, Bitlis, Hakkâri ve Elâzığ’da şehit düşen yurttaşlarımıza
Allah’tan rahmet, yaralılarımıza ise acil şifa diliyorum.
Değerli
arkadaşlarım, ülkemizin karşı karşıya kaldığı terör, darbe girişimi gibi
tehlikeler karşısında cumhuriyetimizin, birlik ve beraberliğimizin,
kardeşliğimizin, demokrasimizin üzerine titrediğimiz şu günlerde
Parlamentomuzda hepimize düşen önemli bir görev var, o da kanunları mümkün olan
en büyük uzlaşıyla çıkarmak. Torba yasa mantığına ilişkin tüm eleştirilerimiz
saklı kalmakla birlikte, halkın yararına olan, toplumsal gerilimi azaltacak,
ekonomik istikrara ve büyümeye katkıda bulunacak yasalara eğer hukuk devleti
ilkelerine ve Anayasa’ya da uygunsa destek veriyoruz. İktidar partisinin
tercihlerinde katılmadıklarımıza ise eleştiriler yapıyor, önerilerimizi
getiriyoruz. Karşıtlığımız, özellikle, demokratik cumhuriyetin kazanımlarını yok
eden, hakkaniyete ve adalete aykırı, Anayasa’yı ihlal eden, genellik ilkesi
taşımayan, toplumda gerilim yaratan, toplumu ayrıştıran yasalarda ortaya
çıkmaktadır. Üzerine söz aldığım bu madde de işte böyle, hakkaniyete, eşitlik
ilkesine aykırı, genellik ilkesi taşımayan bir düzenlemeyi içeriyor.
Hepimizin bildiği gibi, Radyo ve Televizyonların
Kuruluş ve Yayın Hizmetleri Hakkında Kanun’un 19’uncu maddesinde “Siyasî
partiler, sendikalar, meslek kuruluşları, kooperatifler, birlikler, dernekler,
vakıflar, mahallî idareler ve bunlar tarafından kurulan veya bunların doğrudan
veya dolaylı ortağı oldukları şirketler ile sermaye piyasası kurumları ve
bunlara doğrudan veya dolaylı ortak olan gerçek ve tüzel kişilere yayın lisansı
verilemez.” deniliyor. Niçin böyle diyor, bir anımsatmakta fayda var. O da hem
Avrupa Birliği kriterleri hem de bu kanunu yani Radyo ve Televizyonların
Kuruluş ve Yayın Hizmetleri Hakkında Kanun’u Meclise gönderirken, dönemin
Başbakanı, şu andaki Cumhurbaşkanı Recep Tayyip Erdoğan imzasıyla gönderilen
yazıda gerekçe olarak şu vurgu yapılmaktaydı: “Medya, diğer sektörlerden farklı
olarak kültürel boyuta sahiptir. Medya özgürlüğü ifade özgürlüğünün bir
uzantısı olarak temel insan hakları kapsamında değerlendirilmektedir. Bu
yönüyle medya sektörüne dair düzenlemelerin çoğulculuğu ve içerik çeşitliliğini
gözeterek yapılması gereği genel kabul görmektedir.” İşte bu yüzden bu
kısıtlamalar getirilmişti. Şimdi ne yapıyoruz? Bunlardan bir tanesini cımbızla
çekiyoruz, vakıflara özel izin getiriyoruz. Şimdi böyle olduğunda, vakıf gibi
belli bir alanda çalışmayı amaç edinmiş yapıların yayın faaliyetini istenen
çoğulculuk ve çok seslilikten uzak, tek yönlü bir şekilde sürdürmeleri gibi bir
durum ortaya çıkacaktır. Özellikle maddi yönü ağırlıklı eğitim gibi alanlarda
faaliyet göstermeleri durumunda ortaya çıkacak haksız rekabet ve kazancın nasıl
önleneceği sorusu akıllarda oluşmaktadır. Yani bir vakıf alacak, kurmuş olduğu
radyo ve televizyonda eğitimle ilgili akıl almaz derecede istediği gibi yayın
ve kampanya yapacak, diğer okullar, diğer kurumlar bununla rekabet edemeyecek,
burada çok büyük bir haksızlık ve adaletsizlik vardır. Hayır işleriyle daha çok
uğraşması gereken bu vakıfların bu sektöre, bu alana girmeleri ister istemez
birçok spekülasyonu beraberinde getirecektir.
Yine, insanın aklına ister istemez “Neden sadece
vakıflara istisna?” sorusu geliyor. “İktidar partisine yakın belli bir vakfa ya
da birkaç vakfa adrese teslim sipariş kanun mu çıkarılıyor?” kuşkusu bütün
akıllarda yer etmektedir. Kamuoyunda Ensar Vakfı, TÜRGEV vakfı gibi birtakım
vakıflara özel olarak ayrıcalık getirildiğine dair ciddi kuşkular vardır.
Değerli
arkadaşlarım, eğer gerçekten Türkiye’de çoğulculuğu, özgürlükçülüğü, haber alma
özgürlüğünü sağlayacaksak Türkiye’de bulunan siyasi partiler başta olmak üzere
sendikalar, meslek örgütleri, esnaf ve sanatkâr odaları, Odalar ve Borsalar
Birliği, TÜSİAD, MÜSİAD dâhil olmak üzere bütün kurum ve kuruluşlardan isteyen
herkes özgürce radyo ve televizyon kurma lisansını eline alabilmelidir. Arkadaşlarım,
işte o zaman ülkemizde gerçek anlamda bir demokrasi olabilir. İşte bu yüzden
biz diyoruz ki: Eğer böyle bir ayrıcalık, istisna getirilecekse bu daha önce
kısıtlama getirilen tüm kurum ve kuruluşlara getirilmelidir yani yasak
kaldırılmalıdır. Sendikalar da kurabilmelidir, belediyeler, kooperatifler de
kurabilmelidir, Çağdaş Yaşamı Destekleme Derneği de kurabilmelidir, başka
vakıflar da başka dernekler de kurabilmelidir. 
Değerli
arkadaşlarım, son olarak dikkatinize getirmek istediğim bir husus da: Basın
özgürlüğünün 15 Temmuz darbe girişimi karşısındaki önemini hep birlikte burada
idrak etmiştik. Biliyorsunuz, bir sonraki maddede -yani 63’üncü maddede- radyo
ve televizyonlardan Üst Kurula yapılan kesintiler yarı yarıya indirilmekte. Bu
çok önemli ama en az bunun kadar önemli olan bir başka husus daha var, o da
verilmiş olan idari para cezaları. Yaklaşık 45 milyon liraya ulaşan bu idari
para cezalarının da silinmesi yönünde mutlaka bir iyileştirmeye ihtiyacımız
var. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
63’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
64’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
65’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
66’ncı
maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 66’ncı maddesinin tasarı metninden
çıkarılmasını arz ve teklif ederiz. 
 Çağlar Demirel Meral
Danış Beştaş Selma Irmak
 Diyarbakır Adana Hakkâri

 Filiz Kerestecioğlu Demir  Ertuğrul
Kürkcü 
 İstanbul  İzmir

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan. 
BAŞKAN
– Önerge üzerinde İstanbul Milletvekili Sayın Filiz Kerestecioğlu konuşacak. 
Buyurun
Sayın Kerestecioğlu. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, 66’ncı maddede İş Sağlığı ve Güvenliği Kanunu’nda değişiklik
öngörülüyor. Madde şöyle: 38’inci maddenin birinci fıkrasının (a) bendinde yer
alan 1 Temmuz 2016 tarihi 1 Temmuz 2017 diye değiştirilmiştir deniyor. Aslında,
çok basit bir değişiklik değil mi? Sadece bir yıl ertelenmiş, bir değişiklik
yapılmış ama gerçek öyle değil. Bu yürürlük, tasarıdaki 6’ncı ve 7’nci
maddelere ilişkin, bu maddeler ise iş sağlığı ve güvenliği hizmetlerinin
sunulması için iş yerlerine iş güvenliği uzmanı, iş yeri hekimi ve sağlık
personelinin görevlendirilmesi yükümlülüğünü getiriyor ancak maddenin süre
uzatma gerekçesinde, kamu kurumlarındaki uygulamalardaki sorunlar ve 50’den az
işçi çalıştıran yaklaşık 1 milyon iş yerinin ekonomik olarak kendini
ayarlayamaması gerekçe gösterilmekte ve iş yerlerine iş güvenliği uzmanlarını
sağlamaları için tanınan süre de bir yıl uzatılmakta.
Evet,
özellikle sonda söylenecek hususu başta söylemek gerekir, işverenlerin ekonomik
olarak kendilerini ayarlayamaması yani esasında, kârını azalttığı için yapılan
bu düzenlemenin sonucu daha fazla iş cinayetiyle sonuçlanacaktır. İşçilerin
doğrudan yaşamlarını ilgilendiren iş güvenliğine dair düzenlemelere bir yıl
daha uzatma süresi vermenin işçilerin yaşamlarına mal olacağı ortadadır. 2012
yılında çıkarılan 6331 sayılı İş Sağlığı ve Güvenliği Yasası’yla “işçi” olarak
tanımlananlar dışında, kamuda çalışan memur, sözleşmeli personel de İş Sağlığı
ve Güvenliği Kanunu kapsamına alınmıştı ancak kamu için uygulanma süresi
ertelenmekteydi, en son 1 Temmuz 2016 tarihinde uygulamaya geçilecekti. Bu
maddeyle kamu iş yerlerinde, 50’den az işçi çalıştıran “az tehlikeli” sınıftaki
iş yerlerinde iş güvenliği uzmanı ve iş yeri hekimi çalıştırılması zorunluluğu
uygulaması, yine önceki başka torba yasalarda olduğu gibi, işverenler lehine
değiştiriliyor. “50’nin altında ve sanayiden sayılmayan işletmelerde iş sağlığı
ve iş güvenliğine ihtiyaç yoktur.” anlayışı bugüne kadarki iş cinayetlerinin
temel sebebidir. Zaten Türkiye’nin en temel problemlerinden biri de “küçük ve
orta ölçekli işletme” dediğimiz “1-49”, “50-150”, “150-200” diye
sınıflandırdığımız şirketlerde ortaya çıkan kötü çalışma koşullarıdır. İş
cinayetlerinin yüzde 82,7’sinin küçük ve orta ölçekli işletmelerde gerçekleştiği
bilinmektedir. Bu nedenle, bu yasanın yürürlüğünün yeniden ertelenmesinin yeni
iş cinayetlerine sebebiyet vereceği açıktır.
2016
yılının ilk altı ayında 912 işçi öldü arkadaşlar. 912 işçi. Her ay 100’den
fazla işçi ölüyor. Haziran ayında 200 işçi öldü iş cinayetlerinde. Bir ayda 200
işçi öldü ve onların evlerinde ne hayatlar sönüyor, gerçekten hiçbirimiz bunu
yeterince hissedemiyoruz. 
Şu
anda, bu torba yasanın içerisinde, dediğim gibi, sanki küçücük bir şey olarak
görünüyor bir yıllık değişiklik, ama o bir yılda, sadece altı ayda 912 işçi
ölmüşse, gene bunun 2 katı fazlası iş cinayetlerine neden olacak bir
değişiklikten söz ediyoruz. Gelin, bunu yapmayın, gene bu maddeyi de çekelim ve
yarın bu konuda da uzlaşalım.
Vatan
sevmek öyle kolay olmuyor. Herkes “vatan”, “vatan” diye çıkıyor, buradan
konuşuyor, ama biraz da gerçekten vatanın sermaye sahiplerini değil, işçilerini
sevin arkadaşlar. Sizleri buna davet ediyorum.
Hepinize
saygılar sunuyorum. (HDP ve CHP sıralarından alkışlar)
BAŞKAN
– Teşekkür ederim Sayın Kerestecioğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
67’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
68’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
69’uncu
maddede bir adet önerge vardır.
Sayın
milletvekilleri, birleşime beş dakika ara vermek istiyorum, lütfen anlayışla
karşılayın bizi.
Kapanma Saati: 04.19
ON ÜÇÜNCÜ OTURUM
Açılma Saati: 04.28
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Ali Haydar HAKVERDİ (Ankara)

-----0-----
BAŞKAN
– Türkiye Büyük Millet Meclisinin 127’nci Birleşiminin On Üçüncü Oturumunu
açıyorum.
411
sıra sayılı Tasarı’nın görüşmelerine kaldığımız yerden devam ediyoruz.
Komisyon
yerinde.
Hükûmet
yerinde.
69’uncu
maddenin önerge işleminde kalmıştık.
Şimdi
önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan (1/750) esas numaralı, 413 sıra sayılı Kanun Tasarısı’nın 69’uncu
maddesinin tasarı metninden çıkarılmasını arz ve teklif ederiz.
 Bülent Kuşoğlu Zekeriya
Temizel Bihlun Tamaylıgil
 Ankara İzmir
 İstanbul
 Musa Çam Mehmet
Bekaroğlu
 İzmir  İstanbul
BAŞKAN
–Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Ankara Milletvekili Sayın Bülent Kuşoğlu konuşacak.
Buyurun
Sayın Kuşoğlu. (CHP sıralarından alkışlar)
BÜLENT
KUŞOĞLU (Ankara) – Sayın Başkan, değerli arkadaşlarım; sabah beşe geliyor saat.
Hepinizi sabahın bu saatinde saygıyla selamlıyorum.
Yaptığımız
iş önemli, onun için sizleri bu saatte rahatsız ettim. 69’uncu madde, Sağlık
Bakanlığınca kamu-özel iş birliği modeliyle tesis yaptırılması, yenilenmesi,
hizmet alınması gibi bazı konuları düzenliyor; daha doğrusu, bununla ilgili
6428 sayılı Kanun’un 4’üncü maddesinin (4)’üncü fıkrasını düzenliyor. Daha önce
bu fıkra Anayasa Mahkemesince iptal edilmişti. İptal gerekçesi de denetimle
ilgili hükmün doğru dürüst yazılmamasıydı, “Bir başkasına denetletir.”
ifadesinin olmasıydı, denetleyicilerin niteliklerinin, şartnamesinin tam belli
edilmemesiydi.
Şimdi,
burada da bir düzenleme yapılmış ama bu, denetimi hiç bilmeyen birileri
tarafından yapılmış, yanlış bir düzenleme yapılmış. Bu, yine, yazık tabii,
önümüze tekrar gelecek, hiçbir işe yaramayacak. Hâlbuki kamu-özel iş birliğiyle
çok büyük meblağlar söz konusu. Yıllara sâri işler yapılıyordu. Yirmi beş yıl
yapılan işlerin denetimi söz konusu olacak. Bununla, bu denetimin yürümesi
mümkün değil. 
Bakın,
diyor ki, şimdiki -kabul edersek- şu ifadeye bakın: “İdare, yüklenicinin
sözleşme kapsamına giren faaliyetlerini bütün aşamalarda denetler veya
denetletir.” Bir daha “denetletir” demiş, hâlbuki Anayasa Mahkemesinin iptal
gerekçelerinden bir tanesi bu “denetletir” ifadesiydi. Sonra “idare” yerine bu
sefer “Bakanlık” demiş: “Bakanlık, yüklenicinin performans denetimi ve işin
yönetimine ilişkin olarak bir denetim ve yönetim sistemi kurabilir.” Düşük bir
cümle. “Denetimle yetkilendirilecek isteklilerden, ekonomik ve mali yeterlik
ile mesleki ve teknik yeterliklerinin belirlenmesine ilişkin…” Denetleyicinin
ekonomik ve mali yeterliliğinin araştırılmasına, belgelendirilmesine gerek yok
ki; denetlenecek kişinin denetlenmeyle ilgili bilgiye, beceriye, birikime sahip
olup olmadığına bakacaksınız. Yani o bir firmaysa diyeceksiniz ki: “En az 20
kişinin çalıştığı bir yer olsun ya da en az 10 yeminli mali müşavir, SMM ya da
başdenetçi istiyoruz, denetçi istiyoruz, sorumlu başdenetçi istiyoruz.” Bütün
bunlar olur; bunlar olmaz ki, bunlarla denetim yapmak mümkün değil. Onun için,
bu yanlış yazılmıştır, bu konuları bilen arkadaşlarımız da var, bunun
düzeltilmesi lazım. Çok basit.
“…iş
ile ilgili taahhüdü altındaki ve bitirdiği iş miktarını gösteren belgeler…”,
“…ilgili taahhüdü altındaki ve bitirdiği iş miktarını…” Denetlemede “iş bitirme”
diye bir şey söz konusu değil ki müteahhitlik hizmetleri gibi. Düzenli olarak
denetim yapılır, yıllık olarak bu işler rapora bağlanır. İş bitirme değil de
rapora bağlama söz konusudur. 
Sonuç
olarak bir de diyor ki: “…ihale dokümanında belirlenen oranda gecikme cezası
uygulanmak üzere, idarenin en az on gün süreli ve nedenleri açıkça belirtilen
ihtarına rağmen aynı durumun devam etmesi hâlinde…” Denetçiye en ağır cezaları
veriyor, en ağır cezaları, altından kalkılması mümkün değil. Ya denetçi bulunmayacak
bu şartlar altında… Bir de denetim ilke ve esaslarına göre denetimden on beş
yıl süreyle sorumludur. Denetim ilke ve esaslarında on beş yıllık bir süre
sorumluluk asla söz konusu olamaz, bu da çok yanlış. Onun için, bu maddenin
gerçekten geri çekilmesi ve bilen arkadaşlar tarafından tekrar yazılması
gerekiyor. 
Değerli
arkadaşlarım, ben hazır kürsüye gelmişken, yine uzlaşma ortamı içerisinde,
özellikle ülkemizdeki bu birlik ve beraberliği bozacak, sıkıntıya sokacak,
özellikle son günlerde yaşadığımız olaylardan sonra, Hakkâri ve Şırnak’ın ilçe
yapılmasının kaldırılması durumunun çok olumlu olduğunu belirtmek istiyorum.
Doğru bir iş yaptık. Plan ve Bütçe Komisyonunda biz bu konuyla ilgili olarak
epey ikazda bulunmuştuk ama Genel Kurulun bunu dikkate alması çok doğru oldu. 
Bu
vesileyle, sabahın bu saatinde tekrar hepinize saygılar sunuyorum. (CHP ve HDP
sıralarından alkışlar) 
BAŞKAN
– Teşekkür ederim Sayın Kuşoğlu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
70’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
71’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
72’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
73’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
74’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
75’inci
maddede üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Tasarı’nın 75’inci maddesinin 4’üncü fıkrasının tasarıdan
çıkarılmasını arz ve teklif ederiz. 
 Kadim Durmaz Muharrem
Erkek Mehmet Bekaroğlu 
 Tokat Çanakkale İstanbul

 Utku Çakırözer Musa
Çam  Lale Karabıyık
 Eskişehir  İzmir Bursa

Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 75’inci maddesinin birinci fıkrasında
geçen “desteklenmesine karar verilen” ibaresinden sonra gelmek üzere “yeni”
ibaresinin eklenmesini ve aynı fıkranın (ç) bendi ile üçüncü, dördüncü ve
yedinci fıkraların madde metninden çıkarılmasını arz ve teklif ederiz.
 Mustafa Kalaycı Erhan
Usta Mehmet Günal
 Konya Samsun Antalya
 Erkan Akçay Saffet
Sancaklı
 Manisa Kocaeli
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 75’inci maddesinin tasarı metninden
çıkarılmasını arz ve teklif ederiz.
 Çağlar Demirel Meral
Danış Beştaş Ertuğrul Kürkcü
 Diyarbakır Adana İzmir
 Filiz Kerestecioğlu Demir Selma
Irmak
 İstanbul Hakkâri

BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Hakkâri Milletvekili Sayın Selma Irmak konuşacak.
Buyurun
Sayın Irmak. (HDP sıralarından alkışlar)
SELMA
IRMAK (Hakkâri) – Sayın Başkan, değerli milletvekilleri; sabahın bu saatine
kadar gerçekten bu ülkeyi yeni bir sürece evriltecek bir yasa tasarısı üzerinde
tartışmalarımıza devam ediyoruz. 
Sözlerime
başlamadan önce günlerdir geç saatlere kadar bize eşlik eden Meclis emekçilerine
teşekkür etmek istiyorum.
Değerli
milletvekilleri, bu yasa tasarısı konusunda pek çok söz söylendi. Ben de
75’inci madde üzerinde grubumun düşüncelerini ifade etmek istiyorum fakat
tasarının tamamının mantalitesinin daha az toplum, daha çok devlet üzerine
kurulu olduğunu belirtmek gerekiyor. Tasarının bütün maddelerinde devletin ve
Hükûmetin yetkilerini artıran, bütün kurumların yetkilerini azaltan,
merkeziyetçiliği, tekçiliği, tek elden yürütmeyi üst perdeye çıkaran bir mantık
görmekteyiz ve bunu zamanla göreceğiz, hak ve özgürlükler tamamen kısıtlanmış
olacak. Zaten bu ülkenin temel sorunu hak ve özgürlüklerin daha fazla
kısıtlanması, hak ve özgürlüklerin askıya alınması ve hukukun işletilmemesi
değil midir? Sorunlarımızın kaynağında bu varsa bu sorunu daha da
derinleştirecek olan bu yasa tasarısı bizi nereye götürecek? Bu, gerçekten bir
soru işaretidir. Ben öyle inanıyorum ki, tıpkı biraz önce uzlaşmayla geri
çekilen maddeler gibi, bu ülke kendi sorunlarını uzlaşmayla, müzakereyle, hak
ve özgürlükleri daha fazla artırarak ve bu ortak aklı büyüterek ve
birleştirerek çözebilme yetisine sahiptir. Ama ne yazık ki bu ortak aklı
işletmek yerine üst bir akılla ya da yetkileri kısıtlayan, demokrasiyi göz ardı
eden bir tutum sürdürülmekte ve bunda ısrar edilmektedir. Bunun bizi götüreceği
sonuç daha fazla acı, daha fazla kan, daha fazla gözyaşı, daha fazla can kaybı
ve geriye giden bir ülke gerçekliği olacaktır. 
Değerli
milletvekilleri, dünyanın her tarafında demokrasiler yerelin inisiyatifinin
artırılması, demokrasinin teamüllerinin en ince ayrıntılarına kadar, toplumun
kılcal damarlarına kadar götürülmesiyle mümkün oluyor. İleri demokrasi
dediğimiz şey budur. İleri demokrasi dediğimiz şey, devletin kendini en ileri
noktaya götürmesi, yetkilerini artırabildiği kadar artırması anlayışı değildir
ve artık dünya kendini yeniden dizayn etmek durumuyla karşı karşıyadır ve her
gün bunun örneklerini yaşamaktayız. 
Ama
ne yazık ki bu ülkede demokrasi kültürü darbelerle şekillenen bir gerçekliğe
sahiptir. Biz biliyoruz ki İttihat ve Terakkiden beri bu ülke ne yazık ki
demokrasiyi ayaklar altı eden bir kültüre sahiptir ve bu anlayış her zaman için
çatışmalara zaten mahal vermiştir. O nedenle, biz grup olarak söylediklerimizi
tekrar etmek istiyoruz: Uzlaşıyla, müzakereyle, demokrasiyi güçlendirerek ancak
biz sorunlarımızı çözebiliriz. Şu anda bu ülkede bu kadar kanın dökülmesinin
tek sebebi budur. Müzakereye yeniden dönmek, demokrasiyi yeniden işler hâle
getirebilmek, daha çok toplum, daha az devlet anlayışını esas almak ancak bizi
kurtaracak olan yol ve yöntem olacaktır. 
Bu
anlamda, bu yasa tasarısının yeniden gözden geçirilmesi ve 75’inci maddede
olduğu gibi Bakanlar Kuruluna daha fazla yetki vermek değil, Bakanlar Kurulunun
temsil ettiği topluma daha fazla yetki vermek ancak akılcı ve daha mantıklı bir
sistem, daha mantıklı bir usul olacaktır. Bu anlamda da yeniden şu anda
elimizde bulunan yasa tasarısının maddelerini gözden geçirmek ve bunu askıya
alarak yeniden Meclisi işler hâle getirebilmek önemli diye düşünüyoruz. 
Değerli
arkadaşlar, bu ülkede çok farklı zenginliklere sahibiz, bu zenginlikleri açığa
çıkaracak güce de sahibiz. Ancak bunu görmez bir biçimde hareket etmek
yarınlarımızı karartacak olan bir tutum olacaktır. Çocuklarımız yarın bizden
utanmamalıdır. Çocuklarımız ileri giden dünyanın gerisinde kaldıklarında dönüp
bize reddimirasta bulunmamalıdırlar. Yarın çocuklarımıza vereceğimiz
demokrasisi gelişkin bir ülke, kendini çağdaş dünyaya ulaştırmış bir ülke ancak
yüzümüzü ak çıkaracak ve onların yüzüne bakabilecek bir pozisyon yaratacaktır.
Ancak şu anda sergilediğimiz pozisyon tarih karşısında sorumluluk alacağımız
bir pozisyon, belki de başımızı öne eğeceğimiz bir pozisyon olacaktır. Bu
anlamda yeniden bir barış ortamının, müzakere ortamının oluşması için herkesi
ortak akla davet etmek tarihî bir sorumluluk olarak karşımızda durmaktadır.
Saygılar
sunuyorum. (HDP sıralarından alkışlar)
BAŞKAN
– Teşekkür ederim Sayın Irmak.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 75’inci maddesinin birinci fıkrasında
geçen “desteklenmesine karar verilen” ibaresinden sonra gelmek üzere “yeni”
ibaresinin eklenmesini ve aynı fıkranın (ç) bendi ile üçüncü, dördüncü ve
yedinci fıkraların madde metninden çıkarılmasını arz ve teklif ederiz.
Erhan Usta (Samsun) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Samsun Milletvekili Sayın Erhan Usta konuşacak.
Buyurun
Sayın Usta. (MHP sıralarından alkışlar)
ERHAN
USTA (Samsun) – Sayın Başkan, değerli milletvekilleri; Genel Kurulu saygıyla
selamlarım.
Şimdi burada aslında teşvik sistemine çok radikal bir
ekleme yapılıyor. Az önce yatırımları konuştuk yani Hükûmetin tabii ki yatırım
ihtiyacı olduğunu hep söylüyoruz, yatırım konusunda aslında bir arayış
içerisinde olmasını da işin doğrusu takdirle karşılıyoruz. Ancak şunu ifade
edelim ki: Burada aslında bu madde kendisi bir kod kanun olabilecek bir madde
ama tek maddede düzenleniyor ve baktığımızda son derece muğlak yazılmış, kötü
kullanıma açık ve Anayasa’ya aykırı unsurlar taşıyor. 
Şimdi,
ciddi bir teşvik kullanımında, ciddi bir esneklik veriyor fakat bu esnekliği
dengeleyici şeffaflık, hesap verebilirlik anlamında madde bu tür unsurlar
taşımıyor; bu ciddi bir zafiyet.
Şimdi,
mesela projelerin seçilmesi hususu var. Projelerin seçilmesi hususunda madde
ilk hâlinde Ekonomik Koordinasyon Kurulunu yetkili kılıyordu. Biliyorsunuz,
Ekonomik Koordinasyon Kurulu aslında karar alma yetkisi olmayan, altında uzman
çalıştırılmayan, bunun uzun dönem yatırımlar için bir hafıza oluşturması
gerekir; o tür imkânları olmayan bir kuruldur. Biz buna itiraz ettik Plan ve
Bütçe Komisyonunda. Yüksek Planlama Kurulunun burada seçici kurul olması
gerektiğini ifade ettik. Bizim dediğimiz şekilde bir değişiklik olmasa da yine
bizim dediğimiz mahzurları ortadan kaldırmaya yönelik olarak Ekonomi Bakanlığı
burada seçici organ oldu. 
Şimdi,
burada diğer bir sıkıntı, işletme dönemine ilişkin olarak agresif teşvikler
içeriyor burası, bunun haksız rekabete yol açma endişesini taşıyoruz. 
Diğer
bir sıkıntılı olabilecek husus. Büyük yatırımlara devletin yüzde 49’una kadar
ortak olma imkânı getiriliyor burada fakat bu yapılırken buna ilişkin hiçbir
kriter ortaya konulmuyor. Yani hangi şartlarda bu yatırımlara ortak olunabilir,
bunlar burada düzenlenmiyor. Bunların aslında mutlaka düzenlenmesi gerekir. 
Diğer
bir husus: İşte “Devlet kırk dokuz yıllığına arsa, arazi tahsisi yapabilir.”
diyor. Burada şöyle bir hüküm var: “Yatırımın tamamlanması ve öngörülen
istihdamın sağlanması durumunda beş yıl sonra o araziyi bedelsiz olarak
devredebilir.” deniliyor. Bu da yine son derece suistimale açık, iyi
düzenlenmemiş ve hazine arazilerinin peşkeş çekilmesine müsait bir hükümdür.
Bunun düzeltilmesini talep ettik ancak bunlar düzeltilmedi. 
Diğer
bir husus: Ucu açık bir şekilde devlet alım garantisi veriyor. Yani bir yatırım
yaptıracaksınız, ürettiğiniz malı da ben alacağım diyor. Bu, belli sektörlerde,
belli mallarda olabilir, bunu anlayabiliriz, örneğin kan ürünlerinde bu örnek
verildi fakat bununla ilgili de herhangi bir düzenleme olmaması devleti ciddi
olarak ileride yükümlülük altına sokabilir. Bu endişeyi taşıyoruz. Keşke
aslında bunlar düzeltilseydi, bunların düzeltilmesini hep talep ettik ancak
bunlar düzeltilmedi. 
Diğer
bir husus: Burada şimdi, ciddi vergi indirimleri var. Türkiye’de sistemdeki bir
sıkıntı da şu: Değerli milletvekilleri, biz, verdiğimiz teşvikler nedeniyle ne
kadar bir –“vergi harcaması” diye adlandırılıyor bu- gelirden vazgeçtiğimizi
devlet olarak bilmiyoruz yani teşvik ediyoruz, birtakım işler yapıyoruz fakat
bunun devlete maliyeti nedir, bilinmiyor. Bu, 21’inci yüzyılda olacak bir şey,
kabul edilecek bir şey değil. Şunu önerdik biz: Hiç olmazsa bu madde kapsamında
yapılacak işlerde sistemimizi öyle kuralım ki yaptığımız… Çünkü, bir yatırım
yaptırıyoruz, yatırımın devlete bir maliyeti olacak. Bunun devlete maliyetinin
ne olduğunu net olarak görebilecek şekilde buraya hükümler konulsun dedik, bunu
da maalesef kabul ettiremedik. 
Son
husus da, Anayasa’ya aykırılık açısından son derece önemli olan şöyle bir hüküm
var: “Kanunlarla getirilen izin, tahsis, ruhsat, lisans ve tesciller ile diğer
kısıtlayıcı hükümler için Bakanlar Kurulu kararı ile istisna getirilebilir.” Bu
olacak iş değil, net bir şekilde Anayasa’ya aykırı. Ciddi olarak tartışıldı
fakat burada da yine Hükûmeti ve Adalet ve Kalkınma Partisi Grubunu ikna etme
imkânımız olmadı. 
Bu
mahzurların ortadan kaldırılması durumunda bu maddenin ülkemiz açısından
faydalı olabileceğini düşünüyoruz ancak bu mahzurlar ortadan kaldırılmadı.
Umarım, önümüzdeki dönemde bunları düzeltici tedbirler alınır. 
Ben
Genel Kurulu saygıyla selamlarım. (MHP sıralarından alkışlar)
BAŞKAN
– Teşekkür ederim Sayın Usta. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 411 sıra sayılı Tasarı’nın 75’inci maddesinin (4)’üncü fıkrasının
tasarıdan çıkarılmasını arz ve teklif ederiz.
Mehmet Bekaroğlu (İstanbul) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Mehmet Bekaroğlu konuşacak. 
Buyurun
Sayın Bekaroğlu. (CHP sıralarından alkışlar)
MEHMET
BEKAROĞLU (İstanbul) – Sayın Başkan, değerli milletvekilleri; hayırlı sabahlar
diliyorum. 
75’inci
madde cumhuriyet tarihinde görülmemiş teşvikleri getiren bir madde. Tabii
Hükûmetsiniz, siyasi bir karar alıyorsunuz; riski de sizin, getirisi de sizin.
Bir diyeceğimiz yok. Netice itibarıyla, bu Hükûmet hesap verecek ama gerçekten
görülmemiş teşvikler. Fakat, bunun (4)’üncü fıkrası sadece sizle ilgili değil
değerli arkadaşlarım; bu, gelecek kuşakları ilgilendiren bir madde. 
Değerli
arkadaşlarım, çevre mücadelesinden Bergamalı Asteriks’i hatırlayanlar vardır,
Orhan Konyar.
MUSA
ÇAM (İzmir) – Oktay Konyar.
MEHMET
BEKAROĞLU (Devamla) – Oktay, evet.
Peki,
Kavrun Yaylası’ndan Havva Ana’yı da hatırlıyoruz. Vatandaş Kazım var bir de
Rize’den, ineğini satıp HES’i mahkemeye veren Vatandaş Kazım. Bunlar bu gece
uyumuyorlar, bizi dinliyorlar. 
Değerli
arkadaşlarım, fıkra şöyle: “Proje bazlı yatırımlara diğer kanunlarla getirilen
izin, tahsis, ruhsat, lisans ve tesciller ile diğer kısıtlayıcı hükümler için
Bakanlar Kurulu kararı ile istisna getirilir.” Öyle bir şey olamaz değerli
arkadaşlarım. Dünya kadar kanun, Mera Kanunu, Orman Kanunu, Çevre Kanunu,
Kültür ve Tabiat Varlıklarını Koruma, Boğaziçi ön görünüm, ne aklınıza
geliyorsa bütün kanunları bir tarafa koyuyoruz ve böyle bir yetki veriyorsunuz
Bakanlar Kuruluna. Bu, bir defa Anayasa’ya aykırı, dönecek Anayasa Mahkemesinden;
bunu siz de biliyorsunuz ama o arada siz bu yatırımlara çevre konularıyla
ilgili dünya kadar istisna getireceksiniz. 
Başka
bir şey daha diyor bu madde değerli arkadaşlarım: “Yatırımları hızlandırmak ve
kolaylaştırmak amacıyla yasal ve idari süreçlerde düzenleme yapabilir.”
Bakanlar Kurulu nasıl bir yasal düzenleme yapabilir? Elbette, bu Anayasa
Mahkemesinden dönecek. 
Değerli
arkadaşlarım, bu bir hırsızlık arkadaşlarım; öyle ondan bundan falan değil,
gelecek kuşaklardan, çocuklarımızdan çalıyoruz; havasını, suyunu çalıyoruz
değerli arkadaşlarım. Burada öyle bir hak var ki gelecek kuşakların hakkı,
bunlar kolay kolay ödenmeyecek haklar. 
Değerli
arkadaşlarım, Doğu Karadeniz bölgesini hiç gezdiniz mi? Artvin’e gittiniz mi?
Çok tartışıldı, Cerattepe’yle ilgili tartışmalar, Kamilet Vadisi’ni, Fındıklı,
Abu Deresi, Pishala Deresi, Fol Deresi, Tonya, Gökçe Çay, Kemaliye, Alakır
Antalya, bütün bunları duymuşsunuzdur, buraları gezmişsinizdir değerli
arkadaşlarım. “Ne olacak? Bizim enerji ihtiyacımız var.” diyorsunuz. Öyle
değil. Bakın, uzmanlar bildiriyor, yapmışlar çalışmaları, araştırmalarını: Doğu
Karadeniz’deki bütün HES’ler bitse bile, hepsi üretime geçse bile Türkiye'nin
enerji ihtiyacının yüzde 1,5’unu karşılayabiliyor ancak. Bu yüzde 1,5 için
değer mi arkadaşlarım? Bu bölge, bütünüyle bu vadiler, bütünüyle elimizden
gidiyor. Efendim, “Can suyu verilecek, şöyle olacak, böyle olacak.” Bunların
hepsi hikâye; verilmedi, örnekleri var, gördük değerli arkadaşlarım. Bu bir
cinayet, gerçekten bu bir cinayet. Bugüne kadar bir çevre mücadelesi
veriliyordu burada, hukuk devletiydi, mahkemelere gidiyordu çevreciler. Hiçbiri
eşkıyalık yapmadı, normal, demokratik yollarla haklarını arıyorlardı,
mahkemelere gidiyorlardı. Burada mahkemelerin de önünü kesiyoruz. Bakanlar Kurulu,
sadece yasama görevini üstlenmiyor yürütme; yargının da, mahkemelerin de önünü
kesiyor. Bu yapılacak iş değil arkadaşlar. 
Burada
bir uzlaşma ortamı oluştu, gerçekten iyi bir şey oldu, Hakkâri’yle ilgili,
Şırnak’la ilgili, kayyum atamalarıyla ilgili, özellikle, özelleştirmelerle
ilgili önemli uzlaşma noktaları oluştu. Ama esas uzlaşma yapacağımız madde bu
maddeydi ama ısrarla, maalesef, Adalet ve Kalkınma Partisi grup yöneticileri
bunu kabul etmediler. Şimdi rica ediyoruz, kabul etmediler ama -bir dakikamız
daha var- bir dakika sonra bu fıkranın maddeden çıkarılmasıyla ilgili oy
kullanabilirsiniz ve bütün bu insanları sevindirebilirsiniz.
Değerli
arkadaşlarım, çevre mücadelesi deyince böyle, işi gücü olmayan insanların
ilgilendiği, böcekten, kuştan, çiçekten meseleler gibi görülüyor, öyle
meseleler değil. 
Sabah
namazı oluyor, siz biraz sonra sabah namazına gideceksiniz biliyorum.
HÜSNÜYE
ERDOĞAN (Konya) – Yatsıyı zor kıldık, yatsıyı.
MEHMET
BEKAROĞLU (Devamla) – Öyle mi? Tahmin ediyorum. 
HASAN
TURAN (İstanbul) – Beraber gidelim.
MEHMET
BEKAROĞLU (Devamla) – Beraber gidelim ama orada durunca da şunu gözünüzün önüne
getirin: “Biz ne yaptık, bu maddeye el kaldırarak ne yaptık? Gelecek kuşakların
neyini çaldık?” Bakın, havasını dedim değerli arkadaşlarım, suyunu dedim
değerli arkadaşlarım, hayatını çaldık, hayatını. Peki, vicdanınız buna el
verecek mi? Sizden rica ediyorum, önergemizi destekleyin.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Bekaroğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
76’ncı
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 76’ncı maddesinin tasarı metninden
çıkarılmasını arz ve talep ederim.
 Mustafa Elitaş Mehmet
Doğan Kubat Erkan Akçay
 Kayseri İstanbul Manisa
 Hakan Çavuşoğlu Fuat
Köktaş Şahin Tin
 Bursa Samsun Denizli
 Ziya Altunyaldız Abdullah
Ağralı Cemil Yaman
 Konya Konya Kocaeli
 Engin Altay  Çağlar
Demirel Selma Irmak
 İstanbul Diyarbakır Hakkâri

 Aycan İrmez Ayşe
Acar Başaran Abdullah Zeydan
 Şırnak Batman Hakkâri
 Musa Çam Nihat
Akdoğan Zeki Aygün
 İzmir Hakkâri Kocaeli
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum:
Gerekçe:
Görülen
lüzum üzerine metin tasarıdan çıkarılmıştır.
BAŞKAN
- Önergeyi oylarınıza sunuyorum: Kabul edenler… Çok güzel bir manzara. Kabul
etmeyenler… Önerge kabul edilmiştir ve bu önerge doğrultusunda madde tasarıdan çıkarılmıştır.
(CHP, HDP ve MHP sıralarından alkışlar) 
77’nci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın 77’nci maddesinin tasarı metninden
çıkarılmasını arz ve talep ederim.
 Mustafa Elitaş Mehmet
Doğan Kubat Erkan Akçay
 Kayseri İstanbul Manisa
 Engin Altay Hakan
Çavuşoğlu Abdulkadir Akgül
 İstanbul Bursa Yozgat
 Necip Kalkan Ziya
Altunyaldız Cemil Yaman
 İzmir Konya Kocaeli
 Abdullah Ağralı Çağlar
Demirel Musa Çam
 Konya Diyarbakır İzmir

 Aycan İrmez Selma
Irmak Ayşe Acar Başaran
 Şırnak Hakkâri Batman

 Abdullah Zeydan Nihat
Akdoğan
 Hakkâri Hakkâri
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum:
Gerekçe:
Görülen
lüzum üzerine metin tasarıdan çıkarılmıştır.
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir ve madde tasarıdan çıkarılmıştır. (CHP, HDP ve MHP sıralarından
alkışlar)
78’inci
maddede bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 411 sıra sayılı Kanun Tasarısı’nın 78’inci maddesinin tasarı metninden
çıkarılmasını arz ve talep ederim.
 Mustafa Elitaş  Erkan
Akçay  Engin Altay 
 Kayseri  Manisa İstanbul
 Çağlar Demirel  Mehmet
Doğan Kubat Fuat Köktaş 
 Diyarbakır  İstanbul Samsun
 Abdulkadir Akgül  Ali
Cumhur Taşkın Cemil Yaman
 Yozgat  Mersin Kocaeli

 Necip Kalkan  Abdullah
Ağralı  Selma Irmak
 İzmir  Konya
 Hakkâri 
 Aycan İrmez Musa
Çam  Abdullah Zeydan
 Şırnak İzmir
 Hakkâri 
 Ayşe
Acar Başaran 
 Batman
 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz
efendim. 
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan. 
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum: 
Gerekçe:
Görülen
lüzum üzerine metin tasarıdan çıkarılmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir ve böylelikle madde tasarı metninden çıkarılmıştır. 
Geçici
1’inci maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 411 sıra sayılı Kanun Tasarısı’nın geçici 1’inci maddesinin tasarı
metninden çıkarılmasını arz ve talep ederim.
 Mustafa Elitaş Engin
Altay  Erkan Akçay
 Kayseri İstanbul
 Manisa
 Çağlar Demirel Şahin
Tin Mehmet Doğan Kubat
 Diyarbakır Denizli
 İstanbul 
 Ali Cumhur Taşkın  Fuat
Köktaş Cemil Yaman 
 Mersin  Samsun Kocaeli
 Necip Kalkan  Ziya
Altunyaldız  Abdullah Ağralı
 İzmir  Konya
 Konya 
 Selma Irmak  Aycan
İrmez  Ayşe Acar Başaran
 Hakkâri  Şırnak
 Batman
 Abdullah Zeydan Nihat
Akdoğan 
 Hakkari  Hakkâri


BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz
efendim. 
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan. 
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum: 
Gerekçe:
Görülen
lüzum üzerine metin tasarıdan çıkarılmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir ve bu doğrultuda madde tasarıdan çıkarılmıştır. 
79’uncu
maddede bir adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte
olan 411 sıra sayılı Yatırımların Proje Bazında Desteklenmesi, İki İl
Merkezinin Değiştirilmesi ve Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 79’uncu maddesinin birinci
fıkrasının (b) bendinde geçen “56’ncı” ibaresinin “57’nci" olarak
değiştirilmesini arz ve teklif ederiz. 
 Mehmet Naci Bostancı  Mehmet
Muş  Ramazan Can
 Amasya İstanbul
 Kırıkkale
 Tülay Kaynarca Hakan
Çavuşoğlu Abdurrahman Öz
 İstanbul  Bursa
 Aydın
 Abdullah
Ağralı
 Konya

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz
efendim. 
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan. 
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum:
Gerekçe:

Kurumun
bilgi işlem alt yapısının yapılan düzenlemeye uygun hâle getirilebilmesini
sağlamak ve prim tahakkuklarının ay başı itibarıyla hesaplanması nedeniyle
maddenin yürürlük tarihinin 01/10/2016 olarak değiştirilmesi amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 79’uncu maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
80’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, üçüncü bölümde yer alan maddelerin oylamaları tamamlanmıştır. 
İç
Tüzük’ün 86’ncı maddesine göre de söz talebi yoktur. 
Birleşime
beş dakika ara veriyorum. 
Kapanma Saati: 04.58
ON DÖRDÜNCÜ OTURUM
Açılma Saati: 04.59
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu),
Ali Haydar HAKVERDİ (Ankara)
-----0-----
BAŞKAN
– Türkiye Büyük Millet Meclisinin 127’nci Birleşiminin On Dördüncü Oturumunu
açıyorum.
411
sıra sayılı Tasarı’nın görüşmelerine kaldığımız yerden devam edeceğiz.
Komisyon?
Yok. 
Ertelenmiştir.

88
sıra sayılı Tasarı’nın görüşmelerine başlıyoruz.
2.- Avrupa Konseyi Bakanlar Komitesinin
Kültür Yollarına İlişkin Genişletilmiş Kısmi Anlaşmayı Tesis Eden Kararına
Katılmamızın Uygun Bulunduğuna Dair Kanun Tasarısı (1/373) ve Dışişleri
Komisyonu Raporu (S. Sayısı: 88)
BAŞKAN
– Komisyon? Yok.
Ertelenmiştir.

Bugünkü
gündemimizde başka bir iş bulunmamaktadır.
Alınan
karar gereğince, kanun tasarı ve teklifleri ile komisyonlardan gelen diğer
işleri görüşmek için, 19 Ağustos 2016 Cuma günü saat 14.00’te toplanmak üzere
birleşimi kapatıyorum; milletvekili arkadaşlarıma, grup başkan vekili
arkadaşlarıma, personelimize ve sayın basın mensuplarına günaydın diyorum, iyi
dinlenmeler diliyorum.
Kapanma
Saati: 05.01




(x) 411 S. Sayılı Basmayazı 16/8/2016
tarihli 125’inci Birleşim Tutanağı’na eklidir.


(X) Açık
oylama kesin sonuçlarını gösteren tablo tutanağa eklidir.


(x) Açık oylama kesin
sonuçlarını gösteren tablo tutanağa eklidir.



(X) Açık
oylama kesin sonuçlarını gösteren tablo tutanağa eklidir.


(X) Açık oylama kesin sonuçlarını
gösteren tablo tutanağa eklidir.


(X) Açık oylama kesin sonuçlarını
gösteren tablo tutanağa eklidir.


(x) Açık oylama kesin sonuçlarını gösteren
tablo tutanağa eklidir.


(x) Açık oylama kesin sonuçlarını gösteren
tablo tutanağa eklidir.


(x) Açık oylama kesin sonuçlarını gösteren
tablo tutanağa eklidir.


(x) Bu bölümde hatip tarafından Türkçe
olmayan kelimeler ifade edildi. 




