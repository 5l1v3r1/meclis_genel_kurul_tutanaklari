



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

90’ıncı Birleşim
20 Mayıs 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- ÖLÜM, SAYGI DURUŞU VE TAZİYELER
1.- İstanbul Milletvekili Ferit Mevlüt Aslanoğlu’nun
vefatı nedeniyle bir dakikalık saygı duruşu
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Manisa Milletvekili Erkan Akçay’ın, Manisa’nın Soma
ilçesinde meydana gelen maden kazasına ilişkin gündem dışı konuşması ve Enerji
ve Tabii Kaynaklar Bakanı Taner Yıldız'ın cevabı
2.- Manisa Milletvekili Hasan Ören’in, Manisa’nın Soma
ilçesinde meydana gelen maden kazasına ilişkin gündem dışı konuşması ve Enerji
ve Tabii Kaynaklar Bakanı Taner Yıldız'ın cevabı
3.- Çorum Milletvekili Cahit Bağcı’nın, Manisa’nın Soma
ilçesinde meydana gelen maden kazasına ilişkin gündem dışı konuşması ve Enerji
ve Tabii Kaynaklar Bakanı Taner Yıldız'ın cevabı
V.- AÇIKLAMALAR
1.- İzmir Milletvekili Oktay Vural'ın, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
2.- Sinop Milletvekili Engin Altay'ın, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
3.- Bingöl Milletvekili İdris Baluken'in, Manisa’nın
Soma ilçesinde meydana gelen maden kazasına, İstanbul Milletvekili Ferit Mevlüt
Aslanoğlu’nun vefatına ve Türkiye-Rojava ile Dirbesiye-Şenyurt sınırında
askerlerin rastgele ateş açması sonucu insanların ölmesine ve yaralanmasına
neden olan zihniyeti kınadıklarına ve Hükûmeti göreve davet ettiklerine ilişkin
açıklaması
4.- İstanbul Milletvekili Mehmet Akif
Hamzaçebi'nin,Manisa’nın Soma ilçesinde meydana gelen maden kazasına ve
İstanbul Milletvekili Ferit Mevlüt Aslanoğlu ile Samsun Milletvekili Tülay
Bakır’ın annesinin vefatına ilişkin açıklaması
5.- MKayseri Milletvekili Mustafa Elitaş'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu ile Samsun Milletvekili Tülay Bakır’ın annesinin vefatına
ilişkin açıklaması
6.- Malatya Milletvekili Ömer Faruk Öz'ün, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
7.- Mersin Milletvekili Aytuğ Atıcı'nın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
8.- Bolu Milletvekili Tanju Özcan'ın, Manisa’nın Soma
ilçesinde meydana gelen maden kazasına, İstanbul Milletvekili Ferit Mevlüt
Aslanoğlu’nun vefatına ve Bolu’nun Mengen ilçesine bağlı Gökçesu beldesinde çok
sayıda maden ocağı olmasına rağmen sağlık ocağı bulunmadığına ilişkin
açıklaması
9.- İstanbul Milletvekili Ayşe Nur Bahçekapılı'nın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
10.- İstanbul Milletvekili Ali Özgündüz'ün, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
11.- Kahramanmaraş Milletvekili Mesut Dedeoğlu'nun,
Manisa’nın Soma ilçesinde meydana gelen maden kazasına, İstanbul Milletvekili
Ferit Mevlüt Aslanoğlu’nun vefatına ve Kahramanmaraşlılar olarak,
Afşin-Elbistan Termik Santralinde göçük altında kalan görev şehitlerine bir
anıt mezat yapılmasını istediklerine ilişkin açıklaması
12.- Bursa Milletvekili Mustafa Öztürk'ün, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
13.- Muğla Milletvekili Nurettin Demir'in, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
14.- İzmir Milletvekili Alaattin Yüksel'in, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
15.- Tokat Milletvekili Orhan Düzgün'ün, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
16.- Burdur Milletvekili H. Hami Yıldırım'ın,
Manisa’nın Soma ilçesinde meydana gelen maden kazasına ilişkin açıklaması
17.- İstanbul Milletvekili Haluk Eyidoğan'ın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
18.- Muğla Milletvekili Tolga Çandar'ın, Manisa’nın
Soma ilçesinde meydana gelen maden kazasına ve Muğla Yatağan’da özelleştirilmek
istenen maden ocaklarının durumuna ilişkin açıklaması
19.- Adıyaman Milletvekili Mehmet Metiner'in, İstanbul
Milletvekili Ferit Mevlüt Aslanoğlu’nun vefatına ilişkin açıklaması
20.- Ankara Milletvekili Haluk Özdalga'nın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
21.- İstanbul Milletvekili Abdullah Levent Tüzel'in,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
22.- Çorum Milletvekili Tufan Köse'nin, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
23.- Kayseri Milletvekili İsmail Tamer'in, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
24.- Muş Milletvekili Sırrı Sakık'ın, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
25.- Manisa Milletvekili Sakine Öz'ün, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
26.- Isparta Milletvekili Süreyya Sadi Bilgiç'in,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
27.- Adana Milletvekili Seyfettin Yılmaz'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
28.- Kütahya Milletvekili Alim Işık'ın, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
29.- Adıyaman Milletvekili Salih Fırat'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
30.- Muş Milletvekili Demir Çelik'in, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
31.- Aydın Milletvekili Ali Uzunırmak'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
32.- İstanbul Milletvekili Hakan Şükür'ün, Manisa’nın
Soma ilçesinde meydana gelen maden kazasına ilişkin açıklaması
33.- Kocaeli Milletvekili Haydar Akar'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
34.- Mersin Milletvekili Mehmet Şandır'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
35.- Kocaeli Milletvekili Mehmet Hilal Kaplan'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
36.- Kütahya Milletvekili Soner Aksoy'un, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
37.- Siirt Milletvekili Afif Demirkıran'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
38.- İstanbul Milletvekili Süleyman Çelebi'nin,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
39.- İzmir Milletvekili Oktay Vural'ın, 19 Mayıs
Atatürk’ü Anma, Gençlik ve Spor Bayramı’nı kutladığına ilişkin açıklaması
40.- Tokat Milletvekili Reşat Doğru'nun, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
41.- Kırklareli Milletvekili Turgut Dibek'in, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
42.- İstanbul Milletvekili Kadir Gökmen Öğüt'ün,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
43.- Burdur Milletvekili Ramazan Kerim Özkan'ın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
44.- Gaziantep Milletvekili Halil Mazıcıoğlu'nun,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
45.- Balıkesir Milletvekili Ahmet Duran Bulut'un,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
46.- Uşak Milletvekili Dilek Akagün Yılmaz'ın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
47.- Mersin Milletvekili Ali Öz'ün, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
48.- Hatay Milletvekili Mehmet Ali Ediboğlu'nun,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
49.- Kocaeli Milletvekili Hurşit Güneş'in, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
50.- Malatya Milletvekili Veli Ağbaba'nın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
51.- Erzurum Milletvekili Recep Akdağ'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
52.- Edirne Milletvekili Kemal Değirmendereli'nin,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
53.- Balıkesir Milletvekili Haluk Ahmet Gümüş'ün,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
54.- Tekirdağ Milletvekili Tevfik Ziyaeddin Akbulut'un,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
55.- İzmir Milletvekili Ertuğrul Günay'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
56.- Bartın Milletvekili Yılmaz Tunç'un, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
57.- Hatay Milletvekili Hacı Bayram Türkoğlu'nun,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
58.- Amasya Milletvekili Mehmet Naci Bostancı'nın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
59.- İstanbul Milletvekili Mehmet Akif Hamzaçebi'nin,
Manisa’nın Soma ilçesinde meydana gelen maden kazasının araştırılması için
verilen önergelerin görüşmelerinin Meclis TV tarafından 19.00’dan sonra canlı
olarak yayınlanmasını Meclis Başkanından talep ettiklerine ilişkin açıklaması
60.- İzmir Milletvekili Oktay Vural'ın, taşeronlaşmanın
tamamının kaldırılmasına yönelik bir hukuki düzenlemenin Milliyetçi Hareket
Partisinin tercihi olacağına ve bu konuda ortak bir girişime hazır olduklarına
ilişkin açıklaması 
61.- İzmir Milletvekili Oktay Vural'ın, millî iradenin
üstünde bir iradenin olamayacağına ve Meclisteki bütün grupların ortak karar
alarak TRT 3 kanalının yayınlarını Meclisin yönetmesi gerektiğine ilişkin
açıklaması
62.- İstanbul Milletvekili Mehmet Akif Hamzaçebi'nin,
doğrudan gündeme alınan (2/1210) esas numaralı Kanun Teklifi’nin görüşmelerine
geçilmesi için AK PARTİ Grubuna çağrıda bulunduğuna, Meclis Başkanının
görüşmelerin canlı olarak yayınlanmasıyla ilgili mazeret ürettiğine ve bu
tutumu Meclis Başkanına yakıştıramadığına ilişkin açıklaması
63.- Şırnak Milletvekili Hasip Kaplan'ın, millî
iradenin üstünde bir karar mercisi olmadığına ve görüşmelerin canlı olarak
yayınlanmasıyla ilgili taleplerinin Genel Kurulda oylanması gerektiğine ilişkin
açıklaması
64.- Kayseri Milletvekili Mustafa Elitaş'ın, Manisa’nın
Soma ilçesinde meydana gelen maden kazasının araştırılması için verilen
önergelerin görüşmelerinin bir an evvel yapılarak Meclis araştırması
komisyonunun kurulması gerektiğine ilişkin açıklaması
65.- İzmir Milletvekili Oktay Vural'ın, Kayseri
Milletvekili Mustafa Elitaş’ın yaptığı açıklamasındaki bazı ifadelerine ilişkin
açıklaması
66.- Sinop Milletvekili Engin Altay'ın, Kayseri
Milletvekili Mustafa Elitaş’ın yaptığı açıklamasındaki bazı ifadelerine ilişkin
açıklaması
67.- Şırnak Milletvekili Hasip Kaplan'ın, Manisa’nın
Soma ilçesinde meydana gelen maden kazasının araştırılması için verilen
önergelerin görüşmelerinin canlı olarak yayınlanması gerektiğine, bu
görüşmelerin 21 Mayıs 2014 Çarşamba günü yapılabileceğine ve Başbakanın Meclis
kürsüsünden bir özür konuşması yapması gerektiğini düşündüğüne ilişkin
açıklaması
68.- Kayseri Milletvekili Mustafa Elitaş'ın, Şırnak
Milletvekili Hasip Kaplan’ın yaptığı açıklamasındaki bazı ifadelerine ilişkin
açıklaması
69.- İzmir Milletvekili Ertuğrul Günay'ın, Manisa’nın
Soma ilçesinde meydana gelen maden kazası ve yaşanan kayıplar karşısında
Meclisin ortak bir tavır aldığının millet tarafından bilinmesi gerektiğine
ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Manisa’nın Soma ilçesinde meydana gelen maden kazasında hayatını kaybedenlere,
İstanbul Milletvekili Ferit Mevlüt Aslanoğlu’na ve Samsun Milletvekili Tülay
Bakır’ın annesine Allah’tan rahmet, yakınlarına başsağlığı dileğinde
bulunduğuna ve 19 Mayıs Atatürk’ü Anma, Gençlik ve Spor Bayramı’nı kutladığına
ilişkin konuşması
2.- Oturum Başkanı TBMM Başkan Vekili Sadık Yakut'un,
Manisa’nın Soma ilçesinde meydana gelen maden kazasının araştırılması için
verilen önergelerin görüşmelerinin Meclis TV tarafından 19.00’dan sonra canlı
olarak yayınlanmasına yönelik taleplerin Meclis Başkanına iletildiğine ve
Meclis Başkanının, daha önceden iletilmesi hâlinde TRT Genel Müdürüyle
görüşülerek bunun kararlaştırılacağını ancak bu saatten sonra yapılacak bir
şeyin olmadığını belirttiğine ilişkin konuşması
VII.- BAŞKANLIĞIN GENEL KURULA SUNUŞLARI
A) Önergeler
1.- Kocaeli Milletvekili Lütfü Türkkan’ın, Avrupa
Birliği Uyum Komisyonu üyeliğinden istifa ettiğine ilişkin önergesi (4/159)
2.- Kocaeli Milletvekilleri Haydar Akar ve Mehmet Hilal
Kaplan’ın, (2/1210) esas numaralı 22/05/2003 Tarihli ve 4857 Sayılı İş
Kanununda Değişiklik Yapılması Hakkında Kanun Teklifi’nin doğrudan gündeme
alınmasına ilişkin önergesi (4/160)
B) Meclis Araştırması Önergeleri
1.- Kahramanmaraş Milletvekili Mesut Dedeoğlu ve 22
milletvekilinin, insan sağlığını tehdit eden hileli gıdalar sorununun
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/934)
2.- Osmaniye Milletvekili Hasan Hüseyin Türkoğlu ve 20
milletvekilinin, polislerin ekonomik ve sosyal sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/935)
3.- Yalova Milletvekili Muharrem İnce ve 19
milletvekilinin, Türkiye genelindeki bütün belediyelere yönelik yolsuzluk ve
usulsüzlük iddialarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/936)
C) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri, Plan ve Bütçe ile Avrupa Birliği Uyum Komisyonlarında
siyasi parti grubu mensubu olmayan milletvekillerine düşen birer üyelik için
aday olmak isteyen siyasi parti grubu mensubu olmayan milletvekillerinin yazılı
olarak müracaat etmelerine ilişkin duyuru
VIII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 20 Mayıs 2014 Salı
günkü birleşiminde sözlü soruların görüşülmemesine; Manisa’nın Soma ilçesinde
meydana gelen maden kazasının sebeplerinin araştırılarak sorumlularının tespit
edilmesi ve iş kazalarının önüne geçilerek iş güvenliği ile ilgili eğitimlerin
verilmesi ve can kayıpları sebebiyle ailelerin mağduriyetlerinin giderilmesi
amacıyla verilmiş olan Meclis araştırması önergelerinin, Genel Kurulun 20 Mayıs
2014 Salı günkü birleşiminde okunmasına ve önergelerin birleştirilerek
görüşmelerin aynı günkü birleşimde yapılmasına ve bu birleşimde görüşmelerin
tamamlanmasına kadar çalışmalarını sürdürmesine; 21 Mayıs 2014 Çarşamba günkü
birleşiminde Sayıştayda boş bulunan 5 üyelik için yapılacak seçimin
tamamlanmasına kadar çalışmalarını sürdürmesine; 427 ve 454 sıra sayılı Meclis
Araştırması Komisyonu Raporlarının, gündemin “Özel Gündemde Yer Alacak İşler”
kısmında yer almasına ve görüşmelerinin Genel Kurulun 22 Mayıs 2014 Perşembe
günkü birleşiminde yapılmasına ve bu birleşimde görüşmelerin tamamlanmasına
kadar çalışmalarını sürdürmesine ilişkin önerisi 
2.- Danışma Kurulunun, Genel Kurulun 20/5/2014 tarihli
bugünkü birleşiminde başka bir işin görüşülmemesine; Danışma Kurulu önerisi ve
Genel Kurulun kararıyla bugün birleştirilerek görüşülmesine karar verilen 11
Meclis araştırması önergesinin görüşmelerinin Genel Kurulun 21 Mayıs 2014
Çarşamba günkü birleşiminde Sayıştaya yapılacak üye seçiminden sonra
yapılmasına ve bu işlerin tamamlanmasına kadar Genel Kurulun çalışmalarının
sürdürülmesine ilişkin önerisi 
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Akif Hamzaçebi'nin,
Kayseri Milletvekili Mustafa Elitaş’ın Danışma Kurulu önerisi üzerinde yaptığı
konuşması sırasında CHP Grubuna sataşması nedeniyle konuşması 
2.- Manisa Milletvekili Özgür Özel'in, Kayseri
Milletvekili Mustafa Elitaş’ın Danışma Kurulu önerisi üzerinde yaptığı
konuşması sırasında şahsına sataşması nedeniyle konuşması 
3.- Kayseri Milletvekili Mustafa Elitaş'ın, Manisa
Milletvekili Özgür Özel’in sataşma nedeniyle yaptığı konuşması sırasında
şahsına sataşması nedeniyle konuşması 
X.- YAZILI SORULAR VE CEVAPLARI
1.- Tokat Milletvekili Orhan Düzgün'ün,
Tokat ilinde yaşanan don felaketinden etkilenen çiftçilerin zararlarının
karşılanmasına, 
- Niğde Milletvekili Doğan Şafak'ın, elma
üreticilerinin don olayından kaynaklanan mağduriyetine,
İlişkin soruları ve Gıda, Tarım ve
Hayvancılık Bakanı Mehmet Mehdi Eker’in cevabı (7/41909), (7/41910)
2.- İstanbul Milletvekili Umut Oran'ın,
17 Aralık 2013 tarihinde gerçekleşen operasyon sonucunda hazırlanan fezlekeye
ilişkin sorusu ve Başbakan Yardımcısı Bülent Arınç’ın cevabı (7/41943)
3.- Mersin Milletvekili Vahap Seçer'in,
Mersin'in Tarsus ilçesindeki çiftçilerin bir doğa afetinden kaynaklanan
mağduriyetine ve karpuz ithalatına ilişkin sorusu ve Gıda, Tarım ve Hayvancılık
Bakanı Mehmet Mehdi Eker’in cevabı (7/41970)
4.- İzmir Milletvekili Rahmi Aşkın
Türeli'nin, 9’uncu Kalkınma Planı’nda yer alan Türk Deniz Ticaret Filosunun
geliştirilmesine yönelik hedeflere ilişkin sorusu ve Ulaştırma, Denizcilik ve
Haberleşme Bakanı Lütfi Elvan'ın cevabı (7/42302)
5.- Iğdır Milletvekili Pervin Buldan'ın,
Bakanlığın merkez ve taşra birimlerinde kadın yönetici sayısının artırılması
yönündeki çalışmalara ilişkin sorusu ve Ekonomi Bakanı Nihat Zeybekci'nin
cevabı (7/42339)
6.- Diyarbakır Milletvekili Altan Tan'ın,
Türkiye ile ABD arasındaki yıllık ticaret hacmine ilişkin sorusu ve Ekonomi
Bakanı Nihat Zeybekci'nin cevabı (7/42340)
7.- Diyarbakır Milletvekili Altan Tan'ın,
Türkiye ile Almanya arasındaki yıllık ticaret hacmine ilişkin sorusu ve Ekonomi
Bakanı Nihat Zeybekci'nin cevabı (7/42341)
8.- Diyarbakır Milletvekili Altan Tan'ın,
Türkiye ile Fransa arasındaki yıllık ticaret hacmine ilişkin sorusu ve Ekonomi
Bakanı Nihat Zeybekci'nin cevabı (7/42342)
9.- İstanbul Milletvekili Umut Oran'ın,
bir açıklamasına ve internet üzerinden yayın yapan haber sitelerinin
sansürlendiği iddiasına ilişkin sorusu ve Başbakan Yardımcısı Bülent Arınç’ın
cevabı (7/42416)
10.- İstanbul Milletvekili Osman Oktay
Ekşi'nin, Başbakanın bazı medya gruplarının yöneticileriyle bir toplantı
yaptığı iddiasına ilişkin sorusu ve Başbakan Yardımcısı Bülent Arınç’ın cevabı
(7/42419)
11.- Ankara Milletvekili Aylin
Nazlıaka'nın, Bilgi Edinme Hakkı Kanunu kapsamında yapılan başvurulara ilişkin
sorusu ve Başbakan Yardımcısı Bülent Arınç’ın cevabı (7/42421)
12.- İstanbul Milletvekili Mustafa Sezgin
Tanrıkulu'nun, İstanbul Üsküdar'daki bir araziye imar izni verilmesi
karşılığında bir vakfa bağış yapıldığı iddiasına,
Adıyaman'daki bir arazinin bir vakfa
tahsis edilip edilmediğine,
Bazı vakıflara tahsis edilen arazilere,
Üsküdar'daki bir arazinin bir vakfa
tahsis edilip edilmediğine,
Şanlıurfa'daki bir arazinin bir vakfa
tahsis edilip edilmediğine,
Tekirdağ'daki bir arazinin bir vakfa
tahsis edilip edilmediğine,
Tokat'taki bir arazinin bir vakfa tahsis
edilip edilmediğine,
Kütahya'daki bazı gayrimenkullerin bir
vakfa tahsis edilip edilmediğine,
İstanbul Zeytinburnu'ndaki bir arazinin
bir vakfa ait olup olmadığına,
İstanbul Fatih'teki bir arazinin bir
vakfa devredilip devredilmediğine,
İstanbul Fatih'teki bir arazinin bir
vakfa ait olup olmadığına,
Gaziantep'teki bazı arazilerin bir vakfa
tahsis edilip edilmediğine,
İstanbul Bağlarbaşı'ndaki bir arazinin
bir vakfa hediye edilip edilmediğine,
İstanbul Ataşehir'deki bir arazinin bir
vakfa tahsis edilip edilmediğine,
İstanbul Esenyurt'taki bir arazinin bir
vakfa tahsis edilip edilmediğine, 
Bursa'daki bir arazinin bir vakfa tahsis
edilip edilmediğine,
İlişkin soruları ve Başbakan Yardımcısı
Bülent Arınç’ın cevabı (7/42425), (7/42426), (7/42427), (7/42428), (7/42429),
(7/42430), (7/42431), (7/42432), (7/42433), (7/42434), (7/42435), (7/42436),
(7/42437), (7/42438), (7/42439), (7/42440)
13.- Ankara Milletvekili Aylin
Nazlıaka'nın, görevden alınan ve görev yeri değiştirilen bürokratlara ilişkin
sorusu ve Başbakan Yardımcısı Bülent Arınç’ın cevabı (7/42441)
14.- Aydın Milletvekili Metin Lütfi
Baydar'ın, bir vakfa yapılan bağışlara,
Bir vakfa yapılan ayni bağışlara,
İlişkin soruları ve Başbakan Yardımcısı
Bülent Arınç’ın cevabı (7/42444), (7/42445)
15.- Artvin Milletvekili Uğur
Bayraktutan'ın, bir vakfın faaliyetlerine ilişkin sorusu ve Başbakan Yardımcısı
Bülent Arınç’ın cevabı (7/42451)
16.- Ankara Milletvekili Aylin
Nazlıaka'nın, Bilgi Edinme Hakkı Kanunu kapsamında yapılan başvurulara ilişkin
sorusu ve Ekonomi Bakanı Nihat Zeybekci'nin cevabı (7/42577)
17.- Ankara Milletvekili Özcan
Yeniçeri'nin, bilgi ve iletişim teknolojileri sektörü ile ilgili çalışmalara
ilişkin sorusu ve Ekonomi Bakanı Nihat Zeybekci'nin cevabı (7/42579)
18.- Ankara Milletvekili Aylin
Nazlıaka'nın, siber saldırılara ve alınan önlemlere ilişkin sorusu ve Ekonomi
Bakanı Nihat Zeybekci'nin cevabı (7/42583)
19.- Bursa Milletvekili Sena Kaleli'nin,
yabancı sermaye akışına ve uzun vadeli yatırımlara ilişkin sorusu ve Ekonomi
Bakanı Nihat Zeybekci'nin cevabı (7/42584)
20.- Adana Milletvekili Ümit Özgümüş'ün,
Yeni Teşvik Sistemi uygulamasının sonuçlarına ilişkin sorusu ve Ekonomi Bakanı
Nihat Zeybekci'nin cevabı (7/42585)
21.- İstanbul Milletvekili Ayşe Eser
Danışoğlu'nun, Net Hata ve Noksan Hesabında görülen artışa ilişkin sorusu ve
Ekonomi Bakanı Nihat Zeybekci'nin cevabı (7/42587)
22.- Mersin Milletvekili Ali Öz'ün, AR-GE
harcamalarına ilişkin sorusu ve Ekonomi Bakanı Nihat Zeybekci'nin cevabı
(7/42588)
23.- Ankara Milletvekili İzzet Çetin'in,
17 Aralık yolsuzluk ve rüşvet operasyonu kapsamında ele geçirilen paraların
akıbetine ilişkin sorusu ve Maliye Bakanı Mehmet Şimşek’in cevabı (7/42690)
24.- Kütahya Milletvekili Alim Işık'ın,
seçim dönemleri öncesinde taşeron şirketler aracılığıyla işçi alımlarının artış
gösterdiği iddialarına ilişkin sorusu ve Ekonomi Bakanı Nihat Zeybekci'nin
cevabı (7/43059
25.- Kütahya Milletvekili Alim Işık'ın,
giriş sınavlarında usulsüzlük yapıldığı gerekçesiyle bazı kamu personeline ait
dosyaların incelemeye alındığı iddiasına ilişkin sorusu ve Ekonomi Bakanı Nihat
Zeybekci'nin cevabı (7/43289)
20 Mayıs 2014 Salı
BİRİNCİ OTURUM
Açılma Saati: 15.00
BAŞKAN: Başkan Vekili Sadık YAKUT
KÂTİP ÜYELER: Muhammet Rıza YALÇINKAYA (Bartın), Muhammet Bilal MACİT
(İstanbul)
----- 0 -----
BAŞKAN – Türkiye Büyük Millet
Meclisinin 90’ıncı Birleşimini açıyorum.
Toplantı yeter
sayısı vardır, görüşmelere başlayacağız.
III.- ÖLÜM, SAYGI DURUŞU VE TAZİYELER
1.- İstanbul Milletvekili Ferit Mevlüt Aslanoğlu’nun
vefatı nedeniyle bir dakikalık saygı duruşu
BAŞKAN – Sayın
milletvekilleri, vefat eden İstanbul Milletvekili Ferit Mevlüt Aslanoğlu’nun
aziz hatırası önünde Genel Kurulu bir dakikalık saygı duruşuna davet ediyorum. 
(Saygı duruşunda
bulunuldu)
BAŞKAN – Teşekkür
ediyorum.
Merhuma
Allah’tan rahmet, yakınlarına başsağlığı diliyorum; ruhu şad olsun aynı
zamanda. 
Gündeme geçmeden
önce üç sayın milletvekiline gündem dışı söz vereceğim. 
Gündem dışı ilk
söz, Manisa’nın Soma ilçesinde meydana gelen maden kazası hakkında söz isteyen
Manisa Milletvekili Erkan Akçay’a aittir.
Sayın
milletvekilleri, hem Sayın Ferit Mevlüt Aslanoğlu hem de Soma şehitlerimiz
hakkında görüşlerini ve düşüncelerini bildirmek isteyen arkadaşlar için birer
dakikalık süre vereceğim gündem dışı konuşmalar bittikten sonra.
Buyurun Sayın
Akçay. 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Manisa Milletvekili Erkan Akçay’ın, Manisa’nın Soma
ilçesinde meydana gelen maden kazasına ilişkin gündem dışı konuşması ve Enerji
ve Tabii Kaynaklar Bakanı Taner Yıldız'ın cevabı
ERKAN AKÇAY
(Manisa) – Sayın Başkan, değerli milletvekilleri; Soma’da meydana gelen elim
maden faciasıyla ilgili gündem dışı söz aldım. Hepinizi saygıyla selamlıyorum.
13 Mayısta, salı
günü Soma Kömür İşletmelerinde meydana gelen maden kazasında resmî açıklamalara
göre 301 maden işçimiz hayatını kaybetmiş, yüzlerce maden işçimiz
yaralanmıştır. Hayatını kaybeden madencilerimize Allah’tan rahmet, ailelerine
başsağlığı, yaralılarımıza acil şifalar diliyorum ve aziz milletimizin başı sağ
olsun.
Değerli
milletvekilleri, Soma maden faciası, madencilerimizin ne kadar büyük tehlike ve
ihmallerle karşı karşıya olduklarını çok vahim bir şekilde göstermektedir.
Şimdi hem yasımızı Türkiye olarak birlikte tutacağız hem de yaralarımızı
sararken bu facianın iç yüzünü, asıl sebeplerini ve perde arkasını araştırmak
ve sorumluların hesap vermesini, savsaklamadan ve örtbas etmeden sağlama
zamanıdır. Milliyetçi Hareket Partisi olarak yapılacak her türlü çalışmalara
bütün yüreğimizle katkı ve destek vereceğimizi buradan ifade ediyorum. 
Değerli
milletvekilleri, Soma’daki maden ocakları 2005 yılından itibaren redevans
sistemiyle özel sektör tarafından işletilmektedir. Özelleştirme,
taşeronlaştırma ve redevans gibi yanlış uygulamalar ve denetim yetersizliği iş
kazalarını oldukça artırmaktadır. Kazanın yaşandığı maden ocağında 40 taşeron
bulunmaktadır. Madenlerdeki çalışma düzeni tam bir köle düzenine dönüşmüştür.
Soma Kömür İşletmelerinin sahibi kömürün ton maliyetini 134 dolardan 24 dolara
indirmekle övünmüşlerdir ve bu görüş Hükûmetin ilgili bakanları tarafından da
desteklenmiştir. Ne acıdır ki bu tasarrufu işletme işçi ücretlerinden, iş
güvenliğinden ve işçi sağlığından kısarak yaparken Hükûmet seyirci kalmıştır.
Bu, Soma’da yaşanan ilk kaza değildir, yıllardır bu kazalar meydana
gelmektedir. Yine, redevans sistemiyle, işletme sahibi Uyar Madencilikte 2011
yılında 238, 2012’de 255 iş kazası meydana gelmiştir ve 2013 yılında da bu
kazalarda çok sayıda madencimiz hayatını kaybetmiştir. Eğer Adalet ve Kalkınma
Partisinin iktidar sahipleri ve yöneticileri ellerini madenlerden çekmezlerse
ve gereken tedbirler alınmazsa bu kaza da maalesef son olmayacaktır. 
20 Ekim 2013’te
meydana gelen ölümlü maden kazasından sonra, Enerji ve Çalışma bakanlıklarının
2014 bütçe görüşmelerinde, Soma’daki madenlerde denetimlerin yapılmadığı, işçi
sağlığı ve iş güvenliğinin sağlanmadığı konusunda ilgili bakanları uyardık.
Soma’daki maden kazalarıyla ilgili 26 Kasım 2013’te gündem dışı konuşmalarla
yine Hükûmeti uyardık ve bu maden kazalarıyla ilgili 2 Aralık 2013’te Çalışma,
Enerji ve Sağlık bakanlarına soru önergelerimizle sorularımızı yönelttik ve
dikkatleri çektik. 29 Nisan 2014 tarihinde Soma’daki maden kazalarıyla ilgili
araştırma komisyonu kurulmasıyla ilgili Türkiye Büyük Millet Meclisine verilen
araştırma önergesinde yaptığımız konuşmada da Hükûmeti defaatle uyardık. Ancak
bütün bu çabalarımıza rağmen Soma’daki maden kazalarıyla ilgili maalesef hiçbir
önlem alınmamıştır. Soma’da 301 kişinin hayatını kaybettiği bu olay bir kaza
değil, âdeta katliam gibi bir cinayettir çünkü defalarca yapılan uyarılara
rağmen gerekli önlemler alınmamıştır ve ne acıdır ki bu önergeler iktidar
partisi -Manisa milletvekilleri de dâhil olmak üzere- milletvekillerinin
oylarıyla reddedilmiştir. 
(Mikrofon
otomatik cihaz tarafından kapatıldı)
ERKAN AKÇAY
(Devamla) – Soma Kömür İşletmeleriyle ilgili diğer hususları da bundan sonraki
konuşmalarımda dile getirmek üzere hepinize saygılar sunuyorum. (MHP
sıralarından alkışlar) 
BAŞKAN –
Teşekkür ediyorum. 
Gündem dışı
ikinci söz, aynı konuda söz isteyen Manisa Milletvekili Hasan Ören’e aittir. 
Buyurun Sayın
Ören. (CHP sıralarından alkışlar) 
2.- Manisa Milletvekili Hasan Ören’in, Manisa’nın Soma
ilçesinde meydana gelen maden kazasına ilişkin gündem dışı konuşması ve Enerji
ve Tabii Kaynaklar Bakanı Taner Yıldız'ın cevabı
HASAN ÖREN
(Manisa) – Sayın Başkan, değerli milletvekilleri; hepimizin başı sağ olsun,
Türkiye’nin başı sağ olsun. 301 işçi arkadaşımızın cansız bedenini Soma’da
yaşanan kazada kaybettik. Gerçekten Türkiye’nin büyük bir acısı. Bunu yaşamak,
bunu görmek, buna şahit olmak o kadar zor bir şey ki, Allah’ım hiç kimseye,
düşmanıma bile böylesine bir acı yaşatmasın. 
Sayın
Bakanla birlikte olayın olduğu günden son cansız bedenin madenden çıkışına
kadar birlikteydik. Buradaki acıları, buradaki annelerin, babaların, çocukların
feryatlarını birlikte duyduk. Katlanılacak bir acı değil. Bu acıyı tarif etmek
de mümkün değil ama burada bu acı yaşandıysa, 301 bu memleketin fidanları
madende can verdiyse bir eksiklikten, bir yanlıştan, iş güvenliğiyle ilgili
yapılan hatalardan dolayı burada bu arkadaşlarımızın can verdiğini hepimiz
biliyoruz. Defalarca bu kürsüden haykırdık, defalarca bu kürsüden bağırdık.
Keşke bu kürsüden inmeseydim, keşke Manisa milletvekilleri olarak bu kürsüde
kalsaydık, bu bardakları kırsaydık, bu mikrofonları kırsaydık, keşke size
anlatabilseydik bu tehlikenin adım adım geldiğini. 
Bir
cenaze çıktı anlattık, bir beşe çıktı anlattık, beş on bire çıktı anlattık,
yalvardık yakardık; dedik ki: “Birçok milletvekili konuya hâkim olmayabilir, ne
olursunuz Manisa milletvekilleri, tehlike geliyor, bu tehlikeyi görüyoruz, bu
tehlikeyi buradan söylüyoruz, başsağlığı dilemek zorunda kalmayalım.”
Tutanaklarda var, bunları anlattık. Ama nedir bilmiyorum, hepiniz kulaklarınızı
tıkadınız, hepiniz bizim getirdiğimiz önerileri, bizim getirdiğimiz komisyon
tekliflerini görmezlikten geldiniz. 
Kasıtlı
mı yaptınız? Hayır, yaptığınızı kabul etmiyorum. En az sizler de bizim kadar
üzülüyorsunuz. 301 fidan, 301 can, 301 bu memleketin insanı… Bundan hoşnut
olması mümkün değildir, kimse hoşnut değildir. Ama illaki burada bir komisyon
kurulması, bu acıları görmemek için tedbirlerin alınmasını istememiz, sizin de
kabul etmeniz için 301 evladımızın cansız bedenini görmek durumunda mıyız? 
İşte,
şimdi getiriyorsunuz, komisyon kurmayla ilgili teklifi getiriyorsunuz. Doğru
yapıyorsunuz. Dün biz nasıl doğru yaptıysak, nasıl ki o doğruyu siz
algılayamadıysanız, bugün sizin yaptığınız doğruyu biz algılıyoruz. 
Hemen
getirin, hemen getirin kuralım bunu. Keşke bundan önce kursa idik. Ne olurdu
kursa idik? O iş adamı şöyle düşünme fırsatını yakalayacaktı: “76 milyonu
temsil eden bu Parlamentodaki milletvekillerinden kurulmuş bir komisyon,
madenime geliyor. Belki AKP’li milletvekiline ben anlatırım buradaki iş
güvenliğiyle ilgili eksikleri ama CHP’liye, HDP’liye, MHP’liye anlatamam. O
zaman ben bununla ilgili…”
SELÇUK
ÖZDAĞ (Manisa) – Tersi de olabilir.
HASAN
ÖREN (Devamla) – Tersi de olabilir, tersi de olabilir. CHP’liye anlatamıyor
olabilir. Senin dediğin de doğrudur. Ama sonuçta 301 vatanın evladı gitmiş, o
zaman derdi ki: “Daha fazla sensör koyayım, karbonmonoksitle zehirlenmiş bu
işçilerimizle ilgili daha fazla tedbir alayım.” diye düşünürdü. Bunu düşünme
fırsatını bile vermediniz. 16 tane denetim yapılmış. 16 denetimin 1’incisiyle
16’ncısı arasında iş güvenliğiyle ilgili olan eksiklikleri o müfettişler
Çalışma Bakanımıza da Enerji Bakanımıza da muhakkak bildirmişlerdir. Niye bu
tedbirler alınmadı? Dört gün konuşmadık. Ben bütün Cumhuriyet Halk Partisi
milletvekillerine teşekkür ediyorum. Türkiye’de bilgi kirliliğine müsaade
etmedik, Sayın Bakan ne açıkladıysa biz onu açıkladık.
(Mikrofon
otomatik cihaz tarafından kapatıldı)
HASAN ÖREN
(Devamla) – “Bunun kavgasını, gelecekteki soruşturmayla ilgili bütün her şeyi
tartışırız ama bugün tartışılacak gün değil, bugün Türkiye’nin yaralarının,
Türkiye’nin acılarının paylaşılacağı gündür.” dedik. Kendisi de televizyon
kanallarında defalarca bunu söyledi. Ama ne zamana kadar? Sayın Başbakan Soma
topraklarına gelinceye kadar Soma’da bir sükûnet vardı, Soma’daki sükûnet Sayın
Başbakanın Soma’ya ayak basmasıyla bitmiştir. Bundan sonraki konuşmalarımda
neler olduğunu sizlere buradan açıklayacağım.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ediyorum.
Gündem dışı
üçüncü söz, yine aynı konuda söz isteyen Çorum Milletvekili Cahit Bağcı’ya
aittir.
Buyurun Sayın
Bağcı. (AK PARTİ sıralarından alkışlar)
3.- Çorum Milletvekili Cahit Bağcı’nın, Manisa’nın Soma
ilçesinde meydana gelen maden kazasına ilişkin gündem dışı konuşması ve Enerji
ve Tabii Kaynaklar Bakanı Taner Yıldız'ın cevabı
CAHİT BAĞCI
(Çorum) – Sayın Başkan, değerli milletvekilleri; madencilik tarihimizin en
büyük, 77 milyon vatandaşımızı yasa boğan en acı Soma maden faciası hakkında,
otuz sekiz yıl önce babasını kömür madeni kazasında kaybetmiş bir arkadaşınız
olarak söz aldım. 
Sözlerimin
başında, Soma’da hayatını kaybetmiş bütün şehitlere Allah’tan rahmet, acılı
ailelerine başsağlığı ve sabır diliyorum. 
Ayrıca, on iki
yıldır Türkiye Büyük Millet Meclisi çatısı altında ve Plan ve Bütçe
Komisyonunda birlikte çalıştığımız, Cumhuriyet Halk Partisi Milletvekili Ferit
Mevlüt Aslanoğlu ağabeyime Allah’tan rahmet, ailesine sabır; Malatya halkına,
tüm sevenlerine ve Cumhuriyet Halk Partisine başsağlığı diliyorum. Mücadeleci,
uzlaşmacı, çalışkan, vatansever ve iyi bir insandı.
Değerli
arkadaşlar, kuşkusuz, içimizde çok sayıda işçi ve madenci çocuğu var ama daha
11,5 yaşında bir yılbaşı gecesi babasını bir kömür madeni kuyusunda kaybeden ve
her maden kazasında acıyı yüreğinde hisseden, küllenmiş acıları ve hatıraları
yeniden yaşayan bir başkası yok.
Sayın Başkan,
böyle bir günde bana duygu ve düşüncelerimi sunma fırsatı verdiğiniz için size
çok teşekkür ediyorum. 
Madencilik nedir
bilir misiniz arkadaşlar? Temiz havaya, mavi gökyüzüne hasret yitip giden bir
ömür; patlayan grizular, yanmış bedenler, yetimler ve dullar, sönmüş ocaklar,
göz pınarları kuruyan analar, suskun babalar, boşluğa dalıp giden gözler…
Madencilik nedir bilir misiniz arkadaşlar? Babalarına doyamamış ve kader
kardeşi olmuş çocuklar, mürüvvetleri görülememiş yaslı, duvaklı gelinler, aynı
kadere mahkûm delikanlılar...
Kömür nedir
bilir misiniz arkadaşlar? Kömür, “Benim yaşadığım hayatı çocuklarım da
yaşamasın”ın kutsal ve yaşamsal mücadelesidir. Kömür, her gün yerin yedi kat
altına kelle koltukta girip sağ çıktığına dua etmektir. Kömür, hayatla ölümün
birlikteliğidir. Kömür, her vardiya öncesi vasiyetname yazıp her eve dönüşte
silmektir. Kömür, her gün evden çıkarken bir daha dönmeyecekmiş gibi
helalleşmek ve uzun uzun kucaklaşmaktır. Kömür, kısacası, kısacık bir ömürdür.
Kömür nedir bilir misiniz arkadaşlar? Kömür, kazanç hırsının ocakları esir
almasıdır. Kömür, yukarıdakilerin paralanması, aşağıdakilerin parelenmesidir.
Kömür, yüz akı insanların kara talihidir. Kömür, şerefiyle çalışıp hakkıyla
kazanılan helal bir kazançtır.
Bir madenci
ailesi için en tatlı yemek nedir bilir misiniz arkadaşlar? İş çıkışı mahalle
fırınından alınmış, kömür karalı öpülesi ellerin taşıdığı sıcacık bir somunla
yapılan mütevazı bir yemektir. 
Değerli
arkadaşlar, bu gibi acıların bir daha yaşanmaması için hepimiz üzerimize düşeni
yapmalıyız. Başta Türkiye Büyük Millet Meclisi olmak üzere, iktidarı ve
muhalefetiyle nasıl acıda tek yürek olmayı başardıysak çözümde de tek yürek
olmayı başarabilmeliyiz.
Sayın
Başbakanımız Soma ziyaretinde “Bu kaza en ince ayrıntılarına, en küçük
detaylarına kadar araştırılacak, hiçbir ihmalin göz ardı edilmesine izin
verilmeyecek, sorumlular tespit edilecektir.” demiştir. Bugün milletin bizden
istediği, madencilerimizi hayatta ve güvende tutacak tedbirlerin alınması ve
176 sayılı ILO Sözleşmesi’nin imzalanmasıdır; şeklen, usulen özensiz ve rutin
yapılan denetimler yerine, yaptırımı güçlü ve caydırıcı denetimlerin
yapılmasıdır; iş sağlığı ve güvenliği uzmanlarının risk raporlarını ilgili
bakanlıklara da göndermesi ve takibinin yapılmasıdır; yer altı madenciliğinde yüksek
teknolojinin kullanılmasıdır; yasalarımızda işin merkezine üretimin, ürünün ve
kârın değil, insanın ve emeğin konulmasıdır.
Sayın Başkan,
değerli milletvekili arkadaşlarım; dileğim, ülkemizde yer altı kömür
madenciliğinden, hızla yer üstü açık madenciliğine ve yenilenebilir enerji
kaynaklarına geçilmesidir. 
(Mikrofon
otomatik cihaz tarafından kapatıldı)
CAHİT BAĞCI
(Devamla) – Ancak, dünyada 442 nükleer reaktör olmasına rağmen, ne yazık ki
ülkemizde bazı marjinaller, çevreciler, STK’lar, siyasetçiler ve aktivistler
nükleer reaktör ve HES yapımına karşı çıkmakta, toplumsal karşıtlık
üretmektedirler. Nükleer ve HES’e karşı çıkıp engellediğimiz ve geciktirdiğimiz
sürece, enerji için alternatifimizin daha çok petrol ve doğal gaz ithalatı,
Soma ve diğer madenlerden işçinin emeği ve alın teriyle çıkarılan kömür olduğu
unutulmamalıdır. Bu bakımdan, Türkiye hızla yenilenebilir enerji kaynaklarına
yönelmek, 1-2 değil, en az 20 nükleer reaktöre sahip olmak zorundadır.
Değerli
arkadaşlar, bugün yüreklerimizi, ebediyete uğurladığımız 301 kömür madeni
işçisi kardeşimizin ailelerinin yürekleriyle birleştiriyoruz ve diyoruz ki
acınız acımızdır; ruhları şad, mekânları cennet olsun, başımız sağ olsun. 
Bir daha böyle
büyük acıların yaşanmaması dualarımla hepinizi saygıyla selamlıyorum.
(Alkışlar)
BAŞKAN –
Teşekkür ediyorum.
Gündem dışı
konuşmalara Hükûmet adına Enerji ve Tabii Kaynaklar Bakanı Taner Yıldız cevap
vereceklerdir.
Buyurun Sayın
Bakan. (AK PARTİ sıralarından alkışlar)
ENERJİ VE TABİİ
KAYNAKLAR BAKANI TANER YILDIZ (Kayseri) – Sayın Başkan, değerli milletvekili
arkadaşlarım; ben de heyetinizi saygıyla sevgiyle selamlayarak sözlerime
başlamak istiyorum.
Öncelikle,
Soma’da hepimizin bildiği gibi 301 işçimizi kaybettik, onlara Allah’tan rahmet,
ailelerine sabırlar temenni ediyorum. 
Ayrıca, Sayın
Mevlüt Aslanoğlu vefat etti; çok üzüldük, kalpten üzüldük ve onun sesini her
zaman hissedeceğiz, “Hakkımı istiyorum, Malatya’nın hakkını istiyorum.” dediği
cümleleri sıkça hissedeceğiz. Allah’tan rahmet diliyorum kendisine.
Değerli
arkadaşlar, büyük bir acı yaşadık Soma’da. Bütün iktidarıyla, muhalefetiyle,
sivil toplum örgütleriyle, toplumun birçok katmanıyla beraber oradaydık.
Özellikle CHP’den, MHP’den, BDP’den ve diğer partilerden gelen arkadaşlarıma da
göstermiş oldukları nezaketten dolayı teşekkür ediyorum.
AK PARTİ’miz
aynı şekilde, sürekli oradaydı ve hiç ayrılmadı. Acılarımızı sonuna kadar da
paylaştık, paylaşmaya da devam ediyoruz. 
Değerli
arkadaşlar, Manisa Soma Eynez’de, özel sektöre ait bir şirketin yerinde bir kaza
oldu; Türkiye madencilik sektöründeki en önemli kazalardan bir tanesiydi ve o
kazada, başından sonuna kadar, bütün kurumlarımızla beraber, aracı gereci,
insan kaynaklarıyla beraber hep oradaydık. Malum, AFAD’ın koordinasyonunda,
Türkiye Taşkömüründen gelen uzmanlar, onların helikopterle acilen, buradan
bizim uçakla yine acilen oraya gidiyor olmamız, 112 acil sağlık hizmetlerinin,
UMKE ekiplerinin, yine, 23 ambulansla beraber oraya intikal ediyor olması,
Bakanlığımızdan, TTK, MTA, TKİ, MİGEM gibi kuruluşlarımızın, bakan
yardımcılarımızla beraber, Sağlık Bakanı Yardımcısı, Çalışma Bakanı Yardımcısı
ve bütün bakanlarımız, oraya gelen bakanlarımız, Çalışma Bakanımız, Sağlık
Bakanımız, Aile ve Sosyal Politikalar Bakanımız, birçok kurumlarıyla beraber,
yaklaşık, orada 2.600 kişiyle beraber bu kriz yönetilmeye gayret edildi. 
Söz konusu
madenin uzunluğu yaklaşık 4,5 kilometre ve en derin yeri, en eksi kodu 450 ve
olayın cereyan ettiği yer de 150 metre kadar daha derindeydi. Kaza, ocağa temiz
hava taşıyan ana galeride meydana geldiği için, karbonmonoksit zehirlenmesi,
aslında bütün ocağı kapladı ve temiz hava yangın sonucunda kirlenerek üretim
yerlerine ulaştı ve çalışanları etkisi altına aldı. 
Bahsedildi, 787
kardeşimiz; bunlardan 363’ü behemehâl kurtarıldı ve bu süreçte, arama ve
kurtarma, canlı çıkartma, yaralıları acilen hastaneye ulaştırma, vefat
edenlerin cenaze işlemleri, madenci kardeşlerimizin aileleri, yakınlarının
teskini; birçok konu tabii ki bu kriz merkezinin gündemindeydi. 
Hasan Bey biraz
önce çok doğru bir tespitte bulundu. Krizin doğru yönetilmesinin en önemli
gerekçelerinden bir tanesi koordinasyonun tek yerden yapılıyor olmasıdır ve bu
konuda AK PARTİ ve bütün muhalefet partileri bu konuya son derece nezaket
gösterdiler ve bu krizin doğru yönetilmesine katkı koydular. 
AFAD, 156
personel ve 45 araçla beraber; Genelkurmay Başkanlığımız 1 uçak ve 2
helikopterle beraber; Bakanlığımız Zonguldak’tan, Çayıralan’dan Tunçbilek’ten
yaklaşık 250’ye yakın personelle beraber; Kızılay 100 personelle ve 12 araçla
beraber; Sağlık Bakanlığımız 405 personel, doktor, hemşire, 6 hava aracı, 62
ambulansla beraber bölgede hizmet verdiler. İçişleri Bakanlığımızın hakeza aynı
şekilde bütün bu koordinasyonun içerisinde ciddi bir emeği var. Emniyet Genel
Müdürlüğümüz, Jandarma Genel Komutanlığı tarafından personel ve aracın da aynı
şekilde bu krizin çözülmesine çok ciddi katkılar koyduğunu söylemeliyim. 
Aile ve Sosyal
Politikalar Bakanlığımız, Millî Eğitim Bakanlığımız; Ankara, İstanbul,
Balıkesir, Denizli, İzmir, Manisa büyükşehir, Uşak ve Kütahya belediyelerimiz
personel ve araçlarıyla beraber Soma’ya koştular. 
Daha burada
ismini sayamadığımız birçok kurum, birçok sivil toplum örgütü, aynı şekilde bu
krizin çözülmesine katkı koydular. 
Tek bir yürek
orada hep beraber çalıştık ve DNA testleriyle beraber, madende vefat eden işçi
kardeşlerimizin eşleştirilmesi yapıldı. 
Gençlik ve Spor
Bakanlığı tarafından alanda 39 kişiden oluşan yine 13 tane ekip
görevlendirildi. 
Toplamda 2.743
personelle ve 258 kara aracı ve 9 hava aracıyla beraber Soma’da bu çalışmalar
devam etti. Çok büyük bir kriz, çok ciddi bir sıkıntı, derin bir üzüntü ve
gerçekten her birimizin derinden yaralandığı bir maden kazası oldu.
Tabii, cumartesi günü bu
çalışmalar nihayetlendi ve toplam 486 işçimiz kurtarılmış, 301 işçimiz de
hayatını kaybetmiş oldu. Kazanın ardından tabii ailelere manevi desteğin
yanında maddi desteğin de sağlanması aynı şekilde başladı. Aile ve Sosyal
Politikalar Bakanlığımızın ailelere cenaze işlemleriyle alakalı yaptığı
1.000’er TL yardım o anda ihtiyacı karşılamaya karşılık, ona matuf bir işlemdi.
Tabii ki, Çalışma ve Sosyal Güvenlik Bakanımız da burada anlatacaklar,
Bakanlıklarıyla alakalı çok geniş bir çalışma alanı hakeza burada yaşandı. 
Orada, ihtiyaç sahiplerine yine
AFAD’ın yaptığı çalışmalar son derece önemliydi ve Soma'da Sayın
Cumhurbaşkanımızdan Türkiye Büyük Millet Meclisi Başkanımıza, Başbakanımıza,
Genel Kurmay Başkanımıza; muhalefet partilerimizin liderleri Sayın
Kılıçdaroğlu, Sayın Bahçeli ve diğer partilerimizin başkanlarına Mecliste grubu
bulunmayan parti liderlerine varıncaya kadar bu acıyı hep beraber ortakça
paylaştık. Bu acının siyaset üstü olduğuna hep beraber inanmıştık ve ayrıca,
sendikalar, TÜRK-İŞ Genel Başkanı, sivil toplum kuruluşları, vakıflar,
dernekler; sanat, spor ve basın dünyasının temsilcileri de hakeza aynı şekilde
oradaydılar. Buradan, Kızılaya ve maden alanında bulunan bütün sivil toplum
örgütlerine bir kez daha teşekkür ediyorum.
Değerli arkadaşlar, eğer bir afet
doğal afet değilse, tabii afet değilse orada kusur vardır. Eğer oradaki afet
bir doğal afetse oradaki kusur tartışılır ama buradaki kusur, değerli
arkadaşlar, kesinlikle tartışılmaz. Bunun paydaşları kim ve hangi kuruluş
olursa olsun bununla alakalı yapacağımız çalışmaya itimat etmenizi, inanmanızı
özellikle isterim. Çünkü burada insani, siyasi, idari, adli, hukuki, teknik,
denetimler açısından ve birçok yönden bu konunun irdelenmesi lazım ve bütün bu
saydığım konuların her birinin enine boyuna irdeleneceğinden hiçbirimizin
şüphesi olmasın. 
Biz, şu anda,
madencilikle alakalı… Üretim faaliyetleri, biliyorsunuz, o ocakta durdu. Oranın
maden ocağı son derece canlı bir işletme. Maden ocağı, bıraktığınız gibi
kalabilen bir işletme değil. Maden ocakları, metan gazı üretebilen,
karbonmonoksit üretebilen, için için yanabilen ve manada bir kısım yerleri
suların da basabileceği son derece dinamik ve canlı bir varlık gibi davranıyor.
O yüzden, bunların üretiminin durdurulması ile ocağın kapatılmasının her
birinin ayrı ayrı şeyler olduğunu bir kez daha söylemek isterim. 
Zonguldak’taki
kömürün ana odağında metan varken buradaki kömürün ana merkezinde kızışma var,
kömürün için için yanması var. O yüzden, böyle bir karakteristiği olduğunu da
söylemem lazım. Oradaki havanın dolaşımı, aynen insan vücudundaki kalpten çıkan
temiz kanın kirli kan olarak dönüp tekrar “refine” edilmesi (rafine edilmesi)
ve ondan sonra tekrar temiz olarak verilmesi gibidir. Temiz havayla kirli
havanın karıştığı ve çok ince bir çizgiyle beraber yürüdüğü bir alan vardır.
Buradaki en büyük sıkıntı, temiz hava yoluna karbonmonoksit blokunun gelmesidir
ve bununla, sanki, bütün hücrelere temiz hava verirken kirli hava vermek gibi
bir nokta vardır. Bu işin, tabii ki, odağında redevansla alakalı işletmecilik
yapan özel sektör vardır ama sorumluluk olarak hem hukuki hem de insani olarak
tek başına değildir. Redevans işletmeciliği yapan TKİ’nin ve nezaret eden
teknik ve daimî nezaretçilerden ruhsat sahibine varıncaya kadar, Enerji ve
Tabii Kaynaklar Bakanlığımızla beraber Çalışma Bakanlığımızın da içinde
bulunduğu bir sorumluluk alanıdır. 
Biz bu kazayı
çok önemli bir tehdit olarak görüyoruz. Bu tehditten, mutlaka önümüzdeki
madencilik alanına, şimdiye kadar yaptığımız denetimlerin, şimdiye kadar
yaptığımız bütün soruşturmaların ötesinde ayrı bir boyut getirmek durumundayız.
Kimse istemez böyle bir kazanın olmasını, ama olmuşsa -şu ana kadar bizim
yaptığımız denetimleri arkadaşlarım bana sayfalar dolusu verdiler, şu tarihte
buraya gittik, bu tarihte oraya gittik ama- bu kaza olduğuna göre mutlaka daha
farklı bir şey var. Bunların her birisi yargıya intikal ettiği için ve
savcılıkta bunlar yürütüldüğü için, şu anda bizim bunların detaylarına girmemiz
çok doğru olmaz. 
İşin başından
beri, ilk verdiğimiz basın bülteni ve basın toplantısında, bu kazanın gerekçesi
ve nedenleriyle alakalı -belki dikkat etmişsinizdir- son derece temkinli
konuştum, çünkü kazanın gerekçeleri, kazanın nereden çıktığı, bu idari
soruşturmayla, adli soruşturmayla beraber olacak. 
İdari
soruşturmada, ruhsat sahibinin yaptığı redevans anlaşmaları ve sözleşmelerle
alakalı konulardan tutun, adli konularda, bütün buradaki yapılacak olan cezai
işlemlere varıncaya kadar… Tabii ki biz Çalışma Bakanlığıyla aramızda, son
derece iyi bir çalışma ekibiyle beraber, acaba çalışmalarda çakışma var mı, bir
duplikasyon var mı, aynı işler mi, yaptığımız işler nelerdir, yapmadığımız
işler nelerdir, 70’e yakın kalem üzerinde çok farklı denetimlerle beraber
geliyoruz.
Değerli
arkadaşlar, bir maden kazasının haklı olarak çok ciddi bir haber niteliği vardır,
çünkü Edirne’den Kars’a, Sinop’tan Hatay’a varıncaya kadar her birimizi
etkileyen ve kalbinin Soma’da attığı bir hafta geçirdik, ama bizim bununla
alakalı yaptığımız bütün denetimlerin, bütün çalışmaların üzerine bazı şeyler
daha eklememiz gerekiyor. Bu işin hukuki boyutu yanında maddi-manevi
tazminatlar olacaktır ve bunlarla alakalı düzenlemeler olacaktır. Adli
soruşturmalarda savcılarımızın, hâkimlerimizin ve… Cezai uygulamalar olacaktır.
İdari soruşturmalarda tabii ki ruhsat bağları ve biraz önce arz ettiğim gibi,
bunlarla alakalı korelasyonlar olacaktır. Sözleşmelerin cezai sorumluluklarla
alakalı olan bağlantısı tabii ki adalet tarafından da hep beraber takip
edilmektedir.
Sayın Başkan,
değerli arkadaşlar; burada, Sayın Başbakanımızın da açıkladığı gibi, şehit
yakınlarıyla alakalı yapılacak çalışmaları Aile ve Sosyal Politikalar
Bakanlığımızın Başkanlığında bir heyet yürütecek. Bizim özellikle bu işleri
yaparken, orada, bazı sosyal medyada geçen ve her birimizin söylemekte dahi
mahcup olabileceği bazı konular işlenmiştir. Şu anda bunların detayına
girmiyorum ama anında oradaki hizmetlerin yapılıyor olmasını ve bununla alakalı
yapacağımız çalışmalarda daha da farklı yaklaşımlarımızın sunulacağını
özellikle söylemem lazım. Öyle bir madencilik kazası olduktan sonra
yapılacaklar ayrıdır; herhangi bir parlama, herhangi bir yangın, herhangi bir
metan gazının galeriye verilmesini önleyecek çalışmalar ayrıdır. Şu anda
bununla alakalı dünya örnekleri, şimdi olduğu gibi, tekrar inceleniyor. Bizim
bununla karşılaşacağımız bir sürpriz var mı, atladığımız bir nokta var mı;
yoksa, bütün bu denetimler olduktan sonra, bütün proje şartları, bütün bu
fiziki şartlar yerine gelmiş olsa dahi işletmeye refakat konusunda mı bir
atlama var, bütün bunların her biri enine boyuna sergilenecek. 
Ben çalışma
arkadaşlarıma şunu söyledim, basının huzurunda da, kamuoyunun huzurunda da
söyledim: 301 canımızı kaybettik. Bununla alakalı ne dünya ne de ahiret vebalini hiçbirimiz
üstlenmez, hiçbirimiz omzuna almaz, almaması da lazım. Bu veballe… Onların
yaklaşık 500’e yakın da çocukları var. Onların eğitimiyle alakalı, onların
öğretimiyle alakalı sonuna kadar takipçisi olacağımızı bu vesileyle burada bir
kez daha söylemek istiyorum. Onların bundan sonra bir nebze olsun sıkıntılarını
hafifletecek ve devleti, Hükûmeti ve diğer bütün partilerle beraber sivil
toplum örgütlerini kendilerinin yanında hissedeceği bir yapıyı kurgulayacağız.
Bu, canlarımızı geri getirmez ama bundan sonraki çalışmalarla alakalı bize ışık
tutar.
Değerli arkadaşlar, Türkiye’de kömür
işletmeciliğiyle alakalı yaklaşık 102 milyon ton her yıl kömür kullanıyoruz ve
bunun 80 milyon tonu Türkiye’de üretilen ve ağırlığı linyit olan madenlerden
kaynaklanıyor. Bunların istihdamıyla alakalı, rakamlarıyla alakalı,
yansımalarıyla alakalı birçok konuya şu anda girmeyeceğim ama bizim -yerli
kömürü- hiçbir işçimizin can güvenliğine halel getirmeden bunu yapabiliyor
olmamız lazım. Bunun çözümünün “Her birisini kapattık ve olduğu yerde
dondurduk.” olmadığını hepimizin bilmesi lazım. 
Türkiye’deki kömür damarlarının,
Güney Afrika gibi, Almanya gibi, Avustralya gibi bir kısım ülkelerdeki
damarlardan çok farklı olduğunu söylemem lazım. Bize benzeyen ülkeler var, bize
hiç benzemeyen ülkeler var. Çözüm önerilerinde beraber çalışabileceğimiz ülkeler
var, farklı çalışabileceğimiz ülkeler var. Güney Afrika’dan bugün -80-82 dolar
para veriyorsunuz- istediğiniz limana 6.500 kilokaloride kömür getiriyorlar.
Üzerinden 4 metrelik toprağı aldıktan sonra oraya 100 tane iş makinesi
koyuyorsunuz, 1.000 tane kamyon koyuyorsunuz ve bütün kömür bu şekliyle elde
edilmiş oluyor. Bizde 600 metreler, 650 metreler… Hatta Zonguldak’ta denizin
kendisine doğru 200 metre, 300 metre girdiğimiz ve denizin altında bulunan kömürlerimiz
gibi değil. Bu, yapılan hiçbir kusuru, hiçbir hatayı makul hâle getirmez.
Kömürümüz şu anda bulduğumuz gibidir ve biz onu bulduğumuz yerde ancak
çıkartabileceğiz. Bunun sosyal yanları var, siyasi yanları var, birçok
yansımaları var, istihdam yanıyla beraber. O yüzden, bu kaza, özellikle Soma
kazası yalnızca Türkiye'nin en büyük maden kazası değildir arkadaşlar. Dünyada
ne yazık ki literatüre giren bu konuda, biz, bunu hızlıca giderebileceğimiz,
kazasızlık ortamını oluşturabileceğimiz bir noktaya gelmiş bulunuyoruz. 
O yüzden,
değerli arkadaşlar, ben bu esnada, Meclis araştırma komisyonunda bütün katkı
koyacak arkadaşlara şimdiden teşekkür ediyorum. Şeffaf olarak bütün bilgileri
kendileriyle paylaşacağımızı peşinen söylüyorum. 
Tekrar, Soma
kazasında hayatını kaybedenlere ve Değerli Milletvekilimiz Mevlüt Bey’e
Allah'tan rahmet, geride kalanlarına da sabırlar niyaz ediyorum. 
Arz ediyorum.
(AK PARTİ sıralarından alkışlar) 
BAŞKAN –
Teşekkür ediyorum. 
Şimdi, sayın
milletvekilleri, öncelikle sırasıyla söz isteyen sayın grup başkan vekillerine
söz vereceğim, sonra birer dakika sayın milletvekillerine söz vereceğim. 
Sistem 30 kişi
kabul ettiği için sisteme giremeyen sayın milletvekilleri her bir sayın
milletvekili konuştuktan ve ismi silindikten sonra sisteme girebilirler. 
Sayın Vural,
buyurun. 
V.- AÇIKLAMALAR
1.- İzmir Milletvekili Oktay Vural'ın, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
OKTAY VURAL
(İzmir) – Teşekkür ederim Sayın Başkan.
Öncelikle Soma’da
meydana gelen tarihimizin en büyük faciası sonucunda şehit olan 301 madencimize
Cenab-ı Hak’tan rahmetler diliyorum, ailelerine başsağlığı diliyorum. Allah
bizi bu gibi kazalardan koruyacak tedbirleri alma konusunda idrak sahibi
yapsın. 
Bu acıların tekrar
yaşanmaması için gerekli her türlü desteği vereceğimize Milliyetçi Hareket
Partisi Grubu adına huzurlarınızda söz veriyorum. Bu acıları paylaşarak azaltan
aziz milletimize, Anadolu’nun her köşesindeki milletimizin her ferdine
canıgönülden teşekkür ediyorum. Herkesin kalbi Soma’da attı, acısını yüreğinde
hissetti, acıları paylaştı. Gerçekten neden büyük bir millet olduğumuzu da bu
acıyı paylaşırken ortaya konulan tavırlar gerçekten göstermiştir. Aynı zamanda,
bu acıyı yaşayan, şehit olan, orada bulunan madencilerimizin herkese verdiği
dersler vardır. Umarım, o madencilerin de verdiği insanlık dersinden de
nasibini almayanların nasibini almasını da diliyorum.
Bu vesileyle Cumhuriyet Halk
Partisi Grubuna Mevlüt Aslanoğlu’nun vefatı münasebetiyle başsağlığı diliyorum,
kendisine Allah’tan rahmet diliyorum, sevenlerine başsağlığı diliyorum. Tabii,
Sayın Mevlüt Aslanoğlu çok çalışkan bir milletvekiliydi ve bu yönüyle bakıldığı
zaman bu Mecliste usul tartışmasında aleyhte söz talebi almadan önce söylediği
bir ifadeyi -Soma’yla ilişkilendirerek- tutanaklardan okuyorum: 
“Ferit Mevlüt Aslanoğlu
(İstanbul) - Sayın Başkan, Soma’da insanlar ölmüş, burada... Ya, etmeyin
lütfen, Allah aşkına ya! Hücum etmeyin ya! Soma’da insanlar ölmüş.” diyordu.
Ben de onun bu sözüyle Soma’da
ölen insanlarımıza ve Ferit Mevlüt Aslanoğlu’na Allah’tan rahmet diliyorum
efendim.
BAŞKAN – Teşekkür ediyorum.
Sayın Altay, buyurun.
2.- Sinop Milletvekili Engin Altay'ın, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
ENGİN ALTAY (Sinop) – Teşekkür
ederim Sayın Başkan.
Sayın milletvekilleri, geçtiğimiz
hafta milletçe büyük bir felaket yaşadık, aynı zamanda bu büyük felakete kalbi
dayanmayan, o yüce büyük kalbi dayanmayan Milletvekilimiz Ferit Mevlüt
Aslanoğlu’nu kaybettik. 
Cumhuriyet tarihimizin en büyük
maden katliamında resmî kayıtlara göre 301 vatandaşımızı kaybetmenin derin
üzüntüsü ve yası içindeyiz. Öncelikle yaraların sarılması, sonrasında da sorumlulardan
hesap sorulması için her şeyi hukuk çerçevesinde yapacağımızın bilinmesini
isterim. 
Mevlüt Aslanoğlu Parlamentoda
hepimizin tanıdığı gibi iktidarıyla, muhalefetiyle dört siyasi parti grubunun
ve tüm bağımsız milletvekillerinin gönlünde taht kurmayı başarmış, eşi ve
benzeri olmayan, emsalsiz bir arkadaşımızdı. Onu tarif etmek gerekirse halk
dostu, eşsiz ve örnek bir insandı diyebiliriz; dürüst, fedakâr, çalışkan bir
siyasetçi deriz; erdem, uzlaşma ve hoşgörü timsali deriz. Mevlüt Aslanoğlu bu
Parlamentoda uzlaşının, hoşgörünün, çalışmanın, diyaloğun simgesi olmuş bir
milletvekilimizdi. Cenazesinde de görüldüğü gibi hem Parlamento içinden hem
Parlamento dışından mahşerî bir kalabalıkla onun ebedî yolculuğuna uğurlanması,
onun bizlerde ve toplumumuzda nasıl derin bir iz bıraktığının açık bir
göstergesidir. Cenab-ı Allah Mevlüt Aslanoğlu’nun yakaladığı o geniş sevgi
çemberini hepimize nasip etsin. Kendisine Allah’tan rahmet diliyorum. Cenaze
törenine katılan iktidar partisi ve diğer muhalefet partilerinin
milletvekillerine, yöneticilerine, velhasıl herkese çok teşekkür ediyorum,
gösterdiğiniz ilgiye de teşekkür ediyorum. Mekânı cennet olsun. Parlamentomuz
için büyük bir kayıp ve hepimizin onu çok arayacağını biliyorum.
Teşekkür ederim.
BAŞKAN –
Teşekkür ediyorum.
Sayın Baluken,
buyurun.
3.- Bingöl Milletvekili İdris Baluken'in, Manisa’nın
Soma ilçesinde meydana gelen maden kazasına, İstanbul Milletvekili Ferit Mevlüt
Aslanoğlu’nun vefatına ve Türkiye-Rojava ile Dirbesiye-Şenyurt sınırında
askerlerin rastgele ateş açması sonucu insanların ölmesine ve yaralanmasına
neden olan zihniyeti kınadıklarına ve Hükûmeti göreve davet ettiklerine ilişkin
açıklaması
İDRİS BALUKEN
(Bingöl) – Teşekkür ediyorum Sayın Başkan.
Sayın Başkan, 13
Mayıs günü ülkemizi ve tüm dünyayı yasa boğan Manisa’nın Soma ilçesindeki maden
faciasını insanlık dramı olarak, acısı bitmeyecek bir katliam olarak
değerlendirdiğimizi ifade etmek istiyorum. Soma faciasından saatler sonra göçük
altından çıkarılan mazlum emekçilerin sermaye sahiplerine, siyasilere, ihmali
olan herkese çok büyük insanlık dersleri verdiklerini buradan ifade etmek
istiyorum. Özellikle Soma katliamı, kâr hırsının ulaştığı en insanlık dışı
noktanın, emekçiye yapabileceği sömürünün son noktası olarak tarih sayfasındaki
yerini şimdiden almıştır diyorum. 
Biz Halkların
Demokratik Partisi olarak, Soma katliamında yaşamını yitiren bütün
yurttaşlarımıza Allah’tan rahmet, ailelerine ve bütün halkımıza başsağlığı
diliyoruz, yaralılara acil şifalar diliyoruz. 
Birazdan
görüşülecek araştırma önergesinde milletvekili arkadaşlarımız grubumuz adına
oradaki gözlemlerini ve ileriye yönelik çözüm önerilerini açık bir şekilde
ortaya koyacaklar. Biz, Soma katliamının bir siyasi sorumluluğunun olduğunu ve
bu sorumluluğun hesabının da mutlaka sorulacağını, Halkların Demokratik Partisi
olarak da bunu takip edeceğimizi açık bir şekilde tekrar ifade ediyoruz. 
Yine, Cumhuriyet
Halk Partisi İstanbul Milletvekili Sayın Ferit Mevlüt Aslanoğlu’nu yitirmenin
acısını yüreğimizde paylaşıyoruz. İnsan sevgisiyle, halk sevgisiyle dolu Mevlüt
ağabeye Allah’tan rahmet; ailesine, Cumhuriyet Halk Partisi Grubu başta olmak
üzere bütün Meclisimize ve tüm halkımıza başsağlığı dileklerimizi iletmek
istiyoruz. 
Bir diğer husus:
Dün, Şırnak’ın Cizre ilçesinde, Türkiye-Rojava sınırında, sınırı iki çocuğu ve
babasıyla birlikte geçmeye çalışan, silahsız, 28 yaşındaki bir anne Saada
Darwich, askerlerin rastgele ateş açması ve taraması sonucu katledilmiştir,
yaşamını yitirmiştir. 
Yine,
Dirbesiye-Şenyurt sınırında da 15 yaşındaki Ali Özdemir rastgele açılan ateş
sonucu ağır yaralanmış ve şu anda aldığımız haberlere göre de iki gözünü
kaybetmiştir. 
Biz, çocuk
demeden, kadın demeden, rastgele ateş açmak suretiyle insanlarımızı yaralayan
ve katleden bir zihniyeti kınıyoruz. Hükûmeti de bu sorumluları bir an önce
idari ve adli soruşturma için yargı önüne çıkarmaya ve kendi görevini yapmaya
davet ediyoruz. 
Teşekkür
ediyorum. 
BAŞKAN –
Teşekkür ediyorum. 
Sayın Hamzaçebi, buyurun.
4.- İstanbul Milletvekili Mehmet Akif Hamzaçebi'nin, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu ile Samsun Milletvekili Tülay Bakır’ın annesinin vefatına
ilişkin açıklaması
MEHMET AKİF HAMZAÇEBİ (İstanbul)
– Teşekkür ederim Sayın Başkan.
Değerli milletvekilleri, geçen
hafta Soma’da meydana gelen maden faciasında 301 vatandaşımız hayatını
kaybetti. Bütün toplumu derinden yaralayan, yüreğimizi acıyla dolduran bu olay
karşısında gerçekten günlerce toplum olarak büyük bir travma yaşadık. Bu
travmanın, bu acının daha uzun süre devam edeceğini düşünüyorum çünkü 301
kardeşimiz orada insanlık dışı şartlarda, kontrollerin yapılmadığı, âdeta ölüme
davetiye çıkarıldığı bir ortamda çalışıyordu. Ben 301 vatandaşımıza Allah’tan
rahmet diliyorum; onların ailelerine, yakınlarına ve tüm milletimize sabır
diliyorum, başsağlığı diliyorum. Böylesi olayların bir kez daha yaşanmaması bu
acıdan çıkaracağımız en büyük derstir ancak genel olarak her büyük olay, her
acı olay sonrasında bu tip cümleler sarf etmiş olmamıza rağmen, yetkililerin bu
tip cümleler söylemiş olmasına rağmen böylesi acı olayları her seferinde
yeniden yaşadığımız da bir gerçektir. Bu olayın tarihimizde bir son olmasını ve
bundan sonra toplum olarak, millet olarak bu acıları yaşamamayı gönülden
diliyorum. Madenci kardeşlerimizin geride bıraktığı gözü yaşlı, yaslı aileleri
yürekten kucaklıyorum, onların acılarını paylaşıyorum, her zaman onların
yanında olacağımızı ifade ediyorum.
Yine geçen haftanın ikinci acılı
olayı, 22 ve 23’üncü Dönem Malatya, 24’üncü Dönem İstanbul Milletvekili olan
Ferit Mevlüt Aslanoğlu’nun rahmete intikal etmesiydi. 2002 yılından bu yana
beraber Parlamentoda görev yaptığımız Sayın Mevlüt Aslanoğlu çok değerli bir
arkadaşımızdı. Kültürümüzde, dinimizde, ölen kişinin ardından güzel sözler
söylemek vardır, kötü sözler söylenmez ama Mevlüt Aslanoğlu gerçekten
arkasından iyi sözler söylenilmeyi hak eden bir kişiydi, bunu fazlasıyla hak
etmişti. Önceliğinde, gerek siyaset önceliğinde gerek yaşam önceliğinde kendisi
değil, ailesi değil, millet vardı, vatandaş vardı, onların sorunları vardı.
Böylesine örnek bir siyaset insanıydı, örnek bir halk adamıydı. İyi bir
arkadaştı, fedakâr bir insandı, vefa sahibi bir insandı. Genellikle, toplumsal
ilişkilerde, arkadaşlık ilişkilerinde, siyasette artık kaybolmaya yüz tuttuğunu
gördüğümüz, “vefa” dediğimiz kavramın timsaliydi Sayın Mevlüt Aslanoğlu;
cefakârdı, hassas bir kalpti, yürek dolu bir insandı, çok iyi bir arkadaştı.
Benim Parlamentodaki en yakın arkadaşımdı diyebilirim. Bu nedenle, ayrıca,
belki hissiyatım biraz daha fazla olabilir, biraz daha bu konuda fazla söz
söyleme hakkını kendimde görüyorum. Parlamentoda da siyasi partiler üstü bir
grup başkan vekili unvanını hep birlikte kendisine vermiştik. Dört siyasi parti
arasında uzlaşmayı sağlayan iyi bir arkadaşımızdı. Cenaze namazı gerçekten
örnekti, her siyaset adamının ders alması gereken bir cemaat vardı orada. Bütün
siyasi partiler vardı, sayın bakanlar vardı, toplumun her kesiminden insanlar
vardı. Böylesi bir kitleyi cenazesinde buluşturabilme özelliği bir siyaset
adamının herhâlde olması gereken özelliğidir. Allah rahmet etsin diyorum.
Parlamentoya, ailesine, arkadaşlarına sabır diliyorum, başsağlığı diliyorum.
Mevlüt Aslanoğlu’nu çok özleyeceğim.
Son olarak,
Samsun Milletvekilimiz Sayın Tülay Bakır’ın annesinin vefat ettiğini öğrendim.
Tülay Hanım’a buradan sabır diliyorum, başsağlığı diliyorum. Annesine Allah’tan
rahmet diliyorum.
Teşekkür ederim
Sayın Başkan.
BAŞKAN –
Teşekkür ediyorum.
Sayın Elitaş,
buyurun.
5.- Kayseri Milletvekili Mustafa Elitaş'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu ile Samsun Milletvekili Tülay Bakır’ın annesinin vefatına
ilişkin açıklaması
MUSTAFA ELİTAŞ
(Kayseri) – Sayın Başkan, teşekkür ediyorum. 
Değerli
milletvekili arkadaşlarımızı, Türkiye Büyük Millet Meclisi Genel Kurulunu
saygıyla selamlıyorum.
Geçtiğimiz hafta
Soma’da meydana gelen maden kazası faciasında şehit olan 301 işçimize Allah’tan
rahmet diliyoruz, ailelerine sabırlar diliyoruz, “Türk milletinin başı sağ
olsun.” diyoruz. 
Biz orada,
Soma’da, o faciada 301 şehit verdik ama geride 77 milyonun tek bir yürek
olduğunu ve yaralı yürek olduğunu gördük. Bu, Türk milletinin önemli
hadiselerde bir vücut olduğunun, tek bir yürek olduğunun en önemli göstergelerinden
biriydi. Türkiye’nin dört bir yanından bu ailelere taziyede bulunan, dualar
eden, yardım etmek için gayret gösteren vatandaşlarımızı görünce gerçekten
duygulanmamak elde değildi. 
Bu süre
içerisinde, beş gün süreyle, Soma’da, madende oradaki acılı ailelerle birlikte
yatarak bu meseleyi en iyi şekilde götürebilmek için, olayların büyümesini
engellemek, daha fazla can kaybına meydan vermemek için canla başla gayret eden
Enerji ve Tabii Kaynaklar Bakanımız Taner Yıldız’a, Sağlık Bakanlığı, Çalışma
ve Sosyal Güvenlik Bakanı yardımcılarına, tüm kurum ve kuruluşların
temsilcilerine bir milletvekili olarak, bu vatanın bir ferdi olarak yürekten
teşekkürlerimi sunuyorum. Öte yandan, muhalefetiyle, sivil toplum örgütleriyle
bu konuda elden geldiğince gayret edip sorunun çözülmesi için, sorunun farklı
boyutlara gitmemesi için gayret gösteren siyasi parti temsilcilerine,
milletvekillerine de teşekkür ediyorum. 
Yine, bu süreç
içerisinde on bir buçuk yıldır bu sıralarda birlikte siyaset yaptığımız, önce
Malatya milletvekilliği, daha sonra İstanbul milletvekilliği yapan,
milletvekilliğinden önce de dostluğumuz bulunan rahmetli Ferit Mevlüt
Aslanoğlu’nu kaybetmenin üzüntüsünü de yaşadık. Mevlüt Bey Türkiye Büyük Millet
Meclisinin en renkli simalarından biriydi. Hakaret etmeden hakkını arayan ender
milletvekillerinden, ender siyasetçilerinden biriydi. Belki de tek örneğidir
diyebiliriz. Ferit Mevlüt Bey’in yokluğunu sadece Cumhuriyet Halk Partisi değil
tüm siyasi parti grupları herhâlde çok arayacaktır, çünkü uzlaşmanın en önemli
örneklerinden, temsilcilerinden biriydi. Bizimle, grup başkan vekili
arkadaşlarla gelir, o gün nasıl uyumlu bir şekilde meseleyi çözeriz diye gayret
gösteren arkadaşımızdı. 
Hem Cumhuriyet
Halk Partisinin başı sağ olsun hem de hepimizin başı sağ olsun diyorum,
ailesine sabırlar diliyorum. Bunu şekli manada değil yani -Akif Bey biraz önce
söyledi- ölenin arkasından iyi konuşulur anlamında değil, gerçekten on bir
buçuk yıldır kendisini tanıyan bir arkadaşı, bir milletvekili olarak yürekten söylediğimi
ifade etmek istiyorum. 
Samsun
Milletvekilimiz Tülay Bakır Hanımefendi’nin de annesi rahmeti Rahman’a
kavuşmuş. Annesine rahmet diliyorum; kendisine, ailesine sabırlar temenni
ediyorum.
Tekrar, yüce
milletimizin başı sağ olsun, Rabbim böyle bir acıyı bizlere göstermesin diye
temennilerimi iletiyor, hepinizi saygıyla selamlıyorum. 
BAŞKAN – Evet,
teşekkür ediyorum.
Sayın Öz…
6.- Malatya Milletvekili Ömer Faruk Öz'ün, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
ÖMER FARUK ÖZ
(Malatya) – Sayın Başkan, teşekkür ediyorum. 
Cuma gecesi kalp
krizi sonucu hayatını kaybeden, Malatya ve Türkiye sevdalısı, gönül insanı,
siyaseti uzlaşmacı yapısıyla, hizmet anlayışıyla yapan milletvekilimiz Mevlüt
Aslanoğlu ağabeyime Allah’tan rahmet diliyorum, mekânı cennet olsun diyorum,
başta Malatyalı hemşehrilerim olmak üzere tüm milletimizin başı sağ olsun
diyorum, Mevlüt ağabey, seni çok özleyeceğiz diyorum. 
Yine, Soma’da
meydana gelen faciada hayatını kaybeden 301 kardeşimize de Allah’tan rahmet
diliyorum. Rabbimden bir daha böyle felaketlerle karşı karşıya kalmamamızı
temenni ediyor, yüce heyetinizi saygıyla selamlıyorum. 
BAŞKAN –
Teşekkür ediyorum. 
Sayın Atıcı…
7.- Mersin Milletvekili Aytuğ Atıcı'nın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
AYTUĞ ATICI
(Mersin) – Teşekkür ederim Sayın Başkan.
Değerli
arkadaşlar, değerli ağabeyimiz Ferit Mevlüt Aslanoğlu ve Soma’da yaşamını
yitirenleri rahmetle anıyorum .
Soma’da
yaşananları bir iş kazası olarak değerlendirmek oradaki cinayetlere ortak
olmaktır. Dün Soma’da, önceki gün limanlarda cinayetlere tanıklık ettik; yarın
diğer iş kazalarına, yeni cinayetlere tanık olabiliriz. Kurulacak araştırma
komisyonunda, sadece kömür madenlerinde çalışan işçilerin değil, tüm çalışanlar
için işçi sağlığı ve iş güvenliği sorunları araştırılmalıdır.
Ölüm, Allah’ın
emridir ancak madenciliğin fıtratında ölüm yoktur. Yaşamını yitirenlere “şehit”
demekle acı hafiflemiyor. Ölen kardeşlerimize şehit haklarını vermeliyiz,
yakınlarına iş sağlamalı, çocuklarına sahip çıkmalıyız; aksi durumda,
ikiyüzlülük yapmış oluruz. 
Mersin’de
yapılması planlanan nükleer santralde meydana gelecek küçücük bir kaza, çok
daha büyük felaketlere neden olabilir, derhâl bu sevdadan vazgeçilmelidir. 
Teşekkür ederim.

BAŞKAN – Teşekkür ediyorum. 
Sayın Özcan…
8.- Bolu Milletvekili Tanju Özcan'ın, Manisa’nın Soma
ilçesinde meydana gelen maden kazasına, İstanbul Milletvekili Ferit Mevlüt
Aslanoğlu’nun vefatına ve Bolu’nun Mengen ilçesine bağlı Gökçesu beldesinde çok
sayıda maden ocağı olmasına rağmen sağlık ocağı bulunmadığına ilişkin
açıklaması
TANJU ÖZCAN (Bolu) – Teşekkür
ediyorum Sayın Başkan.
Ben de Soma’da hayatını kaybeden
vatandaşlarımıza ve değerli büyüğümüz Sayın Ferit Mevlüt Aslanoğlu’na Allah’tan
rahmet diliyorum. 
Tabii, sayın bakanlar buradayken ben
bir konuda uyarıda bulunmak istiyorum, somut bir uyarıda: Bolu ili Mengen
ilçesi Gökçesu beldesi; burası bir belediye, aynı zamanda çok sayıda maden
ocağının, kömür madenlerinin bulunduğu bir bölge. Yüzlerce işçi çalışıyor Sayın
Bakan bu bölgede ve çok vahim, bu bölgede, bu Gökçesu beldesinde bir sağlık
ocağı dahi bulunmuyor. Yani meydana gelebilecek bir iş kazasında acil müdahale
olanağı yok. Bu konuda uyarılarda bulunmamıza rağmen de hâlen, en azından bir
sağlık ocağı dahi açılamıyor. 
Yine, buradaki işçilerimize sosyal
güvenlik anlamında herhangi bir katkı verecek bir kuruluş da yok. 
Yine, burada bu arkadaşlarımız, özlük
ve mali hakları bakımından son derece zor durumdalar. Madenlerle ilgili
denetimlerin yetersiz olduğunu ben bugünden size söylemek istiyorum.
BAŞKAN – Teşekkür ediyorum.
Sayın Bahçekapılı.
9.- İstanbul Milletvekili Ayşe Nur Bahçekapılı'nın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
AYŞE NUR BAHÇEKAPILI (İstanbul) –
Teşekkür ederim Sayın Başkan.
Ben de diğer arkadaşlarım gibi, geçtiğimiz
hafta Soma’da hayatını kaybeden 301 madencimizi rahmetle anıyorum. Ailelerine
başsağlığı ve sabır ve yaralı kardeşlerime de acil şifalar diliyorum. Acı büyük
ve sıkıntılı günler geçiriyoruz. 
Geçtiğimiz perşembe gecesi de
Cumhuriyet Halk Partisi İstanbul Milletvekili Ferit Mevlüt Aslanoğlu’nu
kaybettik. Ailesine, sevenlerine, hepimize ve özellikle Cumhuriyet Halk Partisi
ailesine başı sağ olsun diyorum. Mevlüt Bey, çok duygusal, çok renkli, çok
çalışkan, çok uzlaşmacı kimliğiyle tanınan bir kişilikti. Zor anları onun
sayesinde aştığımızı biliyorum; nazik bir insandı, ilkeliydi, saygın bir üslubu
vardı, güven duyulan bir siyasetçiydi. Ondan öğreneceğimiz çok şey var diye
düşünüyorum, umarım, hepimize örnek olur. 
Sevgili Mevlüt
ağabeye şunu söylemek istiyorum son olarak: Bu salon, bu koltuklar, bu komisyon
odaları sizi hiç unutmayacak; rahat uyuyun Mevlüt ağabey. 
BAŞKAN –
Teşekkür ediyorum. 
Sayın Özgündüz…
10.- İstanbul Milletvekili Ali Özgündüz'ün, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
ALİ ÖZGÜNDÜZ
(İstanbul) – Teşekkür ediyorum Sayın Başkan. 
Evet, 13 Mayıs
günü Soma’da, madende 301 canımızı kaybettik. Birçok hata, ihmal, denetimsizlik
sonucu, bu facia ne yazık ki yaşandı. Orada evine ekmek götürmek isteyen,
çocuklarının rızkı için yerin altında çalışan insanların hepsi, farklı siyasi
görüşten de olsa, farklı etnik, inançsal yapıdan da gelse bir arada aynı kaderi
paylaşıp can verdiler, onların hepsi bizim insanlarımızdı. Allah’tan rahmet
diliyorum fakat geride kalanları yaşatmamız gerekiyor, burada da en büyük görev
Hükûmete düşüyor ve Türk milletine bu iş düşüyor. 
Ayrıca, Mevlüt
ağabeyi kaybettik, hepimizin başı sağ olsun. Mevlüt ağabey hepimize bir örnekti,
ruhu şad olsun. Ben çok şey öğrendim, aynı bölgenin milletvekiliyim, seçim
döneminden itibaren her davranışıyla bana, şahsıma örnek olmuştur. Mekânı
cennet olsun, Meclisin de başı sağ olsun. 
Saygılar
sunuyorum. 
BAŞKAN –
Teşekkür ediyorum. 
Sayın Dedeoğlu…
11.- Kahramanmaraş Milletvekili Mesut Dedeoğlu'nun,
Manisa’nın Soma ilçesinde meydana gelen maden kazasına, İstanbul Milletvekili
Ferit Mevlüt Aslanoğlu’nun vefatına ve Kahramanmaraşlılar olarak,
Afşin-Elbistan Termik Santralinde göçük altında kalan görev şehitlerine bir
anıt mezat yapılmasını istediklerine ilişkin açıklaması
MESUT DEDEOĞLU
(Kahramanmaraş) – Teşekkür ediyorum Sayın Başkanım. 
Soma maden
ocaklarımızdaki görev şehitlerimize Allah’tan rahmet diliyorum. 
Yine,
Parlamentoda, ağabeyimiz, İstanbul Milletvekili Ferit Mevlüt Aslanoğlu’na da
ayrıca, Allah’tan rahmet diliyorum, nur içinde yatsın. 
Soma maden
ocaklarında bu şehitlerimizle beraber, Türkiye’nin birçok maden ocağında da
şehitlerimiz oldu. Yine bundan dört beş yıl önce Kahramanmaraş Afşin-Elbistan
Termik Santralimizde de göçük altında kalan ve şu anda da hâlâ göçük altında
bulunan 9 tane görev şehidimiz maalesef toprak altında durmaktadır. 
İki Bakanımız da
burada, ikisinden de Kahramanmaraşlılar olarak istirhamımız şudur: Dört beş yıl
üstünden geçmesine rağmen, göçük altındaki bu görev şehitlerimizi
çıkartamıyoruz; o anlaşıldı. “Hiç olmazsa, Kahramanmaraşlılar olarak, bunlara
bir anıt mezar yaptıralım.” diyoruz. 
Çok teşekkür
ediyorum, sağ olun. 
BAŞKAN –
Teşekkür ediyorum. 
Sayın Öztürk… 
12.- Bursa Milletvekili Mustafa Öztürk'ün, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
MUSTAFA ÖZTÜRK
(Bursa) – Sayın Başkanım, geçen salı günü Soma’da elim bir maden kazası
sonucunda 301 maden işçimizi kaybettik. İşçilerimize Allah’tan rahmet,
yakınlarına ve milletimize başsağlığı ve sabır diliyorum. 
Yine Mevlüt
Aslanoğlu Milletvekilimize Allah’tan rahmet, yakınlarına başsağlığı diliyorum. 
Olayın bütün boyutlarıyla
araştırılarak gereğinin yapılmasını diliyor, bundan sonra her türlü teknik ve
idari tedbirlerin alınmasını arzu ediyor, bir daha acıların yaşanmamasını Yüce
Allah’tan temenni ediyorum. Başımız sağ olsun. 
Soma’daki olayda
başından beri görev yapan, başta Enerji Bakanımız olmak üzere, bütün bireylere
ve kuruluşlara şükranlarımı sunuyorum. 
Yüce heyetinizi
saygıyla selamlıyorum. 
BAŞKAN –
Teşekkür ediyorum. 
Sayın Demir… 
13.- Muğla Milletvekili Nurettin Demir'in, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
NURETTİN DEMİR
(Muğla) – Teşekkür ederim Sayın Başkan. 
Mevlüt Aslanoğlu
gerçekten hümanist, dost, çalışkan bir kardeşimizdi; kaybettik, mekânı cennet
olsun. 
Soma’da 301
canımızı kaybettik; Soma’nın ve Türkiye’nin başı sağ olsun. Soma, artık sadece
büyük bir katliam ve facia alanı değil, AKP iktidarının ülkeyi sürüklediği
noktanın da net fotoğrafıdır. Fotoğrafın bir boyutu, yaratılan korku
imparatorluğudur. Hâlâ insanlar konuşmaktan, tepkilerini göstermekten ve
ağlamaktan korkmaktadırlar. 
“Enerji Bakanı,
ölüleri çıkartmak için gömlek değiştirmeye fırsat bulamadı.” deniliyor.
Çabaları için teşekkür ederiz. Keşke bu hassasiyetini, duyarlılığını faciadan
önce de gösterme yeteneği olsaydı, keşke Hükûmet TOMA’lara, biber gazlarına
harcadığı parayı Soma’da, Türkiye'deki maden ocaklarında iş sağlığı ve iş
güvenliği için harcayabilseydi.
Teşekkür ederim.
BAŞKAN –
Teşekkür ediyorum.
Sayın Yüksel…
14.- İzmir Milletvekili Alaattin Yüksel'in, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
ALAATTİN YÜKSEL
(İzmir) – Sayın Başkan, Soma’da yaşanan, tarihimizin en büyük iş katliamında -bilinen-
301 evladımız yaşamını yitirmiştir. Kaybettiğimiz canlarımıza ve kardeşimiz,
yoldaşımız Ferit Mevlüt Aslanoğlu’na Allah’tan rahmet, yakınlarına sabırlar
diliyorum. Milletimizin, insanlığın başı sağ olsun.
Soma’da göçük
altında kalan, siyasetin vicdanıdır. Gelin, siyasetçiler olarak “şehitlik”
sadece lafta kalmasın, yasayla, iş cinayetlerinde ölenleri şehit kapsamına
alalım. Madende ölmek kader değildir. 
Üretilen milyon
ton taş kömürü başına düşen ölüm sayısı, Taş Kömürü Kurumunda 4,41 kişiyken,
özel sektörde 11,50 kişidir; Çin’de 1,27 kişi, ABD’de ise 0,02 kişi
seviyelerindedir. İş cinayetlerinde Avrupa’da 1’inci, dünyada 3’üncü sırada
olmamız tesadüf değildir. Göçük altında kalan, siyasetin vicdanıdır diyorum.
Teşekkür ederim.
BAŞKAN –
Teşekkür ediyorum.
Sayın Düzgün…
15.- Tokat Milletvekili Orhan Düzgün'ün, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
ORHAN DÜZGÜN
(Tokat) – Teşekkür ediyorum Sayın Başkan.
Ben de diğer
arkadaşlarım gibi, yalnızca bizim değil, Parlamento grubunun hepsinin ağabeyi
olan Mevlüt Aslanoğlu’nu rahmetle anıyorum, ailesine sabır diliyorum. 
Yine, Soma’da
ölen işçilerimizin ailelerine başsağlığı, yaralılara acil şifa diliyorum.
Ancak, şunu da söylemek istiyorum ki bu maden faciası, bütün yönleriyle bir an
evvel hukuku ve adaleti temin etmek üzere araştırılmalıdır. Ayrıca, bu
insanların geride kalan yetimlerine mutlaka devlet sahip çıkmalı. Yalnızca
Soma’da ölenlere değil, diğer maden ocaklarında da ölen emekçilerin çocuklarına
devlet sahip çıkmak için mutlaka bir yasal düzenleme yapmalıdır diyorum.
Teşekkür
ediyorum.
BAŞKAN –
Teşekkür ediyorum.
Sayın Yıldırım…
16.- Burdur Milletvekili H. Hami Yıldırım'ın,
Manisa’nın Soma ilçesinde meydana gelen maden kazasına ilişkin açıklaması
H. HAMİ YILDIRIM
(Burdur) – Teşekkür ederim Sayın Başkan.
Soma’da kömür
madeninde meydana gelen elim kaza sonrasında Türkiye tarihinin en fazla can
kaybı yaşanan facialarından biriyle karşı karşıya kalmanın büyük üzüntüsü
içerisindeyiz. Ailelerinin geçimini sağlamak için zor şartlarda çalışan
madencilerimizin hayatını kaybetmesi sonucu söylenecek hiçbir sözün teselliye
yetmeyeceğini biliyorum. Tüm milletimizi yasa boğan bu tür faciaların bir daha
yaşanmaması için, olayın ortaya çıkma sebeplerinin tüm yönleriyle
araştırılmasının ve gereğinin yapılmasının kamuoyunun ortak bir talebi olduğunu
görmekteyim. Umarım, kısa zamanda konu açıklığa kavuşur ve gerekli dersler
çıkarılır. Soma’da vefat eden madencilerimize Allah’tan rahmet, ailelerine ve
milletimize sabrıcemîl niyaz ederim. Elim kazadan yaralı kurtulan
madencilerimize acil şifalar diliyorum. Milletimizin başı sağ olsun. Ayrıca…
(Mikrofon
otomatik cihaz tarafından kapatıldı)
BAŞKAN -
Teşekkür ediyorum.
Sayın Eyidoğan
buyurun.
17.- İstanbul Milletvekili Haluk Eyidoğan'ın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
HALUK EYİDOĞAN
(İstanbul) – Teşekkür ederim.
Kaybettiğimiz
Değerli Milletvekilimiz Ferit Mevlüt Aslanoğlu’na Allah’tan rahmet diliyorum.
Ayrıca yine, Soma’da kaybettiğimiz canlar, emekçiler için Allah’tan rahmet
diliyorum. 
Soma’da vuku
bulan maden kazasında uzman tahlisiye ve maden mühendisleri tarafından yapılan
değerlendirmelerle, ilk tespitlere göre, üç ana başlıkta ihmaller zinciri
olduğu anlaşılmıştır:
1- Mekanik ve
elektrifikasyon sistemi hataları.
2- İş güvenliği
tedbirleri yetersizliği.
3- Maden işletme
sistemindeki hatalar.
Bu ihmaller 301
madencimizin hayatına mal olmuştur. 
Ülkemizde iş ve
trafik kazalarının da dâhil olduğu endüstriyel afetlerin neden olduğu kayıplar,
doğal afetlerdeki kayıpları aşmaktadır. İş kazalarındaki kayıpların
azaltılmasının tek yolu risk yönetiminden geçer. İnsanı merkeze almayan,
teknoloji geliştirip onu uygulamayan, bilgi toplumu olamayan ülkelerde iş
kazalarında kayıplar azaltılamaz. 
BAŞKAN –
Teşekkür ediyorum.
Sayın Çandar…
18.- Muğla Milletvekili Tolga Çandar'ın, Manisa’nın
Soma ilçesinde meydana gelen maden kazasına ve Muğla Yatağan’da özelleştirilmek
istenen maden ocaklarının durumuna ilişkin açıklaması
TOLGA ÇANDAR
(Muğla) – Sayın Başkan teşekkür ederim.
Bir “kazadır”
lafı gidiyor. Kaza falan değil, düpedüz “cinayet” bunun adı. Yani işçiler kaç
defa uyarıyorlar: “Bu ocağın ısısı yükseliyor, bu ocağın ısısı yükseliyor.”
Dinlediler m? Dinlemediler. Bile bile ladestir. 
İki: Yatağan.
Biz uzunca bir süredir Yatağan’da direniyoruz, “özelleşmesin maden ocakları,
kömür ocakları özelleşmesin.” Özelleşince aynı şey olacak Yatağan’da. Kaç aydır
Yatağan’da direniyor insanlar, bağırıyorlar, aynı şey, aynı sonuç, özelleştirme
devam ettiği sürece maalesef Yatağan’da da yaşanacak. Dikkat, özelleştirmeye
hayır diyoruz, özellikle bu kazaların önlenmesi için.
Saygılarımla.
BAŞKAN –
Teşekkür ediyorum.
Sayın Metiner…
19.- Adıyaman Milletvekili Mehmet Metiner'in, İstanbul
Milletvekili Ferit Mevlüt Aslanoğlu’nun vefatına ilişkin açıklaması
MEHMET METİNER
(Adıyaman) – Teşekkür ederim Sayın Başkan.
Ferit Mevlüt
Aslanoğlu’nun ölüm haberini duyduğumda yüreğime derin bir hüznün çöktüğünü
hissettim. Bu hüzne sebep, elbette sevgi ve saygı ilişkisiydi. Siyasal
aidiyetlerimiz ve görüşlerimiz farklı bile olsa, pekâlâ insani
meziyetlerimizden dolayı birbirimizi sevebilir ve sayabiliriz. Mevlüt
Aslanoğlu, bence sevgi ve saygıyı hak eden güzel insanlardan biriydi. O,
“Mevlüt ağabey” diye hitap ettiğimde yüreğimde sıcaklık hissettiğim ender bir
siyaset adamıydı. Kendisine Allah’tan rahmet, yakınlarına ve Cumhuriyet Halk
Partisi camiasına başsağlığı diliyorum.
BAŞKAN – Teşekkür
ediyorum.
Sayın Özdalga…
20.- Ankara Milletvekili Haluk Özdalga'nın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
HALUK ÖZDALGA
(Ankara) – Teşekkür ederim.
Soma madeninde
301 işçimizin hayatını kaybetmesi, hepimizi derinden sarstı; evlatlarımızın
hepsine bir kez daha rahmet diliyorum Allah’tan, yakınlarının acılarını
yürekten paylaşıyorum.
İstanbul
Milletvekili Mevlüt Aslanoğlu için ayrıca, Allah’tan rahmet diliyorum. 
Soma faciasının
sorumluluğu, sadece işletmeci şirkete ait değildir, açık bir şekilde görüyoruz
ki daha şimdiden devlet, fakat özellikle Enerji Bakanlığı ve Çalışma Bakanlığı,
üstüne düşen denetim sorumluluğunu ciddi ölçüde kusurlu ve eksik bir şekilde
yerine getirmiştir. Siyasi düzeyde sorumluların, şimdi, bu sorumluluğun
gereğini yerine getirmesinin zamanıdır. 
Diğer taraftan,
bugün yaşadığımız trajediden gerekli dersleri çıkarmamız gerekiyor. Sadece iki
hususa işaret edeceğim: Uluslararası İşçi Örgütünün Madenlerde Güvenlik ve
Sağlık Sözleşmesi’ni artık imzalamalıyız.
İkinci olarak,
ilgili bakanlıklarımız madenleri ve diğer tehlikeli iş yerlerini bugün…
(Mikrofon
otomatik cihaz tarafından kapatıldı) 
BAŞKAN –
Teşekkür ediyorum.
Sayın Tüzel…
21.- İstanbul Milletvekili Abdullah Levent Tüzel,'in
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
ABDULLAH LEVENT
TÜZEL (İstanbul) - Teşekkür ederim Sayın Başkan.
Soma’da hayatını
kaybeden madencilerin ailelerine, işçi sınıfımıza, halkımıza başsağlığı
diliyorum. 
Kaza değil,
tabii ki cinayetti, açık bir katliamdı. Onlar için “bir avuç kömür için bir
ömür verenler” dediler ancak bu ömür ne yazık ki çok uzun sürmedi, genç yaşta
tükendi. Bu ölümde, bu katliamda sorumluluğu olan, aşırı kâr peşinde koşan,
ihmali olan, göz yuman, ortam hazırlayan, özelleştirme yoluyla, kararlarıyla,
siyasetleriyle ihmali olan, ahlaki, vicdani, adli, idari, cezai, siyasi
sorumluluğu olan herkes hesap vermelidir; hem halka hem Meclise hesap
vermelidir.
İş
cinayetlerinin, maden katliamlarının son bulması için işçi sınıfımız
birleşmeli, örgütlenmeli ve kapitalizmin iktidarına son vermelidir çünkü
yasaların yetmeyeceğini de görmüş bulunuyoruz. 
Yine, CHP İstanbul
Milletvekili Sayın Mevlüt Aslanoğlu’nun vefatı nedeniyle arkadaşlarına,
sevenlerine, CHP camiasına başsağlığı diliyorum. 
Teşekkür ederim.

BAŞKAN –
Teşekkür ediyorum. 
Buyurun Sayın
Köse
22.- Çorum Milletvekili Tufan Köse'nin, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
TUFAN KÖSE
(Çorum) – Teşekkür ediyorum Sayın Başkan. 
Tanımış olmaktan
onur ve mutluluk duyduğum, gönlü bol, yüreği insan sevgisi dolu, dost insan
İstanbul Milletvekilimiz Ferit Mevlüt Aslanoğlu’nu kaybetmiş olmaktan dolayı
çok üzüntülüyüz; ruhu şad, mekânı cennet olsun diyorum. 
Teknik, hukuki,
siyasal, ahlaki olası kast zinciriyle -olası kast zinciriyle- işlenmiş olan iş
katliamında ölen 301 işçimizin acılarını da yüreğimizde taşıyoruz, kendilerine
Tanrı’dan rahmet diliyorum. 
Bir işçiye
kendisini sedyeden daha değersiz hissettiren bu adaletsiz ve zalim düzenin bir
sonucudur bu iş katliamı. Bir insanın yaşam hakkının dünyadaki bütün
servetlerden daha önemli olduğunu içselleştirmedikçe, buna yürekten ve
samimiyetle inanmadıkça, bu kazaların, bu olası kastla işlenen cinayetlerin
önlemini almamız mümkün değil. Bir insanın yaşamı, dünyadaki bütün servetlerden
daha kıymetlidir. 
Teşekkür
ediyorum Sayın Başkan. 
BAŞKAN –
Teşekkür ediyorum. 
Sayın Tamer… 
23.- Kayseri Milletvekili İsmail Tamer'in, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
İSMAİL TAMER
(Kayseri) – Teşekkür ediyorum Sayın Başkan. 
Manisa’nın Soma
ilçesinde elim bir maden kazası sonucunda kaybettiğimiz 301 kardeşimize
Allah’tan rahmet, kederli ailelerine başsağlığı diliyorum. Türk milletinin başı
sağ olsun diyorum. 
Ayrıca, yine
Cumhuriyet Halk Partisinden değerli ağabeyimiz Mevlüt Aslanoğlu’nu
kaybetmemizden dolayı ona da Allah’tan rahmet, ailesine başsağlığı diliyorum.
Cumhuriyet Halk Partisi Grubuna da ayrıca başsağlığı diliyor, saygılarımı
sunuyorum. 
Teşekkür
ediyorum. 
BAŞKAN –
Teşekkür ediyorum. 
Sayın Sakık… 
24.- Muş Milletvekili Sırrı Sakık'ın, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
SIRRI SAKIK
(Muş) – Sayın Başkan çok teşekkür ediyorum. 
Ben de Soma’da
yaşamını yitiren 301 kardeşimize ve Mevlüt kardeşime Allah’tan rahmet
diliyorum. 
Ne yazık ki bu
ülkede yaşayabilmenin bedelini çok ağır bir şeklide ödüyoruz. Büyük
felaketlerden sonra yaslara bürünüyoruz, siyah giysiler giyiyoruz ama ne yazık
ki yasın ve siyah giysilerin felaketlere karşı sigorta oluşturmadığını hep
bildiğimiz hâlde, felaketlerden sonra bu acıyı ortaklaştırıyoruz. Bugün de
evet, gün, acıyı ortaklaştırma günüdür ama bir daha bu felaketlerin yaşanmaması
için ortaklaşmamız gerektiğine inanıyorum. 
Mevlüt ağabeyi
de çok özleyeceğimizi buradan tekrar söylemek istiyorum. Hepsinin mekânı cennet
olsun. 
Teşekkür
ediyorum. 
BAŞKAN –
Teşekkür ediyorum. 
Sayın Öz… 
25.- Manisa Milletvekili Sakine Öz'ün, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
SAKİNE ÖZ
(Manisa) – Sayın Başkan, Soma’da “geliyorum” diyen bir felaket, bir iş cinayeti
yaşadık. Soma’da iki renk hâkimdi: Birisi, maden işçilerimizin yüzlerine
yerleşmiş kömür karası, diğeri ise sütleri kesilmiş emzikli gelinlerin,
ağıtları göklere çıkmış annelerin, yetim kalan çocukların solan benizlerinin
rengiydi. 
Başta, tüm Soma
ve yurdumuzun her yerinde bulunan, tüm dünyayı üzüntüye boğan bu iş cinayetini lanetliyorum.
Kayıplarımıza Allah’tan rahmet diliyor, yaralılarımız ve tüm işçilerimize
geçmiş olsun diyor, ailelerine “Hüküm Allah’ındır” diyorum. 
Ayrıca, burada
başsağlığı dileyen tüm milletvekillerimizin başsağlığı dileğini Somalılar adına
kabul ediyorum ve Değerli Milletvekilimiz Ferit Mevlüt Aslanoğlu’na da
Allah’tan rahmet, ailesine sabır diliyorum.
Teşekkür ederim.

BAŞKAN –
Teşekkür ediyorum.
Sayın Bilgiç…
26.- Isparta Milletvekili Süreyya Sadi Bilgiç'in,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
SÜREYYA SADİ
BİLGİÇ (Isparta) – Sayın Başkan, ben de Soma’da yaşamını yitiren tüm emekçi
kardeşlerime Cenab-ı Allah’tan rahmet, yakınlarına, sevenlerine ve milletimize
sabır ve başsağlığı temenni ediyorum. 
Mevlüt Aslanoğlu
ağabey de Hakk’a yürüdü; kendisine de Allah’tan rahmet, ailesine ve Cumhuriyet
Halk Partisi camiasına da sabırlar temenni ediyorum. 
Mevlüt ağabeyle,
Meclise geldiğimden bu yana, yedi yıldır Plan ve Bütçe Komisyonunda birlikte
görev yaptık. Mevlüt ağabey, sadece bir milletvekili arkadaşımız değil, onun da
çok ötesinde insanlığıyla, sevecenliğiyle, coşkusuyla, uzlaşmacı kimliğiyle
muhteşem bir dosttu, naif ve hassas. Milletini, devletini çok seven tam bir
halk adamıydı. Sporcuyu, spor kulüplerini, tütün yetiştiricisini, muhtarı,
bekçiyi, döviz mağdurunu, toplumun pek çok kesimini yetim bıraktı. 
Onu çok
özleyeceğiz; mekânı cennet olsun diyorum.
BAŞKAN –
Teşekkür ediyorum. 
Sayın Yılmaz…
27.- Adana Milletvekili Seyfettin Yılmaz'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
SEYFETTİN YILMAZ
(Adana) – Teşekkür ediyorum Sayın Başkan. 
Ben de gerçekten
bir gönül adamı olan çok değerli ağabeyim Mevlüt Aslanoğlu’na Allah’tan rahmet
diliyorum; Allah, mekânını cennet eylesin. 
Yine, Soma’da
301 madencimizin şehadeti milletimizi yasa boğmuştur. Şehitlerimize Allah’tan
rahmet, yaralılarımıza acil şifalar diliyorum.
Yine, Soma’da
şehadete ulaşan işçilerimizden bir tanesi de Adana’mızdaydı. Cuma günü Ahmet
Çelik kardeşimizi Karlık köyü Torunlar Mahallesi’nde ebediyete uğurladık ve üç
gün boyunca Adana’nın tüm köylerinde, mahallelerinde mevlitler okutuldu, gıyabi
cenaze namazları kılındı. Tüm Türkiye, Soma’da yasa boğuldu ve acıyı paylaştı.
İnşallah, Cenab-ı Allah bir daha böyle acıları tekrar nasip etmez ama bu
acılardan ders çıkarmak lazım geldiğini düşünüyorum ve bunun sorumluları da
mutlaka Türk yargısında hesap vermelidir. Allah’ın adaleti zaten mutlaka
tecelli edecektir.
Teşekkür ederim.
BAŞKAN –
Teşekkür ediyorum.
Sayın Işık…
28.- Kütahya Milletvekili Alim Işık'ın, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
ALİM IŞIK
(Kütahya) – Teşekkür ediyorum Sayın Başkan.
Geçen hafta
bugün, Soma’da teknik, idari ve siyasi önlemlerin, zamanında alınmadığı ortaya
çıkan bir kaza sonucu hayatlarını kaybeden 39’u Kütahyalı, toplam 301 işçimize
Allah’tan rahmet geride kalanlara başsağlığı diliyorum. İnşallah, bu kaza,
bundan sonra yaşanacakların önleminin alınmasına sebep olur. Aksi takdirde, bu
kazadan kurtulup da şu anda iş kaygısı çeken birçok insanımız yine üzülmeye
devam edecektir. 
Ayrıca, Meclisimizin
çalışkan, sevgi dolu ve insan özelliklerini üzerinde topladığına hep beraber
inandığımız, dürüst milletvekili Sayın Ferit Mevlüt Aslanoğlu ağabeyimize de
Allah’tan rahmet diliyorum, hepimizin başı sağ olsun diyorum.
BAŞKAN –
Teşekkür ediyorum.
Sayın Fırat…
29.- Adıyaman Milletvekili Salih Fırat'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
SALİH FIRAT
(Adıyaman) – Teşekkür ediyorum Sayın Başkan.
Geçen hafta
maden kazası sonucu 301 kardeşimizi kaybettik. Bu 301 kardeşimize Allah’tan
rahmet, ailelerine ve yakınlarına başsağlığı diliyorum. Allah bir daha
devletimize böyle acılar yaşatmasın.
Ayrıca,
sevdiğim, saydığım, değerli Mevlüt ağabeyimizi de geçen hafta kaybettik. Mevlüt
Aslanoğlu’na Allah’tan rahmet, ailesine ve yakınlarına başsağlığı diliyorum.
Teşekkür ederim.
BAŞKAN -
Teşekkür ediyorum.
Sayın Çelik…
30.- Muş Milletvekili Demir Çelik'in, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
DEMİR ÇELİK
(Muş) – Teşekkür ediyorum Sayın Başkan.
Sayın Başkan,
değerli milletvekilleri; sermayenin sınır tanımaz kâr ve iktidar hırsı, 13
Mayısta, Soma’da işçi katliamına yol açan tek gerçekliktir. Yaşanan, asla ve
hiçbir zaman kaza değildir, bizatihi insan hayatının hiçe sayıldığı, insanın
hiçleştirildiği bir katliamdır. 300’ü aşkın emekçi kardeşimizin yaşamını
yitirmiş olması tek gerçekliktir. Hakikat açığa çıkıncaya kadar hak arayışında
adalet ve gerçeğin yanında olacağımızı ifade ediyorum. Ölenlere Allah’tan
rahmet dilerken, kederli ailelerine başsağlığı diliyorum. 
Keza, bugün bir
kez daha rahmetle andığımız Sayın Mevlüt Aslanoğlu’nun şahsında, hayatını
kaybeden bütün milletvekili arkadaşlarımıza da rahmet dilerken, hepimizin başı
sağ olsun diyor, saygılar sunuyorum. 
BAŞKAN –
Teşekkür ediyorum. 
Sayın Uzunırmak…
31.- Aydın Milletvekili Ali Uzunırmak'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
ALİ UZUNIRMAK
(Aydın) – Teşekkür ediyorum Sayın Başkan.
Bir güzel
insanı, iyi bir siyaset adamını kaybettik. Meclisimizin ve ailesinin başı sağ
olsun diyorum. İnşallah, Ferit Mevlüt Aslanoğlu’nun mekânı cennet olur. 
Pir Sultan Abdal
diyor ki: “Demiri demirle dövdüler,/Biri sıcak, biri soğuktu./İnsanı insanla
kırdılar,/Biri aç, biri toktu.” Biz, değerli milletvekilleri, Soma’ya ne anlam
yüklüyoruz? Yani Soma’da 3 işçi, 5 işçi rahmete yürüseydi acaba bu anlamı
yükleyecek miydik? Ondan üç beş gün önce başka madende tek başına ekmeğinin
peşinde şehit olmuş birisi ile ondan üç gün sonra gene tarıma giderken
traktörünün üstünde emeğinin peşinde şehit olanın ne farkı vardır? Soma, özel
sektör tarafından işletilmiyor mu? Yoksa devlet bugün bunları bu şekilde dile
getirmekle, Soma’daki yönetim hatalarını kabul edip acaba böyle mi Soma’ya
anlam yüklüyor? Dolayısıyla, bütün bunların doğru bir mantık silsilesi
içerisinde değerlendirilmesi gerektiği kanaatini taşıyorum. Ülkemizin bu
insanları, hepsi bizim vatandaşımız.
(Mikrofon
otomatik cihaz tarafından kapatıldı) 
BAŞKAN –
Teşekkür ediyorum. 
Sayın Şükür…
32.- İstanbul Milletvekili Hakan Şükür'ün, Manisa’nın
Soma ilçesinde meydana gelen maden kazasına ilişkin açıklaması
HAKAN ŞÜKÜR
(İstanbul) – Teşekkür ederim Sayın Başkan.
Ben de öncelikle
Soma’da şehit olan madenci kardeşlerimize rahmet, ailelerine başsağlığı, yaralı
kardeşlerimize de şifalar diliyorum. 
Tabii, Soma
baştan sona bir trajediydi. “Ben geliyorum” diyen bir facianın, halının altına
süpürülen bir tehdit olduğunu 301 şehit tabutuyla karşılaşınca anlayıverdik.
Soma’da yaşanılan facianın sorumluları ve sebeplerinin araştırılmamasının
eleştirilmesinin bir Hükûmet karşıtlığı gibi sunulmaya çalışılması ise, vicdanları
yaralayan başka bir acı gerçek olarak karşımıza çıktı. Oysa bu ülkede ölümler
üzerinden siyaset yapmayacak kadar ahlaklı hamura sahip milyonların varlığı
unutuldu. 
Soma’nın şu anda
ihtiyacı olan tek şey şefkattir. Merhamet ve mahcubiyet, yaralara merhem
olacaktır. Ardından ise maddi destekler hem devlet eli hem de STK’lar
aracılığıyla ivedilikle yerine getirilmelidir. Soma üzerinden kim nefret dili
geliştirirse vebal altında kalacaktır. Soma üzerinden ayrışmalar değil…
(Mikrofon
otomatik cihaz tarafından kapatıldı)
BAŞKAN –
Teşekkür ediyorum.
Sayın Akar…
33.- Kocaeli Milletvekili Haydar Akar'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
HAYDAR AKAR
(Kocaeli) – Teşekkür ediyorum Sayın Başkan. 
Türkiye
tarihinin en büyük maden kazasında büyük ihmal ve tedbirsizlik nedeniyle
yaşamını yitiren tüm işçi kardeşlerimize Allah’tan rahmet, ailelerine ve
milletimize başsağlığı diliyorum. 
Milletçe
yaşadığımız bu büyük felaketin bir daha tekrarlanmaması için bunu bir “fıtrat”
kabul etmeden, gerekenleri yapmak gerektiğini düşünüyorum, yapmak durumunda
olduğumuza inanıyorum. Ben inanıyorum ki devlet, geride kalanların yaralarını
en kısa zamanda saracaktır.
Yine geçen hafta
yitirdiğimiz değerli ağabeyimiz, hoşgörü sahibi, sevgi dolu Ferit Mevlüt
Aslanoğlu’na Allah’tan rahmet, ailesine ve bizlere de başsağlığı diliyorum.
BAŞKAN –
Teşekkür ediyorum.
Sayın Şandır…
34.- Mersin Milletvekili Mehmet Şandır'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
MEHMET ŞANDIR
(Mersin) – Çok teşekkür ederim. 
Öncelikle,
Soma’da yaşanan maden faciasında hayatını kaybeden vatandaşlarımıza yüce
Allah’tan rahmetler, şehitlerimizin yakınlarına sabırlar diliyorum.
Değerli
milletvekilleri, insan hayatı değerlidir ve devlete emanettir. Bundan sonra
buna benzer acılar yaşamamak için, Soma’da ihmali olan her kademedeki tüm
sorumluların belirlenmesi ve ölüme sebebiyet vermekten yargılanmasını
Hükûmetten talep ediyorum.
Değerli
milletvekilleri, geçen hafta kaybettiğimiz Meclisimizin çok değerli bir üyesi,
çok güzel bir insan, çalışkan bir millet evladı Ferit Mevlüt Aslanoğlu’nu da
acıyla anıyorum, rahmetle anıyorum; ailesine ve tüm sevenlerine sabırlar
diliyorum. 
Ve
buradan bir teklifte bulunuyorum: Türkiye Büyük Millet Meclisi, Ferit Mevlüt
Aslanoğlu’nun ismini yaşatmalıdır. Onun şahsında, ortaya koyduğu siyaset
üslubunu yaşatabilmek için, onun, Meclisin bir…
(Mikrofon
otomatik cihaz tarafından kapatıldı)
BAŞKAN
– Teşekkür ediyorum.
Sayın
Kaplan…
35.- Kocaeli Milletvekili Mehmet Hilal Kaplan'ın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
MEHMET
HİLAL KAPLAN (Kocaeli) – Teşekkür ediyorum Sayın Başkan.
Değerli
büyüğüm, insan canlısı, dost, İstanbul Milletvekilimiz Ferit Mevlüt Aslanoğlu
Hakk’ın rahmetine kavuşmuştur. Kendisine Allah’tan rahmet, yakınlarına ve
partimize sabırlar diliyorum. 
Seni
çok özleyeceğiz Mevlüt ağabey. 
Ayrıca,
Soma’da yaşanan iş cinayeti sonucu yaşamını yitirenlere Allah’tan rahmet
diliyorum, ulusumuzun başı sağ olsun. 
Umudum:
“Soma son olsun, bu bize ders olsun.” Gelin, Türkiye Büyük Millet Meclisinde
taşeron işçiyi maden iş kolundan çıkaralım.
Hepinize
saygılar sunuyorum.
BAŞKAN
– Teşekkür ediyorum.
Sayın
Aksoy…
36.- Kütahya Milletvekili Soner Aksoy'un, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
SONER AKSOY
(Kütahya) – Sayın Başkanım, teşekkür ederim.
Ben de Sayın
Mevlüt Aslanoğlu için başsağlığı diliyorum, Meclisimizin değerli bir üyesi,
Cumhuriyet Halk Partisinin değerli bir üyesi. 
Ayrıca, çok
önemli olan, Soma’daki şehitlerimiz için de, 301 şehidimiz için de başsağlığı
diliyorum. Allah’ın rahmeti üzerlerine olsun. 
Şehitlerimizin
ruhaniyetinin karşısında hürmetle eğildiğimizi, şehitlerimizin kahraman
annelerinin ve kahraman eşlerinin ve çocuklarının önünde de hürmetle
eğildiğimizi ifade etmek istiyorum. Şehitlerin üstünden siyaset yapmanın uygun
olmadığını… Onların bu acıya müstahak olduğunu söylemeyi de asla kimseye
yakıştıramıyorum, yapanları da kınıyorum. 
Maden çıkarmanın
teknik bir konu olduğu, bir mühendislik konusu olması itibarıyla mühendislik
işlemlerinin ciddi bir şekilde yapıldığı takdirde bu tür kazaların asla
olmayacağı, olamayacağı ve bunun denetim, kontrol ve mühendislik hizmetleri
ciddi olarak yapıldığı takdirde mutlaka önlenebileceği kanaatindeyim. Bütün
dünya, gelişmiş ülkeler bunu da başarmıştır. Biz de son olarak bu olaydan ders
çıkarıp bir daha bu kazaların olmaması istikametinde gerekli çalışmayı
yapmalıyız. Şu anda benzer hataların mevcut çalışmakta olan maden ocaklarında
cereyan ettiği kanısındayım. Çalışma Bakanlığı tarafından gerekli
denetlemelerin derhâl yapılarak, bunların tekerrür etmemesi için gerekli
tedbirlerin alınacağı inancıyla tekrar teşekkür ediyorum, başsağlığı diliyorum.
BAŞKAN –
Teşekkür ediyorum.
Sayın
Demirkıran…
37.- Siirt Milletvekili Afif Demirkıran'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
AFİF DEMİRKIRAN
(Siirt) – Teşekkür ederim Sayın Başkan.
Ben de değerli,
güzel insan Ferit Mevlüt Aslanoğlu’na Allah’tan gani gani rahmet diliyorum.
Ailesinin, sevenlerinin ve Parlamentomuzun başı sağ olsun. Güzel bir insandı,
Allah cennetiyle şenlendirsin.
Ayrıca, bir
hafta önce Soma’dan gelen bir haber bütün milletimizin gönlüne kor gibi düştü.
Dört gün süren arama kurtarma çalışmaları sonucunda maalesef 301 kardeşimizin
şehit olduğuna şahit olduk. 485 kardeşimiz kurtulmuştu ama 301 tane can
vermiştik. Allah bir daha böyle bir acıyı göstermesin. Ben ailelerine ve
milletimize başsağlığı diliyorum.
BAŞKAN –
Teşekkür ediyorum.
Sayın Çelebi…
38.- İstanbul Milletvekili Süleyman Çelebi'nin,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
SÜLEYMAN ÇELEBİ
(İstanbul) – Teşekkür ederim Sayın Başkan.
Öncelikle,
Soma’da yaşamını yitiren işçilerin hepsine rahmet diliyorum, ailelerine
başsağlığı diliyorum ve yaralananlara da sağlıklar diliyorum. Tabii, bu
Parlamentoya düşen önemli bir görev… Bu yasalar görüşülürken değerli arkadaşlar,
rica ettim, yalvardım bu kürsüden. Bakan biraz önce buradaydı, İş Sağlığı ve
Güvenliği Yasası görüşülürken rica etmiştim ve yalvarmıştım ve hiç dinlenmedi.
O yasaları biz önerirken maden mühendisleriyle, Türkiye Mimar Mühendisler
Odasıyla görüşerek… Bunun nasıl önleneceğine ilişkin öneriler burada
reddedildi. Şimdi ağıt yakmanın bir âlemi yok, ağlayıp sızlamanın bir âlemi
yok, hepimiz burada sorumluyuz. Bu süreçte, o zaman bu yasaları doğru
çıkarsaydık bugün ağıt yakma durumunda olmazdık ve üzülmezdik. Bu kadar
üzüntüyü biz hak etmedik. 
Ferit Mevlüt
Aslanoğlu kardeşime de ayrıca rahmet diliyorum.
(Mikrofon
otomatik cihaz tarafından kapatıldı)
BAŞKAN –
Teşekkür ediyorum.
Sayın Vural…
39.- İzmir Milletvekili Oktay Vural'ın, 19 Mayıs
Atatürk’ü Anma, Gençlik ve Spor Bayramı’nı kutladığına ilişkin açıklaması
OKTAY VURAL
(İzmir) – Teşekkür ederim Sayın Başkan.
Tabii, dün 19
Mayıs 1919’un 95’inci yıl dönümüydü. Öncelikle, 19 Mayıs Atatürk’ü Anma,
Gençlik ve Spor Bayramı’nı kutluyorum. Buruk bir bayram kutladık ama
unutmayalım ki bizi var kılan iradenin başlangıcı 19 Mayıs kararıdır. 19 Mayıs
1919, emperyalistlere karşı, işgalcilere karşı Millî Kurtuluş Savaşı’nın
kararının verildiği gündür. 19 Mayıs, bağımsızlık süreci, yoksulluk, yılgınlık
içerisinde hareketsiz kalmış millet varlığına inancın bir kanıtıdır. 19 Mayıs,
zedelenen, aşağılanan, küçümsenen millî ruhun, millî kimliğin, millî ahlakın
dirilişidir. 19 Mayıs, teslimiyetçi, tavizkâr ve kişiliksiz yönetimlere karşı
millî devletin habercisidir. 19 Mayısın ruhu, anlamı ve kararlılığı daima genç
kalacaktır. 
Bu vesileyle
Gazi Mustafa Kemal Atatürk’ü, silah ve dava arkadaşlarını rahmetle ve minnetle
anıyorum. 
BAŞKAN –
Teşekkür ediyorum.
Sayın Doğru…
40.- Tokat Milletvekili Reşat Doğru'nun, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
REŞAT DOĞRU
(Tokat) – Teşekkür ederim Sayın Başkan.
Soma’da vefat
eden 301 şehit kardeşimize Allah’tan rahmet diliyorum, ailelerine ve yüce Türk
milletine başsağlığı diliyorum, yaralılara acil şifalar dilerim. Yüce Allah bir
daha bize böyle bir kaza, bela yaşatmasın diyorum. Bu kazadan artık çok önemli
ders çıkarmalı. Bir daha ölümlerin olmamasını temenni ediyorum.
Ayrıca,
Cumhuriyet Halk Partisi İstanbul Milletvekili Ferit Mevlüt Aslanoğlu’na
Allah’tan rahmet; ailesine, Cumhuriyet Halk Partisi camiasına başsağlığı
diliyorum. Çalışkan, dürüst bir kardeşimizi kaybettik. Yüreğimiz yanıyor,
mekânı cennet olsun diyorum.
BAŞKAN –
Teşekkür ediyorum.
Sayın Dibek…
41.- Kırklareli Milletvekili Turgut Dibek'in,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
TURGUT DİBEK
(Kırklareli) – Teşekkür ediyorum Sayın Başkan.
İki dönemdir
burada, Sayın Ferit Mevlüt Aslanoğlu’yla birlikte görev yaptık, geçen dönem ve
bu dönem. Mevlüt ağabeyim, buradaki tüm arkadaşlarımızın da gördüğü gibi, çok
farklı özellikleri olan bir büyüğümüzdü. Bir arkadaşımız da belirtti, toplumda,
Türkiye’de işte ezilen kesimlerin, aranmayan kesimlerin, sorunları çok fazla
konuşulmayan kesimlerin her birinin burada sesi olmuştu kendisi. Mahalle
muhtarlarımız, köy muhtarlarımız, gece bekçileri, amatör spor kulüpleri, her
birinin burada sesi olmuştu. Çok özel bir kişiliğe sahipti. Siyasi parti ayrımı
yapmaksızın, ben tüm milletvekillerimizin kendisini sevdiğini ve saydığını
biliyorum. O nedenle kendisine Allah’tan rahmet diliyorum, hepimizin başı sağ
olsun.
Sayın Bakanı az
önce dinlerken şunu düşündüm… “Orada kesinlikle, mutlaka sorumlular hesap
verecektir, bundan sonra önlemler alınacaktır.” dedi. Şuna inanmak istiyorum:
İnşallah bunların gereği yapılır ve bu sözler havada kalmaz…
(Mikrofon
otomatik cihaz tarafından kapatıldı)
BAŞKAN –
Teşekkür ediyorum.
Sayın Öğüt…
42.- İstanbul Milletvekili Kadir Gökmen Öğüt'ün,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
KADİR GÖKMEN
ÖĞÜT (İstanbul) – Teşekkür ederim Sayın Başkanım.
Birlikte
çalışmaktan onur duyduğum ağabeyim Ferit Mevlüt Aslanoğlu’nu kaybetmiş olmaktan
derin üzüntü duyduğumu burada belirtmek istiyorum. Ailesine başsağlığı
diliyorum, kendisine rahmet diliyorum, mekânı cennet olsun diyorum.
Soma’da,
çiftçilikten karnını doyuramadığı için madene zorunlu giren 301 kardeşimizin
ölümü kaza değil cinayettir, kaza değil cinayettir; bir daha vurguluyorum, kaza
değil cinayettir. Şehitlerimize rahmet diliyorum, yakınlarına başsağlığı
diliyorum, yaralılara geçmiş olsun dileklerimi iletiyorum.
Bu, Türkiye'nin
bir kaderi olarak devam ediyor. Yıllar öncesi, ta 12 Eylül öncesinde
MADEN-İŞ’in çıkarmış olduğu, bir kaza sonucunda çıkarmış olduğu afişte de
vardı: 
“Halkım ben,
parmakla sayılmayan
Sesimde pırıl
pırıl bir güç var
Karanlıkta boy
atmaya
Sessizliği
aşmaya yarayan

Ölü, yiğit,
gölge ve buz, ne varsa 
Tohuma dururlar
yeniden
Ve halk, toprağa
gömülü 
Tohuma durur bir
yerde
Buğday nasıl
filizini sürer de 
Çıkarsa toprağın
üstüne
Güzelim kırmızı
elleriyle
Sessizliği burgu
gibi deler de

Biz halkız,
yeniden doğarız ölümlerde.”
(Mikrofon
otomatik cihaz tarafından kapatıldı)
BAŞKAN –
Teşekkür ediyorum.
Sayın Özkan…
43.- Burdur Milletvekili Ramazan Kerim Özkan'ın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
RAMAZAN KERİM
ÖZKAN (Burdur) – Sayın Başkan, teşekkür ederim.
Soma’da maden
ocağında hayatını kaybeden şehit kardeşlerimize Allah’tan rahmet, yaralılara
acil şifalar diliyorum. 
Yine, 22 ve 23’üncü
Dönemde Malatya, 24’üncü Dönemde İstanbul Milletvekili olan, on iki yıldır
arkadaşlık yaptığımız Ferit Mevlüt Aslanoğlu’nun vefatı hepimizi üzmüştür. Onun
“Oy babo!” deyişlerini hep beraber özleyeceğiz. 
Çalışkan, yara
sarmasını bilen değerli kardeşimin ailesine, Malatyalılara başsağlığı
diliyorum. Acımız büyüktür. Sözün bittiği yerdeyiz. Tekrar kendisine Allah’tan
rahmet diliyorum.
BAŞKAN –
Teşekkür ediyorum.
Sayın
Mazıcıoğlu…
44.- Gaziantep Milletvekili Halil Mazıcıoğlu'nun,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
HALİL MAZICIOĞLU
(Gaziantep) – Sayın Başkanım, çok teşekkür ederim.
Çok değerli
Mevlüt ağabeyimize, hem Malatya hem İstanbul Milletvekili olan Mevlüt
ağabeyimize Allah’tan rahmet diliyorum. Kendisinin yanında Gaziantep’in ve
Gaziantep sanayicilerinin özel bir yeri vardı ve onunla ilgili çok
sohbetlerimiz olmuştu. Allah mekânını cennet eylesin.
Ayrıca, 301
maden şehidimize Allah rahmet diliyorum, ailelerine başsağlığı diliyorum.
Mevla’m böyle acıları ülkemize yaşatmasın diyorum. 
Ben iki gün
Soma’daydım. Oraya gittiğimde başta Enerji Bakanımız olmak üzere diğer yetkili
bakanlarımızın orada çalıştıklarını gördüğümde, Allah yâr ve yardımcıları olsun
dedim. Gerçekten cansiparane bir görev yaptılar. Türkiye'nin başı sağ olsun.
Allah böyle acıları bir daha yaşatmasın diyorum.
Teşekkür ederim.
BAŞKAN –
Teşekkür ediyorum.
Sayın Bulut…
45.- Balıkesir Milletvekili Ahmet Duran Bulut'un,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
AHMET DURAN
BULUT (Balıkesir) – Sayın Başkan, Soma kazasındaki bu ateş bilhassa Balıkesir
ilçelerini yakmıştır. İvrindi, Savaştepe, Dursunbey’de çok can kaybımız vardır.
Toplu cenaze namazları kılınmıştır. 
Hesap
sorulamamıştır on yıldır bu kazalarda, ölümle sonuçlanan kazalarda, soru
sorulmuştur. 2010 yılında Dursunbey’de 17 can kaybımız vardır, hâlâ mahkeme
neticelenmemiştir. Bu, tedbir almayan bu tip yatırımcılara cesaret vermektedir,
“İnsanın oralarda değeri yok.” anlamı çıkmaktadır. 
Parlamentonun,
Hükûmetin bu anlamda ciddi tedbirler almasını, araştırma önergelerine fırsat
vermesini ve burada bu konunun değerlendirilmesini istiyorum.
Sayın Aslanoğlu’nun
ölümünden dolayı Malatya’da, bilhassa çok büyük hizmetleri geçen Pütürge’de
halk büyük bir üzüntü içerisinde. Ben de Sayın Aslanoğlu’na rahmet diliyorum…
(Mikrofon
otomatik cihaz tarafından kapatıldı) 
BAŞKAN –
Teşekkür ediyorum.
Sayın Yılmaz…
46.- Uşak Milletvekili Dilek Akagün Yılmaz'ın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
DİLEK AKAGÜN
YILMAZ (Uşak) – Sayın Başkan, çok teşekkür ediyorum.
Öncelikle,
Sevgili Milletvekilimiz Ferit Mevlüt Aslanoğlu’nu kaybetmenin üzüntüsünü
yaşıyoruz. Ailesine ve tüm dostlarına başsağlığı diliyorum ve sabırlar
diliyorum.
Aynı zamanda
dün, 19 Mayıs 1919 Ulusal Kurtuluş Savaşı’mızın başlangıcının 95’inci yıl
dönümüydü. Soma’da yaşadığımız bu acıyla beraber bu bayramımızı da kutladık,
ulusal günümüzün ayırdına vardık diye düşünüyorum. Ancak Kurtuluş Savaşı’ndan
sonraki aydınlanma döneminde aklın ve bilimin bu ülkeye hâkim olması gerekirken
ne yazık ki olamadığı için Soma’daki bu büyük faciayı ve iş cinayetlerini
yaşadığımızdan dolayı bunu bütün insanların bilmesi gerektiğini düşünüyorum.
Devrimler işte böylesine önemliydi akıl ve bilim açısından. 
Ben şunu da
söylemek istiyorum: Uşak’tan da bir şehidimiz var, maden şehidimiz İbrahim
Çırak. Ben İbrahim Çırak’ı…
(Mikrofon
otomatik cihaz tarafından kapatıldı)
BAŞKAN –
Teşekkür ediyorum.
Sayın Öz…
47.- Mersin Milletvekili Ali Öz'ün, Manisa’nın Soma
ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
ALİ ÖZ (Mersin)
– Teşekkür ediyorum Sayın Başkanım.
13 Mayıs 2014’te
tüm 77 milyonun yüreğine kor ateşi düşmüştür, madenden kömür yerine kömürleşmiş
cansız bedenler çıkmıştır. Maden ocağındaki kazada şehit olan 301 vatandaşımıza
rahmet ve Türk milletine başsağlığı diliyorum. “Bu kazalar neden hep bizde
oluyor?” diye sormadan, gereken önlemleri almadan devam edersek iş kazalarına
hep birilerinin dediği gibi “Literatürde var.” ve “fıtrat” demeye devam ederiz.
Bu arada özellikle
Cumhuriyet Halk Partisinin İstanbul Milletvekili, hepimizin çok değerli ağabeyi
Mevlüt ağabeyi kaybetmiş bulunuyoruz. Kendisine, ailesine, sevenlerine,
Cumhuriyet Halk Partisi Grubuna ve yüce Parlamentoya başsağlığı diliyorum.
Mekânı cennet olsun, nur içinde yatsın. Örnek bir insandı, toprağı bol olsun.
BAŞKAN –
Teşekkür ediyorum.
Sayın Ediboğlu…
48.- Hatay Milletvekili Mehmet Ali Ediboğlu'nun,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
MEHMET ALİ
EDİBOĞLU (Hatay) – Teşekkür ederim Sayın Başkan.
Ben de güzel
insan Mevlüt ağabeyime mekânı cennet olsun diyorum, yakınlarına da sabırlar
diliyorum. Onu çok özleyeceğiz.
Ülkemiz iş
kazalarını önlemede başarısız kalmıştır. Maden ocağında çalışmak elbette bazı
riskler içerir, ancak bu riskleri iyi yönetemediğimiz bu kazayla bir kez daha
ortaya çıktı. Soma’nın özeti: Maden ocaklarında önlem almak masraf gerektirir.
Para harcamak yerine insanı harcamak tercih edilmiştir.
İş kazaları, iş
güvenliğinin yeterli olmadığı, meslek bilgisizliğinin, ihmalkârlığın,
ilgisizliğin, suistimallerin olduğu iş yerlerinde olağandır. Bugün maden
işletmeciliğinde çağdaş dünyadaki bilimsel çalışmaları, alınması gerekli
önlemleri konuşacaklarına, tartışacaklarına ilk günden beri şirketin
avukatlığını yapanları şiddetle kınıyor, Soma şehitlerimizi rahmetle anıyorum. 
BAŞKAN –
Teşekkür ediyorum. 
Sayın Güneş,
buyurun.
49.- Kocaeli Milletvekili Hurşit Güneş'in, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
HURŞİT GÜNEŞ
(Kocaeli) – Teşekkür ederim Sayın Başkan. 
Öncelikle,
Cumhuriyet Halk Partisi milletvekili, kalender insan, çalışkan arkadaşımız,
uyumlu insan Mevlüt Aslanoğlu’nun kaybından dolayı, kuşkusuz, büyük bir üzüntü
içindeyiz. Kendisine Cenab-ı Allah’tan rahmet, geride kalan ailesine ve
yakınlarına sabrıcemil diliyoruz. 
Geçtiğimiz
günlerde 301 canımızı Soma’da yitirdik. Şimdi bir hukuki sürecin peşindeyiz.
Hukuki süreç demek, hukuk kuralları çerçevesinde sorumluyu aramak ve bulmak
demektir ama iş yeri güvenliği, işçinin çalışma sürecinde çalışma güvenliği ve
can güvenliğiyle ilgili hukuki düzenleme yoksa ortada bir siyasi sorumluluk var
demektir; bulunması gereken de bu siyasi sorumludur. Türkiye’de ne yazık ki,
işçilerle ilgili, iş güvenliğiyle ilgili hukuki düzenlemelerin yetersiz…
(Mikrofon
otomatik cihaz tarafından kapatıldı) 
BAŞKAN –
Teşekkür ediyorum. 
Sayın Ağbaba…
50.- Malatya Milletvekili Veli Ağbaba'nın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
VELİ AĞBABA
(Malatya) – Teşekkür ederim.
Öncelikle,
Soma’da meydana gelen faciada şehit olan bütün yurttaşlarımıza rahmet
diliyorum. 
Yine, cuma
sabahı ani bir kalp kriziyle Sayın Mevlüt Aslanoğlu vefat etti. Mevlüt
Aslanoğlu, 1998’den beri, birlikte siyaset yaptığımız bir ağabeyimizdi. Şöyle
söyleyebiliriz: Nevi şahsına münhasır bir insandı. Alışılmış bir siyasetçi
değildi. O, sevgi adamıydı. O, hoşgörü adamıydı. O, herkese aynı gözle bakan
birisiydi. O, Malatyalılığını her yerde öne çıkaran birisiydi. O, kendi
deyimiyle, Malatya’nın delisiydi. O, Malatya’nın babasıydı. O, yine kendi
deyimiyle, modern bir dilenciydi. Siyaset yaptığı dönem boyunca hep zenginden
aldı, fakire verdi, yoksulun yanında oldu ve Malatya’ya unutulmaz yatırımlar
yaptı, unutulmaz izler bıraktı. Türkiye’de, maalesef, Malatyalılar çok
sevdikleri bir ağabeyini, çok sevdikleri bir babasını…
(Mikrofon
otomatik cihaz tarafından kapatıldı) 
VELİ AĞBABA
(Malatya) – … çok sevdikleri bir kardeşlerini kaybetti. 
Ben, tekrar
rahmet diliyorum. 
BAŞKAN –
Teşekkür ediyorum. 
Sayın Akdağ… 
51.- Erzurum Milletvekili Recep Akdağ'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
RECEP AKDAĞ
(Erzurum) – Teşekkür ederim Değerli Başkanım. 
Soma’da üzücü
bir maden kazasında vefat eden bütün kardeşlerimize Cenab-ı Hak’tan rahmet diliyorum;
yaralılara, tüm madencilere, ailelerine geçmiş olsun dileklerimi iletiyorum.
Cenab-ı Hak, ailelerine ve yakınlarına sabrıcemiller ihsan eylesin. İnanıyorum
ki Meclisimiz, Hükûmetimiz, bakanlıklarımız daha ileri tedbirleri alarak bu
kabil kazalar hususunda, bunları önlemek hususunda gerekenleri yapacaktır. 
Mevlüt Aslanoğlu
kardeşimiz, milletvekilimiz, bütün arkadaşlarımızın dikkatini çekmiştir,
herkesin “ağabey” diyerek vefatı için teessürlerini belirttiği bir
kardeşimizdi. Gerçekten, benim de kendisiyle çok yakın bir hukukum vardı,
özellikle hastalığı dolayısıyla yakın bir hukukumuz oluşmuştu. Uzlaşmacı
kimliğiyle, mutedil siyaset anlayışıyla örnek bir şahsiyetti. Kendisine
Allah’tan rahmet diliyorum, acılı ailesine ve Cumhuriyet Halk Partisi camiasına
da başsağlığı temenni ediyorum. 
BAŞKAN –
Teşekkür ediyorum. 
Sayın
Değirmendereli… 
52.- Edirne Milletvekili Kemal Değirmendereli'nin,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
KEMAL
DEĞİRMENDERELİ (Edirne) – Teşekkür ederim Sayın Başkan. 
Değerli
milletvekilleri “Gerçek değer, varlığında boşluk dolduran değil, yokluğunda
boşluğu hissedilendir.” diyor şair. Gerçekten, çelebi politikacı Mevlüt
Aslanoğlu ağabeyimiz de Parlamentoda eksikliği hissedilecek bir insan, ışıklar
içerisinde yatsın. 
Soma’da
yaşadığımız büyük acı nedeniyle kaybettiğimiz madencilerimizin ailelerine
başsağlığı diliyorum. 
İki gündür,
Soma’da hayatını kaybeden madencilerimizin ailelerine taziye ziyaretlerinde
bulundum, şu beklentiyi gözledim: Parlamentomuzun da önemli bir görevi
olduğunu, acıları ancak bu şekilde bir nebze olsun dindirebileceğimizi
düşünüyorum. Madencilerin çocuklarına sahip çıkma, onların eğitim, sağlık
sorunlarını çözme ve 18 yaşına geldiklerinde de devlette iş imkânı bulmaları
yönünde talep… 
(Mikrofon
otomatik cihaz tarafından kapatıldı) 
BAŞKAN - Teşekkür ediyorum.
Sayın Gümüş…
53.- Balıkesir Milletvekili Haluk Ahmet Gümüş'ün,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
HALUK AHMET GÜMÜŞ (Balıkesir) –
Teşekkür ederim.
Sayın üyemiz, değerli siyaset
adamı Mevlüt Aslanoğlu Türk siyasi tarihinde sosyal zekâsı ve çalışkanlığıyla
hatırlanacaktır, Allah rahmet eylesin diyorum.
Beş gündür Balıkesir’de madenci
ailelerine, şehit madencilerimizin ailelerine ziyaretler yapıyoruz. Arkadaşlar,
bu ziyaretlerde bir psikolojik desteğin olduğuna ve uzmanların bu aileleri
ziyaret ettiğine tanık olmadık ve duyduğumuz şudur: Madende taşeronlar olduğunu
söylüyorlar, hem de 20’ye kadar sayıyorlar. Sığınma odaları konusunda gereken
yatırımlar yapılmamıştır ve ülkemiz bu nedenle ve uluslararası birçok
standartları kabul etmediği için Afganistan’la ve Pakistan’la beraber
anılmaktadır, bu da Türkiye'nin, özellikle Hükûmetin ayıbıdır. Hükûmet bu işten
sıyrılmaya çalışmaktadır ama bu sefer sıyrılması mümkün olmayacaktır.
(Mikrofon otomatik cihaz
tarafından kapatıldı) 
BAŞKAN - Teşekkür ediyorum.
Sayın Akbulut…
54.- Tekirdağ Milletvekili Tevfik Ziyaeddin Akbulut'un,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
TEVFİK ZİYAEDDİN AKBULUT
(Tekirdağ) – Sayın Başkanım, teşekkür ederim.
Soma'daki 301 şehidimize
Allah’tan rahmet diliyorum, geride kalan yakınlarına başsağlığı diliyorum;
milletimizin başı sağ olsun, acımız çok büyüktür. Bu krizi hemen, anında el koyarak
iyi bir koordineyle yöneten fedakâr bakanımız, Enerji ve Tabii Kaynaklar Bakanı
Sayın Taner Yıldız’a da teşekkür ediyorum.
Ayrıca, çok değerli bir
milletvekilimiz, Sayın Ferit Mevlüt Aslanoğlu rahmetli oldu. Bütün Cumhuriyet
Halk Partisi camiasına, ailesine başsağlığı diliyorum, mekânı cennet olsun
diyorum.
Teşekkür ederim.
BAŞKAN - Teşekkür ediyorum.
Sayın Özdalga…
Sayın Günay, siz konuşacak
mısınız?
ERTUĞRUL GÜNAY (İzmir) – Evet.
BAŞKAN - Buyurun.
55.- İzmir Milletvekili Ertuğrul Günay'ın, Manisa’nın
Soma ilçesinde meydana gelen maden kazasına ve İstanbul Milletvekili Ferit
Mevlüt Aslanoğlu’nun vefatına ilişkin açıklaması
ERTUĞRUL GÜNAY (İzmir) – Sayın
Başkanım, değerli arkadaşlar; geçen hafta bu saatlerde Soma'da cihanın bir yanı
yıkıldı. 300’den fazla kardeşimizi şehit verdik, onları rahmetle anıyorum.
Sevgili Ferit Mevlüt Aslanoğlu
kardeşimi de yine rahmetle, sevgiyle ve minnetle anıyorum.
Allah milletimize böyle acılar
yeniden göstermesin, herkesin niyazı benim niyazım da. Ama bir şeyden kaygı duyuyorum:
Soma ayın 13’ünde oldu, bir hafta önce, Soma’dan iki gün önce 11 Mayıs da
Reyhanlı’nın yıl dönümüydü, hiçbirimiz hatırlamadık. Uludere’nin üzerinden ne
kadar geçti, onu da kimse hatırlamıyor. Afyon’da çocuklarımız öldü, onu da
hatırlamıyoruz. Yani bu acılar düştüğü yeri yakmasın; bu acılar yüreğimizi
dağlasın ve bunlardan ders çıkaralım, ibret alalım yeni acılar yaşanmasın diye.

Bir ders daha
çıkaralım: Bu Parlamentoda yapılan her eleştiri kasıt değildir, her suçlama
haksız değildir, her soru önergesi bir yasağı savmak için değildir…
(Mikrofon
otomatik cihaz tarafından kapatıldı)
BAŞKAN –
Teşekkür ediyorum.
Sayın Tunç…
56.- Bartın Milletvekili Yılmaz Tunç'un, Manisa’nın
Soma ilçesinde meydana gelen maden kazasına ve İstanbul Milletvekili Ferit Mevlüt
Aslanoğlu’nun vefatına ilişkin açıklaması
YILMAZ TUNÇ
(Bartın) – Teşekkür ediyorum Sayın Başkanım.
Soma’daki maden
faciası hepimizi milletçe derinden sarstı. Aralarında Bartınlı madencilerimiz
Mithat Özdirik, Osman Özgün ve Aydın Özgün’ün de bulunduğu 301 madencimizi
ebediyete uğurladık. Maden şehitlerimize Allah’tan rahmet, ailelerine ve
milletimize başsağlığı diliyorum. 
Kazada iş
güvenliğiyle ilgili ihmali olanların yapılacak adli ve idari soruşturma
neticesinde ortaya çıkacağına inanıyorum. Bir daha böyle kazalar olmaması için
gerekli tedbirlerin alınmasını ifade ediyor ve milletimizin böyle acılar
yaşamamasını Allah’tan temenni ediyorum.
Ayrıca, hayatını
kaybeden İstanbul Milletvekili Mevlüt Aslanoğlu ağabeyimize de Allah’tan
rahmet, yakınlarına başsağlığı diliyorum.
BAŞKAN –
Teşekkür ediyorum.
Sayın Türkoğlu…
57.- Hatay Milletvekili Hacı Bayram Türkoğlu'nun,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
HACI BAYRAM
TÜRKOĞLU (Hatay) – Sayın Başkanım, değerli arkadaşlar; ben de Soma’da hayatını
kaybeden 301 şehidimiz için Allah’tan rahmet diliyorum.
Soma’da, başta
Enerji Bakanımız olmak üzere, tüm bakanlarımız, kurum ve kuruluşlarımız,
devletin tüm haşmetli yüzü oradaki yaraları sarmak için bir seferberlik
başlatmıştı. İnşallah -Türkiye Cumhuriyeti devletimiz büyük bir devlet- ben
inanıyorum ki oradaki yaralarımız sarılır. Meclis olarak da biz, bundan böyle
herhangi bir kusura dayalı toplu ölümlerin maden ocaklarında ve benzeri
kuruluşlarda olmaması adına da gerekli yasal çalışmayı burada hep birlikte
yaparız diye inanıyorum. Türkiye, topyekûn Türk milleti birlik beraberlik
hâlinde hareket etmiştir; gönülden tebriklerimi sunuyorum. Acıları
paylaşıyoruz, ailelerine başsağlığı dileklerimizi bir kez daha iletiyorum.
Ayrıca, çok
değerli ağabeyimiz İstanbul Milletvekili Ferit Mevlüt Aslanoğlu’na Allah’tan
rahmet diliyorum, ailesine de başsağlığı diliyorum.
(Mikrofon
otomatik cihaz tarafından kapatıldı) 
BAŞKAN – Evet,
teşekkür ediyorum.
Son söz, Sayın
Bostancı.
Buyurun.
58.- Amasya Milletvekili Mehmet Naci Bostancı'nın,
Manisa’nın Soma ilçesinde meydana gelen maden kazasına ve İstanbul Milletvekili
Ferit Mevlüt Aslanoğlu’nun vefatına ilişkin açıklaması
MEHMET NACİ
BOSTANCI (Amasya) – Soma için başsağlığı diliyorum. Türkiye'de 17 milyon hane
var, herhâlde gözyaşı dökülmedik hiçbir ev yoktur. Ama bu gözyaşının anlamı,
bundan sonra dökülmesi muhtemel gözyaşlarına mâni olacak bir siyasi akla
mihmandarlık ederse, o zaman işte anlamlı bir yere oturacaktır. Türkiye'de o
aklın olduğunu düşünüyorum, iktidarıyla ve muhalefetiyle.
Sayın
Aslanoğlu’na rahmet diliyorum. Bazı insanlar, görüyorsunuz, arkalarında
pırıltılı bir iz bırakıyorlar, bugün her çevreden insan onun hakkında öyle
konuşuyor. Bu bir hayır olarak ölümden sonra da onu takip edecek, defterine
yazılacaktır. Allah hepimizi böyle insanlardan eylesin diyorum.
Saygılar
sunuyorum.
BAŞKAN –
Teşekkür ediyorum.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
Manisa’nın Soma ilçesinde meydana gelen maden kazasında hayatını kaybedenlere,
İstanbul Milletvekili Ferit Mevlüt Aslanoğlu’na ve Samsun Milletvekili Tülay
Bakır’ın annesine Allah’tan rahmet, yakınlarına başsağlığı dileğinde
bulunduğuna ve 19 Mayıs Atatürk’ü Anma, Gençlik ve Spor Bayramı’nı kutladığına
ilişkin konuşması
BAŞKAN – Sayın
milletvekilleri, Manisa Soma’da kaybettiğimiz madenci kardeşlerimiz yüreğimizi
kanatmış, ülkemizi yasa boğmuştur, bundan dolayı sonsuz keder içindeyiz. Bütün
milletimizi yasa boğan bu faciadan devlet ve millet olarak gerekli dersleri
çıkartacağımıza inanıyorum. Şehitlerimize yüce Allah’tan rahmet, yakınlarına ve
milletimize başsağlığı diliyorum, mekânları cennet olsun diyorum.
Mütevazı
kişiliğiyle milletimizin ve milletvekillerimizin gönlünde taht kurmuş, millete
hizmetin halka ve Hakk’a hizmet olduğunu benimsemiş, 2002-2011 yılları arasında
Malatya milletvekilliği, 2011-2014 yılları arasında İstanbul milletvekilliği
yapan Aslanoğlu, herkesin gönlünde müstesna bir yer edinmiştir.
Ferit Mevlüt
Aslanoğlu’na Allah’tan rahmet, başta ailesi ve yakınlarına olmak üzere
Meclisimize ve Cumhuriyet Halk Partisi Grubuna başsağlığı diliyorum. 
Mevlüt ağabey,
bugün Genel Kurulda hakkında çok güzel sözler söylendi, rahat uyu, ruhun şad
olsun, mekânın cennet olsun diyorum.
Ayrıca, AK PARTİ
Samsun Milletvekili Tülay Bakır’ın annesi Fikriye Uyanık’a Allah’tan rahmet,
sayın milletvekillerimize ve yakınlarına başsağlığı diliyorum.
Sayın
milletvekilleri, 19 Mayıs, Türkiye'nin umut dolu geleceği için atılmış tarihî
bir adımdır. Cennet vatanımızı bizlere emanet eden Atatürk ve Kurtuluş
Savaşı’nın kahramanlarını rahmetle, minnetle ve şükranla anıyor, gençlerimizin
ve tüm milletimizin 19 Mayıs Atatürk’ü Anma, Gençlik ve Spor Bayramı’nı da
kutluyorum.
Gündeme
geçiyoruz.
Birleşime on
dakika ara veriyorum.
Kapanma Saati: 17.00
İKİNCİ OTURUM
Açılma Saati: 17.13
BAŞKAN: Başkan Vekili Sadık YAKUT
KÂTİP ÜYELER: Muhammet Rıza YALÇINKAYA (Bartın), Muhammet Bilal MACİT
(İstanbul)
----- 0 -----
BAŞKAN – Sayın Milletvekilleri,
Türkiye Büyük Millet Meclisinin 90’ıncı Birleşiminin İkinci Oturumunu açıyorum.
Başkanlığın
Genel Kurula sunuşları vardır.
Komisyondan
istifa tezkeresi vardır, okutuyorum:
VII.- BAŞKANLIĞIN GENEL KURULA SUNUŞLARI
A) Önergeler
1.- Kocaeli Milletvekili Lütfü Türkkan’ın, Avrupa
Birliği Uyum Komisyonu üyeliğinden istifa ettiğine ilişkin önergesi (4/159)
Türkiye Büyük Millet Meclisi Başkanlığına
AB Uyum
Komisyonu üyeliğinden istifa ediyorum. Gereğini bilgilerinize arz ederim.
15/5/2014
Saygılarımla.
 Lütfü
Türkkan
 
(Kocaeli)
BAŞKAN –
Bilgilerinize sunulmuştur. 
Meclis
araştırması açılmasına ilişkin üç önerge vardır, okutuyorum:
B) Meclis Araştırması Önergeleri
1.- Kahramanmaraş Milletvekili Mesut Dedeoğlu ve 22
milletvekilinin, insan sağlığını tehdit eden hileli gıdalar sorununun
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/934)
Türkiye Büyük Millet Meclisi Başkanlığına
Ülkemizde insan
sağlığını tehdit eden hileli gıdalar konusunda araştırma yapılarak, alınması
gereken önlemlerin belirlenmesi amacıyla Anayasa'nın 98’inci ve TBMM
İçtüzüğü’nün 104 ve 105’inci maddesi uyarınca Meclis araştırması açılmasını
saygılarımla arz ve talep ederim.
1) Mesut
Dedeoğlu  (Kahramanmaraş)
2) Mehmet Şandır
 (Mersin)
3) Lütfü Türkkan
 (Kocaeli)
4) Kemalettin
Yılmaz  (Afyonkarahisar)
5) Özcan
Yeniçeri  (Ankara)
6) Enver Erdem  (Elâzığ)
7) Reşat Doğru (Tokat)
8) Emin Çınar (Kastamonu)
9) Koray Aydın  (Trabzon)
10) Bülent Belen
 (Tekirdağ)
11) Celal Adan  (İstanbul)
12) Seyfettin
Yılmaz  (Adana)
13) Alim Işık  (Kütahya)
14) Yusuf
Halaçoğlu  (Kayseri)
15) Cemalettin
Şimşek  (Samsun)
16) Muharrem
Varlı  (Adana)
17) Mustafa
Kalaycı  (Konya)
18) Ahmet Kenan
Tanrıkulu  (İzmir)
19) Sinan Oğan  (Iğdır)
20) Mehmet
Erdoğan  (Muğla)
21) S. Nevzat
Korkmaz  (Isparta)
22) Erkan Akçay  (Manisa)
23) D. Ali
Torlak  (İstanbul)
Gerekçe:
Ülkemizde gıda
maddelerinde yapılan hilelere her geçen gün yenileri eklenmektedir. Yetersiz
denetimler ve basit cezalar karşısında hileli gıdalar, insan sağlığını tehdit
etmeye devam etmektedir.
Türkiye
Ziraatçılar Derneği tarafından hangi gıda maddesinde hangi tür hilelere
başvurulduğu konusunda bir rapor yayınlanmıştır. Yayınlanan bu raporda, insan
sağlığı açısından çok ilginç sonuçlara rastlanmaktadır.
Ekmeği
beyazlatmak ve geç bayatlamasını sağlamak, olduğundan daha büyük göstermek için
çok çeşitli enzim ve kimyasal madde kullanıldığı belirtilmektedir. Kepekli
ekmek ve çavdar ekmeği gibi özel ürünlerde bazı gıda boyası ya da kakao
kullanılmaktadır.
Zeytinyağına
pamuk, ayçiçeği, kanola gibi bitkisel yağ karıştırıldığı ve sabun üretiminde
kullanılabilecek yüksek asitli yağların işlemden geçirilip natürel sızma
zeytinyağı diye satıldığı ifade edilmektedir.
Zeytinin rengini
koyulaştırmak ve parlak hâle getirmek için tekstil boyası ve kimyasal boya
kullanılırken, zeytinyağı küspesinden elde edilen prina yağının “kolon sızması”
diye zeytinyağının içine karıştırıldığı kaydedilmektedir.
İçine bitkisel
yağ karıştırılan ufalanmış peynir birleştirilip yeniden kalıplanmaktadır. Küf
tutmuş ve bayatlamış peynirlerin eritilerek krem peynir hâline getirildiği
ifade edilen raporda, beyaz peynire kireç katılarak parlak hâle getirildiği
bildirilmektedir.
Nişasta ve
bitkisel yağ katılmış döküntü beyaz peynirlerin yağlı tulum peyniri olarak
satıldığı ve küflü kaşarların eritme peynire dönüştürüldüğü vurgulanmaktadır.
Sütün öz yağı alındıktan sonra yerine yağlı süt izlenimi verecek şekilde katı
ve margarin yağ karıştırılmaktadır.
Bayat ya da
sağlıklı bir şekilde korunmamış sütler kayıt dışı olarak satın alınıp şarküteri
ürünleri yapımında kullanılmakta, peynir altı suyundan ve süt tozundan yapay
süt imal edilmektedir.
Rapora göre, süt
kullanılması gereken ürünlerde süt tozu kullanılmaktadır. Büyükbaş hayvan
yağından elde edilen jelatin toz hâlinde yoğurda katılarak yoğurt kıvamlı hâle
getirilmekte ve köy yoğurdu olarak satılmaktadır. Ayrıca tereyağına patates ve
margarin karıştırılmaktadır.
Et terbiye
edilirken su katılarak ağırlaştırmaktadır. Dana kıymaya tavuk kıyması, tavuk
sakatatı, boyanmış iç yağ katılmaktadır. Salam, sosis ve sucukların içine
baharatla karıştırılmış soya, hayvansal etsel atıklar, akciğer gibi iç
organlar, kireç suyunda soyulmuş sarımsak karıştırılmaktadır.
Son kullanma
tarihi geçmiş sucukların yeni sucukların içine katılarak yeni imal edilmiş gibi
gösterildiğine işaret edilen raporunda, tavuk dönerin içine tavuk derisi ve
bağırsak karıştırıldığı belirtilmektedir.
Glikozun içine
bir miktar polen, renklendirici ve esans katılarak sahte bal imal edilmektedir.
Arıların daha çok ve kolay bal yapabilmesi için arıcılar tarafından bal üretim
mevsimlerinde kovanların önüne şeker şurubu veya glikoz konulmaktadır. Böylece
gerçek bal özelliği taşımayan bal üretilmektedir. Petekli ballarda saf bal
mumundan yapılmış petek kullanılması gerekirken daha ucuz petek
kullanılmaktadır.
Kırmızıbibere
kiremit tozu ya da kimyasal boyalarla renklendirilmiş yabancı maddeler
katılmaktadır. Karabiberin içine boya maddeleri ile renklendirilmiş yabancı
maddeler karıştırılmaktadır. Ayrıca, raporda, bitkisel baharatların içine
kurutulmuş ot karıştırıldığı ifade edilmektedir.
Bu nedenle,
ülkemizde insan sağlığını tehdit eden hileli gıdalar konusunda araştırma
yapılarak gerekli önlemlerin alınması için Anayasa'nın 98’inci ve TBMM
İçtüzüğü’nün 104 ve 105’inci maddesi uyarınca bir Meclis araştırma komisyonu
kurulması yerinde olacaktır. 
2.- Osmaniye Milletvekili Hasan Hüseyin Türkoğlu ve 20
milletvekilinin, polislerin ekonomik ve sosyal sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/935)
Türkiye Büyük Millet Meclisi Başkanlığına
Polislerin
sorunlarının giderilmesi ve çözüm yollarının belirlenmesi amacıyla Anayasa’mızın
98'inci maddesi, İç Tüzük’ün 104 ve 105'inci maddeleri gereğince ekte sunulan
gerekçe çerçevesinde Meclis araştırması açılmasını arz ve teklif ederiz.
1) Hasan Hüseyin
Türkoğlu  (Osmaniye)
2) Mehmet Şandır (Mersin)
3) Muharrem
Varlı  (Adana)
4) Mustafa Erdem
 (Ankara)
5) Seyfettin
Yılmaz  (Adana)
6) D. Ali
Torlak  (İstanbul)
7) Reşat Doğru  (Tokat)
8) Emin Çınar  (Kastamonu)
9) Atila Kaya  (İstanbul)
10) Bülent
Belen  (Tekirdağ)
11) Enver Erdem  (Elâzığ)
12) Özcan
Yeniçeri  (Ankara)
13) Murat
Başesgioğlu  (İstanbul)
14) Necati
Özensoy  (Bursa)
15) Mehmet
Erdoğan  (Muğla)
16) Lütfü
Türkkan  (Kocaeli)
17) Celal Adan  (İstanbul)
18) Sinan Oğan  (Iğdır)
19) Mehmet
Günal  (Antalya)
20) Mesut
Dedeoğlu  (Kahramanmaraş)
21) Alim Işık  (Kütahya)
Gerekçe: 
Son yıllarda,
polislerimizin arasında çalışma koşullarına bağlı olarak intihar olayları ciddi
şekilde artmaktadır. Emniyet Genel Müdürlüğü verilerine göre son on beş yılda
400 civarında polis, hayatına kendi elleriyle son vermiştir. 2012 yılının ilk
dört ayında ise 12 polis intihar etmiştir.
Diğer yandan,
polislerimizin gerek eğitiminde gerekse araç gereç donanımlarında çok önemli
gelişmeler olmasına rağmen çalışma koşullarında henüz istenilen seviyeye
ulaşılamamıştır.
İntihar vakalarının
önemli sebepleri arasında maddi şartların yetersizliği, çalışma şartlarının
zorluğu bulunmaktadır. Bunun yanı sıra ruhsal bunalım, psikolojik sorunlar ve
ailevi sorunlar da çok etkilidir. Ruhsal bunalımın başta gelen sebebi stres ve
yaşam sorunlarıdır. Polislerin, gün boyu süren uzun çalışma temposu, yetersiz
beslenme ve uykusuzluk sorunları intihara zemin hazırlamakta olduğu
değerlendirilmektedir.
Çok meşakkatli
bir görev yapan polislerin özlük haklarının iyileştirilmemesi, çalışma
hayatlarında ve emekliliklerinde polislerimizi çok büyük sıkıntılara
sokmaktadır.
Ülkemizde hızla
artan nüfusla birlikte suç sayılan davranışlar da hızla artmaktadır. Bu
tehditlere karşı en büyük güvencemiz polis teşkilatıdır. Bu sebeplerden dolayı
polis teşkilatının sorunlarını çözmek büyük önem arz etmektedir. Polislerimizin
yaşadığı ekonomik ve sosyal sorunların nedenleri, bu sorunlara karşı alınacak
önlemler, çözüm önerileri ve gerekli politikaların oluşturulması amacıyla
Anayasa’mızın 98’inci ve TBMM İçtüzüğü’nün 104 ve 105’inci maddeleri gereğince
Meclis araştırması açılmasını arz ve teklif ederim.
3.- Yalova Milletvekili Muharrem İnce ve 19
milletvekilinin, Türkiye genelindeki bütün belediyelere yönelik yolsuzluk ve
usulsüzlük iddialarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/936)
Türkiye Büyük Millet Meclisi Başkanlığına
Hiçbir parti
ayrımı gözetmeksizin Türkiye genelindeki bütün belediyelere yönelik yolsuzluk
ve usulsüzlük iddialarının araştırılması ve gerekli önlemlerin alınabilmesi
için Anayasa’mızın 98, İç Tüzük’ün 104 ve 105’inci maddeleri uyarınca bir
Meclis araştırması açılması hakkında gereğini arz ederiz.
1) Muharrem İnce (Yalova)
2) Celal Dinçer (İstanbul)
3) Ali Serindağ (Gaziantep)
4) Gürkut Acar (Antalya)
5) İhsan Özkes (İstanbul)
6) Ahmet İhsan Kalkavan (Samsun)
7) Mehmet Şeker (Gaziantep)
8) Sena Kaleli (Bursa)
9) Veli Ağbaba (Malatya)
10) Mehmet Ali Ediboğlu (Hatay)
11) Candan Yüceer (Tekirdağ)
12) Ali Rıza Öztürk (Mersin)
13) Sakine Öz (Manisa)
14) Mustafa Serdar Soydan (Çanakkale)
15) Haydar Akar (Kocaeli)
16) Bülent Tezcan (Aydın)
17) Ramazan Kerim Özkan (Burdur)
18) Ali Özgündüz (İstanbul)
19) Mehmet Şevki Kulkuloğlu (Kayseri)
20) Mahmut Tanal (İstanbul)
Gerekçe:
Demokrasimizin kurumsallaşması, büyük
ölçüde yerel yönetimlerin başarısına bağlıdır. Dolayısıyla, yerel yönetimlere
dair yolsuzluk ve usulsüzlük iddiaları yetkili makamlarca ivedilikle ele
alınmalı ve sonuçlandırılmalıdır. Ne var ki uzun yıllardır bu dikkat ve özen
gösterilmediği gibi merkezî iktidarın bu konularda partizanca davrandığına dair
sayısız örnekler bulunmaktadır.
İçişleri Bakanlığının açıklamalarına
göre 29/03/2009 tarihinde yapılan seçimlerden sonra belediye başkanları
hakkında 2.697 işleme konulmama onayı, 2.690 araştırma/ön inceleme ve ön
inceleme onayı alınmış olup, bunlardan 1.034 tanesine soruşturma izni
verilmemesine, 1.097 tanesi soruşturma izni verilmesine dairdir. Verilen bu
kararların yanı sıra, araştırma raporu düzenlenen, cumhuriyet savcılıkları,
valilikler, kaymakamlıklar ve ilgili kurumlara tevdi edilen 559 adet dosya
olduğu belirtilmiştir.
Bu rakamlar da göstermektedir ki
belediye yönetimlerine dair yolsuzluk ve usulsüzlük iddialarının sayısı çok
fazladır. Bu iddiaları denetlemekle görevli olan İçişleri Bakanlığının iddialar
karşısında partizanca davrandığı, daha çok muhalif belediyeler için yetkisini
kullandığı görülmektedir.
Bakanlığın resmî rakamlarına göre
soruşturma izni verilmemesine dair rakamlar şöyledir: AKP'li belediyelerin
yüzde 57,16'sına, CHP'li belediyelerin yüzde 25,53'üne, MHP'li belediyelerin
yüzde 8,12'sine, BDP'li belediyelerin yüzde 2,32'sine izin verilmemiştir.
29/03/2009
tarihinde yapılan yerel seçimlerden 07/03/2012 tarihine kadar 36 belediye
başkanı görevinden alınmıştır. Bunlardan 8'i AKP, 6'sı CHP, 2'si MHP, 15'i
BDP'lidir.
Bakanlığın bu
resmî rakamları konunun sadece bir yönünü ifade etmektedir. Kurulacak olan
araştırma komisyonuyla buz dağının altına bakılabilme imkânı yakalanabilir ve
yerel yönetimlerde yaşanan bu çürümüşlük köklü biçimde çözüme
kavuşturulabilinir. 
BAŞKAN –
Bilgilerinize sunulmuştur. 
Meclis
araştırması açılmasına ilişkin önergeler gündemdeki yerlerini alacak ve Meclis
araştırması açılıp açılmaması konusundaki görüşmeler sırası geldiğinde yapılacaktır.
C) Duyurular
1.- Başkanlıkça, Kadın Erkek Fırsat Eşitliği, Kamu
İktisadi Teşebbüsleri, Plan ve Bütçe ile Avrupa Birliği Uyum Komisyonlarında
siyasi parti grubu mensubu olmayan milletvekillerine düşen birer üyelik için
aday olmak isteyen siyasi parti grubu mensubu olmayan milletvekillerinin yazılı
olarak müracaat etmelerine ilişkin duyuru
BAŞKAN – Sayın
milletvekilleri, Kadın, Erkek Fırsat Eşitliği, Kamu İktisadi Teşebbüsleri, Plan
ve Bütçe ile Avrupa Birliği Uyum komisyonlarında siyasi parti grubu mensubu
olmayan milletvekillerine de 1 üyelik düşmektedir. Bu komisyonlara aday olmak
isteyen siyasi parti grubu mensubu olmayan milletvekillerinin 26 Mayıs 2014
Pazartesi günü saat 18.00’e kadar Türkiye Büyük Millet Meclisi Başkanlığına
yazılı olarak müracaat etmelerini rica ediyorum. 
Danışma
Kurulunun bir önerisi vardır; okutup işleme alacağım ve oylarınıza sunacağım.
Okutuyorum:
VIII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 20 Mayıs 2014 Salı
günkü birleşiminde sözlü soruların görüşülmemesine; Manisa’nın Soma ilçesinde
meydana gelen maden kazasının sebeplerinin araştırılarak sorumlularının tespit
edilmesi ve iş kazalarının önüne geçilerek iş güvenliği ile ilgili eğitimlerin
verilmesi ve can kayıpları sebebiyle ailelerin mağduriyetlerinin giderilmesi
amacıyla verilmiş olan Meclis araştırması önergelerinin, Genel Kurulun 20 Mayıs
2014 Salı günkü birleşiminde okunmasına ve önergelerin birleştirilerek
görüşmelerin aynı günkü birleşimde yapılmasına ve bu birleşimde görüşmelerin
tamamlanmasına kadar çalışmalarını sürdürmesine; 21 Mayıs 2014 Çarşamba günkü
birleşiminde Sayıştayda boş bulunan 5 üyelik için yapılacak seçimin
tamamlanmasına kadar çalışmalarını sürdürmesine; 427 ve 454 sıra sayılı Meclis
Araştırması Komisyonu Raporlarının, gündemin “Özel Gündemde Yer Alacak İşler”
kısmında yer almasına ve görüşmelerinin Genel Kurulun 22 Mayıs 2014 Perşembe
günkü birleşiminde yapılmasına ve bu birleşimde görüşmelerin tamamlanmasına
kadar çalışmalarını sürdürmesine ilişkin önerisi 
20/05/2014
Danışma Kurulu Önerisi
Danışma
Kurulunun 20/05/2014 Salı günü yaptığı toplantıda aşağıdaki önerinin Genel
Kurulun onayına sunulması uygun görülmüştür. 
 Cemil
Çiçek
Türkiye
Büyük Millet Meclisi

Başkanı 
 Mustafa Elitaş Engin
Altay  Oktay Vural
 Adalet ve Kalkınma Partisi Cumhuriyet
Halk Partisi  Milliyetçi Hareket Partisi
  Grubu Başkan Vekili
Grubu Başkan Vekili  Grubu Başkan
Vekili
 Pervin
Buldan
 Halkların
Demokratik Partisi
 Grubu
Başkan Vekili
Öneriler:
Genel Kurulun,
20/05/2014 tarihli Salı günkü birleşiminde sözlü soruların görüşülmemesi;
Manisa Milletvekili Sakine Öz ve 21 milletvekilinin, Soma’da yaşanan maden
kazalarının nedenlerinin araştırılarak alınması gereken önlemlerin belirlenmesi
amacıyla; Manisa Milletvekili Özgür Özel ve 51 milletvekilinin, Manisa'nın Soma
ilçesindeki maden ocaklarında meydana gelen iş kazalarının ve yaşanan ölümlerin
sorumluları ile nedenlerinin araştırılarak alınması gereken önlemlerin
belirlenmesi amacıyla; Aksaray Milletvekili Ali Rıza Alaboyun ve 54
milletvekilinin, 13 Mayıs 2014 tarihinde Manisa'nın Soma ilçesindeki Soma
Linyitleri İşletmesine ait ve özel sektörce işletilen maden sahasında meydana
gelen kazanın tüm boyutlarıyla araştırılması amacıyla; Kars Milletvekili
Mülkiye Birtane ve 28 milletvekilinin, Manisa'nın Soma ilçesinde meydana gelen
maden faciasının tüm nedenlerinin, sonuçlarının ve sorumlularının açığa
çıkarılması ve bu çerçevede alınacak önlemlerin belirlenmesi amacıyla; HDP
Grubu adına Grup Başkan Vekili Bingöl Milletvekili İdris Baluken'in, 13 Mayıs
2014 tarihinde Manisa'nın Soma ilçesinde meydana gelen maden faciasının tüm
boyutlarıyla araştırılarak sorumluların tespit edilmesi amacıyla; Manisa Milletvekili
Recai Berber ve 32 milletvekilinin, Soma'da meydana gelen maden kazasının
araştırılması ve sektördeki sorunların araştırılarak muhtemel maden kazalarının
önlenmesine yönelik tedbirlerin alınması amacıyla; Manisa Milletvekili Hasan
Ören ve 22 milletvekilinin Soma'da maden ocaklarında meydana gelen iş
kazalarının nedenlerinin araştırılarak alınması gereken tüm önlemlerin
belirlenmesi amacıyla; Gaziantep Milletvekili İbrahim Halil Mazıcıoğlu ve 76
milletvekilinin Soma'da meydana gelen maden kazasının ve maden sektöründeki
sorunların tüm yönleriyle araştırılarak muhtemel maden kazalarının önlenmesine
yönelik tedbirlerin alınması amacıyla; MHP Grubu adına Grup Başkan Vekili İzmir
Milletvekili Oktay Vural'ın Manisa ili Soma ilçesinde meydana gelen ve can
kaybı açısından tarihimizin bugüne kadar yaşanan en büyük maden kazası
niteliğini taşıyan facianın sebepleri ve sonuçları ile bu felaketin açtığı
sosyal, hukuki, idari, mali, ekonomik sorunların giderilmesi için alınması
gereken tedbirlerin, maden faciasının vuku bulduğu işletmenin işletme şartları
ve yönetimi, endüstriyel ilişkileri, istihdam yönetimi ile kaza sonrası
kamuoyunu rahatsız eden gelişmelerin belirlenmesi amacıyla; Balıkesir
Milletvekili Ali Aydınlıoğlu ve 31 milletvekilinin Soma'da meydana gelen maden
kazasının araştırılması ve ülkemizde bu sektördeki sorunların araştırılarak
muhtemel maden kazalarının önlenmesine yönelik tedbirlerin alınması amacıyla;
Balıkesir Milletvekili Ahmet Duran Bulut ve 19 milletvekilinin Manisa'nın Soma
ilçesinde meydana gelen maden kazasının sebeplerinin araştırılarak
sorumlularının tespit edilmesi ve iş kazalarının önüne geçilerek iş güvenliği
ile ilgili eğitimlerin verilmesi ve can kayıpları sebebiyle ailelerin
mağduriyetlerinin giderilmesi amacıyla vermiş oldukları Meclis araştırması
önergelerinin 20/5/2014 salı günkü (bugün) birleşimde okunması ve önergelerin
birleştirilerek görüşmelerin bugünkü birleşimde yapılması ve bu birleşimde
görüşmelerin tamamlanmasına kadar çalışmalarını sürdürmesi,
21/5/2014
tarihli Çarşamba günkü birleşimde Sayıştayda boş bulunan 5 üyelik için
yapılacak seçimin tamamlanmasına kadar çalışmalarını sürdürmesi,
26/03/2013
tarihinde dağıtılan 427 ve 30/05/2013 tarihinde dağıtılan 454 sıra sayılı
Meclis Araştırması Komisyonu Raporlarının gündemin "Özel Gündemde Yer
Alacak İşler" kısmında yer alması ve görüşmelerinin Genel Kurulun
22/05/2014 Perşembe günkü birleşiminde yapılması ve bu birleşimde görüşmelerin
tamamlanmasına kadar çalışmalarını sürdürmesi önerilmiştir.
BAŞKAN – Danışma
Kurulu önerisi lehinde söz isteyen Engin Altay, Sinop Milletvekili, buyurun.
ENGİN ALTAY
(Sinop) – Teşekkür ederim Sayın Başkan.
Sayın
milletvekilleri, milletçe çok acı bir haftayı geride bıraktık. Acımız taze,
hüznümüz derin. Cumhuriyet tarihinin en büyük maden katliamında 301
vatandaşımızı kaybettik. Öncelikle, öncelikli olarak yaraların sarılması için,
sonrasında da sorumluların, kusurluların, varsa -ki bize göre var- suçluların
ortaya çıkarılıp hesap sorulması için hukuken ve siyaseten ne gerekiyorsa
yapacağız. Allah rahmet eylesin, mekânları cennet olsun. Allah milletimize
böyle bir acıyı bir daha yaşatmasın. 
Sayın
milletvekilleri, Manisa Milletvekilimiz Özgür Özel 29 Nisan 2014’te Türkiye
Büyük Millet Meclisine bu konuyu getirmişti ve milletvekillerimiz Soma’daki bu
yüksek hassasiyeti, riski, tehlikeyi ortaya koydular. Ancak, bütün bunlara
rağmen, iktidar partisi çoğunluğunun oylarıyla Manisa Milletvekilimizin “Ya,
burada bir sorun var, bunu bir araştıralım, Meclis buna bir el atsın, bir bilgi
sahibi olalım.” feryadına tıkanan kulaklar, maalesef aradan geçen üç beş gün
sonra milletvekillerimizin, Manisa milletvekillerimizin ne kadar haklı
olduğunu, ne kadar yüksek bir hassasiyetle seçim bölgelerinde yaşanan bir
trajediyi buraya getirdiklerini ve bir sonuç almak için bir çaba sağladıklarını
ortaya koydu. 
Şimdi, benim de
altında imzam bulunan Danışma Kurulu önerisinde, baktığımız zaman, Sakine Öz ve
Hasan Ören’le birlikte Özgür Özel’in önerisi de tekrar sizin de grup başkan
vekilinizin imzasıyla buraya geldi. Ne oldu? Haklı çıktık. Çıkmasaydık, keşke
olmasaydı, keşke böyle bir Danışma Kurulunun altına ben de imza atmasaydım. 
Sayın
milletvekilleri, bu meselelere bakarken siyasi mülahazaların ötesinde bakmamız
gerekir. Bu Parlamentonun millî iradenin -hep söylenen- tecelligâhı olduğundan
bahsediyoruz, buradan daha büyük bir kuvvet olmadığını söylüyoruz. Bizi buraya
yollayan milletin içinde bulunduğu her türlü hâl ve şartı yakından ve derinden
incelemek bu Parlamentonun asli işidir.
Şimdi, bu konuda
ortak imza attık ama ortaklığımız sadece bu imzada, yani bu konunun her şeye
rağmen buraya gelmesi konusunda ve yasımız konusunda. Yasta ortağız, bir
itirazım yok. Hiç şüphem yok ki muhalefet partisi milletvekilleri kadar, en az
onlar kadar iktidar partisi milletvekillerinin de yürekleri yanıyor ama
yüreklerin yanması da hiçbir meseleyi çözmüyor sayın milletvekilleri. 
Bakın, bu
noktadan sonra Soma özelinde bir Meclis araştırma komisyonu kurulması çok…
Baktığınız zaman işin bir mantığı da yok, çünkü Soma’da artık bir soruşturma
boyutuna gelmiş iş. Nasıl ki bizde, Meclisteki denetim mekanizmalarında önce
sözlü soru, yazılı soru, araştırma önergesi, soruşturma önergesi, sonra gensoru
diye giderse Soma’da zaten şu anda yürüyen bir iş soruşturmalık olmuş. Anayasa
98’i size hatırlatmayı görev sayarım: “Meclis araştırması, belli bir konuda
bilgi edinmek için yapılan incelemeden ibarettir.” Nitekim, bu Mecliste, ben de
bu Meclisteyken 2010 yılında kurulmuş bir Meclis araştırma komisyonu ve
yayınlanmış şu kadar kalınlıkta bir rapor var. Şimdi onu yanımda getirmedim.
Ama bu komisyonların kurulup yayınlanan raporların burada İç Tüzük’e göre
görüşülmesiyle hiçbir şey hallolmuyor sayın milletvekilleri. Orta yerde, her
vesileyle söylediğimiz gibi, yasal eksiklikler var. Yani, bu Parlamentodan
çıkması gereken, acilen ve derhâl çıkması gereken kanunlar var. Bu konuda
ağırdan aldınız. İstediğiniz kanunları burada, bu Meclisi sabah beşe kadar
çalıştırıp çıkardınız ama bu konuya nedense yanaşmadınız. 
Ortada bir
denetim eksikliği var. Bu sıralarda oturan yürütme organına mensup bakanların
kendilerine kanunla, Anayasa’yla verilmiş görevleri yapmama durumu var,
yapmamış olması var. Her ne kadar Sayın Enerji Bakanı biz Sayın Genel
Başkanımızla Soma’ya gittiğimizde bize madenle ilgili çok güzel şeyler, yani
“Bu maden dört dörtlük, böyle her şeyiyle kusursuz bir maden.” şeklinde bir
brifing verdi ama her ne hikmetse, şimdi bakıyorum, medyada iktidar partisi
şirketi topun ağzına koymuş. Tamam, şirket sahipleri ve yetkilileri tabii ki
yargı önünde hesap verecek ama bu işin bir de siyasi hesabı var. Siyasi hesabı
verecek olan da bu sıralarda oturanlardır ve bu Meclisin iktidarıyla
muhalefetiyle bu siyasi hesabı verecek insanlardan hesap sormakla ilgili bir
çekincesinin, bir tereddüdünün olmaması gerekir. Arkadaşlarımız biraz sonra
teknik, insani ve hukuki boyutlarına değinecekler. 
Bakın sayın
milletvekilleri, gelişmiş ülkelerde bu iş şöyle oluyor: Önce risk alanları
belirleniyor, gideriliyor, sonra işçi madene sokuluyor. Türkiye’de nasıl
oluyor? Önce işçiyi madene sokuyoruz, bir kaza bekliyoruz, kaza olduktan sonra
madenlerle ilgili hükûmet strateji belirliyor. Böyle bir şey olabilir mi? Daha
geçenlerde televizyonda izledim, Avrupa Birliğine giren Polonya ve -sanıyorum-
Çek Cumhuriyeti, Avrupa Birliği normlarında, madenleriyle ilgili Avrupa
Birliğinin istediği kriterleri uygulamayacakları için, yani madene yapılacak
yatırım o madenden elde edilecek kârdan daha yüksek olduğu için madenlerini
kapattılar. Polonya ve Çek Cumhuriyeti “Ben bu kriterlerde bu madeni
çalıştıramam, zaten ömrü dolmuş.” diyor kapatıyor ama Türkiye’de de belli
firmalara, belli ailelere maden tekeli oluşturuluyor. Biraz önce bir telefon
aldım, aynı ailenin Amasya’da da, Yozgat’ta da Hükûmet tarafından redevansla ya
da değişik yollarla madenleri işlettiği söyleniyor. Bunlara gelip burada
Hükûmetin cevap vermesi lazım.
Şimdi, sayın
milletvekilleri, maalesef, Türkiye bu acıyla birlikte Soma’da devletin şefkatli
yüzünü, okşayan elini ve sıcak nefesini göremedi. Şimdi itiraz edersiniz “Her
gün sıcak yemek veriyoruz.” diye. Benim sıcak nefesten kastettiğim sıcak çorba
değil. Soma’da Hükûmetiniz ve Sayın Başbakan tokat, tekme ve yumruk gösterdi.
Soma’da tokat gördük, tekme gördük, yumruk gördük.
Sayın
milletvekilleri, demokrasi protesto ve tepki rejimidir ama Hükûmetinizin buna
tahammülü yok. Protestoya ve tepkiye tahammülü olmayan bir Hükûmet işbaşındaysa
orada demokrasi yok demektir. Sizin de bu konuda Hükûmetinizi biraz daha
tahammüllü olmaya davet etmesi lazım. Siyaset, nezaket ve vicdan işidir; Sayın
Başbakanda bu da yok.
Şimdi,
Başbakanın Soma’da bir kişiyi ya da kişileri tokatladığı ve veya
yumrukladığıyla ilgili basında çok sayıda haber var. Altını çizerek söylüyorum:
“Tokatladı ve, veya yumrukladı.” Ben, şimdi Başbakanın bu Genel Kurula gelmeden
çıkıp tokatladığı ya da yumrukladığı insanlardan özür dilemesini bekliyorum.
Şayet Sayın Başbakan Soma’da tokatladığı ya da yumrukladığı insanlardan özür
dilemezse ben kendi adıma bundan sonra ona “Başbakan Recep Tayyip Erdoğan”
demeyeceğim, “sayın” hiç demeyeceğim. Yani her vesileyle “millî irade, millî
irade” diyeceksiniz, her şeyde onu öne getireceksiniz, sonra acı içinde, yas
içinde, hüzün içinde kıvranan insanlar bir parça refleks gösterdi diye, bir
parça tepki gösterdi diye o insanları tokatlayacaksınız. 
Biraz tarih
bilirim, hepimiz biliriz; ne Hitler ne Mussolini ne Stalin böyle şeyler
yapmadı. Demokrasilerde başbakanlar vatandaşına tokat ya da yumruk atamaz.
Atarsa orada demokrasiden söz edilemez. Başbakan özür dilemeden buraya gelip bu
sıralarda oturursa kendisini şiddetle protesto edeceğimi beyan ediyorum. O özrü
dilemeden kendisinden bahsederken “Başbakan” sıfatını kullanmayacağımı buradan
beyan ediyorum. “Recep Tayyip Erdoğan” olarak kendisinden bahsedeceğim. Bu
benim en demokratik hakkım. 
YILMAZ TUNÇ
(Bartın) – Şahıs “Yok öyle bir şey.” dedi. 
ENGİN ALTAY
(Devamla) - “Millî irade, millî irade” diyen bir Başbakanın kendisine tepki
gösteren bir insana tokat atmak gibi bir hakkı, ehliyeti yoktur. 
RECEP ÖZEL
(Isparta) – “Öyle bir şey yok.” dedi şahıs ya. “Tokat atmadı.” dedi. Özür
diledi şahıs ya. 
ENGİN ALTAY
(Devamla) - Böyle bir şey var Recep Bey, bunu sen de biliyorsun. 
YILMAZ TUNÇ
(Bartın) – “Tokat atmadı.” dedi, açıklama yaptı. Açıklama yaptı şahıs, “Tokat
yok.” dedi.
ENGİN ALTAY (Devamla)
- Ve özür dilemek Başbakanı küçültmez; insandır, nefsine, öfkesine hâkim
olamayabilir. Başbakandan yüce Türk milleti adına özür bekliyorum ve o özür
dilemediği müddetçe kendisine “Başbakan” demeyeceğim. 
RAMAZAN CAN
(Kırıkkale) – “Bana medya baskı yaptı.” dedi. 
YILMAZ TUNÇ
(Bartın) – Şahıs açıklama yaptı, “Yok böyle bir şey.” dedi. 
ENGİN ALTAY
(Devamla) - Saygılar sunarım. (CHP sıralarından alkışlar) 
BAŞKAN –
Teşekkür ediyorum. 
MUSTAFA ELİTAŞ
(Kayseri) – Danışma Kurulu önerisi üzerinde…
BAŞKAN – Aleyhte
mi istiyorsunuz Sayın Elitaş? 
MUSTAFA ELİTAŞ
(Kayseri) – Sayın Başkan, aleyhte olmaz da bir konuşma…
BAŞKAN – Sayın
Elitaş, Danışma Kurulu önerisinde iki müracaat var, Sayın Altay lehte, Sayın
Vural lehte. 
Aleyhte
istiyorsanız söz vereyim. 
MUSTAFA ELİTAŞ
(Kayseri) – Evet. 
BAŞKAN – Danışma
Kurulu önerisi aleyhinde söz isteyen Mustafa Elitaş, Kayseri Milletvekili. 
Buyurun. (AK
PARTİ sıralarından alkışlar) 
MUSTAFA ELİTAŞ
(Kayseri) – Sayın Başkan, değerli milletvekilleri; aslında tartıştığımız konulardan
birisi bu. İç Tüzük’te siyasi parti gruplarının birlikte attığı imzalarda
lehte, aleyhte konuşulmaması gerekir. Çünkü 4 siyasi parti var burada, 5 olsa 5
siyasi partinin imzası olacak. Birlikte yaptığımız, birlikte karar verdiğimiz
bir Danışma Kurulunun, ittifakla yaptığımız Danışma Kurulunun lehinde konuşmak,
aleyhinde konuşmak… Lehinde belki izah etmek için bu olabilir ama herhâlde
mümkün olmasa gerek.
ENGİN ALTAY
(Sinop) – Konuşma.
MUSTAFA ELİTAŞ
(Devamla) – Belki üzerinde diye konuşmamız mümkün olabilir.
NECATİ ÖZENSOY
(Bursa) – Milletvekili olarak itirazı olabilir. Niye yani? Grubun kararına
uymak zorunda mı? 
MUSTAFA ELİTAŞ
(Devamla) – Bakın değerli milletvekilleri, hiç arzu etmediğimiz, hiç tasvip
etmediğimiz, Türk milletinin en önemli hassasiyetlerinden, hususiyetlerinden
birisi acılardan fırsat çıkartmamaktır, yaşanan hadiseleri fırsata
çevirmemektir, bunu ranta dönüştürmemektir. Özellikle bu milletin oylarını
demokratik bir şekilde kullanarak o oylarını acılardan ranta çevirip başka bir
partiyi hedef hâline getirip kendine yöneltme gayretleri içerisinde bulunmak
milletimizin sandıkta hiç tasvip etmediği unsurlardan birisidir. 
HAYDAR AKAR
(Kocaeli) – Hükûmet dünyanın her tarafında istifa eder. 
MUSTAFA ELİTAŞ
(Devamla) – Sayın Altay burada biraz önceki konuşmasında dedi ki: “Araştırma
komisyonu kuruyoruz, araştırma komisyonunun sonuçlarının ne olacağı meçhul.”
2010 yılında Değerli Bursa Milletvekilimiz Sayın Altan Karapaşaoğlu’nun
başkanlığında hakikaten mükemmel bir araştırma komisyonu kuruldu, teferruatlı
bir şekilde de rapor hazırlandı. O raporun sonucunda Türkiye Büyük Millet
Meclisi o görüşleri değerlendirdi, muhalefetten, iktidardan, tüm siyasi
partilerden oluşan heyet tavsiyelerde bulundu. Bu tavsiyeleri dikkate alan
Hükûmet 6331 sayılı Kanun’u, İş Güvenliği Yasası’nı hayata geçirdi. Yasada
eksikler olabilir, fazla olabilir ama o yasa, bugün iş güvenliği konusunda
yapılmış cumhuriyet tarihi nezdindeki en önemli yasalardan birisidir. Bunu daha
önceki iktidarda bulunanlar veya bu konuyla ilgilenenler herhâlde, muhakkak ki
biliyorlardır.
Bakın, değerli
milletvekilleri, kamuoyunda özellikle Soma faciasından sonra “29 Nisan
tarihinde Cumhuriyet Halk Partisinin verdiği önerge AK PARTİ Grubu tarafından
reddedilmiştir.” diye olumsuz bir propaganda yapılıyor. 
HAYDAR AKAR
(Kocaeli) – Ettiniz.
MUSTAFA ELİTAŞ
(Devamla) - “İşte, bizim 29 Nisan tarihinde verdiğimiz önerge kabul edilmiş
olsaydı…” diyor. Değerli milletvekilleri, o önerge sadece bir firmaya ilişkin
verilmiş önergeydi. Manisa’da, Soma ilçesinde “Uyar” diye maden şirketi olan
bir firmada… Hasan Bey okursanız daha net anlarsınız. Zaten Sayın Grup Başkan
Vekilinin üst yazısında da “O madende yapılan, ortaya çıkan kazaların da
sebeplerinin araştırılması.” diyor, Soma’daki diğer maden işletmelerindeki
değil. 
ÖZGÜR ÖZEL
(Manisa) – Tamamen yalan söylüyorsun. Biraz utanma olur ya!
MUSTAFA ELİTAŞ
(Devamla) - Bakın, 13 Mayıs tarihinde maden kazasının meydana geldiği işletme
kamuoyunda basında, medyada en iyi şekilde donatılmış bir işletme olarak ortaya
konulmuştur, en iyi donatılmış bir işletme olarak ortaya konulmuştur.
HAYDAR AKAR
(Kocaeli) – Sen okudun mu onu?
ÖZGÜR ÖZEL
(Manisa) – Okudun sen herhâlde.
HAYDAR AKAR
(Kocaeli) – Okudun mu Sayın Elitaş, okudun mu?
MUSTAFA ELİTAŞ
(Devamla) – Haydar, sen bunların tarihini de bilmiyorsun. 
HAYDAR AKAR
(Kocaeli) – Okudun mu?
MUSTAFA ELİTAŞ
(Devamla) - O önerge ne zaman verilmiş biliyor musun? 
HAYDAR AKAR
(Kocaeli) – Okudun mu?
MUSTAFA ELİTAŞ
(Devamla) - Önerge ne zaman verilmiş biliyor musun? Sen onu da bilmiyorsun,
anca laf atmayı biliyorsun. 
HAYDAR AKAR
(Kocaeli) – Biliyorum. Okudun mu?
MUSTAFA ELİTAŞ
(Devamla) - Önerge ne zaman verilmiş, onu biliyor musun sen?
ÖZGÜR ÖZEL
(Manisa) – 23 Ekim.
HAYDAR AKAR
(Kocaeli) – Burada burada. Benim önergemi de getireceğim biraz sonra. O zaman
göreceğim samimiyetinizi.
MUSTAFA ELİTAŞ
(Devamla) – Bakın, 13 Mayıs 2014 tarihinde kazanın meydana geldiği maden
işletmesi en modern şekilde yapılan bir maden işletmesi olarak
değerlendiriliyordu. 
HAYDAR AKAR
(Kocaeli) – Kaç tane maden var biliyor musun? Dünyadan haberin yok.
MUSTAFA ELİTAŞ
(Devamla) – Hatta, üniversiteler o maden işletmesini öğrencilerine örnek olarak
gösteriyorlardı. 
HAYDAR AKAR
(Kocaeli) – Onu siz gösteriyorsunuz, siz.
MUSTAFA ELİTAŞ
(Devamla) - Bakın değerli milletvekilleri… 
(Manisa
Milletvekili Hasan Ören hatip kürsüsüne önerge bıraktı) 
HAYDAR AKAR
(Kocaeli) – Oku bakalım, oku.
ÖZGÜR ÖZEL
(Manisa) – Oku bakalım.
HAYDAR AKAR
(Kocaeli) – Oku bakalım hadi, oku.
MUSTAFA ELİTAŞ
(Devamla) - Bunu okudum ben. 
HAYDAR AKAR
(Kocaeli) – Oku, millet duysun.
MUSTAFA ELİTAŞ
(Devamla) - Soma’daki maden işletmesi bunlara örnek olarak gösteriliyordu. Bunu
anlasaydın… 
ÖZGÜR ÖZEL
(Manisa) – Oku, millet duysun.
MUSTAFA ELİTAŞ
(Devamla) - Şimdi okuyacağım zaten, sen ne yazdığının farkında değilsin. 
ÖZGÜR ÖZEL
(Manisa) – Sen oku.
MUSTAFA ELİTAŞ
(Devamla) - Sana verilmiş, altına imza atmışsın. Ne yazdığının farkında
değilsin sen.
ÖZGÜR ÖZEL
(Manisa) – Hadi oradan! Bak bakalım kimin imzası var?
MUSTAFA ELİTAŞ
(Devamla) - Bu önerge, bağıran çağıran arkadaşımızın önergesi ne zaman verilmiş
biliyor musunuz? 
ÖZGÜR ÖZEL
(Manisa) – 23 Ekim.
MUSTAFA ELİTAŞ
(Devamla) - 20/11/2012 tarihinde verilmiş. 20/11/2012 tarihinde yani iki buçuk
yıl önce verilmiş bir önerge. Arkasından bir önerge daha vermişler. 23/10/2013
tarihinde önerge vermişler. Ne zaman gündeme gelmiş bu? 29 Nisan 2014
tarihinde. Hâlbuki o gün biz siyasi parti gruplarıyla anlaşmışız. Sayın Tarım
ve Hayvancılık Bakanı tüm siyasi parti gruplarına gitmiş “Biz toprakta, tarımda
toplulaştırma kanununu görüşeceğiz. Rica ediyorum, bu konuyla ilgili
görüşleriniz, önerileriniz varsa bunu birlikte çıkaralım. Önemli bir yasa.”
demiş ve tüm siyasi parti grupları bu çerçevede olumlu kanaatlerini
bildirmişler. Biz pazartesi günü bu konuyu gündeme getirmişiz. Türkiye Büyük
Millet Meclisinin salı günü ve o hafta, 29 Nisanla başlayan hafta ne konuşacağı
bellidir. O gün bu verilen önerge sadece -milletvekili arkadaşım burada- yerel
bir siyaset yapmak amacıyla yapılmış, verilmiş önergeden başka bir şey
değildir. Açıkçası 20/11/2012 tarihinde verilmiş bir önergeyi ta o günden
bugüne kadar üstüne yatarak, hiç itiraz etmeden, tamamen üstü örtülerek burada
getirip 29 Nisan tarihinde tesadüfen ortaya koymaları ve başka bir maksatla
Türkiye Büyük Millet Meclisinin gündemini değiştirme önergeleri olarak ortaya
çıkarmaları açıkçası acıyı fırsata dönüştürmekten başka bir şey değildir. 
MÜSLİM SARI
(İstanbul) – Yapma ya…
MUSTAFA ELİTAŞ
(Devamla) - Tahmin ediyorum, yanlış hatırlamıyorsam, diğer siyasi parti gruplarının
o gün Danışma Kurulu önerileri de yoktu. Sadece Cumhuriyet Halk Partisi “Ben
milletvekili arkadaşlarımı bu konuda konuşturmak istiyorum.” dediğinden dolayı
bir hafta pazartesi günü… 
Bakın değerli
arkadaşlar, 28 Nisan Pazartesi günü Türkiye Büyük Millet Meclisinin gündemi tüm
siyasi parti gruplarıyla iktidar partisi grup başkan vekilleri arasında
paylaşılır. Ve pazartesi günü Sayın Bakan, Tarım Bakanımız Sayın Mehdi Eker tüm
siyasi parti gruplarını gezdi, onlara “Biz, bu hafta itibarıyla yarın mümkünse
tarımdaki toplulaştırma kanununu, miras hukukunu değiştiren kanunu görüşelim.”
dedi ve Siyasi parti gruplarımızın kabulüyle bu iş gerçekleşmiş oldu.
Değerli
milletvekilleri, bugün görüşeceğimiz araştırma komisyonu önergeleri, 6331
sayılı Yasa’yla ortaya çıkardığımız, iyi olduğunu düşündüğümüz ama eksiklerinin
var olduğu bugün de ortaya çıkan, Soma’da hepimizi derinden bir yeise
sürükleyen, hepimizi büyük bir acıya gark eden bu hüzünlü olayda, 301
insanımızın şehit olması sonucunu ortaya çıkaran kazada, varsa bir eksik,
onunla ilgili yasal düzenlemeler nedir, bu konuda hukuki altyapısını
oluşturabilmek için araştırma komisyonunu kurmak maksatlıdır.
Bakın, bu
önergenin altında ne diyor? Hasan Bey getirdi, “Soma’daki tüm maden ocaklarında
meydana gelen iş kazalarının…” Madende 13 Mayıs tarihine, o güne kadar kaza
gelmemiş ki 2011 yılından bu tarafa.
MUHARREM IŞIK
(Erzincan) – Kim diyor “Gelmemiş.” diye?
MUSTAFA ELİTAŞ
(Devamla) – 2011 yılından bu tarafa 13 Mayıs tarihindeki şey de gelmemiş…
ÖZGÜR ÖZEL (Manisa)
– Devamını okusana, orada var mı yok mu? Devamını oku devamını.
HASAN ÖREN
(Manisa) – Altını oku.
ÖZGÜR ÖZEL
(Manisa) – “Bu tür olayların bir daha yaşanmaması…”
MUSTAFA ELİTAŞ
(Devamla) – Uyar Madencilikte kaza gelmiş. Nitekim burada diyor ki: “Soma Darkale
bölgesinde meydana gelen, Darkale köyünde faaliyet gösteren özel şirkete ait
bir kömür madeninde 2005, 2007, 2008, 2010, 2011 ve 2012 yıllarında teftişler
yapıldığı ve şirkete kapatma cezası…” Burada nokta olarak…
HASAN ÖREN
(Manisa) – Teftişten bahsediliyor orada.
MUSTAFA ELİTAŞ
(Devamla) – Hayır, bu şeyi söylüyor, önergenizi okuyorum. Sizin önergeyi
okuyorum. Yani Hasan Bey, getirdiğiniz önergenin farkında değil misiniz? Ben
onu okuyorum.
HASAN ÖREN
(Manisa) – İşte var orada, Uyar Madencilikle ilgili değil ki…
RECEP ÖZEL
(Isparta) – En son tek bir kelime varmış.
MUSTAFA ELİTAŞ
(Devamla) – Ben sizin bu önergenizi okuyorum.
Yani değerli
milletvekillerim, bizim burada eğer hukuki bir eksiklik varsa bu hukuki
eksikliği gidermek için gayret göstermemiz gerekir. 
Öte yandan,
Sayın Engin Altay Sayın Başbakana “Başbakan” dese ne olur “Başbakan” demese ne
olur ama saygı ve edep…
ENGİN ALTAY
(Sinop) – Ya, ayıp, bir özür dilesin, özür ya!
MUSTAFA ELİTAŞ
(Devamla) – Ben Sayın Kılıçdaroğlu’na Cumhuriyet Halk Partisinin seçmenlerinden
oy aldığı için, o seçmenlere saygımdan dolayı “Sayın Kılıçdaroğlu” diyorum ama
siz deseniz de demeseniz de Sayın Başbakanın Başbakanlığına herhangi bir şey
gelmez. Ha, bunu da biliyorsunuz.
ENGİN ALTAY
(Sinop) – Yani, Başbakan isterse döver isterse sever değil mi! Ayıp ya!
S. NEVZAT
KORKMAZ (Isparta) – “Genel müdür” diyorsunuz, Sayın Başbakan “genel müdür”
diyor.
MUSTAFA ELİTAŞ
(Devamla) – İki: Orada “tokatladı” diye iddia edilen, ifade edilen kişi
televizyonlara kalktı çıktı dedi ki: “Bunu bazı medya organları benim uyarmama
rağmen, ‘Sayın Başbakan benim üzerime saldırdı, bana yumruk attı.’ diye ifade
etmelerini düzeltmeyi arzu etmeme rağmen maalesef bunu düzeltmediler.” Ve o
kişi televizyonlarda demeçlerini verdi, yazılı olarak, sözlü olarak da bunun
demeçlerini verdi. 
HAYDAR AKAR
(Kocaeli) – Bu mu, adalet bu mu? 
MUSTAFA ELİTAŞ
(Devamla) – Onu görmüyorsunuz ama birisi kalkıyor diyor ki: “Başbakan böyle
kalkmıştır tokat atmıştır, yumruk atmıştır.” Olmayan şeyler üzerinden siyaset
yapmaya çalışıyorsunuz. 
ALİ ÖZ (Mersin)
– Adamın kafası Başbakanın eline çarpmış, tüh! 
MUSTAFA ELİTAŞ
(Devamla) – Olmayan şeylerden yapılan siyaset AK PARTİ’nin gücünde herhangi bir
eksiklik ortaya çıkarmaz, AK PARTİ’nin gücüne güç katar. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ediyorum. 
MEHMET AKİF
HAMZAÇEBİ (İstanbul) – Sayın Başkan… 
BAŞKAN – Buyurun
Sayın Hamzaçebi. 
MEHMET AKİF
HAMZAÇEBİ (İstanbul) – Efendim, Sayın Elitaş konuşmasında şöyle bir
değerlendirmede bulundu: Manisa Milletvekilimiz Sayın Özgür Özel, Manisa
Milletvekilimiz Sayın Hasan Ören ve Manisa Milletvekilimiz Sayın Sakine Öz’ün
Soma’daki madenlerde yaşanan ölümcül olaylar nedeniyle bir Meclis araştırması
açılması yönündeki önerisini onlar 22-23/10/2013 tarihinde yaptığı hâlde
Cumhuriyet Halk Partisi Grubunun bunu 29 Nisan 2014 tarihinde Meclis gündemini
meşgul etmek amacıyla getirdiğini; “Eğer Cumhuriyet Halk Partisi Grubu samimi
olsaydı daha önce getirirdi.” anlamında bir değerlendirme yapmak suretiyle, o
önergeyi o günkü toplantıya Grup Başkan Vekili olarak öneren de benim olmam
nedeniyle bu sataşma nedeniyle söz istiyorum efendim. 
BAŞKAN – Buyurun
Sayın Hamzaçebi, iki dakika söz veriyorum sataşma nedeniyle. 
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Akif Hamzaçebi'nin,
Kayseri Milletvekili Mustafa Elitaş’ın Danışma Kurulu önerisi üzerinde yaptığı
konuşması sırasında CHP Grubuna sataşması nedeniyle konuşması 
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; yavuz hırsız ev
sahibini bastırır. Sizin çıkıp burada özür dilemeniz gerekir. “Biz 29 Nisan
2014 tarihinde bu önergeye hayır oyu verdiğimiz için milletten, 301
vatandaşımızın ailesinden özür diliyoruz.” demeniz gerekirken şimdi pişmiş bir şekilde
bu olayın üstüne çıkmak istiyorsunuz. Yakışmıyor bu, yakışmıyor, ölenlerin
anısına yakışmıyor. 
Bir uyanıklık
yaptınız, bizim önergemiz ile şimdi sizin o ölümler sonrası alelacele
verdiğiniz önergeleri birleştiriyorsunuz. Evet, tabii ki bunları araştıralım,
hiç kimse “araştırılmasın” demiyor ama biz “Ölümler olmadan bu olayı
araştıralım.” demiştik. Önergede bu açıkça yazıyor. Önergenin son cümlesini
aynen okuyorum: “Soma’daki tüm maden ocaklarında meydana gelen iş kazalarının
ve yaşanan ölümlerin sorumluları ile nedenlerinin araştırılması, bu tür
olayların bir daha yaşanmaması için…” Ama siz o zaman onu reddettiniz. 
O hafta, 29
Nisan 2014 gününden bir gün önce 28 Nisan günü “İş Kazalarını Önleme Platformu”
adı altında bir platform tüm siyasi parti gruplarını da ziyaret etti, AK PARTİ
Grubunu da ziyaret etti. Ostim’deki yangınlarda hayatını kaybeden işçilerin
aileleriydi. “Bizim eşlerimiz, çocuklarımız öldü ama bir daha kimse ölmesin.” dediler.
Ve 28 Nisan aynı zamanda Uluslararası İş Sağlığı ve Güvenliği Günü. O nedenle
29 Nisan günü ben Cumhuriyet Halk Partisi Grubu adına “Sadece Ostim’le sınırlı
olmasın, bütün her şeyi kapsasın.” diye Soma önergesini getirdim. “Engellemek
için” diyorsunuz. Toprak Koruma Kanunu Tasarısı’nı hemen ardından Cumhuriyet Halk
Partisi Grubu olarak destekledik. Meclis gündemini engellemek isteyen bir grup
bunu yapmaz. Ama 301 kişi ölmüş özür dileme erdemini bile gösteremiyorsunuz.
Vaktim yetmediği için konuşamıyorum konuşacak çok şey var yoksa. 
Hepinize
saygılar sunuyorum. (CHP sıralarından alkışlar) 
BAŞKAN –
Teşekkür ediyorum.
ENGİN ALTAY
(Sinop) – Sayın Başkanım…
BAŞKAN – Buyurun
Sayın Altay. 
ENGİN ALTAY
(Sinop) – Sayın Başkanım, iktidar partisinin Hükûmetin kusurlarını örtmek için
muhalefeti acıyı fırsata dönüştürmekle itham etmesini kınıyorum. Kim bu Soma’da
yaşanan acıyı fırsata dönüştürmek istiyorsa Allah onun ve onların belasını
versin. 
İki: Başbakan
“Tokat ve/veya yumruk atmadım.” derse ben sözümü geri alacağım. Başbakan niye
demiyor “Ben tokat atmadım.” diye? “Atmadım.” derse ben özür diliyorum
Başbakandan. Demiyorsa o bu milletten özür dileyecek. 
BAŞKAN –
Teşekkür ediyorum Sayın Altay. 
ÖZGÜR ÖZEL
(Manisa) – Sayın Başkan… 
YILMAZ TUNÇ
(Bartın) – Şahıs açıklama yaptı “Atmadı” dedi. 
ENGİN ALTAY
(Sinop) – Başbakan desin.
ALİ ÖZ (Mersin)
– Kafası Başbakanın eline çarpmış!
BAŞKAN – Buyurun
Sayın Özel. 
ÖZGÜR ÖZEL
(Manisa) – Sayın Elitaş yapmış olduğu konuşmada önergenin tarafımdan okunmadan
imzalandığı, “Birileri senin eline vermiş.” gibi bir ifade kullandı. Sırf bunun
için cevap vermek istiyorum. 
BAŞKAN –
Buyurun, sataşma nedeniyle iki dakika söz veriyorum Sayın Özel. Cevap vermek
için söz istenmez.
Buyurun. 
2.- Manisa Milletvekili Özgür Özel'in, Kayseri
Milletvekili Mustafa Elitaş’ın Danışma Kurulu önerisi üzerinde yaptığı
konuşması sırasında şahsına sataşması nedeniyle konuşması 
ÖZGÜR ÖZEL
(Manisa) – Sayın Başkan, değerli milletvekilleri; hepinizi saygıyla
selamlıyorum.
Soma’da
kaybettiğimiz herkese Allah’tan rahmet, acılı ailelerine sabır diliyorum. Bu
konuda daha sonra bir konuşma daha yapacağım ama AKP Grubu için en büyük
talihsizlik böyle bir günde Grup Başkan Vekilliği görevinde bu olaydan önceki
üslubunu sürdüren Sayın Elitaş’ı görevlendirmiş olmaları. İşin bu boyuta
çekilmesinden gerçekten kendi adıma da, yüce Parlamento adına da utanç
duyuyorum.
Verdiğimiz
önergeyle ilgili Sayın Başbakana birileri yanlış bilgi vermiş olsa gerek. Çıktı
dedi ki: “Önergede Soma’nın adı geçmiyor.” Altını çizdik, beş yerde, “Soma”
diye başlıyor “Soma” diye bitiyor. “Meclis tutanaklarına baktık, Soma
konuşmamışlar.” dedi. Daha sonra yabancı televizyon kanalları dâhil ekranı
ikiye böldüler -“Soma konuşmamışlar.” diyor- 17 kere “Soma” söylediğim
sayılıyor. Başta Darkale’den hareketle, altta “Soma madenleri” denilerek sonra
“Soma’daki tüm maden ocaklarında meydana gelen iş kazalarının, yaşanan
ölümlerin nedenlerinin araştırılması ve bu tür olayların tekrar etmemesi için
kalıcı çözümlerin bulunması.” deniyor ama Sayın Elitaş gerçekten uzaklaşmaktan
kendi adına hiçbir sıkıntı duymuyor ama biz bunları dinlemekten hicap
duyuyoruz. Böyle bir gün böyle ucuz polemiklerin günü değildir. “Birinci imza
sahibi olduğum ve 56 arkadaşla birlikte verdiğimiz önerge gündeme alınsaydı ne
olurdu?” sorusuna başta New York Times olmak üzere bugünkü Birgün gazetesinin
manşeti ve Sayın Ahmet Hakan’ın canlı yayınında “Elbette ki kazayı
önleyemezdik, daha komisyon ilk toplantısını Ankara’da yapmış olurdu ama
zihniyetin anlaşılması açısından kritiktir. Altı ay önce verildiği gün kabul
edilseydi, gündeme alınsaydı bir şeyler değişebilirdi. Düşünün ki BDP ile
MHP’nin, AKP ile CHP’nin uzlaştığı bir komisyon bunu araştırmaya gidiyor, hiç
değilse kendilerine çeki düzen verirlerdi.” ifadesini kullandım. Ama şimdi
tutup gerçekten uzaklaşıyor. O utanç duymuyor, ben söylediklerimden utanç
duyuyorum.
Saygılar
sunuyorum. (CHP sıralarından alkışlar) 
BAŞKAN –
Teşekkür ediyorum.
MUSTAFA ELİTAŞ
(Kayseri) – Sayın Başkanım…
BAŞKAN – Buyurun
Sayın Elitaş.
MUSTAFA ELİTAŞ
(Kayseri) – Bana “Utanmaz.” dedi, “Utanç duymuyor.” diye ifade kullandı.
ÖZGÜR ÖZEL
(Manisa) – “Utanç duymuyor.” dedim.
MUSTAFA ELİTAŞ
(Kayseri) – Artı “Hicap duymuyor.” diye, “Utanç duymuyor.” diye ifade kullandı.
BAŞKAN – Buyurun
Sayın Elitaş, sataşma nedeniyle iki dakika söz veriyorum.
İZZET ÇETİN
(Ankara) – Ne sataşması yapıldı Sayın Başkan?
HASİP KAPLAN
(Şırnak) – Artık sataşmayı geçti bu yani.
3.- Kayseri Milletvekili Mustafa Elitaş'ın, Manisa
Milletvekili Özgür Özel’in sataşma nedeniyle yaptığı konuşması sırasında
şahsına sataşması nedeniyle konuşması 
MUSTAFA ELİTAŞ
(Kayseri) – Sayın Başkan, değerli milletvekilleri; bakın elimizde bugün
görüşeceğimiz iki tane önerge var; biri Kasım 2012 tarihli önerge, biri Ekim
2013 tarihli önerge. Bu önergede konuşan arkadaş Uyar Madencilikten bahsediyor.
Yani asıl bu önergenin içeriği…
ALİ HAYDAR ÖNER
(Isparta) – Son cümleyi oku be!
SAKİNE ÖZ
(Manisa) – O ya da bu, ne fark eder? İkisi de özelleştirilmiş firma, ikisinin
de aynı sorunları var. Birbirinden ne farkı var? Ne farkı var? 
MUSTAFA ELİTAŞ
(Devamla) – …burada konuşan kişinin altını çizmek istediği mesele Uyar
Madencilik. Ama şunu ifade etmeye çalışıyorum…
SAKİNE ÖZ
(Manisa) – “Ali” ya da “Veli” olmasının ne farkı var? İkisinde de aynı sorun
var. 
MUSTAFA ELİTAŞ
(Devamla) – 29 Nisan tarihindeki o önergenin geliş safahatından önce biz siyasi
parti gruplarıyla bir araya geliyoruz, konuşuyoruz, diyoruz ki: “Bu hafta
şunları görüşelim, şunları yapalım.” Nitekim birlikte kurduğumuz çok araştırma
komisyonları var. 
KAMER GENÇ
(Tunceli) – Kaç tane?
MUHARREM IŞIK
(Erzincan) – Kaç tane?
MUSTAFA ELİTAŞ
(Devamla) – O araştırma komisyonları içerisinde bunlardan biri de olabilir ama
bakın, tekrar altını çiziyorum.
ALİ ÖZ (Mersin)
– Hepsinde de önce reddedip sonra kurulanlar var; doping öyle, sağlıkta şiddet
öyle, kadına şiddet öyle.
MUSTAFA ELİTAŞ
(Devamla) – Tarım ve Hayvancılık Bakanı pazartesi günü bütün siyasi parti
gruplarını gezdi, “Biz bu hafta bunları konuşalım, tarımda toplulaştırmayı
konuşalım.” dedi. 
SAKİNE ÖZ
(Manisa) – İyi ki bu konuşulmuş.
MUSTAFA ELİTAŞ
(Devamla) – Biz salı günü Danışma Kuruluna, Meclis Başkanının yanına
gittiğimizde ne görüşeceğimizi ancak o zaman biliyoruz. Ama siyasi parti
grupları pazartesi günü o haftanın gündeminin ne olduğunu iktidar partisinden
biliyorlar. İktidar partisi, gündemini, pazartesi günü grup başkan vekillerini
birer birer telefonla arayarak diyorlar ki: “Bu hafta şunları görüşeceğiz.”
Muhalefet partilerinin önergelerini biz saat iki buçukta, Meclis Başkanımızın
salı günü saat iki buçukta yaptığı toplantıda, Danışma Kurulu toplantısında görüyoruz.
O anda hazırlığınız yok, bilginiz yok, ne olduğunu bilmiyorsunuz; bir anda bir
bakıyorsunuz bir siyasi parti grubunun grup önerisi gelmiş, burada “Araştırma
komisyonu kuralım.” ifadesi yapılıyor. Eğer böyle bir şey olursa otururuz
anlaşırız. Nitekim bugüne kadar çok komisyon kurduk. Nasıl kurduk? Birlikte
hareket ederek kurduk.
MUHARREM IŞIK
(Erzincan) – Kaç tane komisyon kuruldu? Kaç tane?
MUSTAFA ELİTAŞ
(Devamla) – Değerli milletvekilleri, o anlamda söylüyorum, diyorum ki bunu
ifade etmek, bunu söylemek acıyı fırsata çevirmekten başka bir şey değildir. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN – Evet,
teşekkür ediyorum. 
MEHMET AKİF
HAMZAÇEBİ (İstanbul) – Sayın Başkan…
BAŞKAN – Buyurun
Sayın Hamzaçebi. 
MEHMET AKİF HAMZAÇEBİ
(İstanbul) – Efendim, tekrar şunu söylemek istiyorum: Önergenin son cümlesini
okumuyor. Bizim Manisa milletvekillerimizin verdiği önerge -son paragrafında-
“Soma’daki tüm madenlerde yaşanan kazaların ve ölümlerin nedenlerinin
araştırılması, alınması gereken önlemlerin belirlenmesi” amaçlı bir önergedir.
Böyle olduğu hâlde hilafıhakikat bir beyanda bulunarak bu suçun üzerini örtmek
mümkün değildir. Ayrıca kendileri şunu söylüyor: “29 Nisan tarihinde Cumhuriyet
Halk Partisi bu öneriyi Meclis Danışma Kuruluna getirdiğinde bizim haberimiz
olmadı, hazırlığımızı yapamadık.” gibi kimsenin inanması mümkün olmayan bir
şeyi söylüyor. Öyle anlaşılıyor ki 301 vatandaşımızın ölümünden sonra AKP
hazırlığını yapmış, buraya gelmiş.
MUSTAFA ELİTAŞ
(Kayseri) – Yazıklar olsun! Çok yazık! 
MEHMET AKİF
HAMZAÇEBİ (İstanbul) – Yani 301 vatandaşımızın ölmesi mi gerekiyordu böyle bir
araştırma komisyonunu kurmak için? Hiç yakışmıyor.
MUSTAFA ELİTAŞ
(Kayseri) – Çok yazık! Çok yazık!
MEHMET AKİF
HAMZAÇEBİ (İstanbul) – Asıl siz önergelerinize bakın, orada Hükûmeti temize
çıkarmak için bir üslup kullanmışsınız, “Her şey tamamdı.” diyorsunuz. “2014
Mart ayında denetim yapılmış, her şey tertemiz, güzel, üstelik bu maden ocağı
en son teknolojiyi kullanıyor.” 
MUSTAFA ELİTAŞ
(Kayseri) – İddia ediliyor diyoruz.
MEHMET AKİF
HAMZAÇEBİ (İstanbul) – Yani “Allah, Allah, ona rağmen bu kaza nasıl oldu?” gibi
bir üslup. Yakıştıramıyorum. İki önerge birleşiyor, bizimkiyle sizinkisi ama
ikisi aynı şey değil. Sizinkisi Hükûmeti temize çıkarmak amaçlı. Biz gerçekten
sorumlu kimse onu açığa çıkarma amaçlı önerge verdik. 
Teşekkür
ediyorum. 
BAŞKAN –
Teşekkür ediyorum. 
VIII.- ÖNERİLER (Devam)
A) Danışma Kurulu Önerileri (Devam)
1.- Danışma Kurulunun, Genel Kurulun 20 Mayıs 2014 Salı
günkü birleşiminde sözlü soruların görüşülmemesine; Manisa’nın Soma ilçesinde
meydana gelen maden kazasının sebeplerinin araştırılarak sorumlularının tespit
edilmesi ve iş kazalarının önüne geçilerek iş güvenliği ile ilgili eğitimlerin
verilmesi ve can kayıpları sebebiyle ailelerin mağduriyetlerinin giderilmesi
amacıyla verilmiş olan Meclis araştırması önergelerinin, Genel Kurulun 20 Mayıs
2014 Salı günkü birleşiminde okunmasına ve önergelerin birleştirilerek
görüşmelerin aynı günkü birleşimde yapılmasına ve bu birleşimde görüşmelerin
tamamlanmasına kadar çalışmalarını sürdürmesine; 21 Mayıs 2014 Çarşamba günkü
birleşiminde Sayıştayda boş bulunan 5 üyelik için yapılacak seçimin
tamamlanmasına kadar çalışmalarını sürdürmesine; 427 ve 454 sıra sayılı Meclis
Araştırması Komisyonu Raporlarının, gündemin “Özel Gündemde Yer Alacak İşler”
kısmında yer almasına ve görüşmelerinin Genel Kurulun 22 Mayıs 2014 Perşembe
günkü birleşiminde yapılmasına ve bu birleşimde görüşmelerin tamamlanmasına
kadar çalışmalarını sürdürmesine ilişkin önerisi (Devam)
BAŞKAN – Danışma
Kurulu önerisi lehinde söz isteyen Oktay Vural, İzmir Milletvekili.
Buyurun Sayın
Vural. (MHP sıralarından alkışlar) 
OKTAY VURAL
(İzmir) – Teşekkür ederim Sayın Başkan.
Değerli
milletvekilleri, Manisa milletvekillerimiz Sayın Sümer Oral ve Sayın Erkan
Akçay tarafından hazırlanıp Milliyetçi Hareket Partisi Grubu adına verdiğimiz
araştırma önergesinin gündeme alınması münasebetiyle Danışma Kurulu önerisinin
lehinde söz aldım. Hepinize saygılarımı arz ediyorum. 
Evet, 13 Mayıs Salı günü, bir
hafta öne bugün Türkiye olarak Soma’da yüzyılın en büyük maden faciasıyla
sarsıldık. Bu faciada 301 madencimiz şehit oldu. Hep birlikte tarifi mümkün
olmayan bir acı yaşadık. Hepimizin başı sağ olsun. Cenab-ı Hak madende can
veren kardeşlerimize rahmet, yaralılara acil şifalar, kalanlara da sabrıcemil
versin.
Evet, bu acıyı bir daha
yaşamayalım ama bu acılardan ders alalım, ders çıkaralım ve burada büyük bir
felaket olarak tarihe geçen Soma, aslında insanlık dersi veren büyük
hikâyeleriyle de, vatandaşından korkan iktidarın davranışlarıyla da hiçbir
zaman unutulmayacak, hafızalardan silinmeyecektir. 
Aslında bu kaza, bir bakıma
gerçeklerle yüzleşilmesini sağlamıştır. Evet, bütün bunlar, hepsi, aslında bir
bakıma yapılmayanların sonucu olduğu kadar bu sonuçtan da gerekli ibretlerin
çıkarılması gereken bir kazadır. 
Bizler Soma’da “Benden sonra da
gelenler olabilir. Çizmelerimi çıkarayım, sedye kirlenmesin.” diyerek insanlık
dersi veren madenci ile acılı Somalı vatandaşlara tekmeler savuran vicdanları
kirli müşavir müsveddesi bodyguard kılıklı adamların rezaletlerine de şahitlik
ettik.
Bizler Soma’da “Beni bırakın,
Mahmut’u kurtarın. Onun eşi hamile.” diyen madenciyle “Ne kaçıyorsun ulan!”
diyen, masum vatandaşların üzerine yürüyen, boğazına sarılan, tokatlayan
Başbakanı da ibretle izledik.
Bizler, bir yanda Soma’da alın
terini, ekmek parasının ölüm pahasına nasıl evlere götürüldüğünü, “Bir daha
madene inecek misiniz?” sorusuna karşı “Kredi kartı borcum var. Madene mecbur
inmek zorundayım.” diyen madencilerle, öbür yanda evlerin yatak odalarına,
ayakkabı kutularına milyon dolarları istifleyen bakan mahdumlarının ibretlik
resimlerini de gördük.
RAMAZAN CAN (Kırıkkale) –
Bağlantı kurdun ya, helal olsun sana. 
OKTAY VURAL (Devamla) – Toprak
doyurmadığı için çiftçilikten vazgeçip maden işçisi olmak zorunda kalan ve
toprağa gömülen işçiden acaba kim ders alacak?
Öğretmenlik eğitimini almış ama
ataması yapılmadığı için yine rızkını madende arayıp orada hayatını kaybeden
atanamayan öğretmenin acaba verdiği dersten kim ders alacak?
Bizler, daha önce Soma’daki
işletmenin dünyaya örnek işletmeler olduğunu söyleyenlerin, bu işletmeye övgü
düzenlerin facia sonrasında aynı işletmeyi nasıl bir tek günah keçisi hâline
getirdiğini de gördük. 
“8 kez denetlendi.” diyerek örnek
gösterilen işletmede, kazadan belli bir süre sonra, müfettişin tespit ettiği
eksikliklerden bahsedenler acaba kimden ne ders alabilir?
Bu ölümler için “Kömür
ocaklarında bu olanlar bu işin fıtratında var, bu her yerde böyle olur, olağan
şeyler.” diyenleri de gördük. 
Değerli arkadaşlar, aynı anlayış,
daha önce, Van depremi sırasında yaşanan Bayram Otelle ilgili tedbirsizlikleri
“takdiriilahi” diye nitelendirmişti. Bu çarpık anlayış sonucunda Soma’da
yaşananlar takdirisiyasidir; bunda fıtrat değil, bir garibeyihilkat söz
konusudur. 
Dün reddettikleri önergeyi kaza
sonrası, bugün “Görüşelim.” diye gündeme almak isteyenler acaba nasıl bir ders
almıştır? 
Soma’da ilk günlerde, madende kaç
kişinin olduğu, kaç kişinin öldüğü ya da yaralandığı konusunda birçok çelişkili
açıklamalar yaşandı. Bu çelişkili açıklamalar sırasında, gerçekten, orada
yaşayanların, Soma halkının çileden çıktığı ve bir öfke patlaması gerçekleştiği
gayet açık ve net. 
İlk açıklanan ölü sayısı 3, ondan
sonra 17 gibi telaffuz edilirken “Soma kazasında resmî rakamlar dışında
birtakım kazmaların verdiği ürkütücü rakamlara inanmayın.” diyenler bugün 301
şehidimizi gördüğü zaman acaba ne düşünüyordur?
Soma faciasının
yaklaşan ayak sesine dikkat çeken, Türkiye Büyük Millet Meclisine verilen
önergeye Milliyetçi Hareket Partisi olarak “evet” derken, “Laf olsun torba
dolsun diye önerge veriyorlar, araştırma önergelerinin hedefi Meclisi tıkamak.”
diye açıklama yapanlar, ilk günlerde bu şirketi övenler, şirket sahibine ilk
günden sahip çıkan yöneticiler acaba bu gerilimin tetiklenmesine sebep
olmamışlar mıdır?
Vatandaş
iktidardan, Erdoğan’dan, ölümleri, ihmalleri meşrulaştıran 1860’ların
İngilteresi’yle karşılaştırmaları değil, 600’lerde “Dicle’nin kıyısında bir
kuzu kaybolsa hesabı benden sorulur.” diyen Hazreti Ömer gibi davranmasını
beklerdi. 
Vatandaş
Başbakandan Şeyh Edebali’nin Osman Bey’e söylediği “Bundan sonra öfke bize,
uysallık sana; güceniklik bize, gönül almak sana; suçlamak bize, katlanmak
sana; âcizlik bize, hoş görmek sana; haksızlık bize, bağışlamak sana yakışır.”
öğüdünün neşet etmesini beklerdi ama görüyoruz ki maalesef bugün “Öfke bana,
uysallık millete; güceniklik bana, gönül almak millete; suçlamak bana,
katlanmak millete; âcizlik bana, hoş görmek millete; haksızlık bana, bağışlamak
millete.” diyenlerin yönettiği bir Türkiye’yi yaşıyoruz.
Evet, gerçekten
devletin şefkati, devletin yaraları sarması konusunda bu konuda yapılan
yardımlar ve bundan sonra atılacak adımlar elbette bizim bu acıları paylaşarak
azaltmamızı gerektiriyor, azaltacaktır ama değerli arkadaşlarım, o atılan
tekmeleri, o tokatları, hele hele, polisin yakaladığı bir kişiye bir sivil
adamın gelip tekme atmasını nasıl içimize sindirebiliriz? Bunun hesabını da
sormamız gerekmiyor mu acaba?
Bütün bunlarla
ilgili, bizler Soma’da “Devlet bütün kurumlarıyla Soma’dadır, seferber
olmuştur.” diyorduk, dedik, her fırsatta söyledik, bu konuda koordinasyonu
yapana teşekkürü eksik etmedik ama değerli kardeşlerim, biz bunları söylerken
Başbakan çıkıp “Bunlar 99 depreminde bölgeye bile gidemediler.” yalanını
söylemesinden ve her türlü felaketi siyasi ranta çevirenlerden gerçekten hangi
dersi aldığını acaba umabiliriz?
Şimdi
acılarımızı paylaşma zamanı. Elbette bu acılarımız sarılırken de âdeta cinayete
dönüşen bu felaketin bütün sorumluları -teknik, bürokratik, siyasi bütün
sorumluları- bir an önce çıkartılmalı, gerekli müeyyideler uygulanmalıdır
değerli arkadaşlarım.
Gerçekten
bunlarla ilgili Milliyetçi Hareket Partisinin verdiği önerge çok kapsamlı bir
önergedir. Değerli kardeşlerim, mesele sadece bu kazanın sebep ve sonuçlarını
araştırmak değildir. Bu kazanın olduğu işletmenin işletme şartlarının, hangi
şartlarda nereden bu işletmeyi devraldığının ve bu işletme yönetiminin olduğu
kadar endüstriyel ilişkilerinin ve çalışma şartlarının, işçi-işveren
ilişkilerinin, hepsinin bu araştırma önergesinde dikkate alınması
gerekmektedir. Bu bakımdan kâr hırsıyla birlikte birtakım bürokratik engelleri
hangi ilişkiler ağıyla gideriliyor, hangi labirentlerden geçiliyor?
Dolayısıyla, bu işletmenin çalıştığı şartların bütün boyutuyla araştırılması,
kazaya yol açan bu işletmenin bu yönüyle bakıldığı zaman bütün ilişki ağları… 
YILMAZ TUNÇ
(Bartın) – Karadon’daki şirketin sahibi kimdi?
OKTAY VURAL
(Devamla) - …ortaya çıkartılmalı ve bu ilişki ağları neticesinde de sorumluları
varsa, bütün siyasi partilerin ortak önergesi olduğuna göre, Türk milleti adına
hesabını kesmemiz gerekiyor. Burada siyasi gayeyle hareket etmenin anlamı yok,
milletin hakkını, hukukunu koruyacak olan Türkiye Büyük Millet Meclisidir. Bu
bakımdan bu olayın bütün…
(Mikrofon
otomatik cihaz tarafından kapatıldı)
OKTAY VURAL
(Devamla) - …boyutlarıyla incelenmesi konusunda bu birleştirme önergesinin
gündeme alınmasını doğru buluyoruz, olumlu oy vereceğimizi ifade ediyoruz. 
YILMAZ TUNÇ (Bartın)
– Zonguldak Karadon’daki şirketin sahibi kimdi?
OKTAY VURAL
(Devamla) - Hepinize saygılarımı arz ediyorum efendim. (MHP sıralarından
alkışlar)
BAŞKAN –
Teşekkür ediyorum. 
YILMAZ TUNÇ
(Bartın) – Karadon’daki şirketin sahibi kimdi?
BAŞKAN - Danışma
Kurulu önerisi aleyhinde söz isteyen Hasip Kaplan, Şırnak Milletvekili.
Buyurun Sayın
Kaplan. (HDP sıralarından alkışlar)
ALİ ÖZ (Mersin)
– Dört sene geçti, araştırıp bulacaksın. Dört sene geçti, araştırarak
cezasını vereceksin. 
YILMAZ TUNÇ
(Bartın) – Kimdi? Karadon’daki şirketin sahibi kimdi?
ERKAN AKÇAY
(Manisa) – İktidardasınız on senedir, niye gereğini yapmıyorsunuz?
ALİ ÖZ (Mersin)
– Sen iktidarsın, Hükûmetsin, yap gereğini. Yapacaksın gereğini. Dört sene
geçtiyse vereceksin, en ağır cezayı vereceksin, oradan konuşmayacaksın.
YILMAZ TUNÇ
(Bartın) – Yok, Zonguldak Karadon’daki şirketin sahibi kimdi, onu sordum
sadece.
ALİ ÖZ (Mersin)
– Ayıp ediyorsun, oradan konuşmayacaksın, bunu da haklı göstermeye
çalışmayacaksın.
BAŞKAN - Sayın
Öz, lütfen.
YILMAZ TUNÇ
(Bartın) – Ya, onu sordum, cevaplasın.
ALİ ÖZ (Mersin)
– Ona da ceza vereceksin, buna da vereceksin. Biz “Onu savunalım.” mı diyoruz!
BAŞKAN – Sayın
Öz…
Buyurun Sayın
Kaplan. 
HASİP KAPLAN
(Şırnak) – Sayın Başkan, değerli milletvekilleri; Soma halkının acısını
paylaşıyoruz, yüreğimizde taşıyoruz.
Şunu açıkça
ifade edeyim: Eğer Mecliste 4 parti grubu Soma’yla ilgili bir araştırma
önergesi üzerinde anlaşıp bu konuda Danışma Kurulu bir karar veriyorsa ve bu
görüşmeye başlanıyorsa, saat yedide Meclis TV canlı yayınını kapatmayın,
kapatmayın bu canlı yayını. 
BÜLENT TURAN
(İstanbul) – Hasip Bey, bunları geçtik artık.
HASİP KAPLAN
(Devamla) – Kömür ocaklarındaki dehlizler gibi, tüneller gibi, önlerini beton
duvarlarla kapamak gibi kapamayın. Bu Meclis milletin Meclisi. Burada
gerçekleri konuşacağız, bütün yaşanılanları konuşacağız, sebeplerini
konuşacağız, önlemlerini konuşacağız, tartışacağız. Eğer vicdanen bir
sorumluluk hissediyorsanız, eğer vicdanınızın sızladığını samimi olarak ifade
etmek istiyorsanız bu Mecliste bütün bunları konuşacağız. Bunları açık
konuşmalıyız, halkın önünde konuşmalıyız. Hangi partinin, ne dediği
konuşulmalıdır.
Burada bir
Danışma Kurulu üzerinde söz alma niyetimiz yoktu çünkü usuldendir, kimse
konuşmaz. Ama, 3 parti grubu söz aldığı zaman Halkların Demokratik Partisi
olarak bazı gerçekleri Meclisin 3 partisine hatırlatmak zorundayız. 301 can,
486 yaralı ve Türkiye Kömür İşletmelerinin taşeron olarak verdiği bir işletme.
Evet, çok araştırma önergesini reddetti iktidar partisi burada. Ellerinizi
kaldırırsınız makine gibi. Soma’nın önergesini de reddettiniz ama bugün
getirdiniz, 301 ölümden sonra, 301 candan sonra, 301 genç insanımız grizudan,
karbonmonoksitten can verdikten sonra. Peki, biz daha önce bu konuda bir maden
araştırması komisyonu kurmamış mıydık? 
Şu rapor 2010’da yazıldı
arkadaşlar, bu komisyonun üyesiydim ben. Şırnak milletvekili olarak ben ve
arkadaşlarım, Batman milletvekili olarak yine arkadaşlarımız, İda Dağı’ndaki
altın madeninden, Bergama’dan Batman’daki patlamaya, oradan Şırnak’taki kömür
ocaklarındaki göçüklere, hepsini dile getirdik ve birçok önergemiz
birleştirildi, bu komisyonda yer aldık. Bu komisyon raporu 2010’dan bu yana
neden sümen altı ediliyor? Bunun hesabını sormak her milletvekilinin vicdani
olarak yapması gereken bir şeydir.
Bakın, burada sizin araştırma
önergesi kurup araştıracağınız konuda Soma’da Soma’daki madenin sahibini
dinlemişiz ama Maden Mühendisleri Odasının Başkanını da dinlemişiz ve burada
çok ciddi bir uyarı var, daha 2010’da bunu tespit edip koymuşuz. Bakın, ne
diyor: “Bu derinliklere ileri tarihlerde inildiği takdirde metan gazı
tehlikelerinin ortaya çıkabileceği belirtilmiştir. Soma havzasında metan
drenajı konusunda çalışma yapılmalıdır.” Peki, kardeşim, bunu konuşurken, biz,
bu raporu verirken ve Maden Yasası’yla ilgili ve iş sağlığıyla ilgili ve sosyal
güvenlikle ilgili ve bu kömür ocaklarıyla ilgili birçok önlem alınması için bu
raporda bunu yazarken biz gittiğimiz ülkelerdeki maden işletmelerinin
örneklerini koyduk. Ben bu kürsüde 5 defa sığınak odalarını burada anlattım ve
işçilerin bir kaza durumunda, bir grizu patlamasında sığınacakları bu odaların,
hayat odalarının ne kadar önemli olduğunu bu kürsüde anlattığımız zaman siz
kulislerde çay içiyordunuz. Arkadaşlar, elimizi vicdanımıza koyalım. Bugün “Bu
acıların üzerinden siyaset yapıyorsunuz.” diyenler zalimdir, zalim, zalim!
Sizin Kuzey Kore’deki diktatör Kim Jong kadar vicdanınız yok mu? Gözyaşları
döküyordu bir apartmanın çöküşünde -orada 50’nin üstünde insan yaşamını
yitirmişti- ve “Hesabını soracağım, yargıya getireceğim.” diyordu. Peki, Güney
Kore’de bir geminin batmasında -feribotun- 300’e yakın öğrencinin hayatını
kaybetmesi sonucu Devlet Başkanı kalkıp özür diliyor, Başbakan Chung Hong-won
kalkıyor, istifa ediyor.
Peki, Allah’ınızı
severseniz, bunca can alınmış ve bunca insan perişan. Kaç insanın ocakta
olduğunu bilmiyorsunuz, bilmiyorsunuz! Mühendisler bilmiyor, işletme bilmiyor,
Enerji Bakanı bilmiyor, Çalışma ve Sosyal Güvenlik Bakanı bilmiyor! Aileler
kapıya doluşmuş, feveran içinde eşlerini, kardeşlerini ararken içeride mi
dışarıda mı bilmiyor! Böyle bir devlet sistemi olabilir mi, böyle bir sosyal
güvenlik sistemi olabilir mi? Allah aşkına, vicdanınız sızlamıyor mu? 
Bu metan gazının
ölçümlerinin bilgisayarla dışarıdan yapıldığını bütün dünya biliyor, küçük
sensörlerle, küçük aletlerle. Elektrik drenajlarından tutun o tünellerin
kazılmasına kadar, o tünellerin içinde kömürü kazdırdığınız kazmalar da, tahta
kalaslar koymuşlar çabuk yansın diye. Oysa, bizim gezdiğimiz Kanada’da Victoria
eyaletindeki bir madende, tel ızgaraların demir çubuklarla asılı olduğu
tünellerde dökülen betonları gördük, böyle korunuyordu işçiler. İnsanını seven
işçisini sever, insanını seven Allah’ını da sever; kâr uğruna, çıkar uğruna
zalim olmaz!
Bakın arkadaşlar,
2012’de burada torba kanunla bu yetkiyi Başbakana vermediniz mi, maden
ruhsatları yetkisini? Ne alakası var, maden ruhsatlarını veriyorsunuz? Allah
aşkına, bunu bana anlatabilir misin, niye maden ruhsatlarının tek elden
yetkisini Başbakana verdiniz? Çalışma Bakanı işe yaramıyor muydu, Enerji Bakanı
işe yaramıyor muydu, Çevre ve Şehircilik Bakanı işe yaramıyor muydu? Bırakın
onu, Tarım ve Hayvancılık Bakanlığı da işe yaramıyor muydu? Bütün bu
bakanlıkların sahasına giren maden sektöründe neden sendikaları engellediniz,
neden sendikal hak ve özgürlüklere düşman oldunuz? Sendikal haklar için
mücadele eden, toplu sözleşme isteyen insanlar neden bu işten atılıverdi,
kapının önüne bırakıldı, bunu anlatabilir misiniz bize? 
Peki, şunu
anlatabilir misiniz bize, Allah aşkına, söyler misiniz… Sayın Enerji Bakanı
altı ay önce gidiyor o işletmenin ne kadar mükemmel olduğunu anlatıyor. Sonra
geliyor, televizyon ekranlarında sürekli şu açıklamayı yapan bir Enerji Bakanı
görüyoruz: “Şu kadar ölü, şu kadar yaralı. İyi haber: 12 cesede daha ulaştık.”
Ben böyle haber dinlemek istemiyorum. Ben halkın isyanıyım, vicdanıyım burada.
Hepimiz bunun vicdanı olmadığımız zaman, asgari ücretle, taşeron, özelleştirme
zulmü ve sömürüsü altında maden ocaklarına sürdüğünüz o işçilerin, emekçilerin
ahı tutacaktır sizi. Öyle kalkıp danışmanlarınıza tekmelettiremezsiniz
insanları acılar içinde, öyle bir Başbakan yumruk atamaz vatandaşına, güvenlik
güçleriniz, milisleriniz insanların üzerine yürüyemez, avukatların kemiklerini
kıramazsınız. Bu ülkede insanların bir tahammül gücü vardır. 
Hak, hukuk için,
adalet için kimse sorumlu, bunun önüne çıkacak ve bunun için de araştırma
önergesi yetmez. İşte yapmıştık, bunun tek yolu var: Gensoru, gensoru, gensoru.
Onun için, Başbakan hakkında, Enerji Bakanı hakkında, Çalışma Bakanı hakkında
siyasi sorumluluğunu bu kürsüde hatırlatacağız. Öyle canlı yayında konuşacağız.
Korkak değilseniz pazartesiye koymazsınız, canlı yayın gününe koyarsınız.
Burada konuşalım, herkes çıksın, hesabını açıkça versin, sorumluyu ortaya
çıkaralım, alınacak önlemleri ortaya çıkaralım…
(Mikrofon
otomatik cihaz tarafından kapatıldı) 
HASİP KAPLAN
(Devamla) – …işçimize sahip çıkalım, emekçimize sahip çıkalım. Aha budur doğru
mücadele arkadaşlar. (HDP ve CHP sıralarından alkışlar)
BAŞKAN – Teşekkür ediyorum.
Danışma Kurulu önerisini
oylarınıza sunuyorum: Kabul edenler... Kabul etmeyenler... Kabul edilmiştir. 
İç Tüzük’ün 37’nci maddesine
göre…
MEHMET AKİF HAMZAÇEBİ (İstanbul)
– Sayın Başkan, bir söz alabilir miyim efendim?
BAŞKAN – Buyurun Hamzaçebi.
V.- AÇIKLAMALAR (Devam)
59.- İstanbul Milletvekili Mehmet Akif Hamzaçebi'nin,
Manisa’nın Soma ilçesinde meydana gelen maden kazasının araştırılması için
verilen önergelerin görüşmelerinin Meclis TV tarafından 19.00’dan sonra canlı
olarak yayınlanmasını Meclis Başkanından talep ettiklerine ilişkin açıklaması
MEHMET AKİF HAMZAÇEBİ (İstanbul)
– Sayın Başkan, önemli bir oturum gerçekleştiriyoruz. Soma’da 301
vatandaşımızın ölümüyle sonuçlanan facia üzerine bir Meclis araştırma komisyonu
kurulmasını şimdi Genel Kurulda 4 siyasi partinin oylarıyla kararlaştırdık; bu,
tarihî bir oturum. Türkiye Büyük Millet Meclisi ile TRT arasında Mecliste
yapılan görüşmelerin yayınlanması hakkında düzenlenmiş olan bir protokol var.
Bu protokole göre: “Salı, çarşamba ve perşembe günleri normal çalışma saatleri
içerisindeki görüşmeler Meclis TV tarafından yayınlanacaktır.” Ama, yine aynı
protokolde bir hüküm daha yer almaktadır: “Önemli günler var ise, önemli
oturumlar gerçekleştiriliyor ise bu da Meclis Başkanlığının talebiyle TRT’ye
bildirilmesi hâlinde TRT tarafından gereği yerine getirilir ve yayınlanır.” O
nedenle, sizden talebimiz, bu önemli oturumun görüşmelerinin saat 19.00’dan
sonra da Meclis TV tarafından yayınlanmasıdır. Bu talebimizin Meclis Başkanı
kanalıyla TRT’ye intikal ettirilmesini ve gereğinin yapılmasını sizden talep
ediyoruz efendim.
BAŞKAN – Sayın Hamzaçebi,
teşekkür ediyorum. 
Bir doğrudan gündeme alınma
önergesi var; ondan sonra ara verip Sayın Meclis Başkanına konuyu ileteceğim,
görüşeceğim.
HASİP KAPLAN (Şırnak) – Sayın
Başkan, çok basit bir şey, 4 parti grubu madem uzlaştık, gelin ortak bir önerge
verelim, canlı yayına geçelim. Bu Meclisin üstünde TRT Genel Müdürü
tanımıyorum, bu Meclisin üstünde Meclis Başkanı tanımıyorum. 4 parti grubu eğer
uzlaştıksa Soma için, Soma için, Soma için, gelin beraber önerge verelim, canlı yayına çıkaralım.
BAŞKAN – Teşekkür ediyorum.
İç Tüzük’ün…
HASİP KAPLAN (Şırnak) – Sayın
Başkan, Genel Kurulun üstünde güç yok.
BAŞKAN – Buyurun Sayın Kaplan,
gruplar orada, siz oradasınız; buyurun, anlaşın. Biz buradan deklare ederiz.
OKTAY VURAL (İzmir) – Biz bu
konuda müracaat yaptık efendim.
BAŞKAN – İç Tüzük’ün 37’nci
maddesine göre verilmiş bir doğrudan gündeme alınma önergesi vardır, okutup
işleme alacağım ve oylarınıza sunacağım. 
Okutuyorum: 
VII.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Kocaeli Milletvekilleri Haydar Akar ve Mehmet Hilal
Kaplan’ın, (2/1210) esas numaralı 22/05/2003 Tarihli ve 4857 Sayılı İş
Kanununda Değişiklik Yapılması Hakkında Kanun Teklifi’nin doğrudan gündeme
alınmasına ilişkin önergesi (4/160)
Türkiye Büyük Millet Meclisi Başkanlığına
2/1210 esas
numaralı İş Kanununda Değişiklik Yapılmasına Dair Kanun Teklifi’min İç Tüzük’ün
37’nci maddesi uyarınca doğrudan Genel Kurul gündemine alınmasını arz ve talep
ederim. 
 Haydar
Akar
 Kocaeli
BAŞKAN – Teklif
sahibi Haydar Akar, Kocaeli Milletvekili. 
Buyurun Sayın
Akar. (CHP sıralarından alkışlar) 
HAYDAR AKAR
(Kocaeli) – Sayın Başkan, değerli milletvekilleri; 13 Mayıs günü hayatlarını
ihmal ve tedbirsizlik nedeniyle kaybeden Soma’daki işçi arkadaşlarıma Allah’tan
rahmet diliyor, geride kalan ailelerine ve milletimize başsağlığı diliyorum. 
Yine, 16 Mayıs
Cuma günü hayatını kaybeden değerli çalışma arkadaşımız Ferit Mevlüt
Aslanoğlu’na Allah’tan rahmet diliyor, ailesine ve hepimize de başsağlığı
diliyorum. 
Evet, şimdi, çok
büyük bir facia yaşadık, bu bir cinayetti. Niye cinayetti diyorum? Bu cinayette
herkesin kusuru ve ihmali vardı, özellikle de siyasilerin kusurları ve
ihmalleri vardı. Deminden beri 3 tane Manisa milletvekili arkadaşımın vermiş
olduğu önergenin burada kabul edilmeyişini, AKP Grubu tarafından kabul
edilmeyişini konuştuk. Bir savunma geliştirdiniz kendinize, “Yirmi gün önce
verilmiş bir önergeyi kabul etseydik bu kaza önlenebilir miydi?” diye bir
savunma geliştirdiniz kendinize. Cumhuriyet Halk Partisinin getirmiş olduğu
araştırma önergeleri kabul edilmiş olsaydı bu kazalar önlenebilirdi. Nasıl
önlenebilirdi? Bakın, Kozlu’da 8 Ocak 2013 tarihinde bir maden kazası yaşadık;
orda da canları, hayatları kaybettik, 8 Ocakta. 8 Ocaktan sonra 9 Ocakta
Çalışma ve Sosyal Güvenlik Bakanı bu kürsüye geldi, şöyle bir açıklama yaptı
kürsüde, tutanaktan okuyorum, Sayın Bakan dedi ki: “Kozlu’ya gittiğimde ben net
bir şekilde gördüm. Bu kadar riskli bir alanda eğer istihdam gerçekleşecekse
bunun kesinlikle taşeron uygulaması çerçevesinde olmaması kararını burada
sizlerle paylaşmak istiyorum.” Yani, böyle eksi 630’da istihdam edilecek olan
insanların kâr amacıyla
değil, oradaki tekniklere uymayı birinci derecede dikkate alacak şekilde
formüle edilmesi, düzenlenmesi çok çok önemlidir.” dedi. 
Sayın Bakanın bu açıklamasından sonra
10 Ocak tarihinde Meclise bir araştırma önergesi indirdik -Bu araştırma
önergesi tarafımdan 2012’de verilmişti- 2013’ün ilk ayında yani 10 Ocakta
indirdik. Sayın Elitaş, burada size de söylüyorum, siz diğerine takılmayın.
Tamam, o da doğru bir önergeydi, bu da doğru bir önerge. Kozlu’dan sonra
söylemiştim bunları, bu önergeyi onun için indirmiştik. Madende kazalar
artmaktaydı, her yıl artan oranda yükseliyordu kazada ölen insanlarımızın
sayısı. 
Baktığınızda, Türkiye, sıralanabilir
bir şekilde maden üreticisi, kömür üreticisi değildi aslında ama maden
ölümlerinde, iş kazalarında dünyada 3’üncü, Avrupa’da 1’inciydi -ölümlü
kazalarda- sayenizde Avrupa’da, dünyada 1’inci hâle geldi.
İşte, bu kazaların önlenebilmesi için
bir önerge vermiştik. Bu önerge yine tarafınızdan burada -yani ne zaman- 10
Ocak 2013’te reddedildi. Şimdi, Bakan bu sözleri söyledikten sonra buna özel
bir yasa teklifi hazırladım. Bakanın sözlerine güvendim. Bakan şunu da söyledi:
“2013’ün 6’ncı ayına kadar taşeron işçiliğiyle ilgili yasayı Meclise
getireceğiz ve bu yasanın bu Meclisten çıkmasını sağlayacağız.” Bugün 2014’ün
5’inci ayındayız. Bakanın sözüne güvendim ve bir yasa teklifi hazırladım. Şimdi
iyi niyetinizi göreceğim. Maden ocaklarında -Bakanın tespit etmiş olduğu gibi-
ağır iş kolunda çalışan insanların taşeron işçiliğinin kaldırılması ve kadrolu
eleman yapılması, işçi yapılması konusundaki yasa teklifimi bugün getirmiş
bulunuyorum buraya. İşte, sizin de şimdi samimiyetinize güveneceğiz, biraz
sonra oylama yapacağız. Gerçekten Soma için içiniz acıyorsa, gerçekten Soma’da,
Kozlu’da, Karadon’da, Üzülmez’de, Afşin-Elbistan’da yeni kazaların olmasını
istemiyorsanız -ki nedenlerinden bir tanesi kaçak işçi çalıştırılması, taşeron işçi
çalıştırılmasıdır- eğer ölmelerini istemiyorsanız bu yasaya elinizi
kaldıracaksınız ve madenlerde taşeron işçiliğini kaldıracağız. 
BÜLENT TURAN
(İstanbul) – Bağırma, bağırma! 
HAYDAR AKAR
(Devamla) – Evet, şimdi sizin yüreklerinize sesleniyorum, vicdanlarınıza
sesleniyorum: Eğer içiniz yanıyorsa -biraz sonra Başkan oylayacak- bu yasayı
kabul edersiniz diyorum. 
HÜSEYİN FİLİZ
(Çankırı) – Sakin ol, sakin! 
HAYDAR AKAR
(Devamla) – Ama, biliyorum ki siz etmeyeceksiniz bu yasayı kabul. Siz halkın
iradesi deyip halkı tokatlayanlardansınız diyorum. Hem millete ahlak dersi
vereceksiniz hem de acımasızca nefret kusacaksınız, nefretle insanlara
saldıracaksınız diyor, hepinize saygılar sunuyorum. (CHP sıralarından alkışlar)

BAŞKAN –
Teşekkür ediyorum.
Bir milletvekili
adına söz isteyen Sakine Öz, Manisa Milletvekili. (CHP sıralarından alkışlar) 
SAKİNE ÖZ
(Manisa) – Sayın Başkan, değerli milletvekilleri; bugün buradan ben sizlere
seslenebilmenin acısını yaşıyorum. Gerçekten benim için çok zor bir gün ve çok
zor bir konuşma. Çünkü, 13 Mayıs günü buraya, Ankara’ya gelirken yolda
öğrendiğim habere istinaden doğru bölgeme gittiğimde yaşadığım olaylar bana
gerçekten acı verdi, gerçekten ülkemizin her bireyine acı verdi. Manisa’ya,
Soma’ya vardığımızda hastanenin önü tüm Somalılar tarafından, anacık babacık
denilen nitelikte, bütün kentin acılarıyla beraberdi. Herkes orada bir yakınını
arıyor, bir yakınını bekliyordu. Orada -daha sonra öğrendiğim- maden
mühendisinin, kaybettiğimiz maden mühendisinin yakınları “Bana bir haber verir
misin?” diye benim etrafımda dolanıyordu.
Ocağa gittiğimde
ise apayrı bir sorun vardı. Herkes oradan, ocaktan canlı çıkan kişilerin kendi
yakınları olmasını bekliyordu. Benim için gerçekten zor bir konuşma, gerçekten
altını çizip de sizlerden hiçbir tepki almadığımız önergelerin arkasından bu
konuşmayı yapmak benim için çok zor.
Yine, 3-4 gündür aileleri
ziyaretimizde yaşadığımız olaylardan size bahsedecek olursam Sultan ninenin
dramı benim için çok önemli. Sultan Nine, alzaymır hastası, 2 tane torununu
kaybetmiş, 2 tane canını vermiş, arada sırada günü anlayabiliyor, yaşanılanı
anlayabiliyor ve yaşanılanlardan ağıt yakıyor. Çocuklarına, torunlarına “Sıra
bendeydi, ne oldu da sizler gittiniz?” diye soruyor. Ben bunlara cevap
veremedim açıkçası. Ben bu ailelerin gözyaşlarına merhem olamadım. Onun için
sizlerden talep ediyorum ki duyun artık bizleri, duyun; “O gün verilmiş, bir ay
önce verilmiş önerge” ya da “iki ay önce verilmiş önerge” diyerek de bu konunun
üzerini kapatmaya çalışmayın. Biz, 2011’den itibaren Soma’daki maden
kazalarıyla ilgili sizleri sürekli bilgilendirdik, sürekli bunlarla ilgili soru
önergesi verdik, araştırma önergesi verdik, yanık üniteleri istedik yangınların
arkasından. Ama, ne yazık ki “Yeni hastane yapılacak.” denilerek bizlere
yanıtlar verdiniz. Bugün itibarıyla artık Soma’da yanık hastanesine belki de
ihtiyaç kalmadı, belki de sizlerin bu önergeleri kabul etmemekle vicdanlarınız
kanıyor ama ne yazık ki vicdanınızın sesini dinleyerek hareket etme
kabiliyetinizi kaybettiğinizi düşünüyorum. Ben sizin bundan sonra vicdanınızın
sesini dinleyerek hareket edeceğinizi umuyorum, diliyorum değerli arkadaşlar.
Değerli arkadaşlar, maden sektöründeki
taşeron uygulamasının kaldırılması yönünde verilen bu kanun teklifi…
Madenciliğin can damarlarından Soma ilçemizde yaşadığımız bu büyük yas üzerine
ne söylesek azdır. Ne söylesek azdır ki siz yine de bu kanun teklifini kabul
etmemekte direneceksiniz. 
Ben kanun teklifi üzerinde
konuşmak istiyordum ama ne yazık ki yine beş dakikalık süre buna izin vermediği
için bir sonraki önergede sizlere Soma’yla ilgili, tekrar, sözlerimi
aktaracağım. 
Hepinize saygılar sunuyorum. Ne
olur, artık Soma gibi bir felaket yaşamayalım istiyorum. (CHP sıralarından
alkışlar)
BAŞKAN –
Önergeyi oylarınıza sunacağım, ancak açık oylama talebi var.
MUSTAFA ELİTAŞ
(Kayseri) – Kabul arkadaşlar, kabul.
MEHMET AKİF
HAMZAÇEBİ (İstanbul) – Kabul mü?
OKTAY VURAL
(İzmir) – O zaman, yarın bunu hemen kanunlaştırıyoruz. O zaman, bunu yarın
kanunlaştırmak için de hemen önergeyi hazırlayalım.
MEHMET AKİF
HAMZAÇEBİ (İstanbul) – Sayın Başkan, Adalet ve Kalkınma Partisi Grubu kabul
ediyormuş önergemizi, açık oylama talebimizden vazgeçiyoruz efendim.
MUSTAFA ELİTAŞ
(Kayseri) – Evet Sayın Başkan, oya sunuyor musunuz?
BAŞKAN – Kabul
edenler… Kabul etmeyenler… Kabul edilmiştir.
MEHMET AKİF
HAMZAÇEBİ (İstanbul) – Sayın Başkan, teklif sahibi teşekkür konuşması yapacak
efendim.
BAŞKAN – İki
dakika söz veriyorum Sayın Akar, buyurun. (CHP sıralarından alkışlar)
HAYDAR AKAR
(Kocaeli) – Öncelikle teşekkür ediyorum bütün siyasi parti gruplarına, vermiş
olduğum bu kanun teklifini kabul ettikleri için.
Gerçekten de
madenler için önemli bir kanun teklifiydi. Ama biliyorum ki Türkiye’deki
taşeron işçilerin sorunu büyük ve diğer taşeron işçisi arkadaşlarım, sadece
madenlerle ilgili bu teklifi verdiğim için bana bazen mesajlar çektiler. Ben
onlara şunu söylemiştim… Kozlu kazasından sonra, Türkiye’de artan maden
kazalarından sonra Bakanın olaya bu şekilde yaklaşması nedeniyle
kanunlaştırabileceğimizi düşündüğüm, bir kısım taşeronlaşmanın önüne
geçilebilmesini düşündüğüm için madenlerle ilgili taşeronluğun kaldırılması
konusunda kanun teklifi vermiştim. Gerçekten, göstermiş olduğunuz hassasiyete
teşekkür ediyorum. Bu nedenle de umarım bundan sonra madenlerdeki ölümlerin
birinci nedeni olan taşeronlaşmanın önüne geçeriz, kaçak işçiliğin önüne
geçeriz. 
Bundan sonra
yapılması gereken de iş güvenliği. İş Sağlığı Yasası’ndaki bir madde çok
önemli. Hiçbir patronun sorumluluk almadan, sadece iş güvenliği uzmanlarına
yüklemiş oldukları sorumluluğun iş yeri sahiplerine de, patronlara da
yüklenmesi konusunda vereceğim kanun teklifini de yine hep birlikte oy
birliğiyle geçirirsek inanıyorum ki madenlerde, diğer iş kollarında kazalar
minimum seviyeye ulaşacaktır, Avrupa’yla eşit seviyeye gelecektir diyorum. Bu
çok önemli arkadaşlar. Arkadaşlar, bu, gerçekten Türkiye'nin bir yüz karası;
binlerce insanımız ölüyor iş kazalarında. Bir madde çok önemli, o maddenin
derhâl değiştirilmesi gerekiyor, yeni bir olayla karşılaşmadan değiştirilmesi
gerekiyor diyorum, teşekkür ediyorum. 
Sağ olun. (CHP
sıralarından alkışlar)
BAŞKAN –
Teşekkür ediyorum.
OKTAY VURAL
(İzmir) – Sayın Başkan…
BAŞKAN –
Buyurun, Sayın Vural.
V.- AÇIKLAMALAR (Devam)
60.- İzmir Milletvekili Oktay Vural'ın, taşeronlaşmanın
tamamının kaldırılmasına yönelik bir hukuki düzenlemenin Milliyetçi Hareket
Partisinin tercihi olacağına ve bu konuda ortak bir girişime hazır olduklarına
ilişkin açıklaması 
OKTAY VURAL
(İzmir) – Sayın Başkan, şimdi, bu doğrudan gündeme alınma önergesi burada yine
Türkiye Büyük Millet Meclisinin iradesiyle gerçekleşti. Şimdi, tabii, böyle bir
irade, her şeyden önce, bunun kanunlaşmasını da ivedilikle sağlayacaktır. Ben
burada oy veren bütün milletvekillerinin ve siyasi partilerin bunun
kanunlaşması konusunda da en kısa zamanda -bu hafta içerisinde- adım atacağına
inanıyorum çünkü bu bir taahhüttür. Yalnız, sadece maden iş kolu değil, bu
görüşmeler sırasında, taşeronlaşmanın tamamının kaldırılmasına yönelik bir
hukuki düzenlemeyle bunu tamamına erdirmenin de Milliyetçi Hareket Partisinin
tercihi olacağını, bu konuda da ortak bir girişime hazır olduğumuzu da ifade
etmek istiyorum. 
Teşekkür ederim.

BAŞKAN – Evet,
teşekkür ediyorum. 
Sayın Hamzaçebi,
Sayın Vural ve Sayın Kaplan; “20 Mayıs 2014 Salı günkü oturumda Soma faciasıyla
ilgili görüşmeler yapıldığından, görüşmelerin saat 19.00’dan sonra da Meclis
televizyonu tarafından yayınlanmasını arz ve teklif ederiz.” diye teklifleriniz
var. 
Sayın Meclis
Başkanıyla görüşmek için beş dakika ara veriyorum. 
Kapanma Saati: 18.43
ÜÇÜNCÜ OTURUM
Açılma Saati: 18.58
BAŞKAN: Başkan Vekili Sadık YAKUT
KÂTİP ÜYELER: Muhammet Rıza YALÇINKAYA (Bartın), Muhammet Bilal MACİT
(İstanbul)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 90’ıncı Birleşiminin Üçüncü Oturumunu açıyorum.
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Sadık Yakut'un,
Manisa’nın Soma ilçesinde meydana gelen maden kazasının araştırılması için
verilen önergelerin görüşmelerinin Meclis TV tarafından 19.00’dan sonra canlı
olarak yayınlanmasına yönelik taleplerin Meclis Başkanına iletildiğine ve
Meclis Başkanının, daha önceden iletilmesi hâlinde TRT Genel Müdürüyle
görüşülerek bunun kararlaştırılacağını ancak bu saatten sonra yapılacak bir
şeyin olmadığını belirttiğine ilişkin konuşması
BAŞKAN - Sayın Hamzaçebi, Sayın
Vural ve Sayın Kaplan’ın Başkanlığa dilekçe vermeleri üzerine dilekçe konusu
Sayın Meclis Başkanımıza iletildi. Sayın Başkan daha önceden intikal
ettirilmesi hâlinde TRT Genel Müdürüyle görüşüleceğini ve buna göre
kararlaştırılacağını ama bu saatten sonra yapılacak bir şeyin olmadığını
belirttiler. 
OKTAY VURAL (İzmir) – Sayın Başkan…
BAŞKAN – Buyurun Sayın Vural.
V.- AÇIKLAMALAR (Devam)
61.- İzmir Milletvekili Oktay Vural'ın, millî iradenin
üstünde bir iradenin olamayacağına ve Meclisteki bütün grupların ortak karar
alarak TRT 3 kanalının yayınlarını Meclisin yönetmesi gerektiğine ilişkin
açıklaması
OKTAY VURAL
(İzmir) – Efendim, Meclis soruşturmalarıyla ilgili de müracaatımızı biz
yapmıştık. Sayın Başkan TRT’yle görüştü, TRT Genel Müdürü yazdığı yazıda naklen
yayın olmasından dolayı veremeyeceğini söyledi, üç gün önceydi, dört gün
önceydi. Pazartesi günü yapılan programa bakıldığı zaman TRT’nin o gün naklen
yayını olmadığı da ortaya çıkmıştı. Dolayısıyla bunlar mazerettir. Huzurunuzda
ben Adalet ve Kalkınma Partisi Grubuna da sesleniyorum, bütün partiler olarak
bir kanun teklifiyle TRT’ye Türkiye Büyük Millet Meclisi faaliyetleri hakkında
milleti bilgilendirmek amacıyla tahsis ettiğimiz TRT 3 kanalını gelin Türkiye
Büyük Millet Meclisine alalım, yayınını da beraber, birlikte planlayalım,
Meclis faaliyetlerinden millet haberdar olsun, Meclis yönetsin. Beyefendinin
takdirine mi kalacak? Yani Meclisin üzerinde mi görüyorlar kendilerini?
Bürokratik oligarşiye son verelim. Halep oradaysa arşın burada. Orada
bürokratın iradesi varsa da millî irade burada. Gelin, hep beraber, birlikte bunun
kararını verelim. 
BAŞKAN –
Teşekkür ederim Sayın Vural.
Buyurun Sayın
Hamzaçebi.
62.- İstanbul Milletvekili Mehmet Akif Hamzaçebi'nin,
doğrudan gündeme alınan (2/1210) esas numaralı Kanun Teklifi’nin görüşmelerine
geçilmesi için AK PARTİ Grubuna çağrıda bulunduğuna, Meclis Başkanının
görüşmelerin canlı olarak yayınlanmasıyla ilgili mazeret ürettiğine ve bu tutumu
Meclis Başkanına yakıştıramadığına ilişkin açıklaması
MEHMET AKİF
HAMZAÇEBİ (İstanbul) – Sayın Başkan, biraz önce İç Tüzük 37’nci madde uyarınca,
Sayın Haydar Akar milletvekilimizin teklifinin görüşülmesi kabul edildi. Ben
buradan tüm siyasi parti gruplarına, bu bağlamda Adalet ve Kalkınma Partisi
Grubuna bir çağrı yapıyorum. Nasıl bugün araştırma önergeleri için bir Danışma
Kurulu kararını müştereken imzaladıysak yarın da onun kararını müştereken
alalım ve o teklifin görüşmelerine burada geçelim. Birinci önerim bu.
İkinci olarak
söyleyeceğim şu: Sayın Meclis Başkanı diyor ki: “Bunu keşke önceden haber
verseydiniz ben de TRT’yle görüşürdüm, yayınlardık. Şimdi geç oldu.” Yani bu
şuna benziyor: 301 işçinin ölümü gerçekleşti, Meclis araştırma komisyonu
kuruldu, onun gibi bir şey. Yani bu önergeler buraya getirildi, konuşuldu,
Meclis araştırma komisyonu kuruldu. Bundan sonra kurulması yeni oldu… Sayın Meclis
Başkanı sadece mazeret üretiyor. Soma’yı, Soma görüşmelerini milletin gözünden
kaçırmak istiyor. Böyle acılı bir günde Meclis Başkanına bu tutumu
yakıştıramıyorum.
Teşekkür ederim.

BAŞKAN –
Teşekkür ediyorum.
Sayın Kaplan,
buyurun.
63.- Şırnak Milletvekili Hasip Kaplan'ın, millî
iradenin üstünde bir karar mercisi olmadığına ve görüşmelerin canlı olarak
yayınlanmasıyla ilgili taleplerinin Genel Kurulda oylanması gerektiğine ilişkin
açıklaması
HASİP KAPLAN
(Şırnak) – Sayın Başkan, Soma gibi çok çok önemli bir konuda Mecliste 4 parti
grubunun araştırma önergeleriyle ortaklaştığı Danışma Kurulunun sağlandığı bir
konuda biz şöyle bir önerge verdik, dedik ki: Genel Kurulun oylarına sunalım.
Genel Kurulun üstünde bir karar mercisi yoktur, milletin iradesinin üstünde bir
karar mercisi yoktur. Soma’da yaşanan acıları bir daha yaşamamak için burada ne
konuştuğumuzu bütün halkımızın bilmesi gerekiyor ve bu olgunluğu, bu durumu
Meclisin göstermesi gerekiyor. 
Bakın “Egemenlik kayıtsız şartsız
milletindir.” diyor. Arkanızdaki veciz söz bu. Peki, devletin, milletin
parasıyla çalışan TRT bürokratının emrinde midir? Meclis Genel Kurulu iradesi
bir bürokratın emrinde mi, bir bürokrat mı Meclisin üstündedir yoksa bir Meclis
Başkanının keyfîne mi bakarak burada çalışmalarımızı yürüteceğiz?
Biz bir önerge verdik. Bu
önergemizin Genel Kurulun oylarına sunulmasını istiyorum çünkü bu önergemizle
ilgili de tartışma açılmasını istiyorum. Kim kaçıyor bundan, belli olsun. 
Şu bir geçek ki: Artık, şeffaf
olmak zorundayız Sayın Başkanım ve Meclis Başkanı ikide bir bu konuda bizim
önümüze mazeret yaratan bir yaklaşımla çıkmamalıdır. 
Milletin ciğerinin yandığı bir
konuda konuşamıyoruz. Milletin ciğerinin yandığı bir konuda “Git izlemelerini
İnternet’ten yap.” diyemeyiz. Millete “Git İnternet üzerinden Meclisteki
görüşmeleri izle.” diyemeyiz. Bugün bütün ulusal kanallar, bütün televizyonlar
bu Meclis Genel Kuruluna açık olmalıydı, hepsi canlı yayın yapmalıydı. Canlı
yayın sadece Başbakana mı özgüdür? Başbakan tek başına çıkıyor, 26 tane ulusal
kanalın hepsi kapanıyor, canlı yayını veriyor ama Meclis Soma’yı konuşuyor,
Meclisin televizyonu bile kapanıyor. Ben buna isyan ediyorum. Buna isyan
ediyorum çünkü bu, Genel Kurulun, milletin iradesinin gasbıdır. Bu gasptır,
gasp! Gasp! Gasp!
Sayın Başkanım, lütfen önergemizi
oylamaya sununuz. Bunun tartışmasını yapalım. Genel Kurulda da AK PARTİ
reddetmek istiyorsa buyursun reddetsin. Herkes belli olsun, kim açık kim
kapalı, kim milletten kaçıyor kim kaçmıyor, ortaya çıksın.
Lütfen…
BAŞKAN – Sayın Kaplan, teşekkür
ediyorum.
Dilekçenizi zaten okudum burada,
Meclis Başkanlığına hitaben yazılmış dilekçeyi. İçerde Sayın Başkana
ileteceğimi, görüşeceğimi de söyledim. 
Evet, Sayın Altay da Sayın Elitaş
da oradaydılar, konuşmaları duymadılar ama konuştuğumu dinlediler. 
Sizin ilettiğiniz konu, burada
tartışılacak görüşülecek ve Genel Kurulun oylarına sunulacak bir konu olsa ben
hemen hazırım, yapabiliriz ama hiçbir şekilde burada…
HASİP KAPLAN (Şırnak) – Neden
Genel Kurulun onayına…
BAŞKAN – Efendim, ortada bir
protokol var.
HASİP KAPLAN (Şırnak) – Genel
Kurulun kararı alındıktan sonra Meclis Başkanı onu yerine getirmek zorunda
Sayın Başkan.
BAŞKAN – Sayın
Kaplan…
HASİP KAPLAN
(Şırnak) – Ama bunun yasal prosedürü budur.
BAŞKAN – TRT
Genel Müdürlüğüyle 03/01/1995 tarihinde yapılan bir protokol var, yayın…
HASİP KAPLAN
(Şırnak) – Biz Genel Kurul olarak o protokolü tanımıyoruz.
BAŞKAN – Olmaz
efendim, böyle bir şey söz konusu olur mu? Hayır, lütfen ama…
HASİP KAPLAN
(Şırnak) – Tanımıyoruz, oylamaya sunun, buyurun AK PARTİ’liler reddetsin,
oylamaya sunun.
OKTAY VURAL
(İzmir) – 5’inci madde…
ENGİN ALTAY
(Sinop) – Sayın Başkan…
OKTAY VURAL
(İzmir) – Sayın Başkan, 5’inci madde var. 
HASİP KAPLAN
(Şırnak) – Tanımıyoruz, öyle şey mi olur?
ENGİN ALTAY
(Sinop) – Onun 5’inci maddesini milletvekillerimizin bilgisine sunmanızı talep
ediyoruz.
HASİP KAPLAN
(Şırnak) – Milletin iradesinin üstünde protokol mü olur?
OKTAY VURAL
(İzmir) – 5’inci madde var efendim, 5’inci madde.
ENGİN ALTAY
(Sinop) – Sayın Başkan, biraz önce zikrettiğiniz protokolün 5’inci maddesini…
BAŞKAN – Evet,
okuyacağım 5’inci maddesini.
ENGİN ALTAY
(Sinop) - …Genel Kurulun bilgisine sunmanızı talep ediyoruz.
BAŞKAN – 5’inci
maddesini okuyacağım efendim.
“Türkiye Büyük
Millet Meclisi Başkanlığına tahsis olunan yayın süresinin yansıtılan faaliyet
için yeterli olmaması ve önemli ve özel hâllerde durum Türkiye Büyük Millet
Meclisi Başkanlığı ve TRT tarafından ayrıca değerlendirilir. Bütçe, Hükûmet
programı, konuk yabancı devlet adamlarının Parlamentodaki konuşmaları gibi
toplantılar özel hâller kapsamındadır.” E, ben açtığımda, açılışı yaptığımda
açıklama bununla ilgiliydi. Sayın Başkanla görüştüğümü, daha önce intikal
ettirilmiş olsa TRT Genel Müdürüyle görüşeceğini söyledi; bu açıklamayı yaptım
zaten. 
OKTAY VURAL
(İzmir) – Bu konuda Meclis bir karar alamaz mı?
BAŞKAN – Bugün
özel bir gün, buna hiç itirazım yok, herkesin de konuşmasını istiyorum,
dinlenmesini de istiyorum. Belki Türkiye Büyük Millet Meclisi Genel Kurulunun
tarihinde ilk defa 70 kişiye söz verdik. 
HASAN ÖREN
(Manisa) – Sayın Başkan… Sayın Başkan…
BAŞKAN –
Konuşulması lazım ama benim yapabileceğim bir şey olsa hayhay. Şunu diyorsanız:
Size söz vereyim…
HASAN ÖREN
(Manisa) – Sayın Başkan, o zaman, şimdi tatil edelim.
BAŞKAN – Bir
saniye Sayın Ören, vereceğim, bir saniye…
İkişer, üçer
dakika söz verip konuştuktan sonra oylama… Bunu da mecbur kılmayın yani…
HASİP KAPLAN
(Şırnak) – Hayır, önergemiz canlı yayının devam etmesi yönündedir.
BAŞKAN – Önerge
değil ki efendim, hayır…
HASİP KAPLAN
(Şırnak) – Buyursun, reddetsin. Buyurun, çoğunluk reddetsin.
BAŞKAN – Sayın
Kaplan, bu başka şeylere yol açar, o zaman her konu buraya getirilir, “Biz
önerge veriyoruz, bu konunun…” 
HASİP KAPLAN
(Şırnak) – Sayın Başkan, biz önerge verdik, bizim önergemizi oylayın, tartışmaya
açıyoruz.
BAŞKAN – İç
Tüzük’te olması lazım.
Buyurun Sayın
Ören, buyurun.
HASAN ÖREN
(Manisa) – Eğer zamanla ilgili bir yarışma söz konusu ise şimdi tatil edelim,
Sayın Meclis Başkanımız da Genel Müdürle görüşsün, yarından itibaren canlı
yayınla böylesine önemli bir konuyu vatandaşımızla paylaşalım. Altı gün orada…
OKTAY VURAL
(İzmir) – Evet, yani Sayın Başkan, eğer Adalet ve Kalkınma Partisi de şey
yapıyorsa yarın yapalım mı görüşmeleri yani sizce bir mahzuru yoksa? Sadece bir
seçim maddemiz var yarın.
HASİP KAPLAN
(Şırnak) – Yarın yapalım, kaçmıyorsanız yarın yapalım.
HASAN ÖREN
(Manisa) – Sayın Başkanım, altı gün Sayın Bakanla birlikte, Taner Yıldız’la
birlikte uyumadan orada bu olayların içerisinde yaşadık. Ortam fazlasıyla kirli
bilgiyle donandırılmış. Eğer biz bu kürsüden Türkiye’deki vatandaşımıza,
yurttaşımıza doğru bilgileri aktaramazsak kirli bilgilerden şikâyet etme
hakkımız olmaz. Uygun görürseniz yarın saat 14.00 veya daha önce Meclisin
açılmasıyla birlikte orada bu kazanın nasıl gerçekleştiğiyle ilgili edindiğimiz
bilgileri Türkiye’ye aktarmaya devam edebiliriz. 
Teşekkür
ediyorum.
BAŞKAN –
Teşekkür ediyorum.
OKTAY VURAL
(İzmir) – Grup önerisi vermeyiz efendim yani o konuda eğer…
BAŞKAN –
İsterseniz Sayın Elitaş’ı da dinleyelim, ondan sonra…
OKTAY VURAL
(İzmir) – Bence bir uzlaşma temin edelim Mustafa Bey.
BAŞKAN -
Buyurun.
MUSTAFA ELİTAŞ
(Kayseri) – Şimdi, siyasi partilerle bugünkü yaptığımız görüşme çerçevesinde
Danışma Kuruluna getirdik. Bugün Türkiye Büyük Millet Meclisi grup toplantıları
olduğundan dolayı saat 15.00’te başlıyoruz.
BAŞKAN –
Yerinize geçer misiniz, mikrofonunuzu açıyorum.
Buyurun.
64.- Kayseri Milletvekili Mustafa Elitaş'ın, Manisa’nın
Soma ilçesinde meydana gelen maden kazasının araştırılması için verilen
önergelerin görüşmelerinin bir an evvel yapılarak Meclis araştırması
komisyonunun kurulması gerektiğine ilişkin açıklaması
MUSTAFA ELİTAŞ
(Kayseri) – Teşekkür ediyorum Sayın Başkanım.
Biz, siyasi
parti gruplarıyla dün yaptığımız telefon görüşmesi çerçevesinde bugün Türkiye
Büyük Millet Meclisinde Soma’daki hadiselerin araştırılması ve bundan sonra da
bu türlü faciaların ortaya çıkmaması amacıyla bir araştırma komisyonu kuralım
dedik. Bu komisyonun kurulmasına bütün siyasi partiler zaten hep birlikte karar
vermişler, kanaat oluşturmuşlar. Asıl amacımız, varmak istediğimiz nokta
komisyonun behemehal kurulması, hiç zaman geçirilmeden kurulması ve
faaliyetlerine derhâl devam etmesidir. Bizim buradaki konuşmalarımız bir sonuç
ortaya çıkarmayacak, asıl sonucu komisyon ortaya çıkaracak. Nasıl ki
arkadaşların “29’unda kabul etseydiniz.” dedikleri konu varsa bugün biz bu
komisyonu bir an önce kurup hatta Türkiye Büyük Millet Meclisinin değerli
grupları pazartesi gününden itibaren… Biz bugün değerli arkadaşlarımıza yazıyı
yazıyoruz komisyon kurulduktan sonra, perşembe günü saat 18.00’e kadar
komisyona üye olmak isteyen AK PARTİ’li milletvekillerinin AK PARTİ Grubuna
müracaatlarını istiyoruz; perşembe gününden sonra bunların değerlendirilmesini
ve Türkiye Büyük Millet Meclisi Genel Kuruluna salı günü bildirilmesini ve
komisyonun kurulmasını arzu ediyoruz. O anlamda, bizim buradaki konuşmalarımız
değil komisyonun icraatı, komisyonun bir an önce faaliyete geçmesi çok
önemlidir.
Bakın, saat yedi
oldu, neyi konuştuk? Biz grup önerisini konuştuk. Saat yediye kadar Türkiye
Büyük Millet Meclisinin çalışmaları televizyondan yayınlanıyordu. Hâlbuki biz
bunu, grup önerisini getirmeyip de grup önerisinde konuşmasaydık -Danışma
Kurulunda ki olmayacak bir şey, hep itiraz ettiğimiz, hep haklı olarak altını
çizdiğimiz, Danışma Kurulu önerilerinde lehinde, aleyhinde konuşulacak değil
hepimiz imza atmışız- biz bir saat kazanmış olacaktık ve burada da konuşmuş
olacaktık. 
Yani şu anda
yapılacak iş, yarın muhtemelen saat 14.00’te bildiğim kadarıyla yayın yapılıyor
ama başladığımız işi bitirelim, bir an önce bunu, komisyon kurulma aşamasını
yapalım. Eğer arkadaşlarımız hızlıca kurulmasını istiyorsa 11 tane önerge var,
önerge sahibi arkadaşlarımız içerisinden çekelim bir kısmını, çünkü amacımız
komisyonu kurmak, bizim burada fikirlerimizi beyan etmemiz bir işe yaramıyor.
Önemli olan o arkadaşlarımızın o komisyonda fikirlerini beyan etmeleri,
eksikler varsa onu gözlemleyerek değerlendirmeleri ve bir an önce Türkiye Büyük
Millet Meclisine rapor sunabilmeleridir. Bizim her geçen günümüz buradaki
raporu geciktirecek bir durumdur.
Ben teklif
ediyorum, 11 tane önerge var, her siyasi partiden bir milletvekili arkadaşımız
görüşlerini söylesin, siyasi parti grupları konuşmak istiyorsa konuşsunlar,
Bakan Bey de orada, cevabını versin, bir saatte, iki saatte bu işi bitirelim ve
komisyonu bir an önce kuralım.
Teşekkür
ediyorum
BAŞKAN –
Teşekkür ediyorum
Sayın Vural,
buyurun.
ENGİN ALTAY
(Sinop) – Sayın Başkan…
BAŞKAN – Bir
saniye, Sayın Vural sisteme girmiş.
65.- İzmir Milletvekili Oktay Vural'ın, Kayseri
Milletvekili Mustafa Elitaş’ın yaptığı açıklamasındaki bazı ifadelerine ilişkin
açıklaması
OKTAY VURAL
(İzmir) – Sayın Başkan, her şeyden önce burada milletvekillerinin imzasıyla
araştırma önergeleri verilmiş ve milletvekillerinin burada konuşmasını “işe
yaramaz” olarak değerlendirmeyi millî iradeye ve milletin vekillerine hakaret
kabul ederim. Böyle bir şeyin kabul edilmesi mümkün değil. Kendi
milletvekillerinin konuşmasını bile “İşe yaramaz, ne lüzumu var.” tarzından geçiştirmek
kabul edilmez.
RAMAZAN CAN
(Kırıkkale) – Öyle bir şey demedi, nereden çıkarıyorsunuz.
OKTAY VURAL
(İzmir) – Konuşmak komisyonu geciktirmez. Efendim, bizim komisyon üyelerimiz
hazır.
MUSTAFA ELİTAŞ
(Kayseri) – Sayın Başkan, bu kadar da çarpıtılmaz.
BAŞKAN – Sayın
Elitaş, cevap verirsiniz, bir saniye.
OKTAY VURAL
(İzmir) – Bu bakımdan, Adalet ve Kalkınma Partisi perşembe gününe kadar zaten
topluyorsa, bu konuda komisyonun gecikmesi diye bir şey söz konusu olmaz.
Komisyon kurulduğu andan itibaren zaten veririz. Komisyon da pazartesi günü
başlayabilir. Bu konuda herhangi bir sakınca yoktur. 
Bu bakımdan bu
isimleri hazırladı zaten gruplar ama doğru bilgilendirme önemli. Hükûmetin de
yapacağı bilgilendirme vardır. Bu bakımdan Adalet ve Kalkınma Partisinin de
bilgilendirmesi vardır; Sağlık Bakanı oradaydı, muhtemelen, bunlarla ilgili
kamuoyunu bilgilendirme ihtiyacı olabilir. 
Netice
itibarıyla, biz, temsil ettiğimiz milletimize karşılık bu önergeler karşısında
gözlemlerini milletvekillerine aktarması imkânı tanımak doğru olur ve
kamuoyunun bu şekilde, şeffaf bir şekilde bilgilendirilmesi doğru olur
düşüncesindeyiz efendim.
BAŞKAN –
Teşekkür ediyorum.
Sayın Altay,
buyurun.
66.- Sinop Milletvekili Engin Altay'ın, Kayseri
Milletvekili Mustafa Elitaş’ın yaptığı açıklamasındaki bazı ifadelerine ilişkin
açıklaması
ENGİN ALTAY
(Sinop) – Sayın Başkan, Sayın Elitaş’ın konuşmasını ben de Genel Kurula bir
saygısızlık olarak görüyorum; “Bizim burada konuşmamıza gerek yok, aslolan bir
komisyon kurmaktır, kuruverelim gitsin...”
Bir kere,
komisyona ışık tutacak olan, komisyonun kurulmasına vesile ve gerekçe olan,
burada yapılacak konuşmalardır. Verilmiş her bir önergenin kendince değişik
gerekçesi var. Mesele “Komisyon kuruverelim gitsin ve üç ay çalıştırıp bir
rapor hazırlayıp Mecliste de onu genel görüşme esaslarına göre görüşüverelim,
olsun bitsin.” mantığının getirdiği sonuçtur bugün 301 can.
İşte, Sayın
Elitaş, bakın burada 2010 yılındaki rapor. Bu da benzer mahiyette kurulmuş bir
komisyonun raporu ve ne hazindir, bu rapor Mayıs 2010’da basılmış ve 17 Mayıs
2010’da Zonguldak’ta 30 kişi ölmüş.
Demek ki Meclise
bir araştırma komisyonunun bir rapor sunması mesele değil.
Sayın Başkanım,
ben de arkadaşlara katılıyorum, buradan daha büyük bir kuvvet hiç kimsenin
elinde yoktur. TRT’nin de, şahsen Sayın Meclis Başkanının da 5’inci maddeyi,
buradaki 3 siyasi parti grubuna rağmen ayaklar altına alması kabul edilemez.
Bunu şiddetle kınıyorum, şiddetle protesto ediyorum.
İlaveten, burada
bu konuların, önergeyi veren arkadaşların her birinin ayrı ayrı ve
arkadaşlarının, önerge sahibi, ilk imza sahibi arkadaşların ve onların
arkadaşlarının gerekçelerinin hem burada Genel Kurul tarafından hem de aziz
milletimiz tarafından mutlaka izlenmesi lazım. İktidar partimiz de uygun
görürse bunu yarın 14.00’te başlayarak, grup önerisi de getirmeyerek, çok seri
bir şekilde yayın saatinde görüşürüz ve Sayın Meclis Başkanı da ayrıca TRT’ye
sabahtan bir yazı yazarak uzaması hâlinde yayınlanmasını teklif etmelidir.
Türkiye Büyük Millet Meclisi Başkanının Soma’da ölen 301 aziz vatandaşımıza bu
en büyük borcudur, bunu esirgemeyeceğini düşünüyorum. Sizin tekrar kendisiyle
bir temas etmenizi ana muhalefet partisi olarak talep ediyorum.
BAŞKAN –
Teşekkür ediyorum.
Sayın Kaplan,
buyurun.
67.- Şırnak Milletvekili Hasip Kaplan'ın, Manisa’nın
Soma ilçesinde meydana gelen maden kazasının araştırılması için verilen
önergelerin görüşmelerinin canlı olarak yayınlanması gerektiğine, bu
görüşmelerin 21 Mayıs 2014 Çarşamba günü yapılabileceğine ve Başbakanın Meclis
kürsüsünden bir özür konuşması yapması gerektiğini düşündüğüne ilişkin
açıklaması
HASİP KAPLAN
(Şırnak) – Sayın Başkan, bir önergemiz 3 parti grubu olarak verildi, bir de
ayrıca Genel Kurul oylamasına sunulması yönünde bir önerge sunduk. 
Sayın Başkan,
şimdi burada biz millî irade oyunu oynamıyoruz, kusura bakmayın. TRT, başında
bir genel müdür, Hükûmete bağlıdır, yürütmenin emrindedir. Hükûmet burada
milletin iradesinin, yasamanın üstüne, Genel Kurul kararlarının üstüne çıkıp
“Ben istediğimi yaparım.” diyemez. Hele hele Soma’yla ilgili bunca can, bunca
kurbandan sonra, bunca acıdan sonra bu ekranları halka kapatmak dehşet verici
bir şeydir. Medeni ülkelerde farklı, erdemli tavırlar sergilenir; yasak
konulmaz, baskı konulmaz, TOMA’yla saldırılmaz, gazla “Sorumlular bulunsun.”
diyenlerin üzerine gidilmez.
Bu ülkenin,
artık, fotoğrafının değişmesinin zamanıdır. Evet, eğer bürokratik vesaire
diyorsanız, Sayın Çiçek Genel Müdürle görüşecek falan, buyurun yarın saat
14.00’e bırakalım. Yarın 14.00’te canlı yayında halk izlesin. Sayın bakanlar da
bölgeye gitti, onlar da konuşsunlar. Nedir, ne değildir, ortak bir mutabakata
varalım. Yok, eğer illa halktan gizleyeceğiz, illa halka kapalı yapacağız, illa
kimse bu tartışmaları görmesin diyorsanız, yarın çok yöntem buluruz. Bu İç
Tüzük’ü, inanın, sizden çok daha iyi kullanırız ve her gün saat yediye kadar,
3 muhalefet partisi olarak sonuna kadar canlı yayın süresini biz kendimiz
belirleriz, kilitleriz Meclisi, yaparız yine, yine konuşuruz. Lütfen, bu konuda
uzlaşalım. Danışma Kurulunda bir araştırma önergesinde uzlaşıyoruz ve
kapatıyorsunuz, televizyonu kapatıyorsunuz acılı insanların yüzüne karşı.
Bundan daha saygısızca bir şey olabilir mi? Buradaki konuşmalarımıza bu
tıynette değer verip milletin iradesini –vekillerin ki sizin partinizden de
vekiller konuştu, dile getirdi- bunu bu şekilde değerlendirmek çok da doğru bir
yaklaşım olmamıştır. Bu konuda, bir kere, vekillerden özür dileyin. Bence de en
sorumlu mevkide, bu kürsüden, Soma’daki halkımızdan bir özür dilenmesi gerekir diye
düşünüyorum. Bunu Başbakanın yapması gerekir diye de düşünüyorum, bunu
Başbakanın yapması gerektiğini düşünüyorum. Türkiye'nin buna ihtiyacı var.
Türkiye'nin şeffaflaşmaya ihtiyacı var. Türkiye'nin konuşmaya ihtiyacı var. 
BAŞKAN – Evet
Sayın Kaplan.
HASİP KAPLAN
(Şırnak) - Türkiye'nin sorunları tartışmaya, çözmeye ihtiyacı var.
BAŞKAN –
Teşekkür ederim. 
HASİP KAPLAN
(Şırnak) - Sayın Başkan, bu konuda bir mutabakata varız, mutabakat konusunda
varız. “Yok.” diyorsanız, İç Tüzük’ü işletin. 
BAŞKAN – Mutabakatı
gruplarla yapacaksınız, benimle değil, Başkanlıkla değil Sayın Kaplan; izah
edeceğim. 
HASİP KAPLAN
(Şırnak) – Sayın Başkan, sizin kolaylaştırıcı rolünüz yok mu yani? Başkanlık
Divanının da elbette bir kolaylaştırıcı rolü var yani… 
BAŞKAN – Efendim,
Genel Kurulun işi değil, izah edeceğim Sayın Kaplan. 
Teşekkür ederim.
Sayın Elitaş,
buyurun. 
68.- Kayseri Milletvekili Mustafa Elitaş'ın, Şırnak
Milletvekili Hasip Kaplan’ın yaptığı açıklamasındaki bazı ifadelerine ilişkin
açıklaması
MUSTAFA ELİTAŞ
(Kayseri) – Sayın Başkan, teşekkür ediyorum. 
Soma’da 301 can
toprağın altına gitti, yüreklerimiz yanıyor, 77 milyon yürekten yaralı. Bu 77
milyonun yürekten yaralı olmasının en önemli sebeplerinden birisi, tarihimiz
boyunca ki ilk defa yaşanmış, en önemli bir iş kazası... Bu iş kazasıyla
ilgili, herhangi bir eksik varsa, yasal düzenleme yönünde bir noksanlık varsa
bu noksanlıkları giderebilmek amacıyla bugün siyasi parti gruplarıyla beraber
Danışma Kurulu önerisini verdik. Bugün saat 19.00’da Türkiye Büyük Millet
Meclisi yayınlarının TRT tarafından kesileceği siyasi parti grupları tarafından
biliniyordu. Buna rağmen, bugün gelip “Biz bunları konuşalım, anlatalım,
milletimiz duysun, bunları saklıyorsunuz.” diye bir ithamda bulunmak
haksızlıktır. 
HASİP KAPLAN (Şırnak)
– Neden korkuyorsunuz? Açık olun biraz ya!
MUSTAFA ELİTAŞ
(Kayseri) - Eğer öyle bir şey varsa saat 15.00’te Genel Kurul açıldığında,
gündem dışı konuşmalarda, az önce arkadaşımın teklif ettiği gibi…
HASİP KAPLAN
(Şırnak) – Açık olun, şeffaf olun ya!
 MUSTAFA ELİTAŞ
(Kayseri) - … Meclis Başkan Vekilliğine müracaat ederdik. Gündem dışı
konuşmalar da zaten Soma’yla ilgiliydi, gündem dışı konuşan arkadaşlarımız
önemli meseleleri ifade ettiler, Sayın Bakan bunlara gerekli cevaplarını verdi,
gerekli açıklamalarda bulundu. 
Bugün, Bakanlar
Kurulu bugünün önemine binaen Bakanlar Kurulu toplantısını iptal etti. Türkiye
Büyük Millet Meclisinde Soma’yla ilgili verilen araştırma komisyonu önergesi
görüşülecek ve kabul edilecek diye biz buna AK PARTİ Hükûmeti olarak, iktidarı
olarak o kadar büyük ehemmiyet veriyoruz ama maalesef burada benim söylediğim
bir sözü “Türkiye Büyük Millet Meclisinin değerli üyelerine karşı yapılmış bir
hakarettir, haksızlıktır.” diye algılayabilecek şekilde de çarpıtmanın var
olduğunu üzülerek ifade ediyorum.
Soma’da hayatını
kaybeden 301 şehidimizin, oradaki ailelerin bütün acılarını yüreğimde
hissederken, hiç kimseyi kırmamak, yaralanmış yüreklere bir iğne dahi
batırmamak için gayret gösterip, burada sözcüklerimi seçip kullanmaya çalışırken,
bizi “Bazı gerçekleri kapatmak için Türkiye Büyük Millet Meclisi yayınını
kapatıyorsunuz.” diye itham etmek açıkçası bir haksızlıktır. 
ENGİN ALTAY
(Sinop) – Öyle bir şey yok ya. Lütfen ya…
MUSTAFA ELİTAŞ
(Kayseri) – İşte öyle söylüyor, Sayın Kaplan onu söylüyor. 
HASİP KAPLAN
(Şırnak) - Aynen öyle söylüyorum. 
BAŞKAN – Sayın
Elitaş, teşekkür ediyorum. Konu anlaşıldı efendim. 
HASİP KAPLAN
(Şırnak) – Sayın Elitaş, bu, televizyonu kapatmak yani halka kapatmak,
gizlemektir. Açık konuşuyorum ben. 
MUSTAFA ELİTAŞ
(Kayseri) – Bizim varsa bir sorumluluğumuz bunu sonuna kadar ödemeye hazırız,
varsa sorumlular yargı zaten gerekli görevini yapıyor. Bizim bundan sonraki
yapacağımız iş… 
BAŞKAN – Bunlar
konuşulacak zaten Sayın Elitaş.
MUSTAFA ELİTAŞ
(Kayseri) - … yargıya müdahale etmek değil, bundan sonra yasal düzenlemeler,
eksik ne var, onu bulabilmek için araştırma komisyonu kurmaktır. 
Değerli
Başkanım, bu anlamda, aldığımız kararın devamı, bitimine kadar devam etmeyi
arzu ediyoruz. 
Teşekkür
ediyorum. 
BAŞKAN- Sayın
Günay, sizin söz talebiniz var. 
Ne için söz
istiyorsunuz? Önce ne için istediğinizi söyleyin de Sayın Günay. 
ERTUĞRUL GÜNAY
(İzmir) – Tutumunuz hakkında söz istiyorum.
Bu önergeyi
Meclisin iradesi olarak…
BAŞKAN - 60’ıncı
madde gereğince çok kısa lütfen Sayın Günay.
Mikrofonunuzu
açıyorum, buyurun.
69.- İzmir Milletvekili Ertuğrul Günay'ın, Manisa’nın
Soma ilçesinde meydana gelen maden kazası ve yaşanan kayıplar karşısında
Meclisin ortak bir tavır aldığının millet tarafından bilinmesi gerektiğine
ilişkin açıklaması
ERTUĞRUL GÜNAY
(İzmir) – Sayın Başkan, değerli arkadaşlarım; bir milleti oluşturan temel
unsurlardan belki birincisi duygudaşlıktır. Hep beraber çok büyük bir felaketin
acısını yaşıyoruz ve bugün Türkiye Büyük Millet Meclisi tarihî bir oturum
yapıyor.
Bizim, iktidar, muhalefet, o
parti, bu parti olmaksızın ortak duyguları paylaştığımızı ve ortak bir acının
üzerine hep birlikte yürüdüğümüzü milletimizin dinlemesi milletin kader
birliğini geliştirmek açısından son derece yararlıdır. O yüzden, lütfen, siz bu
önergeyi Meclisin iradesi olarak teşekkül ettiriniz, oya koyunuz. Onu TRT
uygulamazsa o artık Meclisin sorumluluğu değildir. Ama Meclisin bu görüşmeleri
milletimizin bilmesini istediği ve… Meclisimizin bu acı karşısında ortak bir
tavır aldığının millet tarafından bilinmesi gerçekten hem Meclisin hem milletin
yararınadır. Bunu sanki bir taraf istemiyormuş gibi bir görüntü çıkarsa bundan
taraflardan birisi hak edilmez biçimde, haklı olmayan biçimde incinmiş
olabilir.
O yüzden bu önergenin Meclis
iradesi hâline gelmesini arzu ediyoruz.
BAŞKAN –
Teşekkür ediyorum Sayın Günay.
Sayın
milletvekilleri, öncelikle, bugün “Meclis araştırması önergelerinin 20/5/2014
Salı günkü (bugün) birleşimde okunması ve önergelerin birleştirilerek
görüşmelerin bugünkü birleşimde yapılması ve bu birleşimde görüşmelerin
tamamlanmasına kadar çalışmalarını sürdürmesi…” şeklinde Danışma Kurulu kararı
alındı, hepiniz biliyorsunuz; bu bir.
İkincisi:
Türkiye Büyük Millet Meclisi Genel Kurulu gündeme bağlı olarak çalışır,
gündemin dışında bir önerge verilmesi ve oylanması mümkün değildir. Canlı
yayın, gündemdeki konunun bir unsuru da değildir.
Üçüncüsü:
Önergeye konu husus, idari işleme konu ve yürütme yetkisinin konusudur.
Yürütmeyi ilgilendiren bir konu, Genel Kurulu, yasama…
YUSUF ZİYA İBREÇ
(Antalya) – 301 kişinin ölümü “Yasama konusudur.” şeklinde değerlendirilmez
Sayın Başkan, değerlendirilemez, yanlıştır.
BAŞKAN – Lütfen…
Diğer taraftan,
TRT’nin işlemleri Türkiye Büyük Millet Meclisinin denetim yetkisine, İç
Tüzük’te belirtilen denetim yollarıyla, ayrıca konu edilebilir. 
Şimdi, burada 4
grup anlaştığı takdirde, biraz önce sizin de ifade ettiğiniz gibi, daha sonraya
bırakmak söz konusu, buna itirazım yok ama benim idari bir işlemle ilgili
burada, Genel Kurulda oylama yaptırmam söz konusu değil. Benim anlatmak
istediğim bu. Bu, grupların meselesi. 
İsterseniz on
dakika ara vereyim, buyurun sayın grup başkan vekilleri içeride görüşelim.
(CHP, MHP ve HDP sıralarından “verelim” sesleri)
Birleşime on
dakika ara veriyorum.
Kapanma Saati:
19.26
DÖRDÜNCÜ OTURUM
Açılma Saati: 19.54
BAŞKAN: Başkan Vekili Sadık YAKUT
KÂTİP ÜYELER: Muhammet Rıza YALÇINKAYA (Bartın), Muhammet Bilal MACİT
(İstanbul)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 90’ıncı Birleşiminin Dördüncü Oturumunu
açıyorum.
Danışma
Kurulunun bir önerisi vardır, okutup oylarınıza sunacağım.
Okutuyorum:
VIII.- ÖNERİLER (Devam)
A) Danışma Kurulu Önerileri (Devam)
2.- Danışma Kurulunun, Genel Kurulun 20/5/2014 tarihli
bugünkü birleşiminde başka bir işin görüşülmemesine; Danışma Kurulu önerisi ve
Genel Kurulun kararıyla bugün birleştirilerek görüşülmesine karar verilen 11
Meclis araştırması önergesinin görüşmelerinin Genel Kurulun 21 Mayıs 2014
Çarşamba günkü birleşiminde Sayıştaya yapılacak üye seçiminden sonra
yapılmasına ve bu işlerin tamamlanmasına kadar Genel Kurulun çalışmalarının
sürdürülmesine ilişkin önerisi 
20/5/2014
Danışma Kurulu Önerisi
Danışma
Kurulunun 20/5/2014 Salı günü yaptığı toplantıda, aşağıdaki önerinin Genel
Kurulun onayına sunulması uygun görülmüştür.
 Cemil
Çiçek
 Türkiye
Büyük Millet Meclisi
 Başkanı
 Mustafa
Elitaş Engin
Altay
 Adalet ve
Kalkınma Partisi Cumhuriyet Halk
Partisi
 Grubu Başkan
Vekili Grubu Başkan Vekili
 Oktay
Vural Hasip Kaplan
 Milliyetçi
Hareket Partisi Halkların Demokratik
Partisi
 Grubu Başkan
Vekili Grubu Başkan Vekili A.
Öneri:
Genel Kurulun
20/5/2014 tarihli bugünkü birleşiminde başka bir işin görüşülmemesi, 
Danışma Kurulu
önerisi ve Genel Kurulun kararıyla bugün birleştirilerek görüşülmesine
karar verilen 11 Meclis araştırması önergesinin ön görüşmelerinin Genel Kurulun
21/5/2014 Çarşamba günkü birleşiminde Sayıştaya yapılacak üye seçiminden sonra
yapılması ve bu işlerin tamamlanmasına kadar Genel Kurul çalışmalarının
sürdürülmesi, 
Önerilmiştir.
BAŞKAN – Öneri
üzerinde söz talebi yok.
Oylarınıza
sunuyorum: Kabul edenler… Kabul etmeyenler… Kabul edilmiştir.
Alınan karar
gereğince, Sayıştayda boş bulunan üyeliklerin seçimini ve Soma’da meydana gelen
maden kazasıyla ilgili 11 adet Meclis araştırması önergelerinin ön görüşmesini
yapmak için, 21 Mayıs Çarşamba günü saat 14.00’te toplanmak üzere birleşimi
kapatıyorum.
Kapanma Saati: 19.56



