



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

75’inci Birleşim
12 Mart 2015 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Osman Boyraz'ın, Türkiye’de
demir yolu ulaşım ağlarının gelişimi ve Ankara-Eskişehir yüksek hızlı tren
seferlerinin başlamasının yıl dönümüne ilişkin gündem dışı konuşması
2.- Mersin Milletvekili Mehmet Şandır'ın, Mersin ilinin
sorunlarına ilişkin gündem dışı konuşması
3.- Mardin Milletvekili Erol Dora'nın, Mardin’in
Kızıltepe ve Cizre ilçelerinde üniversite seçme sınavına girecek öğrencilerin
yaşadıkları sorunlara ilişkin gündem dışı konuşması
V.- SATAŞMALARA İLİŞKİN KONUŞMALAR
1.- Kocaeli Milletvekili Haydar Akar'ın, İstanbul
Milletvekili Osman Boyraz’ın yaptığı gündem dışı konuşması sırasında şahsına
sataşması nedeniyle konuşması
2.- İstanbul Milletvekili Osman Boyraz'ın, Kocaeli
Milletvekili Haydar Akar’ın sataşma nedeniyle yaptığı konuşması sırasında
şahsına sataşması nedeniyle konuşması
3.- Kocaeli Milletvekili Haydar Akar'ın, İstanbul
Milletvekili Osman Boyraz’ın sataşma nedeniyle yaptığı konuşması sırasında
şahsına sataşması nedeniyle konuşması
4.- Samsun Milletvekili Cemalettin Şimşek'in, Kayseri
Milletvekili İsmail Tamer’in MHP grup önerisi üzerinde yaptığı konuşması
sırasında şahsına ve MHP Grubuna sataşması nedeniyle konuşması
5.- Kayseri Milletvekili İsmail Tamer'in, Samsun
Milletvekili Cemalettin Şimşek’in sataşma nedeniyle yaptığı konuşması sırasında
şahsına sataşması nedeniyle konuşması
6.- Konya Milletvekili Faruk Bal'ın, Kayseri
Milletvekili İsmail Tamer’in sataşma nedeniyle yaptığı konuşması sırasında Milliyetçi
Hareket Partisine sataşması nedeniyle konuşması
7.- Kahramanmaraş Milletvekili Mahir Ünal'ın, Konya
Milletvekili Faruk Bal’ın sataşma nedeniyle yaptığı konuşması sırasında Adalet
ve Kalkınma Partisine sataşması nedeniyle konuşması
8.- Konya Milletvekili Faruk Bal'ın, Kahramanmaraş
Milletvekili Mahir Ünal’ın sataşma nedeniyle yaptığı konuşması sırasında
şahsına sataşması nedeniyle konuşması
9.- Samsun Milletvekili Cemalettin Şimşek'in, Kayseri
Milletvekili İsmail Tamer’in sataşma nedeniyle yaptığı konuşması sırasında
şahsına sataşması nedeniyle konuşması
VI.- AÇIKLAMALAR
1.- Ankara Milletvekili Levent Gök'ün, İstanbul
Milletvekili Osman Boyraz’ın sataşma nedeniyle yaptığı konuşmasındaki bazı
ifadelerine ilişkin açıklaması
2.- Kahramanmaraş Milletvekili Mahir Ünal'ın, İstiklal
Marşı’nın kabulünün 94’üncü yıl dönümüne ve Mehmet Akif Ersoy ile tüm şehitleri
rahmetle andıklarına ilişkin açıklaması
3.- Diyarbakır Milletvekili Cuma İçten'in, İstiklal
Marşı’nın kabulünün 94’üncü yıl dönümüne ve Mehmet Akif Ersoy ile tüm şehitleri
rahmetle andıklarına ilişkin açıklaması
4.- Uşak Milletvekili İsmail Güneş'in, İstiklal
Marşı’nın kabulünün 94’üncü yıl dönümüne ve Mehmet Akif Ersoy ile tüm şehitleri
rahmetle andıklarına ilişkin açıklaması
5.- İzmir Milletvekili Ertuğrul Günay'ın, İstiklal
Marşı’nın kabulünün 94’üncü yıl dönümüne ve Mehmet Akif Ersoy ile tüm şehitleri
rahmetle andıklarına ilişkin açıklaması
6.- Mersin Milletvekili Aytuğ Atıcı'nın, Ankara’daki
Mersin tanıtım günlerine ve Mersin Büyükşehir Belediyesinde işten çıkarılan
taşeron işçilerinin durumuna ilişkin açıklaması
7.- Kocaeli Milletvekili Mehmet Hilal Kaplan'ın,
Kocaeli’nde 112 acil yardım istasyonlarının yetersiz olduğuna ve herkesin rahat
ulaşabileceği bir sistemin olmasını temenni ettiğine ilişkin açıklaması
8.- İstanbul Milletvekili Binnaz Toprak'ın, ÖSYM’nin,
üniversite giriş sınavı sorularının açıklanmasıyla ilgili Danıştay kararına
uyması gerektiğine ilişkin açıklaması
9.- Adana Milletvekili Muharrem Varlı'nın, İstiklal
Marşı’nın kabulünün 94’üncü yıl dönümüne ve pamuk üreticilerine verilen prim
desteğinin artırılması gerektiğine ilişkin açıklaması
10.- Kütahya Milletvekili Alim Işık'ın, emeklilerin
durumunun iyileştirilmesi konusunda Hükûmet yetkililerini göreve davet ettiğine
ilişkin açıklaması
11.- Ankara Milletvekili Levent Gök'ün, 12 Mart 1971
muhtırasına ve İstiklal Marşı’nın kabulünün 94’üncü yıl dönümüne ilişkin
açıklaması
12.- İzmir Milletvekili Oktay Vural'ın, 12 Mart 1971
muhtırasına ve İstiklal Marşı’nın kabulünün 94’üncü yıl dönümüne ilişkin
açıklaması
13.- Mersin Milletvekili Mehmet Şandır'ın, İstiklal Marşı’nın
kabulünün 94’üncü yıl dönümüne ve Mehmet Akif Ersoy ile tüm şehitleri rahmetle
andıklarına ilişkin açıklaması
14.- Kocaeli Milletvekili Haydar Akar'ın, İzmit’in
Alikahya Mahallesi’ndeki evler için alınan yıkım kararına ilişkin açıklaması
15.- Kütahya Milletvekili Alim Işık'ın, Meclisin
gündemine gelmesi beklenen bir torba yasa tasarısının içerisine 2981 sayılı
Kanun gereği tapu hakkı kazanmış fakat tapusunu alamayanların mağduriyetini
giderecek bir madde ekleyerek bu sorunun çözümünden yana olduklarına ilişkin
açıklaması
16.- Ankara Milletvekili Levent Gök'ün, Erol
Büyükburç’a Allah’tan rahmet dilediklerine ilişkin açıklaması
17.- Konya Milletvekili Faruk Bal'ın, Erol Büyükburç’a
Allah’tan rahmet dilediklerine ilişkin açıklaması
18.- İzmir Milletvekili Oktay Vural'ın, Elâzığ’da bir
öğrenci yurdundaki taciz ve tecavüz iddialarıyla ilgili olarak Hükûmetin bilgi
vermesi gerektiğine ilişkin açıklaması
19.- Ankara Milletvekili Levent Gök'ün, Elâzığ’da bir
öğrenci yurdundaki taciz ve tecavüz iddialarıyla ilgili olarak Hükûmetin bilgi
vermesi gerektiğine ilişkin açıklaması
20.- Iğdır Milletvekili Pervin Buldan'ın, Elâzığ’da bir
öğrenci yurdundaki taciz ve tecavüz iddialarıyla ilgili olarak Hükûmetin bilgi
vermesi gerektiğine ilişkin açıklaması
21.- Aile ve Sosyal Politikalar Bakanı Ayşenur
İslam'ın, Elâzığ’da bir öğrenci yurdundaki taciz ve tecavüz iddialarıyla ilgili
konunun hem cumhuriyet savcılığı hem Bakanlık tarafından ayrı ayrı incelenmekte
olduğuna ve gereğinin yapılacağına ilişkin açıklaması
22.- Amasya Milletvekili Mehmet Naci Bostancı'nın,
açıklamaları için Aile ve Sosyal Politikalar Bakanı Ayşenur İslam’a teşekkür
ettiğine ve Erol Büyükburç’a Allah’tan rahmet dilediğine ilişkin açıklaması
23.- Iğdır Milletvekili Pervin Buldan'ın, Aile ve
Sosyal Politikalar Bakanı Ayşenur İslam’dan, Tokat’ta bir ortaokulda yaşanan
bazı olaylarla ilgili basına yansıyan bilgilerin doğru olup olmadığını öğrenmek
istediğine ilişkin açıklaması
24.- Ankara Milletvekili Levent Gök'ün, Aile ve Sosyal
Politikalar Bakanı Ayşenur İslam’ın Elâzığ’da bir öğrenci yurdundaki taciz ve
tecavüz iddialarıyla ilgili konuya ne zaman muttali olduğunu öğrenmek
istediğine ilişkin açıklaması
25.- Aile ve Sosyal Politikalar Bakanı Ayşenur
İslam'ın, Ankara Milletvekili Levent Gök ile Iğdır Milletvekili Pervin Buldan’ın
yaptıkları açıklamalarındaki bazı ifadelerine ilişkin açıklaması
26.- Ankara Milletvekili Levent Gök'ın, Aile ve Sosyal
Politikalar Bakanı Ayşenur İslam’ın yaptığı açıklamasındaki bazı ifadelerine
ilişkin açıklaması
27.- Aile ve Sosyal Politikalar Bakanı Ayşenur
İslam'ın, Ankara Milletvekili Levent Gök’ün yaptığı açıklamasındaki bazı ifadelerine
ilişkin açıklaması
28.- Elâzığ Milletvekili Sermin Balık'ın, Elâzığ’da bir
öğrenci yurdundaki taciz ve tecavüz iddialarına ilişkin açıklaması
29.- Tokat Milletvekili Orhan Düzgün'ün, Tokat’ta bir
ortaokulda yaşanan bazı olaylarla ilgili Aile ve Sosyal Politikalar Bakanlığının
ne yapacağını ciddi bir şekilde takip edeceklerine ilişkin açıklaması
30.- Aile ve Sosyal Politikalar Bakanı Ayşenur İslam'ın,
Tokat Milletvekili Orhan Düzgün’ün yaptığı açıklamasındaki bazı ifadelerine
ilişkin açıklaması
31.- İzmir Milletvekili Oktay Vural'ın, İçişleri
Bakanlığının 684 sıra sayılı Kanun Tasarısı’nın 68 ila 130’uncu maddelerinin
Komisyona geri verilmesiyle ilgili tezkeresine ilişkin açıklaması
32.- Ankara Milletvekili Levent Gök'ün, İçişleri
Bakanlığının 684 sıra sayılı Kanun Tasarısı’nın 68 ila 130’uncu maddelerinin
Komisyona geri verilmesiyle ilgili tezkeresine ilişkin açıklaması
33.- Şırnak Milletvekili Hasip Kaplan'ın, İçişleri
Bakanlığının 684 sıra sayılı Kanun Tasarısı’nın 68 ila 130’uncu maddelerinin
Komisyona geri verilmesiyle ilgili tezkeresine ilişkin açıklaması
34.- İzmir Milletvekili Oktay Vural'ın, İçişleri
Bakanlığının 684 sıra sayılı Kanun Tasarısı’nın 68 ila 130’uncu maddelerinin
Komisyona geri verilmesiyle ilgili tezkeresi okunduktan sonra gruplara dağıtım
işlemi yapılmasının usule uygun olmadığına ilişkin açıklaması
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Meral Akşener'in,
Başkanlık Divanı olarak, İstiklal Marşı’nın kabulünün 94’üncü yıl dönümüne ve
Mehmet Akif Ersoy ile tüm şehitleri rahmetle andıklarına ilişkin konuşması
2.- Oturum Başkanı TBMM Başkan Vekili Meral Akşener'in,
Başkanlık Divanı olarak Erol Büyükburç’a Allah’tan rahmet dilediklerine ilişkin
ilişkin konuşması
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Balıkesir Milletvekili Namık Havutça ve 20
milletvekilinin, Güney Marmara bölgesinin su kaynaklarındaki kirliliğin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1251)
2.- Kocaeli Milletvekili Haydar Akar ve 19
milletvekilinin, mevcut enerji kaynaklarını verimli kullanabilmek ve yeni
enerji kaynaklarını hayata geçirebilmek için karşılaşılan sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1252)
3.- Kocaeli Milletvekili Haydar Akar ve 19
milletvekilinin, gelir dağılımındaki adaletsizliğin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1253)
B) Gensoru Önergeleri
1.- HDP Grubu adına, Grup Başkan Vekili Bingöl
Milletvekili İdris Baluken’in, ekonominin kötü yönetildiği iddiasıyla Başbakan
Yardımcısı Ali Babacan hakkında gensoru açılmasına ilişkin önergesi (11/48)
C) Tezkereler
1.- İçişleri Bakanlığının, 684 sıra sayılı Kanun
Tasarısı’nın henüz görüşülmeyen 68’inci maddeden 130’uncu maddeye (dâhil) kadar
olan maddelerinin, varsa önergeleriyle beraber, İç Tüzük’ün 88’inci maddesi
hükmü gereğince Komisyona geri verilmesine ilişkin tezkeresi (3/1721)
IX.- ÖNERİLER
A) Siyasi Parti Grubu Önerileri 
1.- HDP Grubunun, Grup Başkan Vekili Bingöl
Milletvekili İdris Baluken tarafından, 6306 sayılı Kanun’un 23’üncü maddesi
gereği 15/5/2015 tarihi itibarıyla yürürlükten kalkacak olan 2981 sayılı İmar
Affı ve Gecekondu Kanunu gereği tapu hakkı kazanmış fakat tapusunu alamayan
yurttaşların yaşadıkları sorunların araştırılması amacıyla 11/3/2015 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun 12 Mart 2015 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
2.- MHP Grubunun, Mersin Milletvekili Ali Öz ve
arkadaşları tarafından, sağlık çalışanlarının mevcut sorunlarının araştırılması
ve bu sorunların giderilmesinde esaslı önlemlerin alınması, yasal düzenlemeler
yapılması amacıyla 9/10/2013 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak Genel
Kurulun 12 Mart 2015 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
3.- CHP Grubunun, Hatay Milletvekili Mevlüt Dudu ve 22
milletvekili tarafından, demir çelik üretim ve ticaret sektöründeki sorunların
araştırılarak alınması gereken önlemlerin belirlenmesi amacıyla 23/2/2015
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak Genel Kurulun 12 Mart 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684)
6.- Konya Milletvekili Kerim Özkul ve Kırıkkale
Milletvekili Ramazan Can ile 45 Milletvekilinin; Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Teklifi ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (2/2616) (S. Sayısı: 688)
XI.- YAZILI SORULAR VE CEVAPLARI
1.- Diyarbakır Milletvekili Altan Tan'ın, 1966 yılında
meydana gelen Varto-Hınıs depremi mağdurlarından talep edilen konut paralarına,
- Ankara Milletvekili Özcan Yeniçeri'nin, Türkiye'ye
sığınan Türkmenlerin durumuna,
- Hatay Milletvekili Mevlüt Dudu'nun, Hatay'ın Arsuz
ilçesinde meydana gelen aşırı yağışın neden olduğu zarara,
- Kütahya Milletvekili Alim Işık'ın, Afet ve Acil Durum
Yönetimi Başkanlığının 2015 yılı bütçesinden yapılacak harcamalara,
İlişkin soruları ve Başbakan Yardımcısı Numan
Kurtulmuş'un cevabı (7/59155), (7/59157), (7/59159), (7/59453)
2.- Kütahya Milletvekili Alim Işık'ın, Yurtdışı Türkler
ve Akraba Topluluklar Başkanlığının 2015 yılı bütçesinden yapılacak harcamalara
ilişkin sorusu ve Başbakan Yardımcısı Numan Kurtulmuş'un cevabı (7/59451)
3.- Kütahya Milletvekili Alim Işık'ın, Türk İşbirliği
ve Koordinasyon Ajansı Başkanlığının 2015 yılı bütçesinden yapılacak
harcamalara ilişkin sorusu ve Başbakan Yardımcısı Numan Kurtulmuş'un cevabı
(7/59452)
4.- Hatay Milletvekili Mevlüt Dudu'nun, bağlı kurum ve
kuruluşlardaki ulaşım harcamalarına ilişkin sorusu ve Başbakan Yardımcısı
Bülent Arınç’ın cevabı (7/60110)
5.- Ankara Milletvekili Özcan Yeniçeri'nin, 28 Mayıs
2013 tarihinden itibaren Gezi Parkı eylemlerine katıldıkları gerekçesiyle
hakkında işlem yapılan personele ilişkin sorusu ve Başbakan Yardımcısı Bülent
Arınç’ın cevabı (7/60329)
6.- Ankara Milletvekili Özcan Yeniçeri'nin, 28 Mayıs
2013 tarihinden itibaren sosyal medya paylaşımları nedeniyle hakkında işlem
yapılan personele ilişkin sorusu ve Başbakan Yardımcısı Bülent Arınç’ın cevabı
(7/60330)
7.- İstanbul Milletvekili Atila Kaya'nın, bağlı kurum
ve kuruluşlar tarafından kiralanan hizmet binalarına ilişkin sorusu ve Başbakan
Yardımcısı Bülent Arınç’ın cevabı (7/60332)
8.- İstanbul Milletvekili Haluk Eyidoğan'ın, 2014
yılında yapılan A ve B tipi KBRN elbisesi ihalelerine ilişkin sorusu ve Başbakan
Yardımcısı Numan Kurtulmuş'un cevabı (7/60347)
9.- Ankara Milletvekili Aylin Nazlıaka'nın, bağlı kurum
ve kuruluşlarda sosyal medya paylaşımları nedeniyle hakkında işlem yapılan kamu
personeline ilişkin sorusu ve Başbakan Yardımcısı Bülent Arınç’ın cevabı
(7/60748)
10.- İstanbul Milletvekili Umut Oran'ın, bir
açıklamasına ilişkin sorusu ve Başbakan Yardımcısı Numan Kurtulmuş'un cevabı
(7/61002)
12 Mart 2015
Perşembe
BİRİNCİ OTURUM
Açılma Saati:
14.00
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur) 
-----0----- 
BAŞKAN – Türkiye Büyük Millet
Meclisinin 75’inci Birleşimini açıyorum.
III.- YOKLAMA
BAŞKAN – Elektronik cihazla yoklama
yapacağız.
Yoklama için üç dakika süre vereceğim.
Sayın milletvekillerinin oy düğmelerine
basarak salonda bulunduklarını bildirmelerini, bu süre içerisinde elektronik
sisteme giremeyen milletvekillerinin salonda hazır bulunan teknik personelden
yardım istemelerini, buna rağmen sisteme giremeyen üyelerin ise yoklama
pusulalarını görevli personel aracılığıyla üç dakikalık süre içerisinde
Başkanlığa ulaştırmalarını rica ediyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime on dakika ara veriyorum.
Kapanma Saati:
14.05
İKİNCİ OTURUM
Açılma Saati:
14.14
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur) 
----- 0 ----- 
BAŞKAN – Sayın milletvekilleri, Türkiye
Büyük Millet Meclisinin 75’inci Birleşiminin İkinci Oturumunu açıyorum.
III.- YOKLAMA
BAŞKAN – Açılışta yapılan yoklamada
toplantı yeter sayısı bulunamamıştı. 
Şimdi yoklama işlemini tekrarlayacağım.

Yoklama için iki dakika süre veriyorum
ve yoklamayı başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır,
görüşmelere başlıyoruz.
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, Türkiye’de demir
yolu ulaşım ağlarının gelişimi ve Ankara-Eskişehir yüksek hızlı tren
seferlerinin başlamasının yıl dönümü münasebetiyle söz isteyen İstanbul
Milletvekili Sayın Osman Boyraz’a aittir.
Buyurunuz Sayın Boyraz. (AK PARTİ
sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- İstanbul Milletvekili
Osman Boyraz'ın, Türkiye’de demir yolu ulaşım ağlarının gelişimi ve
Ankara-Eskişehir yüksek hızlı tren seferlerinin başlamasının yıl dönümüne
ilişkin gündem dışı konuşması
OSMAN BOYRAZ (İstanbul) – Sayın Başkan,
değerli milletvekilleri; Türkiye’de demir yolları ulaşım ağlarının gelişimi ve
Ankara-Eskişehir yüksek hızlı tren seferlerinin başlamasının yıl dönümü
münasebetiyle gündem dışı söz almış bulunmaktayım. Bu vesileyle, sizleri ve
ekranları başında bizleri seyreden aziz milletimizi sevgi, saygı ve muhabbetle
selamlıyorum.
Öncelikle, İstiklal Marşı’mızın Türkiye
Büyük Millet Meclisinde kabulünün 94’üncü yıl dönümünde Mehmet Akif Ersoy ve
tüm şehitlerimizi rahmet ve minnetle anıyor, üstadın da ifade ettiği gibi, Rabb’im
bir daha bu ülkeye İstiklal Marşı yazdırmasın diyorum.
Sayın milletvekilleri, ulaşım bir
ülkenin kalkınmasında, refahın artmasında, muasır medeniyetlerin seviyesine
ulaşmasında, toplumun kaynaşması ve dönüşümünde ekonomik ve ticari gelişmenin
temel belirleyicisi olmuştur. Halil Rıfat Paşa’nın ifade ettiği gibi,
gidemediğin yer senin değildir. Bu sözü rehber alarak Anadolu coğrafyasını
baştan başa, doğudan batıya, kuzeyden güneye ulaşım ağlarıyla bütünleştirerek
milletle milleti kaynaştırdık, sevenleri kavuşturduk, yolları bölerek milleti
bütünleştirdik.
Sayın Başkanım, değerli
milletvekilleri; kısaca size ulaşımda yapılanları anlatmak istiyorum; özellikle
kara yolu, demir yolu ve hava yollarında yapılanları birkaç açıklamayla izah
etmek istiyorum.
Kara yoluyla ilgili olarak: Hepinizin
de malumu, 2003 yılına kadar 6 bin kilometre olan duble yol, 2003 yılında AK
PARTİ iktidarlarıyla birlikte yaklaşık 17 bin kilometreye ulaştı. 2003 yılında
toplam 50 kilometre olan tünellerin uzunluğu, 2003 ve 2014 arasında, AK PARTİ
iktidarlarında yaklaşık 200 kilometreye ulaşarak 144 tane tünelin yapımı
tamamlanmıştır. Yine, hepimizin bildiği gibi, yakın bir gelecekte İstanbul,
Bursa ve İzmir otoyolunun tamamlanması, üçüncü köprünün süratle yapımı da devam
etmektedir. 
Hava yollarına gelecek olursak: 2003
yılında sadece 60 noktaya uçuş yapan Türkiye, bugün 236 noktaya uçuş yapıyor.
Dünyanın en fazla noktasına uçan ülke Türkiye’dir. Aktif havalimanı sayısı 26
iken yaklaşık 52’ye yükselmiştir. 2003 yılında iç hatlarda 9 milyon kişi
seyahat ederken bugün yaklaşık 100 milyon kişiye ulaşmıştır ve Türkiye’de hava
yolları halkın yolu olacak dedik ve bunun da gereğini yerine getirdik.
Gelelim demir yollarına: Demir
yollarında 23 Eylül 1856 tarihinde İzmir-Aydın demir yolu inşasına başlanarak
Anadolu coğrafyasının kaderi değiştirilmeye başlanmıştır. 1856-1923 yılları
arasında 4.136 kilometrelik demir yolu inşa edilerek cumhuriyete miras
bırakılmıştır. 1923 ve 1950 yılları arasında 134 kilometre olmak üzere toplam
3.164 kilometre demir yolu yapılmıştır. Yine, 1951-2003 yılları arasında siyasi
iradenin yetersizliği, ülkede güven ve istikrarın olmayışı sebebiyle, maalesef
ki yılda ortalama 18 kilometre demir yolu yapılmak üzere toplam 945 kilometre
demir yolu yapılmıştır.Yine, 2003 yılında AK PARTİ’nin iktidara gelmesinden
günümüze kadar yılda ortalama 180 kilometre demir yolu ağı döşenerek toplam
1.800 kilometreyle ülke baştan sona demir ağıyla örülmüş ve yaklaşık olarak da
3 bin küsur kilometrenin yapımına devam edilmektedir.
Tabii, burada sizlerle özellikle bazı
şeyleri paylaşmak istiyorum. Bu kapsamda, 2009 yılında yüksek hızlı demir yolu
yapımında, Ankara merkez olmak üzere, Türkiye’ye başkentlik yapmış,
Selçuklulara, Osmanlılara ve Türkiye Cumhuriyeti’ne başkentlik yapmış yaklaşık
16 ili de birbirleriyle bağlayacağız. 
Bakın, bu gördüğünüz tablo 2003
yılındaki demir yolu ağları. Bu gördüğünüz tablo ise 2015 yılında hizmetin ve
siyasetin eseri olan çalışmalarımız. (AK PARTİ sıralarından “Bravo” sesleri,
alkışlar)
Yine, İstanbul Milletvekili olmam
hasebiyle…
HAYDAR AKAR (Kocaeli) – Yavaş yavaş,
anlaşılmıyor. Ağır ağır, ağır ağır…
OSMAN BOYRAZ (Devamla) - …başta, o
dönemki, 1994’teki Belediye Başkanımız Recep Tayyip Erdoğan’a, ondan sonraki
süreçte…
MEHMET GÜNAL (Antalya) – Göster, bir bakalım,
görelim.
HAYDAR AKAR (Kocaeli) – Yavaş yavaş.
OSMAN BOYRAZ (Devamla) - Haydar Bey,
sana da geleceğim, sabret.
…ondan sonraysa Kadir Topbaş’a sizlerin
huzurunda teşekkür etmeyi borç biliyorum. 
HAYDAR AKAR (Kocaeli) – Ağır ağır
anlat, anlaşılmıyor.
OSMAN BOYRAZ (Devamla) – Gördüğünüz
gibi, İstanbul’un her tarafını, insan vücudundaki damarlar gibi, birbiriyle
bütünleştirdik; 2004 öncesinde 45 kilometre, 2004 ve 2014 arasında 142
kilometre. İşte, hizmet burada, hizmeti hepiniz görüyorsunuz. (AK PARTİ sıralarından
“Bravo” sesleri, alkışlar) 
HAYDAR AKAR (Kocaeli) – Bravo Osman(!)
OSMAN BOYRAZ (Devamla) - Şairin de
ifade ettiği gibi, diyoruz ki: Eski Türkiye'nin borcu dağ gibi; köyümüz,
kentimiz oldu bağ gibi; yollarımız oldu kaymak, yağ gibi. Laf anlamak isteyene
sivrisinek saz, laf anlamak istemeyene davul zurna az; tüp kuyruğu bitti, geldi
doğal gaz. Bundan mı rahatsızsın Haydar Bey? (AK PARTİ sıralarından “Bravo”
sesleri, alkışlar)
MEHMET GÜNAL (Antalya) – Kafiyeli
olmadı, kafiyeli olmadı; uymadı, uymadı.
OSMAN BOYRAZ (Devamla) - Bu aziz
milletimiz kendisine hizmet yapanı çok iyi bilmekte. Toplumun vicdanı hassas
kuyumcu terazisi gibidir. Biz toplumun vicdanına, ferasetine güveniyoruz.
Yaptığımız hizmetler ortada. 7 Haziranda da bu necip millet bir kez daha AK
PARTİ kadrolarını görevlendirecektir. (AK PARTİ sıralarından “Bravo” sesleri,
alkışlar)
HAYDAR AKAR (Kocaeli) – Sayın Başkan…
BAŞKAN – Buyurunuz.
HAYDAR AKAR (Kocaeli) – Teşekkür
ediyorum.
BAŞKAN - Yani, ne söylediğini bile
sormayacağım Sayın Akar, ne söylediğini bile sormuyorum, bakın. 
LEVENT GÖK (Ankara) – Tabii, tabii,
sataşma öyle aleni oldu ki.
BAŞKAN - Buyurunuz.
V.- SATAŞMALARA İLİŞKİN
KONUŞMALAR
1.- Kocaeli Milletvekili
Haydar Akar'ın, İstanbul Milletvekili Osman Boyraz’ın yaptığı gündem dışı
konuşması sırasında şahsına sataşması nedeniyle konuşması
HAYDAR AKAR (Kocaeli) – Sayın Başkan,
sayın milletvekilleri; Osman kardeşim, tabii, bazı şeyleri doğru söylüyor ama
eksik söylüyor. Bir defa, devlet demir yolları miras kalmadı Osmanlıdan, devlet
demir yolları cumhuriyette satın alındı. (CHP sıralarından alkışlar) 4.300
kilometrelik devlet demir yolları Cumhuriyet Dönemi’nde satın alındı ve 1 lira
dış borç alınmadan alındı. Ankara-İstanbul yüksek hızlı tren dediğiniz ama
sadece hızlı olan trene 4,6 milyar TL masraf yapıldı ve bunun yüzde 86’sı dış
borçla, dış krediyle yapıldı. 
Yani, Türkiye gelecek otuz yılında bu
paraları ödeyecek Osman kardeşim. 
Daha anlatabilirim, daha çok şey
anlatabilirim ama şu hikâyeyi de anlatayım, yüksek hızlı tren hikâyesini de
anlatayım. Yüksek hızlı trenin projesi Oktay Vural’a aittir. (AK PARTİ
sıralarından “Aa” sesleri) Yüksek hızlı trenin 600 milyon euroluk kredisi Faik
Öztrak’a aittir, İspanyol kredisi. Doğru, bunun temelini atmak 2003’te size
nasip oldu. Aslında, Eskişehir hattını 2005’te bitirecektiniz, maalesef 2009’da
ancak açabildiniz. Şimdi İstanbul’a kadar uzattığınızı iddia ettiğiniz tren,
Eskişehir’e kadar, doğru, 240 kilometre gidiyor ama Eskişehir’den Pendik’e
-İstanbul’a da değil- kadar gidiyor ve Pendik’e kadar sadece bazı yerlerde, çok
kısa bir kilometrede, 30 kilometre civarında 240 kilometre hız yapıyor, diğer
yerlerde 35 ila 65 kilometre arasında hız yapıyor. Hani büyük törenlerle
açtığınız bu hattın yapılabilmesi için sadece 18 kilometrelik Sapanca-Doğançay
hattında tünel yapılması gerekiyor. Yine, bu hattın devreye girebilmesi için
T26 tüneli var -hani milletin anasına küfreden Mehmet Cengiz’in yaptığı T26
tüneli, özel ihale ettiniz onu- oradaki TBM makinesi yani tünel açma makinesi
yanlış alındığı için, çöktüğü için de baypas yapıldı ve bu baypasla da
TÜRGEV’in o dönemki Başkanına ihale verildi. Merak edenlere ben bunun
geçmişini, bunun hikâyesini anlatabilirim. 
Teşekkür ediyorum Osman kardeşime bana
bu fırsatı verdiği için. 
Çok sağ ol. (CHP sıralarından alkışlar)

BAŞKAN – Teşekkür ederim Sayın Akar. 
OSMAN BOYRAZ (İstanbul) – Sayın Başkan,
bir yanlış anlaşılmadan dolayı söz istiyorum. 
BAŞKAN – Buyurun. (AK PARTİ
sıralarından alkışlar) 
2.- İstanbul Milletvekili
Osman Boyraz'ın, Kocaeli Milletvekili Haydar Akar’ın sataşma nedeniyle yaptığı
konuşması sırasında şahsına sataşması nedeniyle konuşması
OSMAN BOYRAZ (İstanbul) – Efendim,
öncelikle sizleri tekrar sevgiyle saygıyla selamlıyorum. 
Haydar kardeşimiz bir gerçeğin altını
ifade etmeme… Özellikle şunu ifade edeyim: Demir yollarına bugüne kadar emeği
geçen herkesten Allah razı olsun diyorum ama AK PARTİ iktidarları bir
farkındalık oluşturdu. Muhalefet içgüdüsüyle hareket etmenizi de gayet normal
karşılıyorum, bu doğaldır. Görmezden gelmek, yok saymak muhalefetin kabiliyeti
diyelim ama özellikle şunu söylüyorum, sizi kastederek Haydar Bey: Bütün bu
güzellikleri görmezden gelmeniz neye benziyor biliyor musunuz?
HAYDAR AKAR (Kocaeli) – Görmezden
gelmiyoruz ki.
OSMAN BOYRAZ (Devamla) – Aydınlığından
istifade ettiğiniz güneşi inkâr etme gibi bir yönteme giriyorsunuz. 
HAYDAR AKAR (Kocaeli) – Ben böyle güzel
kelimeler söyleyemem, teknik olarak açıklarım.
OSMAN BOYRAZ (Devamla) - Dolayısıyla da
bütün rakamlar, bütün grafikler ortada. Matematik yankesiciliğine gerek yok,
her şey ortada.
HAYDAR AKAR (Kocaeli) – Çok ayıp bir
şey!
OSMAN BOYRAZ (Devamla) – Teşekkür
ediyorum.
MEHMET GÜNAL (Antalya) – Yine olmadı,
büyüğüne “yankesici” dedi.
HAYDAR AKAR (Kocaeli) – Sayın Başkanım…
BAŞKAN – Ben şimdi yani bir şey dedim
mi? Buyurunuz diyorum.
HAYDAR AKAR (Kocaeli) – Teşekkür
ediyorum Sayın Başkan.
BAŞKAN - Sıkı takip ettiğim için iki
dakikalık süreyi.
Buyurunuz.
Güzel gidiyordu da işte, hadi bakalım…
3.- Kocaeli Milletvekili
Haydar Akar'ın, İstanbul Milletvekili Osman Boyraz’ın sataşma nedeniyle yaptığı
konuşması sırasında şahsına sataşması nedeniyle konuşması
HAYDAR AKAR (Kocaeli) – Teşekkür
ediyorum Sayın Başkan.
Osman kardeşimin ben şair olduğunu
biliyorum, güzel şiirler yazıyor ama ben de matematikçiyim, bana da “matematik
yankesicisi” demesini yakıştıramadım kendisine.
Şimdi, muhalefet içgüdüsüyle hareket
etmiyoruz. Bu ülkenin daha iyi şeylere ihtiyacı var, bunda hemfikiriz, daha
iyisini yapmak ama…
MUHARREM VARLI (Adana) – Allah onlara
da nasip edecek inşallah.
HAYDAR AKAR (Devamla) – Evet, Allah o
iyi şeyleri yapmayı bize nasip eder diyorum, bir.
İki: Biraz daha söyleyeyim, Devlet
Demiryolları hakkında bilgin yok anladığım kadarıyla. Şu anda 51 kente Devlet
Demiryolları gidiyor, demir yolları var ve 51 kentin de tümüne 1950 yılına
kadar gitmiş. Ondan sonra yeni bir kente Devlet Demiryolları gitmemiş Sevgili
Kardeşim. 
OSMAN BOYRAZ (İstanbul) – Söyledim ya
1950’den sonra yapılanları.
HAYDAR AKAR (Devamla) – Şimdi,
Cumhuriyet Dönemi’nde, 1950 yılına kadar… Yani sizin devamı olduğunuz sağ
iktidarların tümünde Cumhuriyet Dönemi’nde yapılan kadar yol yapılmamış, bütün
bunlar bir gerçek. 
Şimdi, siz 888 kilometre hızlı tren
hattı yaptınız. Hızlı trenin yarısı çalışmıyor. Bu, bir gerçek, realite.
Süleyman Kahraman’dı TCDD Genel Müdürü, Pendik’ten beraber bindik. Sakarya’ya
kadar bizim bir de banliyömüz vardı. Otuz altı aydır -yine Kocaeli
milletvekilleri var- sırf ben o hattı inceledikten sonra, sinyalizasyon eksik
olduğu için, 3 gidiş 3 geliş olmak üzere banliyö koydular; aslında on dakikada
bir gitmesi gerekiyordu, günde yaklaşık 30 bin kişi yararlanıyordu bundan.
Şimdi, eskiden, Sakarya Tren Garı’ndan, Adapazarı Tren Garı’ndan İstanbul
Haydarpaşa’ya bir vasıtayla gidiyordun. Şimdi, Sakarya Tren Garı’ndan bindiğin
zaman Arifiye’ye kadar ADARAY’la geliyorsun; Arifiye’de banliyö trenine
biniyorsun, Pendik’e kadar gidiyorsun; Pendik’ten otobüse binip Kartal
metrosuna gidiyorsun; Kartal’dan metroya biniyorsun, Kadıköy’e gidiyorsun;
Kadıköy’de vapura biniyorsun, karşıya geçiyorsun. Eskiden öğrencisi, memuru, işçisi sadece bir
vasıtayla gidebiliyordu. Teknoloji demek kalite demektir, insan yaşamını
kolaylaştırmak demektir. Eğer siz insana zulüm yapıyorsanız getirdiğiniz
teknolojinin de bir kıymeti yok. 
Ama Türkiye’nin bunlara ihtiyacı var mı? Var, bunda
hemfikiriz. Ama bunu yaparken de öz kaynaklarımızla yapmaya, insanlarımızı
borçlandırmamaya dikkat edelim. Ki 80 milyar dolar Türkiye Cumhuriyeti
borçlanmış, sizinle beraber 43 milyar dolar daha borçlanmış, devletin toplam
borcu 123,7 milyar dolara çıkmış bugün; devletin borcu, özel sektörün değil
Sevgili Osman Kardeşim.
LEVENT GÖK (Ankara) – Sayın Başkan…
BAŞKAN – Buyurun, efendim.
LEVENT GÖK (Ankara) – Duyulması açısından bir açıklamada
bulunacağım şuradan izin verirseniz.
BAŞKAN – Buyurun.
VI.- AÇIKLAMALAR
1.- Ankara Milletvekili
Levent Gök'ün, İstanbul Milletvekili Osman Boyraz’ın sataşma nedeniyle yaptığı
konuşmasındaki bazı ifadelerine ilişkin açıklaması
LEVENT GÖK (Ankara) – Teşekkür ederim Sayın Başkan.
Tabii, Osman kardeşimiz genç bir kardeşimiz. Kürsüde
konuşurken heyecanlı bir şekilde anlatmasını anlayışla karşılarız. Ben burada
sarf ettiği bir sözcüğün sanırım kastını aştığını düşünüyorum. “Matematik
yankesiciliği” şeklinde bir söz söyledi. Ben hem bir büyüğü olarak -izin verirse-
hem de siyasi nezaket açısından o sözün heyecanla, kastını aştığını düşünerek
söylendiğini kabul ediyorum ve bir dahaki konuşmalarında bu yakıştırmaları
yaparken daha dikkatli olmasını kendisine tavsiye ediyorum.
Sağ olun.
BAŞKAN – Şimdi, gündem dışı ikinci söz, Mersin ilinin
sorunları hakkında söz isteyen Mersin Milletvekili Sayın Mehmet Şandır’a
aittir.
Buyurunuz Sayın Şandır. (MHP sıralarından alkışlar)
IV.- GÜNDEM DIŞI KONUŞMALAR
(Devam)
2.- Mersin Milletvekili
Mehmet Şandır'ın, Mersin ilinin sorunlarına ilişkin gündem dışı konuşması
MEHMET ŞANDIR (Mersin) – Sayın Başkan, değerli milletvekili
arkadaşlarım; öncelikle yüce heyetinizi saygıyla selamlıyorum. Bugün böyle
güzel esprilerle, paslaşmalarla günün başlamış olmasını kazanç olarak
görüyorum. Ben de huzurlu, sağlıklı, gergin olmayan bir birleşim temenni
ediyorum. 
Değerli arkadaşlar, tabii, şunu da
söylememe lütfen müsaade edin: Siyasetçi yaptığıyla övünmemeli, yapamadıklarından
dolayı üzüntüsünü ifade etmeli. 
Değerli
kardeşim, yapılan her şeye çok teşekkür ediyoruz ama bu millet hizmetin en
güzeline layık, en çoğuna layık. Geç kaldık, daha yapmamız gereken çok şey var.
Onun için çok, böyle, “Sen yaptın, ben yaptım.” atışması içerisinde birbirimizi
kırmaya gerek yok, bu milletin huzura ihtiyacı var.
MEHMET NACİ
BOSTANCI (Amasya) - Mehmet Bey, sizden üzüntüleri mi bekleyeceğiz şimdi?
MEHMET ŞANDIR
(Devamla) – Değerli Hocam, değerli arkadaşlar; gerçekten talihsiz bir dönem
yaşadık. 24’üncü Dönem gergin bir tartışmayla başladı ve yine gergin oturumlarla,
birleşimlerle sona yaklaşıyor. Yorulduk, gerildik. İktidar grubu için çok
önemli bir kanun olabilir, bizim için bireysel hak ve özgürlüklerin
kısıtlanması anlamında ve sistemin yozlaşması anlamında ciddi tehdit ve
tehlikeler taşıyan bir kanun görüşülüyor. Bunun üzerindeki gerginlik herkesi
yordu. Ama, dediğim gibi, zaten gergin bir döneme başlamıştık. 24’üncü Dönem İç
Tüzük tartışmalarıyla başladı, şimdi de yine İç Tüzük tartışmaları üzerinden,
yazık, bize yakışmayan, güzel olmayan birtakım olaylar yaşıyoruz. 
Ama, ben, bugün
size bir güzellikten bahsetmek istiyorum ve sizi davet ediyorum. Bu hafta sonu
Ankara’da Mersin günlerini yaşayacağız. Tüm milletvekili arkadaşlarımı,
kurumsal kimlikleriyle tüm siyasi partilerimizi, grup başkan vekillerimizi Mersin’in
güzelliklerini paylaşmaya davet ediyorum.
Değerli
milletvekilleri, Mersin hepimizin ortak değeri. Dolayısıyla, Mersin’in
güzelliklerini paylaşmak, size aktarmak, size takdim etmek benim için Mersin
Milletvekili olarak bir onurdur. 
Mersin, biliyorsunuz, 1 milyon 700 bini
geçkin nüfusu, 15 bin kilometrekareyi geçen yüz ölçümüyle ülkemizin çok değerli
bir kıyı vilayeti. Burada 320 kilometrelik kıyı şeridimiz var. Turizmiyle,
tarımıyla, tarihî değerleriyle Türkiye’miz açısından, milletimiz açısından yeni
yüzyılın çok önemli bir gelişme alanı, bu küreselleşen dünyaya açılan bir
küresel penceremiz olabilir. Mersin birçok tarihî eseriyle, tarihî değeriyle de
ülkemizin ve milletimizin övünç kaynağı bir yer. Ayrıca, Mersin bereketin...
Mersin’in topraklarının büyük kesimi Türkiye'nin tahıl ambarı, Türkiye'nin
sebze meyve ambarı, Türkiye'nin güzelliklerinin merkezi, zenginliklerinin
merkezi. Dolayısıyla Mersin’in, bu kadar güzellikleri olan Mersin’in
güzelliklerini takdim etmek için sizleri davet ediyoruz; geliniz, bunları
paylaşalım. Ve sizi Mersin’e davet ediyorum, güzellikleri tanıyın ve gelin
Mersin’de yaşayın diye davet ediyorum. 
Ama müsaade ederseniz Mersin’in bir iki
sorunundan da bahsetmek Mersinlilere karşı bir sorumluluk olsa gerektir. Bugün
Mersin bu kadar zenginlik ve güzelliğin sahibi bir kent olmasına rağmen işsizlik
oranı Türkiye ortalamasının yüzde 50 fazlası; Türkiye’ye, Mersin’e yakışmayan
bir sonuç. Mersin’de, bakın, yapılan bir yoksulluk araştırmasında Mersin
halkının yüzde 61,2’si asgari ücretin altında bir gelirle, aylık gelirle
yaşamak mecburiyetinde. Mersin göç veriyor, o kadar güzelliklere rağmen
Mersin’de yaşayan insanlar, karınlarını doyuramadıkları için başka şehirlere
göç etmek mecburiyetinde. Şunu söylemem gerekir, her defasında da söylüyorum:
AKP iktidarının on iki yılının sonunda bir muhasebesi yapılırsa –gelsin
arkadaşlarımız, anlatsınlar- Mersin’e Mersin’in hak ettiği yatırımlar
yapılmamıştır. Türkiye’de 6’ncı sırada genel bütçeye katkı veren Mersin,
24’üncü sırada kaynak aktarımına şahit olmuştur. Dolayısıyla Mersinliler AKP
iktidarından alacaklıdır. Özellikle Çukurova havaalanının yapılmaması, Tarsus,
Kazanlı turizm alanının ertelenmiş olması Mersin’in geleceği açısından çok
ciddi sıkıntılar yaratacaktır. Bunları da sizlerin takdirine sunuyor, tekrar,
Mersin’in Ankara’daki günlerine sizleri davet ediyorum, saygılar sunuyorum.
(Alkışlar)
BAŞKAN – Teşekkür ederim Sayın Şandır. 
Gündem dışı üçüncü söz, Kızıltepe ve
Cizre ilçelerinde üniversite seçme sınavına girecek öğrencilerin yaşadıkları
sorunlar hakkında söz isteyen Mardin Milletvekili Sayın Erol Dora’ya aittir.
Buyurunuz Sayın Dora. 
3.- Mardin Milletvekili Erol
Dora'nın, Mardin’in Kızıltepe ve Cizre ilçelerinde üniversite seçme sınavına
girecek öğrencilerin yaşadıkları sorunlara ilişkin gündem dışı konuşması
EROL DORA (Mardin) – Teşekkürler Sayın
Başkan.
Sayın Başkan, değerli milletvekilleri;
üniversite seçme sınavında Kızıltepe ve Cizre ilçelerindeki öğrencilerin
yaşadıkları sorunlar üzerine söz almış bulunuyorum. Genel Kurulu saygıyla
selamlıyorum.
Bildiğiniz gibi, önümüzdeki hafta sonu
ÖSYM tarafından merkezî olarak yapılacak ve milyonlarca çocuğumuzun, gencimizin
eğitim açısından kaderini belirleyecek olan ve kısa adı “YGS” olan
Yükseköğretime Geçiş Sınavı yapılacaktır. ÖSYM tarafından yapılacak olan
Yükseköğretime Geçiş Sınavı’na ilişkin, sınav yapılacak merkezler içerisinde,
Mardin iline bağlı, 230 bini aşkın nüfusa sahip bulunan Kızıltepe ilçemiz yine
yer almayacak ve söz konusu sınava girecek Kızıltepeli öğrencilerimiz sınava
girmek üzere tercihleri dışında yine diğer ilçelere ve illere
gönderileceklerdir. Sayın Millî Eğitim Bakanına sormak istiyorum: Kızıltepe’nin
cezalı olması ne anlama gelmektedir? Ceza, okul binalarına mı, sınavlarda
gözetmenlik yapan öğretmen kadrosuna mı, yoksa öğrencilere mi verilmiştir?
Sayın Başkan, değerli milletvekilleri;
yine ÖSYM tarafından, güvenlik olmadığı gerekçesiyle YGS sınav merkezi
listesinden çıkartılan bir diğer ilçemiz de Şırnak iline bağlı olan Cizre
ilçemizdir. Cizreli öğrencilerimiz de Kızıltepeli öğrencilerimiz gibi ilçe
merkezinde değil, Şırnak merkez ile beraber 2 belde ve birkaç köyün sınav
merkezi olmasından dolayı, tercihleri dışında Mardin, Batman ve Siirt gibi
illerde, ayrıca Cudi ve Gabar Dağı eteklerinde, ulaşımı oldukça zor olan
köylerde sınava girmek zorunda bırakılmışlardır. 
Değerli
milletvekilleri, Kızıltepeli ve Cizreli öğrencilerimizin tercihleri dışında
sınav merkezlerinde sınava girmek zorunda bırakılmaları öncelikle Anayasa’nın
eşitlik ilkesine aykırı bir uygulamadır. Kaldı ki öğrencilerimizin sınava
girmek zorunda bırakıldıkları il ve ilçelerde yoğunluktan ötürü kalacak yer
sorunları yaşanmaktadır. Öğrencilerimiz sınava geç kalmamak pahasına, bir gün
önceden, gidecekleri il ve ilçelerde âdeta geceyi sokakta geçirmekle karşı
karşıya bırakılmaktadırlar. Sınava girebilmek için tercihleri dışında şehir
dışına gönderilecek binlerce Kızıltepeli ve Cizreli öğrencinin gidecekleri
yerlerde ciddi adaptasyon ve barınma sorunları ve mağduriyetleri yaşayacakları
aşikârdır. Diğer taraftan, maddi durumu kötü olan çok sayıda öğrenci bu yanlış
uygulamadan ötürü belki de sınava girme haklarını kullanamayacaklardır.
ÖSYM’nin aldığı bu çarpık kararın faturası ne yazık ki bir yıl boyunca büyük
emekle sınava hazırlanan gençlere ve çocuklarını okutmak için binbir türlü
zahmete katlanan ailelere kesilmektedir.
Sayın Başkan, değerli milletvekilleri;
Millî Eğitim Bakanlığı Cizre’de güvenliğin olmadığı yönündeki bir kanaate nasıl
varmıştır? Bu karar alınırken il ve ilçe mülki amirlerinin görüşlerine
başvurulmuş mudur? Millî Eğitim Bakanlığı bu sorularımızın cevaplarını
kamuoyuyla paylaşmalıdır. Cizre ve Kızıltepe’de yaşayan binlerce öğrencinin YGS
sınavında diğer il ve ilçelere dağıtılması öğrencilerin sınava eşit koşullarda
girme hakkının Bakanlık ve ÖSYM tarafından açıkça ihlali anlamına gelmektedir.
Sınava girecek öğrencilere yönelik hiçbir güvenlik problemi yok iken böyle
pervasızca alınmış bir kararla Cizreli çocuklarımız ve gençlerimiz açıkça
cezalandırılmak istenmektedir. 
Sayın Başkan, değerli milletvekilleri;
sınav yapılacak merkezlere ilişkin alınan bu adaletsiz kararın, ülke genelinde
yapılan bir sınav olması hasebiyle sınava girecek öğrenciler arasında yarattığı
eşitsizlik kadar, aynı zamanda öğrenciler açısından ciddi psikolojik mağduriyetlere
de neden olabileceği aşikârdır. Yaşadıkları ilçe merkezlerinin dışında, kendi
istekleri dışında zorunlu olarak gönderildikleri il ve ilçelerde sınava girecek
olan öğrencilerin yaşayacakları mağduriyetlerin giderilmesi için Millî Eğitim
Bakanlığının aldığı hiçbir önlem bulunmamaktadır. Kendi istekleri dışında il ve
ilçelerde sınava girmek zorunda bırakılan öğrencilerin yol masrafları ve
kalacak yer masrafları dahi Millî Eğitim Bakanlığı tarafından
karşılanmamaktadır. Bu çarpık uygulamanın sahibi olan Millî Eğitim Bakanlığı,
Kızıltepeli ve Cizreli öğrencilerin sınavlarda yaşayacakları olası
başarısızlığın en büyük ortağı olacaktır. 
Millî Eğitim Bakanlığının binlerce
öğrenciyi perişan etmeye hakkı bulunmuyor. Bu adaletsiz uygulamadan derhâl
vazgeçilmelidir diyor, sınava girecek olan bütün vatandaşlarımıza başarılar
diliyor, Genel Kurulu saygıyla selamlıyorum.
BAŞKAN – Teşekkür ederim Sayın Dora.
60’ıncı maddeye
göre pek kısa söz taleplerini yerine getireceğim.
Sayın Ünal…
VI.- AÇIKLAMALAR (Devam)
2.- Kahramanmaraş
Milletvekili Mahir Ünal'ın, İstiklal Marşı’nın kabulünün 94’üncü yıl dönümüne
ve Mehmet Akif Ersoy ile tüm şehitleri rahmetle andıklarına ilişkin açıklaması
MAHİR ÜNAL (Kahramanmaraş) – Sayın
Başkan, değerli milletvekilleri; bugün İstiklal Marşı’mızın Türkiye Büyük
Millet Meclisinde kabul edilişinin 94’üncü yıl dönümünü kutluyoruz. 12 Mart
1921 tarihinde Türkiye Büyük Millet Meclisinde kabul edilen İstiklal Marşı’mız,
aziz milletimizin bir diriliş destanıdır. İstiklale giden zamanlarda maddi ve
manevi zorluklarla mücadele eden milletimizin ortak duygusunun, inancının
sembolüdür. İstiklal Marşı’nda ortaya konan inanç ve güven, bugün de
ihtiyacımız olan manevi atmosferi yansıtmaktadır. İstiklal Marşı’mızın o güzel
dizeleri günümüzde de sadece manevi dünyamızı aydınlatmakla kalmamakta, yeni
Türkiye hedeflerine de ışık tutmaktadır. İstiklal Marşı, aziz milletimizin
bağımsızlık ve özgürlük savaşını ölümsüzleştiren, her mısrasıyla milletin ortak
duygu dünyasına seslenen eşsiz bir eserdir.
Bu duygu ve düşüncelerle, İstiklal
Marşı’mızın Türkiye Büyük Millet Meclisinde kabulünün 94’üncü yıl dönümünü
kutluyor, millî şairimiz, büyük mütefekkir Mehmet Akif Ersoy’u ve bütün
şehitlerimizi rahmetle, şükranla anıyorum.
Teşekkür ediyorum.
BAŞKAN – Teşekkür ederim.
Sayın İçten…
3.- Diyarbakır Milletvekili
Cuma İçten'in, İstiklal Marşı’nın kabulünün 94’üncü yıl dönümüne ve Mehmet Akif
Ersoy ile tüm şehitleri rahmetle andıklarına ilişkin açıklaması
CUMA İÇTEN
(Diyarbakır) – Sayın Başkan, değerli milletvekilleri; “Kim bu cennet vatan
uğruna olmaz ki feda? 
Şüheda fışkıracak toprağı sıksan
şüheda! 
Canı, cananı, bütün varımı alsın da
Hüda, 
Etmesin tek vatanımdan beni dünyada
cüda.” diyen İstiklal Marşı’mız, Türk’üyle Kürt’üyle, Sünni’siyle Alevi’siyle,
farklı dinlerin ve dillerin, ay yıldızlı bayrak altında yaşayan, 780 bin
kilometrekareyi vatan olarak gören bütün vatandaşlarımızın namusunu, şerefini,
haysiyetini ve değerlerini ifade eden, zalimlere geçit vermeyen, mazlumlara
kucak açan, bizleri dünyaya anlatan en önemli kimliğimizdir. 
Bu vesileyle, şehitlerimizin
duygularını kaleminden döken millî şairimiz Mehmet Akif Ersoy’a Allah’tan
rahmet diliyor, ruhuna Fatiha okuyoruz.
BAŞKAN – Sayın Güneş…
4.- Uşak Milletvekili İsmail
Güneş'in, İstiklal Marşı’nın kabulünün 94’üncü yıl dönümüne ve Mehmet Akif
Ersoy ile tüm şehitleri rahmetle andıklarına ilişkin açıklaması
İSMAİL GÜNEŞ (Uşak) – Sayın Başkanım,
bugün 12 Mart 2015, İstiklal Marşı’mızın kabulünün 94’üncü yılını idrak
etmekteyiz. Bundan tam yüz yıl önce sömürgeci ve işgalci güçler ülkemizi işgal
etmek istemiş ama her türlü güçlüğe, yoksulluğa ve olumsuz şartlara rağmen, bu
millet buna “Dur.” demiş ve yeniden küllerinden doğmasını bilmiştir. Cenab-ı
Allah’ımızdan bu millete tekrar böyle günleri yaşatmamasını temenni ediyorum.
Diğer taraftan, “Osmanlı İmparatorluğu”
adıyla tarih yazan bu millet, birlik ve kardeşlik içinde “Türkiye Cumhuriyeti
devleti” adıyla yeni tarihler yazacaktır.
İstiklal Marşı yazarı millî şairimiz
Mehmet Akif Ersoy’u ve tüm şehitlerimizi rahmetle, minnetle anıyorum.
BAŞKAN – Sayın Günay…
5.- İzmir Milletvekili
Ertuğrul Günay'ın, İstiklal Marşı’nın kabulünün 94’üncü yıl dönümüne ve Mehmet
Akif Ersoy ile tüm şehitleri rahmetle andıklarına ilişkin açıklaması
ERTUĞRUL GÜNAY (İzmir) – Sayın
Başkanım, bugün, çökmüş bir imparatorluğun ve parçalanmış bir vatanın külleri
üzerinden yeni bir devlet çıkaran gazi Meclisin İstiklal Marşı’mızı kabulünün
94’üncü yıl dönümü. İstiklal Marşı’nın kabul yıl dönümünde hamasetin ötesinde
bazı gerçekleri hatırlamamızda fayda var. 
İstiklal Marşı’nın şairi Mehmet Akif
Ersoy Ankara’da Taceddin Dergâhı’nın bir odasında mahrumiyet koşullarında
yaşarken sırtındaki paltosunu ihtiyacı olan bir arkadaşına vermiş, İstiklal
Marşı’nı kazanan şaire verilecek, bir ev alabilecek para ödülünü de kabul
etmemişti. Bunu, bir ders olarak bütün Meclisin ve bütün milletin her zaman
hafızasında yaşatması gerekmektedir. 
Yine, Gazi Mustafa Kemal de 1937’de
milletin kendisine bağışlamış olduğu bütün mal varlığını “Bu mal varlığı bana
yük olmaktadır.” diyerek millete armağan etmişti. 
Bu özel günde Gazi Mustafa Kemal
Atatürk’ü, sırtında paltosu yokken bir ev alacak para ödülünü reddeden Mehmet
Akif Ersoy’u ve gazi Meclisin bütün üyelerini rahmet ve minnetle bir kez daha
anıyorum ve siyaseti bu fakir milletin sırtından zengin olmak için kullanan
herkesi aynı inanç ve aynı imanla, şiddetle kınıyorum.
Saygılar sunarım.
BAŞKAN – Teşekkür ederim.
Sayın Atıcı…
6.- Mersin Milletvekili Aytuğ
Atıcı'nın, Ankara’daki Mersin tanıtım günlerine ve Mersin Büyükşehir Belediyesinde
işten çıkarılan taşeron işçilerinin durumuna ilişkin açıklaması
AYTUĞ ATICI (Mersin) – Teşekkür ederim
Sayın Başkan.
Bugün Ankara’da Mersin tanıtım günleri
başlıyor. Biz Mersin’in güneşiyle, doğasıyla, altın kum sahilleriyle, narenciye
cenneti olmasıyla, cezeryesiyle, tantunisiyle, kerebiciyle, muzuyla, çileğiyle,
sebzesiyle, meyvesiyle; her renkten, her inançtan, her kökenden kardeşçe ve
barış içinde yaşayan insanlarıyla tanıtılmasını arzu ediyoruz. Ancak Mersin,
maalesef Büyükşehir Belediyesinden çıkarılan ve sayıları bini geçen taşeron
işçileriyle anılıyor. Bu işçilerin çoğu DİSK GENEL-İŞ Sendikasında örgütlü
oldukları için işten çıkarıldılar. Bugün yüzlerce işçi Ankara’da yağmur, soğuk
demeden ekmeklerinin peşine düştü ve yürüdü. Şu anda bu işçiler, temsilciler
parti gruplarıyla görüşüyorlar ancak Milliyetçi Hareket Partisi bu işçilere
randevu bile vermemiş. İşten çıkarılan işçiler yaklaşık altı aydır çadırlarda
direniyor. Mersin’in tanıtımına en büyük katkı, direnen bu işçilerin yeniden işe
alınmasıyla olacaktır.
Teşekkür ediyorum.
BAŞKAN – Sayın Kaplan…
7.- Kocaeli Milletvekili
Mehmet Hilal Kaplan'ın, Kocaeli’nde 112 acil yardım istasyonlarının yetersiz
olduğuna ve herkesin rahat ulaşabileceği bir sistemin olmasını temenni ettiğine
ilişkin açıklaması
MEHMET HİLAL KAPLAN (Kocaeli) –
Teşekkür ediyorum Sayın Başkan.
Sayın Başkan, Kocaeli ilimizde sağlık
açısından 112 istasyonu sayısı 32. Kocaeli ilinin batısında, İstanbul’a yakın
bulunan 4 ilçemizde toplam nüfusun yüzde 45’i oturuyor olmasına rağmen istasyon
sayısının 8’de kalması nedeniyle, -ortalama, kişi başına düşen- nüfusa, 100 bin
kişiye 1 112 Acil İstasyonu düşmektedir. Bu haksız uygulamaya son verilmesi
noktasında yetkilileri uyarmak istiyorum. Dengeli ve herkesin rahat
ulaşabileceği bir istasyon ve 112 sisteminin olmasını temenni ediyorum. 
Teşekkür ediyorum.
BAŞKAN – Sayın Toprak…
8.- İstanbul Milletvekili
Binnaz Toprak'ın, ÖSYM’nin, üniversite giriş sınavı sorularının açıklanmasıyla
ilgili Danıştay kararına uyması gerektiğine ilişkin açıklaması
BİNNAZ TOPRAK (İstanbul) – Çok
teşekkürler Sayın Başkan.
Ben, biraz önce
sözü edilen ÖSYM sınavlarına ilişkin önemli bir meseleye değinmek istiyorum.
Biliyorsunuz, yıllardır ÖSYM sınavlarında sınav yapıldıktan sonra sorular
açıklanıyordu, çocuklar da ona göre kendi kendilerini değerlendiriyorlardı,
kamuoyu da değerlendiriyordu sınav sonuçlarına göre. 
Şimdi, son birkaç yıldır ÖSYM bunu
açıklamamaya başladı, sadece 20 tane soruyu açıklıyor. Bu Danıştaya gitti
-geçen yıldı zannediyorum- Danıştay bunu yanlış buldu, “Kamuoyunun
bilgilendirilme hakkı vardır.” dedi ve ÖSYM’nin bütün soruları açıklaması
gerektiği doğrultusunda karar verdi. Bu sene aynı şeyi yapıyorlar, gene 20 soru
açıklanacakmış. 
Şimdi, bakın, böyle bir şey olamaz.
Yani bu ülkede hukuk bitmiş vaziyette; Cumhurbaşkanı “Anayasa’yı tanımam.”
diyor, bakanlar “Anayasa’yı tanımıyoruz.” diyorlar. Hukuksuz olarak pek çok iş
yapılıyor, hiçbir şey yapamıyoruz bu konuda. Gözlerimizle gördüğümüz yolsuzluk
meselesini bu Meclis aklamış vaziyette, böyle bir şey olamaz. 
BAŞKAN - Teşekkür ederim. 
Sayın Varlı, buyurun.
9.- Adana Milletvekili
Muharrem Varlı'nın, İstiklal Marşı’nın kabulünün 94’üncü yıl dönümüne ve pamuk
üreticilerine verilen prim desteğinin artırılması gerektiğine ilişkin
açıklaması
MUHARREM VARLI (Adana) – Teşekkür
ederim Sayın Başkan. 
Ben de İstiklal Marşı’nın kabulünü
kutluyorum. Mehmet Akif Ersoy’u minnetle, şükranla yâd ediyorum. Tabii ki,
Mehmet Akif Ersoy’un yaşantısını, onun hayallerini, onun düşüncelerini iyi
anlayan birileri olarak onun kemiklerini sızlatmamamız gerekir diye de
düşünüyorum. 
Buradan da Hükûmete bir uyarıda
bulunmak istiyorum: Bugünlerde Çukurova’da mısır ve pamuk ekimi başlayacak. Söz
vermişlerdi “Pamuğun prim fiyatlarını yükselteceğiz.” diye, pamuğun prim
fiyatları aynı yerinde sayıyor. Çiftçiye pamuk ektirmemiz lazım çünkü biz bir
tekstil ülkeyiz, tekstilin ham maddesi de pamuk; dışarıdan ithal ederek biz
tekstilde dünyayla yarışamayız. Onun için, bir an önce bu prim desteğinin
artırılması lazım ki çiftçi mısır ekmeden pamuk ekmeye devam etsin.
Dolayısıyla, Hükûmetin de bu konuda bir an önce tedbir alması lazım. Dediğim
gibi, tekstilde dünyayla yarışabilmek için ham maddemizi kendimizin üretmesi
lazım. Şu anda dünyada en çok pamuk ithal eden ülke durumundayız ne yazık ki. 
BAŞKAN – Sayın Işık…
10.- Kütahya Milletvekili
Alim Işık'ın, emeklilerin durumunun iyileştirilmesi konusunda Hükûmet
yetkililerini göreve davet ettiğine ilişkin açıklaması
ALİM IŞIK (Kütahya) – Teşekkür ediyorum
Sayın Başkan. 
Dün, Milliyetçi Hareket Partisi Grubu
olarak verdiğimiz emeklilerin sorunlarının araştırılmasıyla ilgili önerge
üzerinde yapılan görüşmeleri izleyen çok sayıda emeklimiz bizleri arayarak
hemen hemen tamamına yakının borç içinde yaşadıklarını, aylık 24 lira veya 15 lira gibi maaş
zamlarının kendileriyle alay anlamına geldiğini, şu andaki maaşlarının oldukça
düşük kaldığını, ikinci bir işte çalışanlardan kesilen yüzde 15-20 oranındaki
SGK primi kesintisinin mutlaka kaldırılması gerektiğini ve bunun haksızlık
olduğunu belirtmişlerdir. Emekli maaşlarının yeterli olduğunu belirten AKP’li
bakan, milletvekili ve yöneticilere de istemlerini iletmemizi özellikle
istirham etmişlerdir. 
Emeklilerin durumlarının iyileştirilmesi konusunda Hükûmetin
yetkililerini göreve davet ediyorum, size de teşekkür ediyorum. 
BAŞKAN – Sayın Gök…
11.- Ankara Milletvekili
Levent Gök'ün, 12 Mart 1971 muhtırasına ve İstiklal Marşı’nın kabulünün 94’üncü
yıl dönümüne ilişkin açıklaması
LEVENT GÖK (Ankara) – Sayın Başkan, bundan kırk dört yıl
önce, 12 Mart 1971 tarihinde Silahlı Kuvvetlerin Cumhurbaşkanına verdiği bir
muhtırayla hükûmet istifaya zorlanmıştır. 
Türkiye, 12 Mart, 1971 tarihinde verilen bu muhtırayla daha
sonra son derece karanlık bir sürece girmiş ve Türkiye'nin en karanlık
tablosunu oluşturan günler o dönemde yaşanmıştır. Askerî darbeler, askerî
muhtıralar gibi her türlü vesayeti reddettiğimizi ama bugünlerde oluşturulmaya
çalışılan Cumhurbaşkanı vesayetini de şiddetle kınadığımızı ve reddettiğimizi
tekrar belirtmek istiyorum. 
Ayrıca yine, doksan dört yıl önce 12 Mart 1921 tarihinde
Birinci Meclis tarafından kabul edilen ve Mehmet Akif Ersoy’un Türk milletine
emanet ettiği İstiklal Marşı’nın yıl dönümünde İstiklal Marşı’nı yazanları,
güfteleyenleri, besteleyenleri ve İstiklal Harbi’ni sürdürerek bugünkü bağımsız
Türkiye’yi yaratanların her birini ayrı ayrı saygıyla selamlıyor ve hepsine
rahmet diliyorum. 
BAŞKAN – Teşekkürler. 
Sayın Yılmaz… Yok. 
Sayın Vural…
12.- İzmir Milletvekili Oktay
Vural'ın, 12 Mart 1971 muhtırasına ve İstiklal Marşı’nın kabulünün 94’üncü yıl
dönümüne ilişkin açıklaması
OKTAY VURAL (İzmir) – Teşekkür ederim Sayın Başkan.
Evet, bugün 12 Mart, İstiklal Marşı’mızın Türkiye Büyük
Millet Meclisinde kabulünün 94’üncü yılı. Millî şairimiz merhum Mehmet Akif
Ersoy’u, istiklal ve egemenliğimiz uğruna şehit olanları rahmet ve minnetle
anıyoruz. Cenabıhak milletimize bir daha İstiklal Marşı yazdırmasın. Tabii,
vatan toprağını koruyarak İstiklal Marşı’nı kabul eden Türkiye Büyük Millet
Meclisi, aslında bugünlerde vatan toprağının terk edilmesinin sonuçlarını da çok iyi idrak
etmelidir. İstiklal Marşı’nı kabul eden Türk milletinin egemenliğini ve
istiklalini temsil eden Türkiye Büyük Millet Meclisinin aynı ruh, heyecanla
istiklalimizi, egemenliğimizin bölünmez bütünlüğünü, millî mücadelemizle
kurulan cumhuriyetimizi, vatan toprağını korumaya yönelik her türlü kararı
alması gerektiğine olan inancımı da, kararlılığımızı da bu vesileyle ifade
etmek istiyorum. 
12 Mart münasebetiyle, aynı zamanda
millî egemenliğimize yönelik her türlü darbe girişim ve zihniyetini kınadığımı
bu vesileyle ifade etmek istiyorum. 
Teşekkür ederim. 
BAŞKAN – Sayın Şandır… 
13.- Mersin Milletvekili
Mehmet Şandır'ın, İstiklal Marşı’nın kabulünün 94’üncü yıl dönümüne ve Mehmet
Akif Ersoy ile tüm şehitleri rahmetle andıklarına ilişkin açıklaması
MEHMET ŞANDIR (Mersin) – Çok teşekkür
ederim Sayın Başkan. 
Bugünden doksan dört yıl önce millî
marş olarak bu Mecliste kabul edilen İstiklal Marşı’mızın ruhuna ve mesajına
her zamankinden daha çok ihtiyacımız olduğu günler yaşamaktayız. Türk milletine
“korkma” diyen Mehmet Akif Ersoy’a yüce Allah’tan rahmetler dilerken
milletimizin birliğini parçalamak, devletimizin millî yapısını değiştirmek için
siyaset yapanlara karşı Türk milliyetçileri olarak korkmadığımızı buradan ifade
etmek istiyorum. 
Milliyetçi Hareket Partisi Grubu olarak
İstiklal Marşı’nın ruhuna ve mesajına sahip çıkmaya hazır olduğumuzu ifade
eder, yüce heyetinizi saygıyla selamlarım. 
BAŞKAN – Teşekkür ederim. 
Sayın Akar…
14.- Kocaeli Milletvekili
Haydar Akar'ın, İzmit’in Alikahya Mahallesi’ndeki evler için alınan yıkım
kararına ilişkin açıklaması
HAYDAR AKAR (Kocaeli) – Sayın Başkan,
İzmit Alikahya beldesinde –beldeler kalktı- merkez mahallesinde iki gün önce 3
aileye ait -sabah beşte- evler yıkıldı ve orada bulunan 100’e yakın haneye de
yıkım kararları yollanmaya başlandı. Bu iktidar döneminde, orada bu inşaatlar
yapılırken yol getirildi, su getirildi, elektrik getirildi, doğal gaz getirildi
ve bugün insanlara yıkım ihbarları geliyor. Aslında yer kendilerine ait, “çalılık”
diye geçiyor, imara açılması gereken bir yer çünkü çalı kalmamış. Bu problemin
böyle halledilmesi gerekirken insanların evlerini başlarına yıkıyorlar. Kocaeli
Büyükşehir Belediyesi “Uzaydan görüntülüyoruz artık, kimsenin kaçak bina yapma
şansı yok.” derken bugün “Kaçak bina yapıldı.” diye insanların evleri yıkılıyor
ki bunu doğru bulmuyoruz. Bir an evvel bu insanların problemlerinin çözülmesi
gerektiğini buradan ifade etmek istiyorum. 
BAŞKAN – Teşekkür ederim. 
VII.- OTURUM BAŞKANLARININ
KONUŞMALARI
1.- Oturum Başkanı TBMM
Başkan Vekili Meral Akşener'in, Başkanlık Divanı olarak, İstiklal Marşı’nın
kabulünün 94’üncü yıl dönümüne ve Mehmet Akif Ersoy ile tüm şehitleri rahmetle
andıklarına ilişkin konuşması
BAŞKAN – Ben de Başkanlık Divanı adına
İstiklal Marşı’mızın kabulünün 94’üncü yıl dönümünü büyük bir heyecanla ve
minnetle kutluyorum, anıyorum. İstiklal Marşı’nın şairi rahmetli, merhum Mehmet
Akif Ersoy’u ve İstiklal Marşı’mızla şekillenen Millî Mücadele ruhunu,
iradesinin sahiplerini minnetle, şükranla, rahmetle anıyorum. Cenabıhak bir
daha bu millete İstiklal Marşı’nı yazdırmasın duasını tekrarlıyorum ve o gün
kabul eden gazi Meclisin mensuplarını ve bizler gibi Başkanlık Divanında
oturanları rahmetle, minnetle, şükranla anıyorum.
Teşekkür ederim. (Alkışlar)
Gündeme geçiyoruz.
Başkanlığın Genel Kurula sunuşları
vardır.
Meclis araştırması açılmasına ilişkin
üç önerge vardır, ayrı ayrı okutuyorum:
VIII.- BAŞKANLIĞIN GENEL
KURULA SUNUŞLARI
A) Meclis Araştırması
Önergeleri
1.- Balıkesir Milletvekili Namık
Havutça ve 20 milletvekilinin, Güney Marmara bölgesinin su kaynaklarındaki
kirliliğin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1251)
Türkiye Büyük
Millet Meclisi Başkanlığına
Güney Marmara bölümü, Saros Körfezi ile
İzmit Körfezi'nin güneyinde kalan, Çanakkale, Balıkesir, Bursa, Yalova, Bilecik
illeri ile İzmit ve Sakarya illerinin bir kısmını kapsayan alandır. Güney
Marmara bölgesi akarsu ve göller bakımından zengindir. Bölgenin en önemli
akarsuları Susurluk (Simav) Çayı, Gönen Çayı, Biga Çayı, Koca Çay, Havran Çayı,
Atnos Çayı, Üzümcü Çayı, Zeytin Çayı, Kirmasti Çayı, Kızıklı Dere, Kara Dere ve
Kille Deresi'dir. Susurluk Çayı, Kütahya'nın Şaphane Dağı’ndan çıkarak,
Bursa'da Nilüfer Çayı ile birleşip Ballıkaya'da Marmara Denizi’ne dökülür.
Gönen Çayı, Kaz Dağı’ndan çıkarak Kazak, Bakırçay ve Akkayası çaylarını alır ve
Erdek Körfezi’ne dökülür. Güney Marmara bölgesinin gölleri İznik, Uluabat,
Tabak Gölü ve Manyas Kuş Gölü bu bölümde bulunur.
Manyas Kuş Gölü Türkiye'nin altıncı
büyük gölüdür. Göl, Manyas Çayı, Sığırcı Deresi, Mürüvvetler Deresi, Dutlu
Deresi ve yer altı suları ile beslenmektedir. Göl'ün çıkışı ise Karadere ile
olmaktadır. Göl ve yakın çevresine 1981 yılında 1’inci derece Doğal SİT alanı
statüsü verilmiştir. 200'ü aşkın kuş türü ile 23 balık türünün bulunduğu
bilinen göldeki Millî Park'a 1975 yılında Avrupa Konseyince A sınıfı diploma
verilmiştir. Yöre halkı, tarıma dayalı küçük işletmeler ve fabrikaların
yarattığı kirlilikten ötürü oldukça şikâyetçidir. 5 Haziran 2012 Dünya Çevre
Günü Manyas Gölü'nde toplu balık ölümlerinin yaşanması, izleyen günlerde de
toplu kuş ölümlerinin yaşanması tehlikenin boyutlarını göstermektedir.
Balya'da kurşun kirliliği bölgede
dehşet saçan boyuttadır. Çevre ve Şehircilik Bakanı Sayın Erdoğan Bayraktar'ın
ifadesiyle "vahşice depolanan" atıkların yarattığı kirlilik
Kocaçay'a, Maden Deresi'ne ve nihai olarak Manyas Kuş Gölü'ne ulaşmaktadır.
Güney Marmara bölgesinin önemli
göllerinden Ulubat Gölü'nde Mustafakemalpaşa Çayı vasıtasıyla sanayi
tesislerinden fosfor yüklü atık sular taşınması ve buna bağlı olarak azalan
oksijen miktarı zaman zaman toplu balık ölümlerine yol açmaktadır. 
Çanakkale-Balıkesir kesimindeki önemli
akarsulardan olan Gönen Çayı, Gönen sonrasında organik madde, azot ve oksijen
parametreleri açısından kirli ya da çok kirli su sınıfında yer almaktadır. Biga
Çayı'nda ise Biga öncesinde su kalitesi bilinmemektedir. Biga sonrasında ise
Marmara Denizi girişinde kimyasal oksijen ihtiyacı ikinci sınıf, biyolojik
oksijen ihtiyacı üçüncü sınıf değerlere düşmektedir.
Çanakkale'nin Umurbey Çayı ve
Sarıçay’da kurşun-çinko yatakları ve işleme tesislerinin bulunması ayrıca
değerlendirilmelidir. Önemli diğer bir sorun Bursa İznik Gölü'ndeki kirlenmedir.
İznik Gölü'nü besleyen dereler ve gölü Marmara Denizi'ne bağlayan göl ayağı
organik madde, azot ve fosfor açısından çok kirlenmiş vaziyettedir.
Türkiye'de, son kırk yılda 1 milyon 300
bin hektar sulak alan kuruma ve kirlenme gibi nedenlerle ekolojik ve ekonomik
işlevini yitirmiştir. İzlenen yanlış yönetim ve kullanım uygulamalarına küresel
iklim değişikliğinin etkileri de eklenince ülkemizde bulunan yaklaşık 1,2
milyon hektar sulak alanın geleceğinin güvende olduğu söylemek oldukça zordur.
Bu korkunç tablo hayati öneme sahip su potansiyelimizi tehdit etmektedir.
Özellikle güney Marmara bölgemiz tarımsal üretimin yanı sıra tarıma dayalı
sanayi ve sanayinin diğer kollarında yoğun bir gelişme yaşamaktadır.
Beraberinde kentleşme ve nüfus artışı, önemli ölçüde evsel atık su, yüzey
sularının ve yer altı sularının kirlenmesine yol açmakta ve kalitesini tehdit
etmektedir.
Güney Marmara bölgesinin su
kaynaklarının korunması ve sürdürülebilir yönetimi konusunda, mevcut alanların
daha fazla tahrip olmasını önleyici projelerin saptanması, boyutları gittikçe
büyüyen kirlenmenin yarattığı tehdidin ve bu tehdidin nasıl giderileceğinin
kapsamlı olarak araştırılması için Anayasa’nın 98, İç Tüzük’ün 104 ve 105’inci
maddeleri gereğince Meclis araştırması açılmasını arz ederiz. 
1) Namık Havutça (Balıkesir)
2) Ali Sarıbaş  (Çanakkale)
3) Gürkut Acar  (Antalya)
4) Hülya Güven  (İzmir)
5) Celal Dinçer (İstanbul)
6) Turgay Develi (Adana)
7) Haydar Akar (Kocaeli)
8) İlhan Demiröz  (Bursa)
9) Hurşit Güneş  (Kocaeli)
10) Doğan Şafak  (Niğde)
11) Osman Kaptan  (Antalya)
12) Ramazan Kerim Özkan  (Burdur)
13) Mehmet Hilal Kaplan  (Kocaeli)
14) Kamer Genç  (Tunceli)
15) Ali Serindağ  (Gaziantep)
16) Emre Köprülü  (Tekirdağ)
17) Selahattin Karaahmetoğlu  (Giresun)
18) Candan Yüceer  (Tekirdağ)
19) Ali İhsan Köktürk  (Zonguldak)
20) Mustafa Serdar Soydan  (Çanakkale)
21) İhsan Özkes  (İstanbul)

2.- Kocaeli Milletvekili
Haydar Akar ve 19 milletvekilinin, mevcut enerji kaynaklarını verimli
kullanabilmek ve yeni enerji kaynaklarını hayata geçirebilmek için karşılaşılan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1252)
Türkiye Büyük
Millet Meclisi Başkanlığına
Giderek artan enerji ihtiyacının
karşılanması mevcut projeler ve yatırımlarla yeterli olmadığı anlaşılmaktadır.
Ülkemizde kalkınmayı sürdürebilmemiz için doğru bir enerji politikasına ihtiyaç
duyulmaktadır. Bu nedenlerle, mevcut enerji kaynaklarını verimli kullanabilmek
ve yeni enerji kaynaklarını hayata geçirebilmek için karşılaşılan sorunların
ele alınması ve gerekli tedbirlerin belirlenmesi amacı ile Anayasa’mızın 98'
inci, İç Tüzük’ün 104 ve 105’inci maddeleri gereğince Meclis araştırması
açılmasını arz ederiz.
1) Haydar Akar (Kocaeli)
2) Namık Havutça  (Balıkesir)
3) Gürkut Acar  (Antalya)
4) Celal Dinçer  (İstanbul)
5) Ali Sarıbaş  (Çanakkale)
6) İlhan Demiröz  (Bursa)
7) Turgay Develi (Adana)
8) Doğan Şafak  (Niğde)
9) Ali Serindağ  (Gaziantep)
10) Osman Kaptan  (Antalya)
11) Ramazan Kerim Özkan  (Burdur)
12) Mehmet Hilal Kaplan  (Kocaeli)
13) Kamer Genç  (Tunceli)
14) Emre Köprülü  (Tekirdağ)
15) Selahattin Karaahmetoğlu  (Giresun)
16) Candan Yüceer  (Tekirdağ)
17) Ali İhsan Köktürk  (Zonguldak)
18) Mustafa Serdar Soydan  (Çanakkale)
19) İhsan Özkes  (İstanbul)
20) Hülya Güven  (İzmir)

Gerekçe:
Günümüzde enerji, dünyanın en önemli
meselesi haline gelmiştir. Çünkü enerji tüketimi teknolojik gelişime ve nüfus
artışına bağlı olarak giderek, her geçen gün artmaktadır. Enerji üretimindeki
bağımlılık, ülkemizin refah ve kalkınma seviyesini olumsuz yönde
etkilemektedir. TEİAŞ'ın hazırladığı "Türkiye Elektrik Enerjisi 10 Yıllık
Üretim Kapasite Projeksiyonu’na (2011-2020)" göre beklenen yıllık ortalama
talep artışı yüksek talep ve düşük talep serileri için sırasıyla yüzde 7,5 ve
yüzde 6,5'tur.
Projeksiyonda, yüksek talep serisine
göre 2020 yılında elektrik tüketiminin yaklaşık 434 TWh'e, düşük talep serisine
göre ise 398 TWh'e ulaşacağı öngörülmektedir. Türkiye, yüksek talep ve düşük
talep serilerinde projelerin güvenilir üretim kapasitesi ve Senaryo 2'ye göre
2017 yılında elektrik sıkıntısıyla karşı karşıya kalacaktır. Nisan 2012
itibarıyla kurulu gücü yaklaşık 53.942 MW olan Türkiye'nin toplam elektrik
üretiminin yüzde 45'i doğal gaz, yüzde 28'i kömür, yüzde 23'ü hidroelektrik
kaynaklar ve ancak yüzde 2,1'i rüzgâr enerjisiyle karşılanmaktadır. Enerji
kaynakları bakımından net ithalatçı ülke konumunda olan Türkiye'de enerji
arzının yüzde 73'ü ithalatla karşılanmaktadır. Doğal gaz hâlen elektrik
enerjisi üretimimizde en yüksek paya sahip olmaya devam etmektedir. Bu nedenle
en yüksek fiyat artışları sürekli olarak doğal gaz ve petrol ürünlerinde
meydana gelmektedir.
Ülkelerin ekonomik ve sosyal
gelişimlerinin en temel unsurunun enerji olduğu gerçeğinden yola çıkıldığında,
enerjinin kesintisiz, güvenilir ve ucuz yollardan bulunması ve enerji
kaynaklarının da mutlaka çeşitlendirilmesi zorunluluğuyla karşı karşıya
kalındığı görülmektedir.
Ülkemiz yenilenebilir enerji kaynakları
bakımından çok iyi bir iklim kuşağı ve coğrafi konuma sahiptir. Bu potansiyeli
fırsata çevirmek için ülkemizin coğrafi konumu çok iyi incelenmelidir. Hangi
bölgelerde güneş enerjisinden, hangi bölgelerde rüzgâr enerjisinden ve
jeotermal enerjisinden yararlanacağı tespit edilmeli ve yenilenebilir enerji
kaynakları daha etkin kullanılmalıdır. Enerji sektöründeki dışa bağımlılık
oranımız göz önüne alındığında ve ayrıca ilave olarak da tarım, turizm ve
endüstri gibi alanlarda ülkemizin kalkınmasına büyük ölçüde ilave katkı
sağlayacak bu tür kaynaklarımıza daha fazla önem vermemiz gerektiği apaçık
ortadadır.
Bu nedenlerle enerjide dışa bağımlılığı
azaltmak, refah ve kalkınmayı sağlamak, enerji potansiyelinin araştırılarak
değerlendirilmesi, mevcut yatırımların verimli kullanılmadığı ve yeni enerji
kaynaklarının da yeterli hızda hayata geçirilmediğini düşünerek bir Meclis
araştırması açılmasının yerinde olacağı kanaatindeyiz.
3.- Kocaeli Milletvekili
Haydar Akar ve 19 milletvekilinin, gelir dağılımındaki adaletsizliğin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1253)
Türkiye Büyük
Millet Meclisi Başkanlığına
Anayasa’mızın
98, İç Tüzük’ümüzün 104’üncü ve 105’inci maddeleri gereğince, ülkemizin içinde
bulunduğu zor ve kötü ekonomik şartlar göz önünde bulundurularak yoksullukla
mücadele etmek ve buna bağlı olarak toplumsal refahı ve birlikteliği arttıracak
olan gelir dağılımındaki adaletsizliğin giderilmesiyle ilgili sorunların,
alınması gereken önlemlerin ve çözüm önerilerinin belirlenmesi amacıyla bir
Meclis araştırma komisyonu kurulmasını arz ve teklif ederiz. 
1) Haydar Akar (Kocaeli)
2) Namık Havutça (Balıkesir)
3) Gürkut Acar (Antalya)
4) Celal Dinçer (İstanbul)
5) İlhan Demiröz (Bursa)
6) Ali Sarıbaş (Çanakkale)
7) Turgay Develi (Adana)
8) Osman Kaptan (Antalya)
9) Ramazan Kerim Özkan (Burdur)
10) Doğan Şafak (Niğde)
11) Mehmet Hilal Kaplan (Kocaeli)
12) Kamer Genç (Tunceli)
13) Ali Serindağ (Gaziantep)
14) Emre Köprülü (Tekirdağ)
15) Selahattin Karaahmetoğlu (Giresun)
16) Candan Yüceer (Tekirdağ)
17) Ali İhsan Köktürk (Zonguldak)
18) Mustafa Serdar Soydan (Çanakkale)
19) İhsan Özkes (İstanbul)
20) Hülya Güven (İzmir)
Gerekçe:
Ülkemizde ekonomik şartların daraldığı
ve daha da kötü hâle geldiği, gelir dağılımındaki bozukluğun sürekli arttığı
yaşam şartlarının dar gelirlilerin aleyhine gelişmesi süreklilik arz
etmektedir. Türkiye İstatistik Kurumu (TÜİK) 2011 yılı Gelir ve Yaşam Koşulları
Araştırması da bunu göstermektedir.
Araştırma Türkiye nüfusunun yüzde
16,1'inin yoksulluk riski altında olduğunu ortaya koymaktadır. Yoksulluk riski
altında olanların sayısı 12 milyon kişiyi aşmıştır. Bunun yanında sürekli
yoksulluk riski altında bulunanların oranı 2009’da yüzde 17,3 iken, 2010
yılında bu oran yüzde 18,5’i bulmuştur. Yine TÜİK verilerine göre en zengin
yüzde 20’lik grup toplam gelirin yüzde 46,7’sini almaktadır, en yoksul yüzde
20’lik grubun aldığı pay ise yüzde 5,8'dir. Bu da en yoksul yüzde 20 ile en
zengin yüzde 20 arasındaki gelir farkının 8 kat olduğu sonucunu ortaya
çıkarmaktadır. Ülkemizdeki zengin ve fakir arasındaki artan bu gelir uçurumu
kent ve kırsalda yaşayanlar arasında da giderek artmaktadır.
Yine nüfusun yüzde 86,5'i "evden
uzakta bir haftalık tatili", yüzde 67,6'sı "beklenmedik
harcamalarını" ve yüzde 80,3'ü "yıpranmış ve eskimiş mobilyalarını
yenileme ihtiyacını" ekonomik nedenlerle karşılayamamaktadır. Yüzde
41,6'sının konutunda "sızdıran çatı, nemli duvarlar, çürümüş pencere
çerçevesi ve benzeri" sorunlar söz konusudur. Yüzde 41,7'sinin oturduğu
konutta "izolasyondan dolayı ısınma sorunu" yaşanmaktadır. Yüzde
61,8'inin hanesinin taksit ödemeleri ve borçları -konut alımı ve konut
masrafları dışında- bulunmakta, bu borç ödemeleri yüzde 26,2'sinin hanesine çok
yük getirmektedir.
Son yıllarda yaşanan adaletsiz gelir
dağılımı ve uygulanan yanlış politikalar dar gelirliler üzerindeki yükü
arttırmış, bireyler yoksulluk sınırının altına itilmiştir. Her ülkenin temel
dinamiği olan orta direk artık Türkiye'de çökmüştür. İktidar tarafından sadaka
kültürünün yerleşmesi için çalışmaların yapılması konunun daha kötü sonuçlara
varacağı endişesini uyandırmaktadır. Sadaka kültürü çözüm değildir, kendine
bağımlı milyonlar yaratmak da yanlış bir amaç ve politikadır.
Yoksullukla mücadele ve gelir
dağılımındaki eşitsizliği içeren bu hususları ülkemizdeki üniversitelerimiz,
sivil toplum kuruluşları ve devletimizin ilgili organlarıyla birlikte detaylı
incelenerek değerlendirilmelidir. Gelir dağılımındaki adaletsizlik dikkatle
incelenmeli, gelir ölçütleri detaylı bir şekilde çıkartılmalı ve adaletli gelir
dağılımı incelenmelidir.
Bu nedenlerle, gelir dağılımındaki
adaletsizliklerin tespiti ve çözümlenmesi amacıyla Anayasa’mızın 98’inci
maddesi, İç Tüzük’ün 104 ve 105’inci maddeleri gereğince araştırma komisyonu
kurularak konunun tüm boyutlarıyla araştırılmasını saygılarımızla arz ederiz.
BAŞKAN – Bilgilerinize sunulmuştur. 
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası geldiğinde
yapılacaktır. 
Bir gensoru önergesi vardır, önerge
bastırılıp sayın üyelere bugün dağıtılmıştır.
Şimdi önergeyi okutuyorum:
B) Gensoru Önergeleri
1.- HDP Grubu adına, Grup
Başkan Vekili Bingöl Milletvekili İdris Baluken’in, ekonominin kötü yönetildiği
iddiasıyla Başbakan Yardımcısı Ali Babacan hakkında gensoru açılmasına ilişkin
önergesi (11/48)
Türkiye Büyük
Millet Meclisi Başkanlığına
Dolar kurunun hızla artması, T.C.
Merkez Bankasına müdahale edilmesi, siyasi istikrarsızlık sonucu ekonominin
riske sokulması nedeniyle; "Ekonomik Konularda Genel Koordinasyon
Sorumlusu" Başbakan Yardımcısı Sayın Ali Babacan hakkında Anayasa’nın 98,
99, İç Tüzük’ün 106 ncı maddesi uyarınca gensoru açılmasını arz ve teklif
ederiz. 06.03.2015

 İdris
Baluken
 Bingöl
 HDP
Grup Başkan Vekili 
Genel Gerekçe: 
Cumhurbaşkanı
Recep Tayyip Erdoğan'ın, Merkez Bankasıyla sürdürdüğü faiz kavgası, Hükümetin
basiretsizliği, suskunluğu ve etkili önlemler alınmaması sonucu zirve yapan
dolar rekor kırmaya başladı.
Başbakan Yardımcısı Ali Babacan ve
Merkez Bankası Başkanı Erdem Başçı'nın istifa edeceğine yönelik dedikodular ve
Başçı'nın sağlık sorunlarından ötürü Merkezin toplantısına katılmadığı
yönündeki bilgi de eklenince korkulan oldu.
Merkezden, istifa iddialarına yalanlama
ve Başçı'yla ilgili “görevinin başında” açıklamaları gelse de yurt dışından
gelen veriler ile Amerikan Merkez Bankasının yaklaşmakta olan kritik faiz
kararı da sürece eklenince dolar bir gün içinde 3-4 zirve birden görmeye
başladı.
Merkez Bankasının günlük olarak arttırma
kararı aldığı döviz silahı da doların ateşini söndürmeye yetmedi. 2,55
seviyeleriyle zirveye çıkan dolar, Merkezin piyasaya sürdüğü 60 milyon dolar
sonrasında beklenenin aksine düşüş yerine 2,62 seviyeleriyle en yüksek
zirvesine ulaştı.
Şirket bilançoları hasar görürken, reel
sektörün açık pozisyonu 180 milyar dolar. Burada yüzde 10'luk bir kur artışının
18 milyar dolar karşılığı Türk lirası etkisi olacak. Bu da kabaca 35-40 milyar
TL zarar bilançolara yansıyacak demektir.
İhracatçıların ara malı ithal etmesi
nedeniyle bu piyasanın da dolaylı bir zarara uğradığı görülmektedir.
Türkiye, petrol fiyatlarının düşmesi
sonucu 2015 yılında daha düşük bir enflasyon elde etse de, olası sert faiz
indirimi, mevcut dalgalanmalar da devalüasyona yol açıyor. TCMB dolardaki son
yükselişe bakarak, geçen yıl faizleri yükselterek dolardaki yükselişin önüne
geçmiş ve bir devalüasyon (Paranın satın alma gücünün düşürülmesi) krizini
engellediyse de, önümüzdeki günlerde yeni krizler kapıda. Doların güçlenmesinin
TL'nin dış değerinde, enflasyonun devam etmesinin de TL'nin iç değerinde
yarattığı kayıplar Türkiye üreticisinin rekabet gücünü olumsuz şekilde
etkiliyor. Bu, önümüzdeki dönem için ciddi bir risk oluşturuyor.
Ayrıca, yabancı yatırımcı için şu anki
Türk lirası faiz oranları cazip gelmiyor, daha doğrusu, bu cari açıkla bu
uluslararası konjonktürde Türk lirası yatırımı yapmak için mevcut faiz
oranlarını yeterli bulmuyorlar.
Türkiye'de döviz kurunu daha çok
Türkiye'deki iç istikrarsızlıklar belirliyor ama 2,50 de psikolojik bir sınır.
Sade vatandaş doların artacağını beklerse o zaten artar. Küçük tasarrufu
olanlar bile gidip bunu dövize çevirmeye çalışırlar. Zaten Merkez Bankasının
döviz rezervleri oldukça sınırlı. Türkiye'nin net döviz rezervleri 40 milyar
doların biraz üzerinde. Bir döviz talebi olduğu zaman da kısa sürede bu cephane
tükenebilir.
Özellikle 2010-2013 döneminde
hesapsızca borçlanarak döviz borçlarını büyüten firmaları bu yıl da çok zor
günler bekliyor. Dolar kurunun düşük olduğu sıralarda dövizle borçlanan
firmaların 2013 sonrası hızla değerlenen döviz karşısında TL olarak borçları
olağanüstü arttı. Sadece 2013 sonunda bile 390 milyar dolarlık dış borç
stokunun TL karşılığı 862 milyar TL iken, 9 Şubat 2015 itibariyle bu borç 967
milyar TL'ye çıktı ve 226 milyar TL’lik kur farkı zararı birikti. Sadece 14
ayda yüzde 33 oranında artan TL cinsinden borç yükü, birçok sanayi ve hizmet
firmasının kâbusu durumunda. Cumhurbaşkanı Recep Tayyip Erdoğan'ın faiz
indirimi ile ilgili Merkez Bankasını baskı altına alan demeçleriyle de yukarı
giden dolar kurunun her sentlik artışı, borç stokunun 4 milyar TL artışına yol
açıyor. G-20 içinde 5'li kırılgan içinde en başta gelen Türkiye’de, yanlış
ekonomi politikaları sonucu, enflasyon ve işsizlik artmış, TL değer kaybetmiş,
ülke risk altına sokulmuştur.
Ekonominin kötü yönetilmesi dolayısıyla
Ekonomik Konularda Genel Koordinasyon Sorumlusu Başbakan Yardımcısı Ali Babacan
hakkında gensoru açılmasını arz ve teklif ederiz.
BAŞKAN – Bilgilerinize sunulmuştur.
Gensorunun gündeme alınıp alınmayacağı
hususundaki görüşmenin gününü de kapsayan Danışma Kurulu önerisi daha sonra
onayınıza sunulacaktır.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
IX.- ÖNERİLER
A) Siyasi Parti Grubu
Önerileri 
1.- HDP Grubunun, Grup Başkan
Vekili Bingöl Milletvekili İdris Baluken tarafından, 6306 sayılı Kanun’un
23’üncü maddesi gereği 15/5/2015 tarihi itibarıyla yürürlükten kalkacak olan
2981 sayılı İmar Affı ve Gecekondu Kanunu gereği tapu hakkı kazanmış fakat
tapusunu alamayan yurttaşların yaşadıkları sorunların araştırılması amacıyla
11/3/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 12 Mart 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
12/03/2015
Türkiye Büyük
Millet Meclisi Başkanlığına
Danışma Kurulunun 12/03/2015 Perşembe
günü (Bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 İdris
Baluken 
 Bingöl
 Grup
Başkan Vekili
Öneri:
11 Mart 2015 tarihinde, Bingöl
Milletvekili Grup Başkan Vekili İdris Baluken tarafından verilen (1745 sıra
nolu), "6306 sayılı Kanun’un 23'üncü maddesi gereği 15 Mayıs 2015 tarihi
itibarıyla yürürlükten kalkacak olan 2981 sayılı İmar Affı ve Gecekondu Kanunu
gereği tapu hakkı kazanmış fakat tapusunu alamayan yurttaşların yaşadıkları
sorunların araştırılması” amacıyla Türkiye Büyük Millet Meclisine verilmiş olan
Meclis araştırma önergesinin, Genel Kurulun bilgisine sunulmak üzere bekleyen
diğer önergelerin önüne alınarak, 12/03/2015 Perşembe günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN – Halkların Demokratik Partisi
Grubu önerisinin lehinde Mardin Milletvekili Sayın Erol Dora.
Buyurunuz Sayın Dora. (HDP sıralarından
alkışlar)
EROL DORA (Mardin) - Sayın Başkan,
değerli milletvekilleri; 6306 sayılı Kanun’un 23’üncü maddesi gereği 15 Mayıs
2015 tarihi itibarıyla yürürlükten kalkacak olan 2981 sayılı İmar Affı ve
Gecekondu Kanunu gereği tapu hakkı kazanmış fakat tapusunu alamayan
yurttaşlarımızın yaşadıkları sorunların tespiti ve bu sorunların çözümü için
ivedilikle atılması gereken adımların belirlenmesi amacıyla Meclis araştırması
açılmasına ilişkin vermiş olduğumuz önerge üzerinde söz almış bulunuyorum.
Genel Kurulu saygıyla selamlıyorum.
Değerli milletvekilleri, Türkiye’de,
1950’lilerden günümüze değin, kırdan kente doğru ve ülkenin doğusundan batısına
doğru sürekli bir göç hareketliliği yaşandığı hepimizin malumudur. Hükûmetlerin
politikalarıyla da göç hareketliliği sürekli olarak teşvik edilmiştir. 1927
yılında ülke nüfusunun yüzde 76’sı kırsal bölgelerde, yüzde 24’üyse kentsel
alanlarda yaşıyorken, bugün ülke nüfusunun yüzde 75’inden fazlası şehirlerde
yaşamaktadır. Yaşanan göç giderek yoğunlaşan bir şehirleşmeyi de beraberinde
getirmiştir. 
Değerli milletvekilleri, hızla gelişen
şehirleşmenin yarattığı en büyük sorun, hiç kuşkusuz yerleşim ve barınma sorunu
olmuştur. Özellikle 1950’lerden günümüze şehirleşmeyi teşvik eden hükûmetler
şehirleşmenin gereği olan altyapı ve konut ihtiyacını ise görmezden
gelmişlerdir. Kentleşme oranının artmasını bir gelişim göstergesiymiş gibi
sunmaktan geri kalmayan, AKP’nin de içerisinde yer aldığı hükûmetler silsilesi
yurttaşın yerleşim ve barınma sorunları karşısında halkı âdeta kendi kaderine
terk etmişlerdir. Bu politikalar Türkiye’de birçok ilde düzensiz, plansız ve
çarpık bir kentleşmeye neden olmuştur. 
Sayın Başkan, değerli milletvekilleri;
1980’li yıllarda Türkiye’de neredeyse bütün büyük şehirlerde tapusuz ve imar
plansız yapıların yoğun bir biçimde yaygınlaştığı, gecekondu olarak
kavramlaştırılan yapıların hızla arttığı görüntülere tanıklık edilmiştir.
Hızlı, plansız ve çarpık kentleşme, kentlerin mevcut altyapı durumlarının artan
nüfus yoğunluğu karşısında hazırlıksız yakalanması neticesinde varoş mahalleler
ciddi bir yaygınlık kazanmıştır.
Ekonomik, sağlık, eğitim, siyasi,
kültürel ve sosyal sebeplerden ötürü daha iyi yaşam koşullarına kavuşmak
umuduyla köyünü ve topraklarını terk eden yüz binlerce yoksul aile yıllarca son
derece sağlıksız koşullarda yaşamak pahasına göç yollarını tutmuşlardır. Kente
göç eden aileler bir arsa satın alacak ve sağlam bir ev yapabilecek ekonomik
güce sahip olmadığından, boş araziler üzerine kaçak, dayanıksız ve birkaç gün
içerisinde hızlıca inşa edilen derme çatma yapılarda barınmak durumunda
kalmışlardır.
Değerli milletvekilleri, hükûmetler
kentlere göç eden söz konusu yurttaşlarımızı köylerinde veya köylerine yakın il
ve ilçelerde tutabilecek ekonomik ve sosyal politikalar geliştirememişlerdir.
Diğer taraftan, siyasi iktidarlar, gerek merkezî hükûmetler gerekse
belediyeler, her seçim döneminde bu kaçak, çarpık ve dayanıksız yapılarda
oturan yurttaşlarımızı suistimal ederek tapu vaatleri vermiş ve gecekondularda
oturmak zorunda kalan yurttaşlarımızın bu durumunu oy potansiyeli hâline
getirmek için türlü yöntemlere başvurmuşlardır. Bu yapılar her seçim döneminde
biraz daha artmış; daha sonra bu yapılar her seçim döneminde yeni kaçak
katların çıkıldığı, mimari projeden yoksun, olası deprem risklerine karşı
denetimsiz yapılar biçimini alarak süregitmiştir.
Sayın Başkan, değerli milletvekilleri;
tapuları olmadığı için sürekli evlerinin yıkılma tehlikesiyle karşı karşıya
olan bu yurttaşların yerleşim haklarına ilişkin yürütülen çeşitli mücadeleler
sonucunda, 1980 sonrası 2981 sayılı İmar Affı ve Gecekondu Kanunu
çıkartılmıştır. Bu kanuna istinaden yurttaşlara belli bir ücret karşılığında
konutlarının bulunduğu arsalar için tapu tahsis belgesi verilmiştir. Lakin
kanunda belirtilen usul ve esaslara kamu idaresi tarafından uyulmadığı için
tapu tahsis belgeleri tapuya dönüştürülememiştir. Her seçim öncesi siyasi
iktidarların 2981 sayılı Kanun gereği tapu tahsis belgelerinin tapuya
dönüştürülmesi yönündeki sözlerine rağmen, belli sermaye çevreleri dışındaki
yoksul halkın yerleşim hakkı görmezden gelinerek tapuların verilmesi
ötelenmiştir.
Değerli milletvekilleri, 2012 yılına
gelindiğinde ise çıkartılan 6306 sayılı Afet ve Kentsel Dönüşüm Kanunu ile 2981
sayılı İmar Affı ve Gecekondu Kanunu’nun 15 Mayıs 2015 tarihinde yürürlükten
kaldırılacağı hükme bağlanmıştır. 2012 yılında alınan karara göre 2981 sayılı
Kanun’un üç yıl sonra yürürlükten kaldırılmasının gerekçesi olarak tapu tahsis
belgesi olan yurttaşların bu süreç içerisinde tapularını almaları ve herhangi
bir haksızlığa yer verilmemesi gösterilmiştir. Ancak aradan geçen üç yıl
zarfında yine belli sermaye grupları dışında yüz binlerce yurttaşa hakları olan
tapular verilmemiştir.
Sayın Başkan, değerli milletvekilleri;
söz konusu tapuların bir kısmının hâlâ halka verilmemiş olmasının en büyük
nedeni, bu yaşam alanlarının büyük sermaye grupları için yeni rant kapıları
olarak görülmesidir. AKP Hükûmetinin de anlayış bakımından ortak hareket
ettiği, aşırı kâr hırsı güdüsüne sahip sermayenin hamleleriyle yapılmak
istenen, aslında hepimizin çok iyi bildiği “kentsel dönüşüm” adı altında, bu
durumda olan mahallelerde yaşayan yoksul insanları yerlerinden yurtlarından
etmek ve bu arazilere AVM’ler, gökdelenler inşa etmektir.
AKP Hükûmetinin söz konusu
yurttaşlarımıza son on yıldır uyguladığı, sözde sosyal devlet çalışması gibi
gösterilmeye çalışılan TOKİ uygulamalarıdır. Bu vatandaşlarımızın yaşadıkları
mahalleler devletçe kamulaştırılmakta ve kendilerine arsaları karşılığında
kalitesiz konutlar verilmektedir. Ayrıca sosyal devlet ilkesini suistimal eden
AKP Hükûmeti, kamulaştırılan bu arazilere inşa ettiği konut sayısı ve yurttaşa
verdiği konut sayısı karşılaştırıldığında ciddi bir kârı halktan kaçırmakta ve
sermayeye peşkeş çektiği de açıkça ortaya çıkmaktadır.
Sayın Başkan, değerli milletvekilleri;
6306 sayılı Kanun gereği 15 Mayıs 2015 tarihi itibarıyla 2981 sayılı Kanun’un
yürürlükten kalkmasıyla İstanbul, İzmir, Ankara başta olmak üzere Türkiye’nin
değişik illerinde bulunan sayısız mahallede yaşanan bu duruma acil bir çözüm
üretilmemesi, Anayasa’nın 35’inci maddesinin ihlali ve yerleşim yeri hakkının
zorla gasbı anlamına gelecektir.
Türkiye’nin birçok büyük kentinde hak
kaybına uğramamak ve onlarca yıldır yaşadıkları yerleşim alanlarının tapularını
almak için söz konusu mahallelerde yaşayan yurttaşlarımız dernekleşmekte ve
çeşitli biçimlerde hak mücadelesi yürütmeye devam etmektedirler. Örgütlü bir
şekilde hareket eden bu dernekler acilen 6306 sayılı Kanun’un 23’üncü
maddesinin yürürlükten kaldırılmasını ya da bu madde kaldırılamayacaksa
uygulama süresinin beş yıl daha ertelenmesini, 2981 sayılı Kanun’dan doğan
haklarının garanti altına alınmasını talep etmektedirler. 
Tüm bu gerçeklerle Türkiye Büyük Millet
Meclisinde bu konuda yaşanacak hak kayıplarının önüne geçebilmek için sorunun
tüm boyutlarıyla araştırılması ve çözüm önerileri geliştirmesi amacıyla
ivedilikle bir Meclis araştırma komisyonu kurulması elzemdir.
Sayın Başkan, değerli milletvekilleri;
yurttaşlarımızın yaşadıkları bu büyük sorunun çözülmesi noktasında, önergemize
bütün siyasi partilerden destek beklediğimizi belirtiyor, tekrar Genel Kurulu
saygıyla selamlıyorum. (HDP sıralarından alkışlar)
BAŞKAN – Teşekkür ederim Sayın Dora.
Halkların
Demokratik Partisi Grubu önerisinin aleyhinde Kocaeli Milletvekili Sayın İlyas
Şeker.
Buyurunuz. (AK PARTİ sıralarından
alkışlar)
İLYAS ŞEKER (Kocaeli) – Sayın Başkan,
değerli milletvekili arkadaşlar; hepinizi saygıyla sevgiyle selamlıyorum.
Öncelikle ben de İstiklal Marşı’mızın
Türkiye Büyük Millet Meclisinde kabul edilişinin 94’üncü yılı münasebetiyle,
millî şairimiz Mehmet Akif Ersoy ve İstiklal Savaşı’nda şehit olan
şehitlerimizi ve gazilerimizi bu vesileyle rahmetle anıyorum. 
HDP grup önerisi hakkında da söz almış
bulunmaktayım. Evet, grup önerisinde de bahsedildiği gibi, özellikle kırsaldan
kente yapılan göçler neticesinde bir gecekondulaşma ve bir tapusuzluk söz
konusu oldu maalesef geçmiş yıllarda. Tabii, bunun nedenlerine bakınca, bunun
en önemli nedenlerinden bir tanesi plansızlık. Zamanında iyi planlamalar
yapılmadığı için, bölgeler arasını denkleştirecek planlamalar yapılmadığı için,
yatırımlarda bölgeler gözetilmediği için yatırımların büyük bir çoğunluğu büyük
şehirlerde oluştuğundan dolayı ve oraya da bu vesileyle göçler gelmiş ve göçle
birlikte orada ciddi anlamda bir planlama problemleri de ortaya çıkmış. 
Özellikle, mesela birinci derece deprem
bölgesi olmasına rağmen… Marmara Bölgesi, benim seçildiğim Kocaeli de dâhil
olmak üzere, birinci derece deprem bölgesidir ama ülkenin en önemli tesisleri,
en önemli sanayi tesisleri, ülke ekonomisine, ciddi anlamda ekonomiye katkı
sağlayan tesisler maalesef bu bölgelerde yapılmış. İşte bunlar geçmişteki
plansızlıkların bir neticesi. 
Tabii, bununla birlikte, bu
gecekondulaşmayla ve şehre yapılan göçle birlikte bu problem nasıl çözülebilir
diye çalışmalar yapılmış. 1984 yılında 2981 sayılı İmar Affı Kanunu çıkarılmış.
Özellikle, tapusu olup da kaçak inşaat yapanlar, kendi arazisine veya bir
başkasının arazisi üzerine yaptıkları inşaatlar veya tapusuz, tapusu olmadığı
hâlde belediyenin, hazinenin, Vakıflar Genel Müdürlüğünün, üzerine inşaat
yapılmış olan arsalarıyla ilgili 2981 sayılı Yasa çıkarıldı. Bu nasıl
çözülebilir, nasıl çalışma yapılabilir, bu konuda kanun ve yönetmelikler
çıkarıldı ve bunlara da süre verildi, “İki yıl içerisinde de çözülmesi
gerekiyor.” denildi. Bununla ilgili, ayrıca yine yönetmeliklerle yeminli özel
teknik bürolar oluşturuldu ve buraya, bu tür problemi olan insanlar 2 bin lira
bedel karşılığında müracaatlarını yaptılar ve yeminli teknik özel bürolar da bu
çalışmalarını tamamladıktan sonra ilgili kurumlara aktardılar. İlgili kurumlara
aktarıldıktan sonra, eğer kanunda belirtilen şartlara uygunsa buradaki veriler,
o zaman bunlara tapu tahsis belgeleri verildi ve bunlar da tapu siciline şerh
edildi. Daha sonra, ıslah imar planlarıyla birlikte veya imar uygulamalarıyla
birlikte müstakil hâle getirildiği zaman da bunlarla ilgili tapuları devlet
vermeye başladı. Daha sonra, 1986 yılında, özellikle yurt dışında olup da bu
yasadan haberi olmayanlarla ilgili ve yurt içinde olup da bir vesileyle haberi
olmamış olanlarla ilgili tekrar bir süre uzatıldı, altı aylık ve on iki aylık
süre ve o sürelerin sonucunda bu kanuna göre işlemler tamamlanmış oldu. Bugüne
kadar yaklaşık yüzde 80’ler civarında bunların tapu işlemleri yapıldı,
tamamlandı; yüzde 15-20 civarında bir eksik kısım var, o da imar
uygulamalarının yapılmamasından dolayı, bununla ilgili de şu anda çalışmalar
devam ediyor. 
Tabii, bunlar kazanılmış hak, kanunla
vatandaşa verilmiş ve kazanılmış hak, bunun geri alınması mümkün değil. Bu
yasayla, afet riski altındaki alanların dönüşüm yasasıyla birlikte 2981 sayılı
Yasa yürürlükten kaldırılıyor ama vatandaşların burada hakkının kaybolması söz
konusu değil. Her ihtimale karşı, bir sıkıntı olmaması açısından bu anlamda
yine genel bir çalışma yapılıyor ve vatandaşlarımızın -az önce belirttiğim
gibi- herhangi bir hakkının kaybolması da mümkün değil diyorum.
Gündemimizin yoğun
olması nedeniyle, grup önerisi hakkında, herhangi bir araştırma yapılmaya gerek
yok, bu konuda gerekli çalışmalar yapılıyor, vatandaşların kazanılmış hakkıdır,
kaybolması da mümkün değil diyor, hepinize saygı ve sevgilerimi sunuyorum. (AK
PARTİ sıralarından alkışlar) 
BAŞKAN –
Teşekkür ederim Sayın Şeker. 
Halkların
Demokratik Partisi Grubu önerisinin lehinde İstanbul Milletvekili Sayın Akif
Hamzaçebi. 
Buyurunuz. (CHP
sıralarından alkışlar)
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; Türkiye’de
1950’li yıllarla birlikte sanayileşme politikasında bir değişiklik başlamış ve
politikadaki bu değişiklik köyden kente göç olgusunu yaratmıştır. 
O tarihten
bugüne kadar köylerden şehirlere göç devam etmektedir, bu göçün nerede duracağı
henüz belli değildir. Kentlerimizin nüfusu ne kadara ulaşacak, bu hâlen tahmin
edilebilir durumda değildir. Yapılan bütün tahminler boşa çıkmıştır. Yapılan
tahminlerin üzerinde köyden kente göç olgusu yaşanmıştır, yaşanmaya devam
edilmektedir. Bugün Türkiye’nin ortalama nüfus artış hızı yüzde 1,2 olmakla
birlikte, kentsel nüfus artış hızı yüzde 3’ün üzerindedir. 
Köyden kente
olağanüstü göç, kentlerde yerleşim sorunu yaratmıştır. Kente gelen
vatandaşlarımız, başını sokacak bir ev yapabilmek, edinebilmek için, başta kamu
arazileri olmak üzere, bu arazilerin imara açılması yönlü bir talebi ortaya
koymuş, bu talep resmî şekillerde karşılanabildiği ölçüde karşılanmış,
karşılanamadığı ölçüde de yasa dışı yerleşimler meydana gelmiştir. 
Ve Türkiye’de ortalama yirmi-yirmi beş
yılda bir imar affı düzenlemeleri yapılmıştır. Bunların ilk ciddi düzenlemesi,
1966 yılında yürürlüğe giren Gecekondu Kanunu’dur. Gecekondu, kendisine ait
olmayan, çoğunlukla da kamuya, hazineye veya diğer kamu kurumlarına ait olan
arazi üzerinde sahibinin izni olmadan yapılan yapıya denmektedir. 1966
yılındaki Gecekondu Kanunu bu tip yerleşimlerden doğan sorunu çözmeye çalışmış,
bu yerleşimleri tapuya kavuşturmak amacıyla bir düzenleme yapmıştır ancak 1966
yılındaki bu olumlu yasa, hükmünü o yıllarda ifa etmiş ancak kente göç devam
ettiği için orada kalmamıştır. Nihayet, ondan yaklaşık yirmi yıl sonra, on
sekiz yıl sonra, 1984 yılında, rahmetli Turgut Özal zamanında 2981 sayılı İmar
Affı Kanunu çıkarılmıştır. O günkü yıllarda kurulan o dönem yeminli özel
bürolar aracılığıyla, “gecekondu” olarak isimlendirdiğimiz, imar mevzuatına
aykırı ve başkasının arazisi üzerinde yapılan bu yapılara tapu vermek amacıyla,
bu bürolar aracılığıyla bir sistem kurulmuş ve vatandaşların bir bölümü o yasa
uyarınca tapularını almışlardır. Ancak, o tarihten bugüne kadar tapularını
alamamış olan on binlerce vatandaşımız vardır. Bu sorun hâlen devam etmektedir.

Evvelsi gün Türkiye Büyük Millet
Meclisine, Türkiye'nin her yerinden temsilcileri olan bir oluşum, bir platform
gelmiştir; İstanbul’dan, İzmir’den, Türkiye'nin diğer yerlerinden temsilcilerin
olduğu ve 2981 sayılı Kanun’a göre ellerinde bulunan tapu tahsis belgelerinin
tapuya dönüşmemiş olduğu, bu sorunların sahibi olan vatandaşlarımız gelmiştir,
bütün siyasi parti gruplarını dolaşmışlardır. Dolaşma nedenleri de şudur: 1984
yılında çıkmış olan 2981 sayılı Kanun, 16 Mayıs 2012 tarihinde kabul edilen
6306 sayılı Kentsel Dönüşüm Yasası’yla birlikte yürürlükten kaldırılmıştır.
Sorun burada. 16 Mayıs 2012 tarihli Kanun, Kentsel Dönüşüm Kanunu; o kanunun
23’üncü maddesi, 2981 sayılı Kanun’un yürürlükten kaldırılmasını öngörmüştür.
O tarihte ben bu kürsüye gelerek bu
işlemin yanlışlığını ifade ettim, “Arkadaşlar, bunu yapmayın.” dedim. 2981
sayılı Kanun henüz hükmünü tamamlamamıştır, daha binlerce, on binlerce
vatandaşımız, ya elinde tapu tahsis belgesi var, tapuya dönüşmemiş ya da bütün
şartları taşıdığı hâlde, tapu tahsis belgesi için başvuru yaptığı hâlde tapu
tahsis belgesini bile alamamıştır. Belediyeler ıslah imar planlarını
yapmamıştır. Millî Emlakten bu taşınmazların kendilerine devrini ya talep
etmemişlerdir ya da talep etmekle birlikte bu devri gerçekleştirememişlerdir ve
vatandaşlarımız bir umutla kendilerine tapu verilmesini beklemektedir. Kentsel
Dönüşüm Kanunu’nun 23’üncü maddesi 2981 sayılı Kanun’u yürürlükten kaldırırken
bunun yanlışlığını burada ben ifade ettim. 
Bakın, 16 Mayıs 2012 Çarşamba günü,
107’nci Birleşim tutanağı, konuşmamda “Bu tamamen yanlıştır, bu yanlışlıktan
vazgeçin. Şimdi iktidar partisi diyebilir ki ‘Evet, biz bunu yürürlükten
kaldırıyoruz ama kanunun bir başka maddesine hüküm koyarak bu yürürlükten
kaldırma işleminin bir yıl sonra yürürlüğe gireceğini söylüyoruz.’ Nitekim bana
gelen cevap o şekilde çünkü kanunun yürürlükle ilgili maddesinde ‘Bir yıl sonra
yürürlüğe girer.’ şeklinde bir hüküm var ama bir yılda bu işlemlerin
tamamlanmayacağı açık, bu bir yıllık süre yetmez.” diyorum ve bu eleştirilerim
üzerine o bir yıllık süre üç yıl olarak değiştiriliyor. Şimdi, üç yıllık süre
31 Mayıs 2015 tarihinde sona ermektedir. 31 Mayıs 2015 tarihinde herhangi bir
yeni düzenleme yapılmadığı takdirde 2981 sayılı Kanun yürürlükten kalkmış
olacaktır ve bu vatandaşlarımız ellerinde tapu tahsis belgeleriyle ta 1984
yılındaki Özal Hükûmetinin kendilerine sağlamış olduğu hakkı elde edemeden
ortada kalmış olacaklardır. 
Değerli arkadaşlar, bu nedenle
Cumhuriyet Halk Partisi olarak önerimiz şudur: Parlamento kapanmadan, seçim
nedeniyle çalışmalarını sonlandırmadan, görüşmekte olduğumuz torba yasaların
herhangi birisine bir hüküm ilave edelim, bu süreyi beş yıl, altı yıl uzatalım
arkadaşlar; böyle bir yılda, iki yılda bitebilecek gibi bir iş değildir bu.
Yine, bir madde daha oraya ilave edelim
ve şu zorunluluğu getirelim: Bu süre uzatımını sağladıktan sonra, tüm belediyelere
bu taşınmazları yani tapu tahsis belgesine konu olan taşınmazları ilgili kamu
kurumundan, Millî Emlakse Millî Emlak, Vakıflarsa Vakıflar, diğer kamu
kurumlarıysa onlar, onlardan bir yıl içinde talep etme zorunluluğunu getirelim.
İlgili kamu kurumlarına da, başta Millî Emlak yani hazine olmak üzere,
belediyelerin talep ettiği bu taşınmazların, talep tarihinden itibaren bir yıl
içinde ilgili belediyeye devredilmesi zorunluluğunu getirelim ve belediyeye
devredilen ve üzerinde vatandaşın evi, binası olan bu taşınmazların da en geç
bir yıl içinde ıslah imar planlarının yapılması şartını koyalım ve “Yapılan
ıslah imar planlarına göre vatandaşa tapusu verilir.” diyelim.
Bakın, çözüm budur. Bu yöndeki bir
teklifi Cumhuriyet Halk Partisi Grubu olarak biz Türkiye Büyük Millet Meclisi
Başkanlığına verdik. Teklifimiz herkesin desteğine açıktır. “Hayır, o maddeyi
öyle yapmayalım, şöyle yapalım.” diyebilirsiniz, olabilir, öneriler olabilir,
bunu geliştirebiliriz. Farklı görüşler olabilir, “Beş yıl değil, yedi yıl.”
diyebilirsiniz, “Hayır, üç yılda biz bitirebiliriz.” diyebilirsiniz; hepsine
açığız arkadaşlar. Dört siyasi parti grubu, bağımsızlar bir araya gelelim,
Parlamento kapanmadan torba yasaların birisine bu maddeyi ilave edelim ve
vatandaşın tapu sorununu çözelim.
Bakın, 16 Mayıs 2012’de ben bu kürsüden
bu uyarıyı yapmışım. “Yapmayın, bu süre yetmeyecek, bu maddeyi yürürlükten
kaldırmayalım.” demişim. 2 B’de benzer eleştirileri yaptım bu kürsüden,
hatırlayın. 2 B yasası yine 2012’de kabul edilirken ““Bu yasa eksik çıktı,
arkadaşlar, yapmayın.” dedim. 3 kez o yasayı değiştirmek için buraya değişiklik
teklifi getirdiniz. Şimdi, bunu uzatmayalım, bir seferlik bir düzenleme
yapalım, esaslı bir düzenleme yapalım ve vatandaşlarımızın tapularını
kendilerine seçimden önce vermenin sözünü burada dört siyasi parti verelim.
Vatandaş kazansın, vatandaşın sorununu çözelim. Siyaset, vatandaşın sorununu
çözmek içindir. 
Ayrıca, bir kanun tümüyle sorunu
çözmedikten sonra “Bu kanunu yürürlükten kaldırıyorum.” diyebilir mi yasama
organı? Böyle bir yasama faaliyeti olur mu değerli arkadaşlar? 
Evet, görüşüm bunlardan ibaren. 
Hepinizi saygıyla selamlıyorum. (CHP
sıralarından alkışlar) 
BAŞKAN – Teşekkür ederim Sayın
Hamzaçebi. 
Halkların Demokratik Partisi Grubu
önerisinin aleyhinde Isparta Milletvekili Sayın Recep Özel. 
Buyurunuz. (AK PARTİ sıralarından
alkışlar)
RECEP ÖZEL (Isparta) – Sayın Başkan,
çok değerli milletvekilleri; hepinizi saygıyla selamlıyorum. 
Halkların Demokratik Partisinin vermiş
olduğu tapu hakkı kazanmış fakat tapusunu alamayan vatandaşlarımızın
sorunlarının araştırılmasıyla ilgili Meclis araştırması önergesi üzerinde söz
aldım. 
Tabii, 2981 sayılı İmar Affı Kanunu
gereği birtakım vatandaşlarımız ellerindeki tapu tahsis belgeleri ya da
birtakım hak kazandırıcı belgelerle tapularını almaya hak kazanmışlar fakat her
ne sebeple olursa olsun bu zamana kadar tapusunu alamayan birtakım
vatandaşlarımız var. Bunlarla ilgili, 6306 sayılı Yasa’yla bu yasanın
yürürlükten kaldırılması ve 31 Mayıs 2015 tarihinde de tapusunu almayanların
2981 sayılı Kanun’dan kaynaklanan haklarına halel geleceği, zarar göreceğine
dönük bir iddia var. Bundan dolayı, gerçekten hak kazanmış, mağdur olacak
vatandaşlarımız varsa da tekrar bu yasanın yürürlüğüyle ilgili bir çalışma
yapılabilir. Bu tür, vatandaşlarımızın mağduriyetini giderici olan bir çalışma
grubumuz tarafından da yapılmaktadır. En kısa sürede de bu vatandaşlarımızın,
haklının hakkının teslim edilmesi noktasında elimizden gelen bütün gayreti
göstereceğimizi burada belirtmek istiyorum.
Tabii, burada
“Bundan sizin amacınız, büyük sermaye gruplarına rant aktarmak.” gibi hiçbir
zaman olmayan bir niyetimizi, çalışmamızı da… Burada altını çizerek böyle bir
iddiayı da reddediyoruz. Hiçbir zaman bir sermeye grubunun, sermayenin yanında
olmadık, hep mazlumun, ezilen kesimin yanında olduk.
ALİM IŞIK
(Kütahya) - Duymasın sermaye grupları, desteklerini çekerler.
RECEP ÖZEL
(Devamla) - Kimin hakkı varsa da kim haklıdan yanaysa da hakkını teslim etmek
bizim birinci önceliğimiz diyorum.
Hepinize saygılar sunuyorum efendim.
(AK PARTİ sıralarından alkışlar)
BAŞKAN – Teşekkür ederim.
ALİM IŞIK (Kütahya) – Sayın Başkan…
BAŞKAN – Sayın Işık, buyurun.
VI.- AÇIKLAMALAR (Devam)
15.- Kütahya Milletvekili
Alim Işık'ın, Meclisin gündemine gelmesi beklenen bir torba yasa tasarısının
içerisine 2981 sayılı Kanun gereği tapu hakkı kazanmış fakat tapusunu
alamayanların mağduriyetini giderecek bir madde ekleyerek bu sorunun çözümünden
yana olduklarına ilişkin açıklaması
ALİM IŞIK (Kütahya) – Teşekkür ediyorum
Sayın Başkanım.
Milliyetçi Hareket Partisi Grubu
olarak, bu konuda mağduriyet söz konusu olduğunu biliyoruz. İmar affı ve
gecekondularla ilgili olarak Mahalleler Birliğinin temsilcileri grubumuzu da
ziyaret ettiklerinde bu sıkıntının çözülmesi konusundaki taleplerini ve
önerilerini grubumuza aktardılar. Özellikle önümüzdeki günlerde yüce Meclisin
gündemine gelmesi beklenen birkaç torba yasa tasarısından birinin içerisine
böyle bir mağduriyeti giderecek hayırlı maddeyi ekleyerek bunun çözümünden yana
tavrımızı belirtmek istiyorum. Bu kadar hayırsız iş yapan Adalet ve Kalkınma
Partisi Grubunun böyle bir hayırlı işe “Evet.” demesi gerektiğini ve torba
yasada, eklenecek bir maddeyle bu ciddi sorunun çözülmesi gerektiğini ifade
etmek istiyorum.
Teşekkür ediyorum.
IX.- ÖNERİLER (Devam)
A) Siyasi Parti Grubu
Önerileri (Devam)
1.- HDP Grubunun, Grup Başkan
Vekili Bingöl Milletvekili İdris Baluken tarafından, 6306 sayılı Kanun’un
23’üncü maddesi gereği 15/5/2015 tarihi itibarıyla yürürlükten kalkacak olan
2981 sayılı İmar Affı ve Gecekondu Kanunu gereği tapu hakkı kazanmış fakat
tapusunu alamayan yurttaşların yaşadıkları sorunların araştırılması amacıyla
11/3/2015 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun bilgisine sunulmak üzere bekleyen
diğer önergelerin önüne alınarak Genel Kurulun 12 Mart 2015 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
ENGİN ALTAY (Sinop) – Karar yeter
sayısı…
BAŞKAN – Karar
yeter sayısı arayacağım.
Halkların Demokratik Partisi Grubu
önerisini oylarınıza sunuyorum: Kabul edenler... Kabul etmeyenler... 
Karar yeter sayısı yoktur.
Birleşime on beş dakika ara veriyorum.
Kapanma Saati :
15.44
ÜÇÜNCÜ OTURUM
Açılma Saati:
16.07
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur) 
----- 0 ----- 
BAŞKAN – Sayın milletvekilleri, Türkiye
Büyük Millet Meclisinin 75’inci Birleşiminin Üçüncü Oturumunu açıyorum.
Halkların Demokratik Partisi Grubu
önerisinin oylamasında karar yeter sayısı bulunamamıştı.
Şimdi öneriyi tekrar oylarınıza
sunacağım ve karar yeter sayısı arayacağım.
Öneriyi kabul edenler... Kabul
etmeyenler… Kabul edilmemiştir, karar yeter sayısı vardır. 
Milliyetçi Hareket Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
2.- MHP Grubunun, Mersin
Milletvekili Ali Öz ve arkadaşları tarafından, sağlık çalışanlarının mevcut sorunlarının
araştırılması ve bu sorunların giderilmesinde esaslı önlemlerin alınması, yasal
düzenlemeler yapılması amacıyla 9/10/2013 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun 12 Mart 2015 Perşembe günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi
12/03/2015
Türkiye Büyük
Millet Meclisi Başkanlığına
Danışma Kurulunun 12 Mart 2015 Perşembe
günü (bugün) yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük'ün 19'uncu maddesi
gereğince Genel Kurulun onayına sunulmasını arz ederim.
Saygılarımla.
 Oktay
Vural
 İzmir
 MHP
Grup Başkan Vekili
Öneri:
09 Ekim 2013 tarih ve 2013/246 sayıyla
TBMM Başkanlığına, Mersin Milletvekili Ali Öz ve arkadaşlarınca “Sağlık
çalışanlarının mevcut sorunlarının araştırılması ve bu sorunların
giderilmesinde esaslı önlemlerin alınması, yasal düzenlemeler yapılması” amacıyla
verilmiş olan Meclis araştırması önergemizin 12 Mart 2015 Perşembe günü (bugün)
Genel Kurulda okunarak görüşmelerinin bugünkü birleşiminde yapılması
önerilmiştir.
BAŞKAN – Milliyetçi Hareket Partisi
Grubu önerisinin lehinde ilk söz Samsun Milletvekili Sayın Cemalettin Şimşek’e
aittir. (MHP sıralarından alkışlar)
Buyurunuz.
CEMALETTİN ŞİMŞEK (Samsun) – Sayın
Başkan, değerli milletvekilleri; sözlerime başlamadan önce, Türkiye
Cumhuriyeti’nin bağımsızlığının simgesi olan İstiklal Marşı’mızın kabul
edilişinin yıl dönümünde, başta Gazi Mustafa Kemal Atatürk olmak üzere,
İstiklal Marşı’nı Türk milletine armağan eden millî şairimiz Mehmet Akif
Ersoy’u ve kahraman şehitlerimizi rahmet ve minnetle anmak istiyorum.
Değerli milletvekilleri, Milliyetçi
Hareket Partisinin, sağlık çalışanlarının sorunlarının araştırılarak alınması
gereken tedbirler konusunda vermiş olduğu araştırma önergesiyle ilgili söz
aldım. Bu vesileyle yüce heyetinizi saygılarımla selamlarım.
Değerli milletvekilleri, sağlık bir hak
olmasının yanında, bu hizmeti sunanların, hizmetin hassasiyetine binaen daha
dikkatli ve daha hassas olmaları gerekmektedir, çünkü sağlık çalışanlarının
çalışma materyali insandır ve insan sağlığıdır. Hastaneler yirmi dört saat
hizmet veren kuruluşlardır. Sağlık hizmetlerinde mesai kavramı çoğu zaman
yoktur. “Benim mesaim bitti.” diyerek bir maliye memuru gibi hastayı bırakıp
gidemezsiniz. Mutlaka ona yapılması gereken müdahaleyi yapar, ancak ondan sonra
gidebilirsiniz. Bu, aynı zamanda insani ve vicdani bir görevdir. Bu hizmetin bu
yönüyle ne kadar önemli olduğu konusunu uzun uzun sizlere anlatmama, sizlerle
paylaşmama sanırım gerek yoktur. Onun için sağlık çalışanlarının çalışma
koşullarının ve moral motivasyonlarının en üst düzeyde olması gerekir. Esasen
bu, devletin sağlık hizmetlerine verdiği önemin de ayrıca bir parçasıdır.
Ülkemizde sağlık hizmetlerinin kalitesinin artması, çalışanlarının eğitiminin
yanında çalışma koşullarının da iyileştirilmesine bağlıdır. 
Değerli milletvekilleri, ancak bugün
sağlık çalışanlarının sorunları giderek ağırlaşmaktadır. Birçok sorunlarının
olmasının yanında en önemli sorunları çalışma koşulları ve özlük haklarıyla
ilgili olan sorunlarıdır. Hastanelerde giderek artan iş yoğunluğu ve aşırı
nöbet hastane çalışanlarını insan üstü bir çalışmaya zorlamakta ve hata
yapmaları riskini artırmaktadır. Sağlık çalışanları düşünmeyen robotlar şekline
dönüşmüş durumdadır âdeta. Ekonomik olarak sağlık çalışanlarının ücretleri
maalesef yetersizdir. Sağlık çalışanlarının döner sermayeden aldıkları ücretler
emekliliklerine yansımamaktadır. Bu konuyla ilgili vermiş olduğum kanun teklifi
iktidar tarafından dikkate alınmamış ve Meclis gündemine getirilmemiştir. Özlük
hakları çalışma şartlarına göre çok yetersizdir. Her türlü bulaşıcı hastalığa
açık ve enfeksiyon riski altında çalışmalarına rağmen, gazetecilik, emniyet
teşkilatı ve benzeri birçok mesleğe tanınan fiilî hizmet zammı sağlık
çalışanlarına çok görülmüştür. Sağlık çalışanlarının fiilî hizmet zammıyla
ilgili vermiş olduğumuz kanun teklifi de yine önceki kanun teklifimiz gibi
iktidar tarafından değerlendirilmemiş ve Meclis gündemine getirilmemiştir. 
Sağlık personelleri 4924, 657, 4/A,
4/B, 4/C, vekil sağlık personeli gibi farklı istihdam modellerinde
çalıştırılarak birbirlerine küstürülmüştür. İstihdam modelleriyle parçalı
aileler oluşturulmuş, askerlik dönüşü göreve başlayamama, hamilelik sonrası işe
dönenler, sağlık sorunu nedeniyle otuz günü geçen zamanlarda sözleşmelerinin
sonlandırılması gibi birçok sorunları sağlık çalışanları yaşamaktadırlar.
Sağlık çalışanlarının eğitim intibakları ancak mahkeme kararıyla olmaktadır.
Birçok kurum ve kuruluşun sağlık intibaklarının mahkeme kararı gerekmeden
yapıldığını bilmekteyiz. Görevde yükselme neredeyse yok denecek kadar azdır.
Liyakat aranmamaktadır, görevde yükselmek için sadece yandaş olmak yeterlidir.
Görev tanımı belirsizlikleri çok belirgin ortadadır. Nöbetlerin çok yoğun
olmasının yanında nöbet ücretleri de yok denecek kadar azdır. 
Sağlık çalışanlarına uygulanan şiddete
karşı 2012 yılında Türkiye Büyük Millet Meclisinde bir komisyon kurulup
alınması gereken tedbirler belirlenmesine rağmen sağlık çalışanlarına karşı
şiddet her geçen gün artmaktadır. Bu önemli bir sorun olarak hâlen karşımızda devam
etmektedir. 
“Mobbing” sağlık çalışanlarının hâlâ
devam eden en önemli sorunlarındandır. Ehliyet ve liyakate göre yapılmayan ve
görevlendirilmeyen, daha çok siyasi saiklerle iş başına gelen yöneticiler
sağlık çalışanlarına karşı ayrımcılık yaparak “mobbing” uygulamaktadır. Sağlık
çalışanları daha çok “bizdensin” ya da “karşısın” olarak değerlendirilmektedir.

Değerli milletvekilleri, sağlık
çalışanları ek ödemenin emekliliklerine yansımasını istiyorlar. Bugün sağlık
çalışanlarına ödenen ek ödemenin emekliliklerine yansıtılmaması sebebiyle
sağlık çalışanları maalesef emekli olamamaktadırlar. Ön lisans mezunu olan
hemşire, ebe ve sağlık memurlarına verilen lisans tamamlama hakkının
laboratuvar teknisyeni ve röntgen teknisyenlerine de verilmesini istiyorlar.
Laboratuvar ve röntgen teknisyenlerine lisans tamamlama hakkının verilmemesi
bir hak gasbı ve ayrıca haksızlıktır. Fiilî hizmet zammından istifade etmek
istiyorlar. Bugün sağlık çalışanlarının fiilî hizmet zammından istifade etmemiş
olmaları çalışma koşulları göz önüne alındığında büyük bir haksızlıktır. 
Lisans mezunu çalışan sağlık
personelinin ek göstergelerinin 3000 yerine mutlaka 3600 olması gerekmektedir.
Hastane çalışma koşullarının her yönüyle riskli olması sebebiyle özellikli
birimlerde verilen ek ödemeden sadece özellikli birimler değil ama tüm hastane
birimlerinin, tüm hastane çalışanlarının aynı şekilde -ek ödemeden- istifade
ettirilmesi gerekmektedir ve çalışanlar bunu istemektedirler. Amirin
inisiyatifiyle verilen yüzde 10, yüzde 20 gibi farklı ek ödemenin dayanağının
izafi olması çalışanlar arasında huzursuzluk yaratmaktadır. Amirin
inisiyatifiyle verilen bu fark ödemesi çok farklı saiklerle verilebildiğinden
adam kayırmacılık yaratmakta, bu da hastane çalışanları üzerinde olumsuz etki
yaparak çalışma barışını maalesef bozmaktadır. Performans sisteminin tekrar
gözden geçirilerek daha adil bir performans sistemi dağıtılmasını
istemektedirler. Performans sisteminin, hekimleri çok hasta bakmaya ve daha çok
girişimsel işlem yapmaya zorlamayacak şekilde yeniden düzenlenmesini
istemektedirler. Bu durum sağlıkta kalite için olmazsa olmaz bir durum hâline
gelmiştir ayrıca. 
Tüm bu sorunlar nedeniyle, sağlıkta
daha nitelikli bir hizmet sunumu gerçekleştirmek için sağlık çalışanlarının bu
sorunlarının araştırılarak alınması gereken tedbirler konusunda mutlaka Türkiye
Büyük Millet Meclisinde bir araştırma komisyonu kurulmasına ihtiyaç vardır. 
Hastane çalışanlarının giderek
yoğunlaşan sorunları, çalışma tempoları hastanelerdeki yoğunluğun artması
nedeniyle ağırlaşmakta ve mutlaka, bu çalışma koşullarıyla bu işin sonuna kadar
götürülmeyeceğini hesap etmemiz gerekiyor. Bunu değerlendirmek amacıyla bu
araştırma önergemize yüce Meclisin katkı sunmasını ve bizi desteklemelerini
istiyor, tekrar hepinize saygılar sunuyorum. (MHP ve CHP sıralarından alkışlar)
BAŞKAN – Teşekkür ederim Sayın
Şimşek.
Milliyetçi Hareket Partisi Grubu
önerisinin aleyhinde Kayseri Milletvekili Sayın İsmail Tamer. 
Buyurunuz. (AK PARTİ sıralarından
alkışlar)
İSMAİL TAMER (Kayseri) – Sayın
Başkan, değerli milletvekilleri; Milliyetçi Hareket Partisinin, sağlık
çalışmalarıyla ilgili Meclis araştırması açılmasına ilişkin önergesi aleyhinde
söz almış bulunuyorum. Hepinizi saygıyla selamlıyorum.
ALİM IŞIK (Kütahya) – Duymasın
doktorlar, sağlık çalışanları İsmail Bey.
HASAN HÜSEYİN TÜRKOĞLU (Osmaniye) –
Bunun aleyhinde söz alınır mı ya? 
İSMAİL TAMER (Devamla) - Konuşmama
başlamadan önce, İstiklal Marşı’mızın 12 Mart 1921’de Türkiye Büyük Millet
Meclisinde kabulünün 94’üncü yılını ben de kutluyorum. 
Ayrıca, iki gün sonra idrak
edeceğimiz 14 Mart Tıp Bayramı dolayısıyla Türkiye’deki tüm doktor
arkadaşlarımın, sağlık çalışanlarının 14 Mart Tıp Bayramı’nı da saygıyla
kutluyorum, hepsine sevgi ve selamlarımı iletiyorum. 
Değerli arkadaşlar, biliyorsunuz,
sağlıkta, biz iktidara geldiğimiz dönem içerisinde, siz ne kadar bunu kabul
etmeseniz de halkımızdaki memnuniyet oranının yüzde 35’lerden yüzde 76’lara
çıktığı bir dönemi yaşadık, âdeta sağlıkta devrim yaptık.
ALİM IŞIK (Kütahya) – Yüzde 35’in
altına düştü Hocam, yüzde 35’in altında şu anda.
İSMAİL TAMER (Devamla) - Ben bunları
kısaca maddeler hâlinde izah edeceğim.
CEMALETTİN ŞİMŞEK (Samsun) – Bu değil
konumuz, sağlık çalışanlarının sorunları.
İSMAİL TAMER (Devamla) - Daha sonra
da yine Milliyetçi Hareket Partisinin vermiş olduğu iddialar üzerine de birkaç
kelime söylemek istiyorum.
CEMALETTİN ŞİMŞEK (Samsun) – Sağlıkta
devrimi konuşmuyoruz.
İSMAİL TAMER (Devamla) - Sağlıkta
Dönüşüm Programı’yla vatandaşlarımızın hekime ulaşılabilirliği son derece artmıştır.
2002 yılında kişi başına hekime müracaat ortalama 3 iken bugün 8 kişiye kadar
yükselmiştir. 
CEMALETTİN ŞİMŞEK (Samsun) – Normal
mi bu?
İSMAİL TAMER (Devamla) - Anne ve
bebek ölüm hızlarında, önlemekle ilgili -diğer gelişmiş ülkelerin otuz yıl
içerisinde yaptığı- bebek ölüm hızını binde 30’lardan binde 7,8’e kadar çektik.
Yine, aynı şekilde, anne ölüm hızlarını binde 64’lerden binde 16’lara kadar
çektiğimizi de ifade etmek istiyorum. 
Sağlık Bakanlığına bağlı tüm
hastanelerde sağlık çalışanlarının performans ve verimliliklerini artırmak
amacıyla performansa dayalı ek ödeme uygulamasını getirdik. Zaman içinde oluşan
hakkaniyetsizlikleri düzenlemek için günümüzde hızla da çalışmalara devam
ediyoruz. 
AK PARTİ
döneminde inşaat yatırımlarımız hızla artarak devam etmiş, 2002 yılındaki…
Özellikle, biraz önce arkadaşımın bahsetmiş olduğu gibi, sağlıkta fiziki
hastane koşullarını ortadan kaldırmak amacıyla şehir hastanelerini yapıyoruz.
Bunun da ilki biliyorsunuz Kayseri’de başladı. 
Bu “nitelikli
yatak” dediğimiz yani içerisinde hasta yatağının, hasta refakatçi yatağının,
banyosunun, tuvaletinin olduğu, adam gibi yaşanabilecek 30 metrekarenin
üzerinde odadır. “Tek kişilik yatak” diye tabir ettiğimiz nitelikli yatakları,
sizin döneminizde, 2002 öncesinde 6 bin civarındayken bugün 50 binlere
yükselttik. İnşallah, önümüzdeki dönemlerde de şehir hastanelerini
bitirdiğimizde yüzde 100’e yakınını -tamamıyla beraber- nitelikli yatağa
dönüştürmüş olacağız. 
HAYDAR AKAR
(Kocaeli) - Siz bitirmiyorsunuz ki. Sizinle ne ilgisi var? Parayı veren
bitirecek.
İSMAİL TAMER
(Devamla) - Ayrıca, 72 ilde 238 sağlık tesisimizde 986 yataklı anne otellerini
kurduk. 
Yine, toplum
sağlığı merkezlerini kurduk. 
Yoğun bakım
yataklarında çok vahim bir durum vardı Türkiye’de. Yataklarda yer bulunmuyor,
hastalar hayatını kaybediyordu. Ama, şu an için ben rakamlar vereyim: 2002
yılında 839 tane yoğun bakım yatağımız varken bugün için 11.672’ye yükselttik. 
Ayrıca, palyatif
merkezler kurduk. Bunda da kronik hastalığı olan hastalara yardım etme amacıyla…
Yine, gelemeyen,
evde kimsesi olmayan, bakıma muhtaç hastalar için de evde bakımı
gerçekleştirdik.
Böylece,
devletin “kimsesizlerin kimsesi olma” vurgusunu daha somut olarak ortaya koymuş
olduk. 
Sağlıklı insan
gücü kaynağı 2002 yılında 256 bin iken 2014’te 530 bine çıkmıştır. 
Yetişmiş insan gücü ve ileri düzeyde
teknoloji donanımı gerektiren özelliklerle de hastanelerimizi tıbbı teknoloji
alanında donattık. Yapılamayan ameliyatların, çok daha rahat bir şekilde
Türkiye sathına yayarak, her ilde yapılmasını sağladık. Birer örnek de verecek
olursam: 4 sağlık tesisimize robotik cerrahi kurduk. 42 sağlık tesisimize
radyoterapi merkezi kurduk. 50 sağlık tesisimize -7 sağlık tesisimiz de olmak
üzere- KVC merkezi, 7 sağlık tesisimize de pediatrik KVC merkezini yaptık. Onkoloji merkezleri kurduk, 18 sağlık
tesisimize prematüre retinopatisi tanı merkezini getirdik, 34 sağlık
merkezimize yanık ünitesi kurduk. Ben asistanlık dönemimde hatırlarım,
cerrahlık dönemimde hatırlarım, yanıklı hastalar büyük bir sıkıntı
içerisindeydi, enfeksiyona kapılmış, artık sonu gelmeyen, ölümlerle noktalanan
durumlar söz konusuydu. Ayrıca, 2002’lerde yıllık 700 civarında olan organ
naklini bugün 4.300’lere kadar ulaştırdık. 
Değerli arkadaşlar, değerli milletvekilleri; işte sağlıkta
gelişmenin, sağlıkta devrimin en önemli özelliklerinden birisidir, ağız diş
sağlığı merkezlerinin sayılarını artırdık. 137 tane ağız diş sağlığı merkezini,
ayrıca 6 tane de yine ağız diş sağlığı hastanesini faaliyete geçirdik.
Bununla kalmadı, Türkiye turizmde de, sağlık turizminde de
çok ileri gitti. Artık bugün Türkiye’ye gelen uçaklar dolusu yabancı hasta var.
Avrupa’dan gelen hastalar var, İngiltere’den gelen hastalar var, Afrika’dan
gelenler var, Orta Doğu’dan gelenler var, bir sağlık turizmi cenneti hâline
getirdik Türkiye’yi.
Bununla da kalmadık, Afrika’daki bazı ülkelerde hastaneler
kurarak onlara da yardım ediyoruz. Somali’de 250 yataklı, Sudan’da 200 yataklı,
Pakistan’da 70 yataklı, Filistin’de de 30 yataklı hastaneleri kurmuş olduk.
Bizim tek amacımız, halkımıza, hastalarımıza en önemli hizmeti, sağlık
hizmetini verebilmektir. 
Tabii, Tıp Bayramı da geldi. Bugün Başbakanımızın da
açıklamış olduğu gibi, sağlıkla ilgili yeni birtakım gelişmeleri de sizinle
paylaşmak istiyorum. Yapacağımız düzenlemeyle nöbet ücretlerinde yüzde 50 zam
getirdik. Hekimlerimizin yanında, diğer tüm sağlık çalışanları bu zam
ücretlerinden yararlanacak. Aynı zamanda, 112 çalışanları ve yoğun bakımlarda
olanlara yüzde 75 oranında zam yapılmış olacaktır. 
Biliyorsunuz, 2010 yılında hâlen hekimlerimizin sabit döner
sermayeleri... Emeklilik primi kesilirken ikinci bir emeklilik aylığı elde etme
imkânı getirmiştik, bu düzenleme aynen devam edecek. Ayrıca, arzu eden
hekimlerimize sabit döner sermayenin üzerinde döner sermaye gelirlerinde emekli
primi kesilmesi imkânı getiriyoruz. 
Yine, çalışmak isteyen hekimlerimiz
eskiden 65 yaşında emekli oluyorlardı, isteyen hekimlerimiz artık 70 yaşına
kadar çalışabilecekler. Hekim sayımızdaki açığı da bir nebze önlemiş olacağız.
Hekimlerimizin meslek icabı yapmış oldukları tıbbi işlemler nedeniyle
haklarında açılan davalarda da önemli yenilikler yaptık, artık -kamuda çalışan
sigortalılar dâhil olmak üzere- yüzde 50’sini kamu, yüzde 50’sini de doktor
arkadaşlarımız kendileri ödüyor durumda olacaklar. Bunun yanında, özel
hastanedeki doktor arkadaşlarımızın da yine aynı şekilde bu haktan
yararlanmalarını sağladık. 
Değerli arkadaşlar, ayrıca bir ameliyat
esnasında hastalarda bir sıkıntı olduğunda sigortalarını genişletmiş
durumdayız. Yapacağımız yeni düzenlemeyle -mali sorumluluk sigortası- vaka
başına 400 ile 600 bin arasında değişen bir rakam getiriyoruz, ortalama 400 bin
lira civarında bunu artırmış olacağız. Sağlık çalışanlarının yıpranma payı,
fiilî hizmet zammı talepleri üzerinde de çalışmalarımız devam ediyor. 
Ayrıca, değerli
arkadaşım, yine burada, sağlıkta şiddetten bahsetti. Sağlıkta şiddette “Beyaz
Kod” uygulamasıyla önemli bir görevi ifa etmiş oluyoruz. Bundan önce direkt suç
olarak kabul edilmeyen, suçlar kapsamına alınıp, sağlıkta doktora şiddet,
sağlıkçıya şiddeti yapanların artık tutuklanmalarıyla ilgili yeni düzenlemeler
gelmiş oldu. Yine, il bazında Beyaz Kod koordinatörlükleri kuruldu. Aynı
şekilde, sağlık kurum ve kuruluşlarında görev yapan personele karşı, görev
sırasında, görevleri dolayısıyla işlenen kasten yaralama suçlarında, Ceza
Muhakemeleri’nin 100’üncü maddesinin (3)’üncü fıkrasına göre, değerlendirme,
cezaya çarptırılma durumları söz konusu oldu. Sağlık tesislerimizde -Emniyet
personeli görevlendirmesiyle- Emniyetten 709 kişi bize yardım etmeye çalışıyor.

Değerli arkadaşlar, tüm bu güzellikler
içerisinde sağlıkta devrim yaptığımızı bir kez daha haykırıyorum ve ifade
ediyorum. 
Tüm halkımıza sağlıklı günler temenni
ediyor, önerinin aleyhinde olduğumuzu ifade ediyor, hepinize saygılar
sunuyorum.
Teşekkür ediyorum. (AK PARTİ
sıralarından alkışlar)
BAŞKAN – Teşekkür ederim Sayın Tamer.
CEMALETTİN ŞİMŞEK (Samsun) – Bir şey
ifade edebilir miyim Sayın Başkan?
BAŞKAN – Tabii.
CEMALETTİN ŞİMŞEK (Samsun) – Şimdi,
bizim araştırma önergemiz sağlık çalışanlarının sorunları hakkındaydı ama
konuşmacı, Sayın Tamer sağlık sistemini anlatarak, yanlış da bilgi vererek
yanlış bir… 
Söz istiyorum. 
BAŞKAN – Buyurun, düzeltin.
V.- SATAŞMALARA İLİŞKİN
KONUŞMALAR (Deavam)
4.- Samsun Milletvekili
Cemalettin Şimşek'in, Kayseri Milletvekili İsmail Tamer’in MHP grup önerisi
üzerinde yaptığı konuşması sırasında şahsına ve MHP Grubuna sataşması nedeniyle
konuşması
CEMALETTİN ŞİMŞEK (Samsun) – Teşekkür
ederim Sayın Başkan.
Sayın Başkan, değerli milletvekilleri;
bizim araştırma önergemizin konusu, sağlık sisteminin değil sağlık
çalışanlarının sorunlarını içermekteydi. Hâlbuki konuşmacı, Sayın Tamer buraya
geldi, “2002’de sağlık şuydu, 2014’te şu noktaya geldi.” dedi. Hep örnekler
veriyorlar ya böyle, hakikaten en büyük hata ve eksiklik de burada yapılıyor
diye geçmişte de söylemiştim. Bu, sistemin irdelenmemesine, sorgulanmamasına
sebep oluyor ve üzerine hiçbir şey koyulamıyor senelerden beri. 
Tamam, sağlıkta bir dönüşümdür, adı
konuldu ama bunun nereye gittiği, döne döne nereye gittiği de belli değil
esasında, sistemin nereye gittiği hakikaten belli değil. Bakın, çalışanlara bir
sorun değerli iktidar milletvekilleri, çalışanlarla bir görüşün; her gün
yönergeler geliyor, benim çalıştığım zaman da böyleydi, her gün tebliğler, her
gün yönergeler değişiyor. Bu sistemin mantığı değişmediği müddetçe… Eğer sağlık
sistemini konuşacaksak onu da konuşuruz elbette ama sistemin mantığını
değiştirmediğimiz müddetçe bu sistem içerisinde yapılan değişiklikler hiçbir zaman
sağlıkta yenilik getirmiyor artık, üzerine bir şey koymuyor. Bunu kabul edin
lütfen. 
Diyorsunuz ki: “Sağlıkta, genel
tababette müracaatı 8’e çıkardık.” Ya, 28 Avrupa Birliği ülkesinin ortalaması,
Türkiye’deki doktor sayısından, Türkiye ortalamasından, hastane, yatak sayısı,
hemşire sayısı çok yüksek olmasına rağmen onlar da 6,4; bizde müracaat 8. Böyle
bir müracaat olur mu hastaneye? 100-150 hasta bakabilir mi bir hekim? Bunları
konuşmamız lazım. Esasen gündeme getirilmesi gereken konular bunlar eğer sistemi
konuşacaksak. Bugün, hastalar gerçekten, gerçek hastalar muayene olamamakta ama
hasta olmayanlar… Ben çok rastlıyorum, diyor ki: “Biraz daha iyileşeyim de
hastaneye gidip bir muayene olacağım, çok hastayım şimdi.” Yani hastalar değil,
âdeta hasta olmayanlar hastaneye gidip müracaat edebiliyorlar.
(Mikrofon otomatik cihaz tarafından
kapatıldı) 
CEMALETTİN ŞİMŞEK (Devamla) – Hakikaten
hastaneler tıklım tıklım.
Doktorlara verilen performans nedeniyle
çok hasta bakmaları söyleniyor. Dolayısıyla da doktorlara çok hasta
baktırılarak sağlıkta kaliteli, nitelikli bir hizmet sunmanın önüne geçiliyor.
Bu vesileyle tekrar söz aldım, sizi de
saygıyla selamlıyorum. (MHP sıralarından alkışlar)
BAŞKAN – Buyurunuz Sayın Tamer.
FARUK BAL (Konya) – Niye buyurdu Sayın
Başkanım? Hangi nedenle söz verdiniz sayın hatibe?
BAŞKAN – Sırayla buyur ediyorum.
FARUK BAL (Konya) – Sataşma mı var,
yoksa…
BAŞKAN – Herkes bilgilendiriyor. Yani
şimdi öyle, bilgilendirme seansındayız.
5.- Kayseri Milletvekili
İsmail Tamer'in, Samsun Milletvekili Cemalettin Şimşek’in sataşma nedeniyle
yaptığı konuşması sırasında şahsına sataşması nedeniyle konuşması
İSMAİL TAMER (Kayseri) – Şimdi, değerli
arkadaşım benim yanlış bilgi verdiğimi ifade etti. Ben yanlış bilgi falan
vermedim. Eskiden niye 3 hastayı kabul ediyordu? Sevk yoktu, hasta doktora
gelemiyordu. Dolayısıyla, bir sürü sıkıntılar vardı, SSK hastanelerinin önü
kuyrukla doluydu. Yine aynı şekilde, üniversite hastanesine sevk etmek için bir
sürü paralar talep ediliyordu. Siz de bir doktorsunuz, bunu çok iyi
biliyorsunuz. Biz bunları ortadan kaldırdığımız için 8’e yükseldi. Ayrıca, 150
hasta bakıldığı zaman eski dönem, 2002 öncesi dönem; şu anda bakılan hasta
sayısı 50-60, hatta daha da düşük yerler söz konusu. 
Bunun yanında, performans sistemini
eleştirdiniz. Sizin aldığınız maaş 1.600 lira, hatta o dönem 1.200 lira
civarındaydı. Bakın, ben bugün bir uzman doktorun ve pratisyen doktorun aldığı
maaşı söyleyeceğim, maaşının haricinde ek ödemeyi size söyleyeceğim.
ORHAN DÜZGÜN (Tokat) – Önce bir çıplak
maaşı söyle.
İSMAİL TAMER (Devamla) – Kayseri Eğitim
ve Araştırma Hastanesinde ocak ayında uzman doktorun aldığı en düşük maaş
4.259, en yüksek 12.906, ortalaması 9.263 TL. 
HASAN HÜSEYİN TÜRKOĞLU (Osmaniye) –
Emeklisi ne alıyor? Niye doktorları 70 yaşına kadar çalıştırmaya karar
verdiniz? 
İSMAİL TAMER (Devamla) – Yine,
pratisyenin ocak ayında 2.304 ve 8.912, bunun ortalaması, bir pratisyen hekimin
ortalaması 5.259’dur.
Değerli arkadaşlar, siz nereden nereye geldiğimizi hâlâ
görememişsiniz. Çalıştığınız dönemde sizin aldığınız maaşla, daha sonraki ek
ödemeyle aldığınızı vicdanınıza soruyorum. Size bunu ifade etmek istiyorum.
Teşekkür ediyorum. (AK PARTİ sıralarından alkışlar) 
CEMALETTİN ŞİMŞEK (Samsun) – Sayın Başkan…
FARUK BAL (Konya) – Sayın Başkan -ben gerekçemi de izah
edeyim- sayın hatip 2002 referansıyla 57’nci Hükûmet dönemine de atıfta
bulundu.
BAŞKAN – Hayhay da, Sayın Cemalettin Şimşek de bir şey
söyleyecekti. Aynı şey mi?
FARUK BAL (Konya) – Aynı değil.
BAŞKAN – Ben Sayın Bakana öncelik vereyim, Hükûmeti
savunsun.
Buyurunuz.
İDRİS ŞAHİN (Çankırı) – Şimdi, 57’nci Hükûmeti nereden
karıştırdın İsmail ağabey? 
RECEP ÖZEL (Isparta) – Bakanlık yaptığı dönemi savunacak. 
MAHİR ÜNAL (Kahramanmaraş) – Bu 57’nci Hükûmetin genel
vekâletini mi aldın ağabey?
6.- Konya Milletvekili Faruk
Bal'ın, Kayseri Milletvekili İsmail Tamer’in sataşma nedeniyle yaptığı
konuşması sırasında Milliyetçi Hareket Partisine sataşması nedeniyle konuşması
FARUK BAL (Konya) – Sayın Başkan, değerli milletvekilleri;
hepinizi saygıyla selamlıyorum.
“Ağzı olan konuşur.” diye bir laf var, buraya gelen
arkadaşlar önünü arkasını düşünmeden “2002” diye başlıyorlar, milada da oradan
başlıyorlar. Eğer aklınız eriyorsa, birazcık siyasi geçmişiniz varsa ve
hafızanız varsa araştırın, inceleyin. Şimdi, sizin “sağlıkta dönüşüm, değişim”
dediğiniz iş, Milliyetçi Hareket Partisinin 2009 seçim beyannamesinde SSK ve…
MAHİR ÜNAL (Kahramanmaraş) – 1999.
RECEP ÖZEL (Isparta) – Vay be! Ama tüp geçidi başlattılar! 
FARUK BAL (Devamla) – Sayın Başkan, insicamımı bozmasın, bu
Recep çok konuşuyor, bana da laf atıyor.
1999 yılının seçim beyannamesinde, Emekli Sandığına tabi
olanlarla SSK’lıları ve BAĞ-KUR’luları birleştirme projesidir. AKP nevzuhur bir
parti olarak 2001’li yıllarda, 2002’li yıllarda kurulurken arayışa geçti
“Siyasi projeleri nasıl araklarım.” diye. MHP’nin 2023 Projesi’ni nasıl
araklamışsa, Milliyetçi Hareket Partisinin sağlıktaki dönüşümle ilgili Emekli
Sandığıyla SSK’yı birleştirme projesini de o çerçeve içerisinde almıştır.
HASAN HÜSEYİN TÜRKOĞLU (Osmaniye) – Protokoller imzalanmıştı
o zaman, protokoller. 
İDRİS ŞAHİN (Çankırı) – Sizinkiler sadece fikirde kalıyor,
icraata AK PARTİ geçiriyor işte. 
FARUK BAL (Devamla) – Değerli arkadaşlarım, o şartlar
altında koalisyon hükûmetinde -bilginiz olsun- bu projeyi biz hayata geçirmeye
çalıştık…
GÜLAY DALYAN (İstanbul) – Sonuç?
FARUK BAL (Devamla) – …ancak SSK Anavatan Partisine bağlı
olduğu için o zamanın Anavatan’la ilişkili Sayın Bakanı kendi yetkileri
çerçevesinde buna izin vermedi.
GÜLAY DALYAN (İstanbul) – Sonuç? Beceremediniz, kendi
projenizi bile yapamadınız. 
FARUK BAL (Devamla) – Bu nedenden dolayı hayata
geçirilememiştir diyor, hepinizi saygıyla selamlıyorum. 
GÜLAY DALYAN (İstanbul) – Sonuç… Beceremediniz, kendi
projenizi bile gerçekleştirecek gücünüz yok. 
MAHİR ÜNAL (Kahramanmaraş) – Sayın Başkanım…
BAŞKAN – Efendim. 
MAHİR ÜNAL (Kahramanmaraş) – Hatip,
partimize dönük “nevzuhur” ifadesini kullandı. Bununla ilgili… 
FARUK BAL (Konya) – Evet, doğru
efendim, sataştım. 
BAŞKAN – Hayhay. 
Şimdi, hani filmleri başlatırken
yönetmen “action” diyor ya, öyle olduk. 
Buyurunuz. (AK PARTİ sıralarından
alkışlar)
7.- Kahramanmaraş
Milletvekili Mahir Ünal'ın, Konya Milletvekili Faruk Bal’ın sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MAHİR ÜNAL (Kahramanmaraş) – Teşekkür
ediyorum Sayın Başkan. 
Bugün hem gündem dışı konuşmalarda hem
de şu andaki konuşmalarda hatipler, daha önce, AK PARTİ iktidara gelmeden önce
kendi projeleri olduğunu, işte hızlı trenle ilgili projenin önceden
başlatıldığını, sağlıkta dönüşümün önceden başlatıldığını…
FARUK BAL (Konya) – Marmaray… 
MAHİR ÜNAL (Devamla) – Efendim,
devletin zaten rafları bir sürü projeyle dolu. Aslolan, bu projeleri aslolan
gerçekleştirecek iradeyi ortaya koymaktır ve bu mali disiplini ve parayı
sağlayabilmektir. (AK PARTİ sıralarından “Bravo” sesleri, alkışlar) 
Bakın, bazı rakamlardan bahsedeceğim
size: 2002 yılında vergi gelirlerinin yüzde 85,7’si faiz ödemelerine giderken
şimdi bu oran yüzde 14’e düşmüş durumda. Bu sayede 2002 yılında kamu faiz
harcamalarının gayrisafi yurt içi hasılaya oranı yüzde 14,8 iken bugün yüzde
2,8; kamu net borcu 2002 yılında 215 milyar iken şimdi 190 milyar civarında,
2002 yılında borçlanma ortalama vadesi sadece 9,4 ay iken şimdi 74 aya ulaşmış.
Yine, geçmişte bütçe açığının gayrisafi yurt içi hasılaya oranı yüzde 15’lerde
iken şimdi yüzde 1,5’larda. Bunu daha uzatabiliriz. 
Şimdi, bu sayede, on iki yıllık siyasi
ve ekonomik istikrar sayesinde ortaya güçlü bir siyasi irade kondu, devletin
hazinesi doldu, devletin tozlu raflarındaki projeler de AK PARTİ’nin güçlü
iradesiyle hamdolsun müşahhas bir hâle geldi, gerçekleşti, refah oldu, hizmet
oldu. O yüzden, biz, bu millete bu yaptıklarımızı söylemekten utanıyoruz çünkü bu
bizim görevimiz ve şunun da bilinmesini istiyoruz: Bunları yapmaya devam
edeceğiz. Bizi izlemeye devam edin. (AK PARTİ sıralarından alkışlar)
FARUK BAL (Konya) - Sayın hatip AKP’nin
nevzuhur olduğuna dair benim söylemim üzerine söz aldı, yalan yanlış beyanda
bulundu. Bu nedenden dolayı söz istiyorum. 
BAŞKAN - Buyurun.
8.- Konya Milletvekili Faruk
Bal'ın, Kahramanmaraş Milletvekili Mahir Ünal’ın sataşma nedeniyle yaptığı
konuşması sırasında şahsına sataşması nedeniyle konuşması
FARUK BAL (Konya) – Mahir Bey’in burada
aldığı sözün gereğini yerine getireceğini ümit ederek nasıl nevzuhur ya da
nasıl öncesi var diye bekliyordum, cevap vermedi, yalan yanlış ifadelerde
bulundu.
MAHİR ÜNAL (Kahramanmaraş) – Efendim,
“nevzuhur” temelsiz demektir, temellerimizi anlattım. 
FARUK BAL (Devamla) – Şimdi, 2002
rakamlarına göre baktığımızda, AKP nevzuhur bir parti olarak 57’nci Hükûmet
döneminde yaşanmış krizlerden sonra makroekonomik dengelerin düzenlenmesi için
alınmış olan tedbirlerin yarattığı pozitif ortamları siyasi bir geleceğe
çevirmek suretiyle bugünlere kadar gelmiştir. Ama 2002’ye baktığımız zaman,
AKP’nin bugünkü fotoğrafında -iyi dinle Mahir Bey- 2002’de gayrisafi büyüme
hızı yüzde 6,2; 2014’te yüzde 3,3. Toplam kamu borcu 2002’de 242 milyar,
2014’te 599,7 milyar dolar. İç borç 149,9 milyar 2002’de, şimdi 411,1 milyar
dolar. Ve Türkiye’nin bütün vatandaşları, şirketleri borçlanmış durumda,
yaşanmakta olan dolar krizi ve bu dolar krizinin suni bir şekilde
Cumhurbaşkanının Merkez Bankasına baskısı nedeniyle artması sonunda dövize
bağlı olarak borçlanmış olan şirketler şu anki rakam itibarıyla 100 milyar
dolara yakın bir kayıp içerisindedir. Bunları da söylemeni beklerdim. 
MAHİR ÜNAL (Kahramanmaraş) - Sayın
Başkan, sadece kayıtlara geçmesi için söylüyorum: Bu meseleler rakamlar
üzerinden değil oranlar üzerinden konuşulur. O yüzden, sayın hatibin oranları
vermesini beklerdik efendim.
BAŞKAN – Sayın Şimşek…
CEMALETTİN ŞİMŞEK (Samsun) - Sayın
Tamer konuşmasında bizim yanlış bilgi verdiğimizi ifade etti, söz istiyorum. 
BAŞKAN – Gene mi düzeltme var?
CEMALETTİN ŞİMŞEK (Samsun) – Düzeltme
değil, bilgi vereceğim. 
BAŞKAN - Buyurun. 
9.- Samsun Milletvekili
Cemalettin Şimşek'in, Kayseri Milletvekili İsmail Tamer’in sataşma nedeniyle
yaptığı konuşması sırasında şahsına sataşması nedeniyle konuşması
CEMALETTİN ŞİMŞEK (Samsun) – Sayın
Başkan, teşekkür ediyorum. 
Sayın Başkan, değerli milletvekilleri;
hakikaten, konuşmacı konuşmasında -Sayın Tamer- bizi yanlış bilgilendirmekle
suçladı bir yerde belki, yani o şekilde ifadelerde bulundu. 
Şunu ifade etmek istiyorum öncelikle,
şunu bilmeniz lazım Sayın Tamer: 2002 ve öncesinde de sağlıkta sorunlar vardı,
elbette ki farklı sorunlar vardı. Bugün de çok fazla sorun var. Sizin eksik
tarafınız, kabul etmediğiniz tarafınız, bugünkü sorunları görmeyip onları
görmezden gelmeniz. Bugün sağlık çalışanlarının sorunları giderek artmakta
yoğunluk ortamında. Özlük hakları sıradan memurların özlük haklarından daha
geride; fiilî hizmet zammını almak istiyorlar, çalıştıkları ortamların
koşullarının daha iyileştirilmesini istiyorlar. E, bunları konuşmamamız mı
lazım? Bunlar o kadar yoğunlaştı, o kadar büyüdü ki bu sorunların konuşularak
mutlaka sağlık çalışanlarının sorunlarının çözülmesi lazım diyoruz. 
İSMAİL TAMER (Kayseri) – Onları
düzelteceğiz, bir zam vereceğiz. 
CEMALETTİN ŞİMŞEK (Devamla) - Ona
gelince, şimdi, eskiden hekimlerin maaşları azdı ama, biliyorsunuz, yasa gereği
muayenehane açma gibi bir yetkileri, hakları vardı. Siz dediniz ki: “Hekim ile
hasta arasına para giriyor, girmesin. Böyle bir sistem…” Ama bu sefer de puan
soktunuz hekim ile hasta arasına. Hastaya puan gibi bakmaya başladı hekim sizin
sisteminizde. 
Dolayısıyla, bakın, hekimlerde
malpraktis korkusu ve defansif tıp uygulamaları gelişti. Eskiden risk alırdı
hekimler kendi hastalarına karşı ama bugün risk almıyor, başından gönderiyor.
Niye? Çünkü puan hangisinde daha fazla, ona bakıyor. Hekim hekimdir, doğru
çalışır, dürüst, düzgün bir insandır; düzgündür ama her şeyden önce insandır.
Her insanın yaptığı hatayı ve eksikliği hekimlerin de yapabileceğini düşünüp,
sistemi ona göre kurgulamamız gerekmektedir. Hiçbir sistem, kişilerin
düşüncesine, kişilere bırakılacak kadar değersiz değildir. Sağlık da çok önemli
bir değerdir. Dolayısıyla, kişilerin inisiyatifine bırakılamaz. 
Bunu ifade ediyor, hepinize teşekkür
ediyorum. 
İSMAİL TAMER (Kayseri) – Her hekim
şereflidir Hocam. 
BAŞKAN – Teşekkür
ederim.
IX.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun, Mersin
Milletvekili Ali Öz ve arkadaşları tarafından, sağlık çalışanlarının mevcut
sorunlarının araştırılması ve bu sorunların giderilmesinde esaslı önlemlerin
alınması, yasal düzenlemeler yapılması amacıyla 9/10/2013 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak Genel Kurulun 12 Mart 2015 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN – Milliyetçi Hareket Partisi
Grubu önerisinin lehinde Tokat Milletvekili Sayın Orhan Düzgün. (CHP
sıralarından alkışlar)
Buyurunuz. 
ORHAN DÜZGÜN (Tokat) – Teşekkür ederim
Sayın Başkan. 
Sayın Başkan, değerli milletvekilleri;
hepinizi saygıyla selamlıyorum. 
Milliyetçi Hareket Partisinin, sağlık
çalışanlarının sorunlarıyla ilgili önergesi hakkında söz aldım. Ancak, bu
konuya girmeden önce, dün Tokat’ta yaşanan bir olayla ilgili sizleri
bilgilendirmek istiyorum. 
Dün, Tokat’ta, bir ilköğretim okulunda
bir öğretmen, başörtüsü olmayan kadınlara tecavüzün mubah olduğunu söyledi ve
kız öğrencileri başörtüsü takması konusunda uyardı. 
RECEP ÖZEL (Isparta) – Yanlış yapmış,
çok yanlış.
MAHİR ÜNAL (Kahramanmaraş) – Yanlış
efendim.
HİLMİ BİLGİN (Sivas) – Edepsizlik
etmiş.
HÜSEYİN BÜRGE (İstanbul) – Kötüden
örnek olmaz, kötüden örnek mi olur? 
ORHAN DÜZGÜN (Devamla) – Şimdi, sayın
milletvekilleri, bu görüşe katılmayacağınızı düşünüyorum ancak şunu samimiyetle
söylüyorum: Bu devlet memuru hakkında ne yapacağınızı da takip edeceğiz çünkü
bu sözle olmaz, bakalım bu arkadaşla ilgili neler yapılacak? Göreceğiz,
izleyeceğiz hep beraber. 
PERVİN BULDAN (Iğdır) – Takipçisi
olacağız Sayın Vekilim. 
ORHAN DÜZGÜN (Devamla) – Şimdi, değerli
arkadaşlarım, “sağlıkta devrim” dedi benim sevgili meslektaşım. Şimdi ben size
şöyle söyleyeyim: Yani “devrim” lafı çok size göre bir laf değil. Neden değil?
Bu zamana kadar hiç devrim yapmadınız. Şimdi, “devrim yapmak” ciddi bir laftır,
ciddi bir iddiadır. Devrimi yaparsanız ülkeyi yönetirsiniz, devrimi
yapamazsınız sizi idam ederler. Siz bu “sağlıkta devrim” işini beceremediniz,
kusura bakmayın. Şimdi gerekçelerini tek tek anlatacağım.
RECEP ÖZEL (Isparta) – Vatandaş öyle
demiyor. 
ORHAN DÜZGÜN (Devamla) – Anlatacağım.
Görürsünüz, vatandaşın ne dediğini de göreceğiz yakında.
HÜSEYİN BÜRGE (İstanbul) – Millet kabul
ediyor ama, sağlıkta devrimi millet kabul ediyor, siz kabul etmeyebilirsiniz.
ORHAN DÜZGÜN (Devamla) – Anlatacağım.
Şimdi, nasıl başlamıştı bu hikâye? Dediniz ki: “Kardeşim, kimlik kartını al,
ister özel hastaneye git ister devlet hastanesine git, canın nereyi istiyorsa
oraya git, para pul yok.” Peki, nereye geldi bu iş şimdi? Vatandaş hastaneyi
arıyor, telefon ediyor, randevu alacak, “Ver bakalım parayı.” Hastaneye
geliyor, poliklinikte muayene olacak, “Ver bakalım parayı.” “Tahlillerim çabuk
çıksın, böyle istiyorum.”, “Ver bakalım parayı.” “Özel bir ameliyat olmak
istiyorum.”, “Ver bakalım parayı.” Tam 13 yerden para alıyorsunuz, tam 13
yerden. Eskiden bir yerden alınıyordu. Hastaneler birer işletme hâline
dönüştürüldü. 
Değerli arkadaşlarım, sağlık en temel
yaşam hakkıdır. Burayı bir işletme, bir ticarethane olarak göremezsiniz. Eğer
böyle görürseniz hata yaparsınız, ki nitekim oldu, hastası az olan hastaneler
kapatıldı. Hastane bakkal dükkânı değil arkadaşlar, müşteri gelmediği zaman
kapatılmaz. Böyle bir uygulama olmaz. 
Sağlık çalışanları ne durumda? Bakın,
her seferinde söylüyorum…
RECEP ÖZEL (Isparta) – Hangi devlet
hastanesi kapandı?
ORHAN DÜZGÜN (Devamla) – Anlatırım. 
Her seferinde söylüyorum, Sağlık Bakanı
geldi buraya -bir önceki Sağlık Bakanı- dedi ki: “Ya, bu mecburi hizmet insanın
insana zulmüdür.” Peki ne oldu? Siz mecburi hizmeti geri getirdiğiniz gibi yan
dal yapanlara da mecburi hizmet koydunuz. Yani mecburi hizmet arttı, insanın
insana zulmü arttı sağlıkta. 
Peki, sağlık çalışanlarının can
güvenliğine ne oldu arkadaşlar? Bakın, daha bugün Diyarbakır’da bir hekim
bıçaklandı, şu anda ölümle pençeleşiyor. Her kürsüye geldiğimizde diyoruz ki:
“Ne yapın edin, biz de destek verelim, şu sağlık çalışanlarına şiddeti
durduralım.” Durmuyor bir türlü. Niye durmuyor? Çünkü, işte, az önce sevgili
meslektaşım da yaptı, sorarsanız doktorlar kucakla para alıyorlar fakat benim
arkadaşlarım hâlâ çalışıyorlar, hâlâ görüşüyorum, hiç böyle 9-10 bin lira maaş
alan bir doktordan haberimiz yok. 
İSMAİL TAMER (Kayseri) – Kayseri Eğitim
ve Araştırma Hastanesindeki ocak ayı maaşlarını söyleyeyim size. 
ORHAN DÜZGÜN (Devamla) – Bakın, şunu
söyleyeyim ben size: Bir doktor emekli olduğunda, bugün kaç para emekli maaşı
alıyor biliyor musunuz? 1.500 lira maaş alıyor ve bu nedenle emekli
olamıyorlar. Herhâlde siz de bunu fark ettiniz ki “70 yaşına kadar çalışsın.”
diyorsunuz. Ya, değerli arkadaşlarım, bu ülkede siz mirasınızı 65 yaşından
sonra oğlunuza bırakacağınız zaman devlet sizden rapor istiyor, “Git bana
doktordan rapor getir, senin aklın başında mı?” diyor. Siz 70 yaşındaki adama
insanların sağlığını emanet etmeye uğraşıyorsunuz. Böyle bir yaklaşım olamaz. 
Aile hekimlerine dediniz ki: “Gelin,
siz pratisyen hekimsiniz, biz size bir hafta kurs verelim, hepiniz aile hekimi
olun.” Peki, o zaman niye insanlara aile hekimliği uzmanlığı yaptırdınız üç
yıl, bu iş bir haftada oluyordu madem? O zaman da dedik, “Yahu, bu pratisyen
hekimleri çekiyorsunuz hastanelerin acillerinden, yarın acilde nöbet tutacak
doktor bulamazsınız.” dedik, dinlemediniz. Ee, şimdi ne oldu? Bu sefer de
dediniz ki: “Hadi bakalım, çıkın merkezlerinizden, acilde nöbet tutacaksınız.”
Peki, onu da bulamazsanız ne olacak? Onu da bulamazsınız “Uzman hekime nöbet
tuttururum ben.” Adam göz doktoru, yirmi yıldır kalp krizi okumamış, geçmiş,
acilde -sizlerin ailesi de aynı durumda- kalp krizi tedavi etmeye kalkıyor. Ee,
böyle olunca da tabii, morbidite de artıyor, mortalite de artıyor. Bunu
defalarca söylüyoruz söylüyoruz, dilimizde tüy bitti, anlayan dinleyen yok. 
Arkadaşlar, bakın, biz şurada bir yasa
çıkarmaya uğraşıyoruz ve günlerdir, gece sabaha kadar çalışıyoruz. Şimdi,
hekimleri düşünün, o sabaha kadar çalıştığınız anı düşünün, birisi gelip size diyecek
ki: “Akşama kadar da devam edeceksin.” Kaç gün yaparsınız bunu Allah aşkına?
Yapmazsınız. Ama hekimler bunu yıllardır yapıyorlar ve siz o gözünden uyku
akan, o yorgunluktan tükenmiş insanlara bu ülkenin sağlığını, insanların
sağlığını emanet ediyorsunuz. 
Evet, değerli arkadaşlarım, ücretleri
söyledik. Yardımcı sağlık personeli… Çalışıyorlar. Yani ben bu ülkenin sağlık
çalışanlarının hepsinin dürüst ve gayretli olduğuna inanırım açıkçası, beraber
çalıştım çünkü. Bunlara döner sermaye verilirken bunlar nedense hep bir tavana
takılırlar fakat bununla ilgili hiçbir yasal düzenleme yapılmaz. Hekimler eğer
hastane para kazandıysa para alırlar ama yardımcı sağlık personeline “Sen
tavana takıldın.” derler, o gariban adamlar 150 lira, 200 lira parayla yetinmek
zorunda kalırlar. Buna ne zaman çözüm bulacaksınız, onu bilemiyorum.
Şimdi, özel hastanelerin açılmasına
sınırlama getirdiniz. Peki, kriteriniz ne arkadaşlar? Veya özel hastanenin
çalıştıracağı hekim sayısına kısıtlama getirdiniz. Neye binaen getirdiniz? Siz
herhangi bir fabrikaya gidip -mademki bu hastaneler iş yeri- “Sen burada şu
kadar işçi çalıştırabilirsin, bu kadar mühendis çalıştırabilirsin.” diyor
musunuz? Demiyorsunuz. O zaman niye özel hastane sahibine diyorsunuz? Yahu, taksi
plakası satılır gibi hekim diploması satılmaya başlandı, hekim kadrosu
satılmaya başlandı. Bunları size defalarca söyledik, bunun önüne geçin dedik
ama dinleyen yok arkadaşlar. 
HASAN HÜSEYİN TÜRKOĞLU (Osmaniye) – Bu
kadroları kim aldı, kim depoladı, kim biriktirdi? Kim bu kadrolar üzerinden
milyarlar kazandı?
ORHAN DÜZGÜN (Devamla) – Evet, değerli
arkadaşlarım, şimdi…
RECEP ÖZEL (Isparta) – Sizin öneriniz
ne? Sizin önerileriniz ne?
ORHAN DÜZGÜN (Devamla) – Önerilerimi
söyleyeceğim Recep. Bu işten de anlıyorsundur sen kesin, onun için anlatacağım.
Bakın, bugün Başbakan açıklama yaptı,
diyor ki: “Hekimlerin nöbet ücretlerine zam yaptık.” Kaç para zam yaptınız?
Saatini 7,5 liradan 10 liraya çıkardınız, bu. Hâlbuki ne söz vermişsiniz
hekimlere? “Fiilî hizmet zammı yapacağız.” demişsiniz, “Performansınızı
emekliliğe yansıtacağız.” demişsiniz, “Maaşlarınızda iyileşme yapacağız.”
demişsiniz, “Emeklilik ücretlerini artıracağız.” demişsiniz. Bunların
hiçbirinden bahseden yok. “Nöbetini tutarsan 7,5 liradan 10 liraya çıkardım
nöbet ücretini.” demişsiniz. Yaptığınız iyilik de bu.
Şimdi, değerli arkadaşlarım, bakın,
şunu açıkça söylüyorum: Keşke Sağlık Bakanı burada olsaydı da ona cevap
verseydi. Sağlıktan rant elde etmek, hele hele yolsuzluk yapmak, hiçbir
ülkenin, hiçbir vicdanın kabul edeceği bir şey değildir. Bakın, istiyorsanız
size adresi de veririm, Çayyolu’nda bir bina, kimin olduğu biliyoruz, kimin
kiraladığını biliyoruz, kaç para kira aldığını da biliyoruz. İki buçuk yıldır
bomboş bir binaya Sağlık Bakanlığı 400 bin lira kira ödüyor ve bu bina bomboş
arkadaşlar. Yazık günah değil mi bu devletin parasına? Bu milletin parasına
yazık günah değil mi arkadaşlar? Yani, neden bunu engellemiyorsunuz? Bu binayı
kim kiralamış, kimin bu bina, kim aracılık etmiş, bir sorun bakalım, sorun Allah
aşkına. Eğer merak ediyorsanız gelin, ben size hepsini söylerim, böyle bir şey
olmaz.
İlaç… Evet, ilaç sektöründe fiyatlar
düşürüldü, bence olumlu bir gelişmedir fakat orada da kantarın topuzu kaçtı.
Şimdi, kanser olmuş hasta ilaç bulamıyor. Niye bulamıyor? Çünkü, bunlarla
ilgili bir sürü özel izinler getirilmiş, bir sürü prosedür getirilmiş, vatandaş
kan ağlıyor. Efendim, söylediğim gibi, sağlık sistemini uçuruyorduk, sağlık
sistemi çakılmış durumda. Bundan sonra nereye gideceği, ne olacağımız, ne biteceğimiz
hiçbirimizin belli değil.
Değerli arkadaşlar, iş yeri
hekimlikleriyle ilgili… Bakın, her gün bu ülkede kazalar, cinayetler oluyor,
artık, bunlar iş kazası falan değil, iş cinayeti bunlar. Bunlarla ilgili ne
yapılıyor, iş yeri hekimliğiyle ne yapılıyor, hiç kimsenin bildiği ettiği yok.
Bu insanların sağlığını kim denetliyor, iş yerlerinin sağlığını kim denetliyor,
nasıl yapıyor? Yani, bu işle ilgili de bir piyasa oluştu. Artık, elinde
çantayla dolaşıp, iş yeri iş yeri gezip “Gelin, ben sizin tansiyonunuza
bakayım, sağlık kontrolünüzü yapayım.” diyen bir sektör üredi. Böyle, bu
şekilde nasıl götüreceksiniz bu işi değerli arkadaşlarım? 
Tekrar, söylediğim gibi, umut ederim ki
sağlıktaki çalışanların hakları bir an evvel gözetilir, bu ülkenin sağlık
sistemi bir an evvel düzeltilir. 
Bu duygu ve
düşüncelerle hepinizi saygıyla selamlıyorum. (CHP sıralarından alkışlar)
BAŞKAN –
Teşekkür ederim Sayın Düzgün.
Milliyetçi
Hareket Partisi Grubu önerisinin aleyhinde Sivas Milletvekili Sayın Hilmi
Bilgin.
Buyurunuz. (AK
PARTİ sıralarından alkışlar)
HİLMİ BİLGİN
(Sivas) – Sayın Başkan, değerli milletvekilleri; Milliyetçi Hareket Partisi
grup önerisi aleyhinde söz almış buluyorum. Bu vesileyle heyetinizi saygıyla
selamlıyorum.
Sayın Milletvekilimiz İsmail Tamer Bey
grup önerisi aleyhinde çok detaylı olarak bilgi verdi. Gerek AK PARTİ döneminde
sağlık alanında yapılan çalışmaları gerekse sağlık çalışanlarının sorunlarının
çözümüne yönelik olan hükûmetlerimizin yapmış olduğu hizmetleri ve icraatları
detaylı olarak anlattı. Yine, önümüzdeki süreçte 2023 hedefleri doğrultusunda
AK PARTİ hükûmetlerinin sağlık alanında yapmayı planladığı çalışmalardan da çok
değerli milletvekilimiz detaylı olarak bahsetti.
Değerli milletvekilleri, AK PARTİ
iktidara geldiği andan itibaren, bunu muhalefet ister kabul etsin ister kabul
etmesin, halkımıza sorduğumuz zaman, halkımızın içine girip de AK PARTİ'nin
icraatları noktasındaki memnuniyete baktığımız zaman sağlık alanında yapılan
çalışmalardan halkımız en üst seviyede memnundur ve bunu her zaman
göstermektedirler. Yapılan anketlere baktığımız zaman da sağlık alanındaki
memnuniyetin en üst seviyede olduğunu görmekteyiz. 
Sağlık çalışanlarını sağlık sisteminin
ayrı bir parçası olarak düşünemeyiz. Eğer sağlık alanında yapılan hizmetlerden
halkın memnuniyeti, milletimizin memnuniyeti varsa, bu, sağlık çalışanlarının
özveriyle yapmış oldukları çalışmalarının bir doğal sonucudur. Buradan şu
sonucu çıkarırız ki mutlaka dünya değişiyor, şartlar gelişiyor, Türkiye
gelişiyor, değişen ve gelişen dünyada her alanda, sağlık alanında da olsun,
diğer alanda da olsun, sorunlar ve farklı ihtiyaçlar ortaya çıkacaktır. Sorun
çözmek üzere kurulan hükûmetlerimiz, temelinde her türlü sorunu, “Hiçbir
mazeret başarının yerini tutmaz.” anlayışıyla hareket eden hükûmetlerimiz,
gelişen şartlar doğrultusunda farklı alanlarda yine sorun çözmeye, milletimizin
menfaati doğrultusunda, milletimizin talebi doğrultusunda çalışmaya devam
edecektir. 
Bizden önceki dönemlerde de tabii ki
iktidar olan, hükûmet eden, bu millete hizmet etmek üzere hükûmete gelen
partiler mutlaka çalışmalar yapmıştır, mutlaka iyi projeleri vardır. Çok
değerli grup başkan vekilimizin söylediği gibi de iyi projeler mutlaka vardır
ama aslolan bu projeleri hayata geçirmektir. Bu projeleri hayata geçirerek milletin
memnuniyetini kazanıp, bir sonraki seçimlerde milletin desteğini alarak tekrar
iktidar olup hizmete devam etmektir. AK PARTİ 3 Kasım 2002 tarihinden itibaren
gerek sağlık alanında olsun gerekse diğer alanlarda olsun yapmış olduğu
hizmetlerle birlikte, milletimizle birlikte bu ülkeyi daha da geliştirmeye,
daha da büyütmeye ve 2023 hedeflerine doğru götürmek yolunda emin adımlarla
devam etmektedir.
Ben, bu vesileyle, 14 Mart vesilesiyle
sağlık çalışanlarımızın tekrar 14 Mart Tıp Bayramlarını tebrik ediyorum.
İnşallah onların desteğiyle birlikte sağlık alanındaki memnuniyet daha da
artacak ve milletimizle birlikte biz, emin adımlarla hedefimize doğru
yürüyeceğiz. 
Bu vesileyle, Meclisin belirlenen
gündem doğrultusunda çalışmasının daha uygun olacağı kanaatiyle grup önerisinin
aleyhinde olduğumuzu söylüyor, hepinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ederim.
III.- YOKLAMA
(CHP ve MHP sıralarından bir grup
milletvekili ayağa kalktı)
LEVENT GÖK (Ankara) – Yoklama talep ediyoruz.
BAŞKAN – Yoklama talebi vardır.
Sayın Gök, Sayın Çıray, Sayın Susam,
Sayın Bal, Sayın Kaplan, Sayın Düzgün, Sayın Şimşek, Sayın Yılmaz, Sayın
Kutluata, Sayın Toskay, Sayın Başesgioğlu, Sayın Dedeoğlu, Sayın Danışoğlu,
Sayın Çandar, Sayın Oyan, Sayın Dudu, Sayın Toprak, Sayın Akar, Sayın Güler,
Sayın Türkoğlu, Sayın Bulut, Sayın Türmen.
İki dakika süre veriyorum ve de
başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı yoktur.
Birleşime on dakika ara veriyorum.
Kapanma Saati:
16.58
DÖRDÜNCÜ OTURUM
Açılma Saati: 17.08
BAŞKAN: Başkan Vekili Meral AKŞENER
KÂTİP ÜYELER: İsmail KAŞDEMİR (Çanakkale), Fehmi
KÜPÇÜ (Bolu) 
----- 0 ----- 
BAŞKAN – Sayın milletvekilleri, Türkiye Büyük Millet Meclisinin 75’inci
Birleşiminin Dördüncü Oturumunu açıyorum.
III - YOKLAMA
BAŞKAN - Milliyetçi Hareket Partisi
Grubu önerisinin oylamasından önce istem üzerine yapılan yoklamada toplantı
yeter sayısı bulunamamıştı. Şimdi yoklama işlemini tekrarlayacağım.
Yoklama için iki dakika süre veriyorum
ve yoklamayı başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır. 
IX.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun, Mersin
Milletvekili Ali Öz ve arkadaşları tarafından, sağlık çalışanlarının mevcut
sorunlarının araştırılması ve bu sorunların giderilmesinde esaslı önlemlerin
alınması, yasal düzenlemeler yapılması amacıyla 9/10/2013 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak Genel Kurulun 12 Mart 2015 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN – Milliyetçi Hareket Partisi
Grubu önerisini oylarınıza sunuyorum: Kabul edenler… Kabul etmeyenler… Kabul
edilmemiştir. 
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım: 
3.- CHP Grubunun, Hatay
Milletvekili Mevlüt Dudu ve 22 milletvekili tarafından, demir çelik üretim ve
ticaret sektöründeki sorunların araştırılarak alınması gereken önlemlerin
belirlenmesi amacıyla 23/2/2015 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak Genel
Kurulun 12 Mart 2015 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
12/03/2015
Türkiye Büyük
Millet Meclisi Başkanlığına
Danışma Kurulunun 12/03/2015 Perşembe
günü (Bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Levent
Gök
 Ankara
 Grup
Başkan Vekili
Öneri:
Hatay Milletvekili Mevlüt Dudu ve 22
milletvekilinin “Demir çelik üretim ve ticaret sektöründeki sorunların
araştırılarak alınması gereken önlemlerin belirlenmesi” amacıyla 23/02/2015
tarihinde Türkiye Büyük Millet Meclisi Başkanlığına verilmiş olan Meclis
araştırma önergesinin (1726 sıra no.lu), Genel Kurulun bilgisine sunulmak üzere
bekleyen diğer önergelerin önüne alınarak 12/03/2015 Perşembe günlü birleşimde
sunuşlarda okunması ve görüşmelerinin aynı tarihli birleşiminde yapılması
önerilmiştir.
BAŞKAN – Cumhuriyet Halk Partisi Grubu
önerisinin lehinde Hatay Milletvekili Sayın Mevlüt Dudu, buyurunuz. (CHP
sıralarından alkışlar) 
MEVLÜT DUDU (Hatay) – Sayın Başkan,
değerli milletvekilleri; yüce Meclisi saygıyla selamlıyorum.
Demir çelik sektörü, ülkemiz sanayisini
ayakta tutan temel sektörlerdendir. Ülkemizde imalat sanayisini besleyen demir
çelik sektörünün stratejik sektör olarak kabul edilmesi ve rekabet gücünün
korunması gerekmektedir. Demir çelik sektöründe yaşanan sıkıntılar her geçen
gün artmaktadır. 
Bu arada, küresel çelik pazarının
üzerindeki Çin etkisi göz ardı edilemeyecek bir biçimde büyümeye devam
etmektedir. Çin tehlikesine karşı, dünyada birçok ülke tedbirler almaktadır.
Avrupa Birliği Parlamentosu, stratejik önemi ve endüstriyel üretimin yerli ham
maddeyle yapılması için, Avrupa Birliği ülkelerinde odak noktası hâline gelen
demir çelik sektörünün, otomotiv, inşaat, makine imalatı gibi üretim odaklı
sektörlerin gelişmesi ve katma değer yaratması bakımından daha etkin korunması
için çalışmalar başlatmıştır. Avrupa Birliğinin uygulamaları dışında, özellikle
sınır komşularımızla yaşanan sorunlar nedeniyle demir çelik sektörümüzün
kapasite kullanım oranı 2013 yılında yüzde 70 seviyelerine kadar gerilemiştir. 
Buna ilave olarak ülke içinde “Ekonomi
nasıl bozulur?” çalışmaları başlamış, kendini Başbakan sanan Cumhurbaşkanı
tarafından Merkez Bankasına karşı açılan savaş sonrasında dolar fırlamış,
üreticiler ve tüccarlar zarar üstüne zarar eder hâle gelmiştir. Bu arada tüm
yük halkın ve emekçinin omuzlarına yüklenmektedir. 
Geçtiğimiz yıllarda Türkiye, dünyanın
en büyük 8’inci çelik tüketicisi, dünyanın en büyük 7’nci çelik ihracatçısı,
dünyanın en büyük 9’uncu çelik ithalatçısı, dünyanın en büyük 6’ncı net çelik
ihracatçısı, dünyanın en büyük inşaat demiri ihracatçısı ve Çin’den sonra
dünyanın 2’nci en büyük uzun ürün ihracatçısı, Orta Doğu ve Körfez ülkelerinin
en büyük çelik tedarikçisi konumunda bulunmaktaydı ama bu durum bozulmaya
başlamıştır. 
Dünya çelik üretiminin yüzde 70’i
entegre tesislerde, yüzde 30’u da ark fırınlı tesislerde yapılmaktadır.
Türkiye’deki oran bunun tam tersidir. Hâliyle, cevher ile hurda arasında açılan
makas ilk olarak Türk üreticileri vurmaktadır. Küresel çelik sektöründe, hurda
denilince Türkiye, cevher denilince Çin akla gelir. Çünkü Türkiye 20 milyon
tonun üzerinde hurda ithalatıyla dünyanın en büyük ithalatçısı olmasına rağmen
hurda piyasasını tam anlamıyla kontrol edememektedir. Dünya sularında dolaşan
cevher yüklü gemilerdeki cevherin de yüzde 67’si Çin’e gitmektedir. Ürünlerden
biri olan inşaat demirinde de yeni yatırımlara ve kapasite artırımlarına
müsaade edilmeye devam edilmektedir. Ciddi bir kapasite fazlalığıyla karşı
karşıya olan inşaat demirinde yeni kapasitelerin önüne geçilmemesi Türk çelik
sanayisinin bindiği dalı kesmesi anlamına gelmektedir. 
Sektörün bir diğer eksikliğiyse vasıflı
çelik üretiminin yetersiz olmasıdır. Bunun için gerekli teknolojik
değişikliklerin yapılabilmesi için sektör yönlendirilmeli ve gereken teşvik
verilmelidir. Hurda, yassı mamul ve vasıflı çelik ithalatlarının çok yüksek
olmasından kaynaklanan cari açık durumunun değişmesi ve Türk demir çelik
sektörünün net ihracatçı olması gerekmektedir. Bu da sektörün katma değeri
yüksek ürünlere yönelmesiyle birlikte ürün yelpazesini genişletmesiyle
mümkündür. Bu sayede sektör hem yeni pazarlara giriş imkânı elde edebilecek hem
de mevcut pazarlardaki payını artırabilecektir. 
En büyük maliyet giderlerinden olan
enerji ve bu enerji maliyetleri üzerindeki ilave fon ve kesintiler,
uluslararası piyasalarda rekabet gücümüzü rakip ülkelere karşı olumsuz yönde
etkilemektedir. Sektörün ham madde açısından ithalata bağımlı olması, girdi maliyetlerini
artırmaktayken enerji maliyetlerinin de yüksek oluşu rekabet gücümüzü önemli
ölçüde azaltmaktadır. 2014 yılında çelik üretimi 2012 yılındaki seviyesine
kıyasla yüzde 6 civarında gerilemiştir. Çinli üreticilerin sahip olduğu
üstünlüklere ek olarak devlet yardımlarından sağladıkları avantajla çok düşük
fiyatlardan ihracat yaparak piyasalara yansıtması dünya piyasalarında ve
ülkemizde olumsuz bir durum yaratmıştır. 
En büyük ihraç pazarımız konumunda
bulunan Orta Doğu ve Körfez ülkelerinin petrol gelirlerinin azalması, bu
ülkelerin yatırımlarında ve dolayısıyla çelik tüketimlerinde daralma
yaşanmasına neden olmuştur. Bu bölgelerde devam eden iç kargaşa ve siyasi
dalgalanmalar bu ülkelerin sanayi ve üretime olan yatırımlarını da
engellemektedir. Suriye’de devam eden olayların Irak’ı da içine alacak şekilde
büyümesi, en büyük pazarımız konumunda bulunan Irak’a yönelik ihracatımızı da
sınırlandırmaktadır. Ülke olarak Orta Doğu bölgesine yapılan çelik ihracatı
geçen yılın aynı dönemine göre miktar bazında yüzde 21,4 oranında gerilemiştir.
Genel anlamda, 2014 yılı kasım ayında Türkiye’nin çelik ihracatı önceki yılın
aynı dönemine kıyasla miktar bakımından yüzde 5,3 düşüşle 1,55 milyon tona,
değer bakımından ise yüzde 5,9 düşüşle 1,33 milyar dolara gerilemiştir. Aynı
dönemde gerçekleştirilen çelik ithalatıysa önceki yılın aynı dönemine göre
miktar bakımından yüzde 26.5 artışla 1,36 milyon tona, değer bakımından yüzde
12,6’lık artışla 1,14 milyar dolara ulaşmıştır. 
Sektörün ham çelik üretiminde kapasite
kullanım oranı da 2012’ye nazaran yüzde 73 seviyesinden yüzde 69 seviyesine
gerilemiştir. Sektörün rekabet gücündeki zayıflama nedeniyle Türkiye’nin
tüketimindeki yüzde 10 civarındaki artış, ağırlıklı bir şekilde ithalatla
karşılanmıştır. Çelik sektörünün ihracat kalemleri gerileme eğilimi gösterirken
ithalat miktarında önemli artış da dikkat çekicidir. Üreticiler ve tüccarlar
devlet tarafından işin kolayına zorlanmaktadır. Şimdiki uygulamalarla üreticiler
işlerini azaltmaktadır çünkü hazır mamulü almak daha kârlıdır. 
Sektörde istihdam durumuna baktığımızda
ise ham çelikten mamul üreten kuruluşlarda 2013 yılı itibarıyla 37.129 kişiye
doğrudan istihdam sağlanmıştır. Diğer çelik kuruluşları ve dolaylı istihdamla
birlikte sektörün toplam istihdamının 200 bin kişinin üzerinde olduğu tahmin
edilmektedir. 2013 yılında istihdamda yaşanan azalmada bazı kuruluşların ham
çelik üretimini durdurmuş olmalarının da etkisi vardır. 
Ülkemizde yaşanan ekonomik kargaşa ve
siyasi dengesizlikler ortadadır. 2015 yılında da belirsizliğin ağır basacağı
düşünülen sektörün yeniden büyüme trendine girebilmesi için sektörün içinde
bulunduğu durumun saptanması ve acilen strateji ve planlar geliştirilmesi
gerekmektedir. Sektörde kurulu kapasitelerin etkin bir şekilde kullanımı
sağlanmalı, dış ticaret açığı ve cari açığın kapatılmasındaki önemi fark
edilmeli, istihdam açısından ne kadar önemli olduğu bilinmeli, yurt içi katma
değerin artırılmasındaki etkisi anlaşılmalıdır. Ayrıca, demir çelik sektörünün
girdi sağladığı otomotiv, inşaat, beyaz eşya, makine gibi temel sektörlerin
gelişimini desteklemesine de esas teşkil edecek hassas bir nokta olduğu
unutulmamalıdır. Demir çelik üretim ve ticaret sektöründeki sorunların
araştırılması ve bunun sonucunda sektörün ve halkımızın bilgilendirilmesi ve
çözüm yollarının belirlenerek uygulanmasının sağlanması amacıyla araştırma
komisyonu kurularak konunun araştırılmasını istiyoruz.
Değerli milletvekilleri, tabii,
haftalardır, adına “iç güvenlik paketi” dediğimiz zulüm yasasının burada
görüşüldüğünü hepimiz biliyoruz. Bu kürsüye çıkmışken bu konuda da birkaç cümle
söylememek mümkün değildir diye düşünüyorum. AKP iktidarı, dünyada ve ülkemizde
bugüne kadar örneklerinde de görüldüğü üzere, gidişinin yakın olduğunun
farkındadır. Bu nedenle, bu zulüm yasaları, bu faşist yasalar ne yazık ki
Parlamentoda gündeme getirilmektedir ama ben şunu söylemek istiyorum: Zulmünüz
ne kadar artarsa gidişiniz de o kadar şiddetli olacak; biz bundan eminiz, siz
de bunu bilmelisiniz. Bakın, yüzyıllar öncesinden Yunus Emre sanki size
sesleniyor, ne diyor Yunus Emre: “Sanma ki zalimin yaptığı kârdır/ Mazlumun ahı
indirir şahı/Her şeyin bir vakti vardır.” Ben de diyorum ki, işte o vakit 7
Hazirandır. (CHP sıralarından “Bravo” sesleri, alkışlar)
Saygılarımı sunuyorum. (CHP sıralarından
alkışlar)
BAŞKAN – Teşekkür ederim Sayın Dudu.
Cumhuriyet Halk
Partisi Grubu önerisinin aleyhinde Hatay Milletvekili Sayın Hacı Bayram
Türkoğlu. 
Buyurunuz. (AK PARTİ sıralarından
alkışlar) 
HACI BAYRAM TÜRKOĞLU (Hatay) – Sayın
Başkan, değerli milletvekilleri; Cumhuriyet Halk Partisinin grup önerisi
aleyhinde söz almış bulunuyorum. Yüce heyetinizi saygıyla selamlıyorum. 
Demir çelik sanayisi, birbirini
tamamlayan entegre özellikte bir sanayi sektörüdür, bağımsız olarak çalışabilen
ve çeşitli demir çelik ürünleri üreten alt sektörlerden oluşmaktadır. Demir
çelik sanayisi uzun hadde ürünleri, yassı hadde ürünleri, vasıflı çelik
ürünleri, demir çelik döküm sanayisi, çelik borular ve ferro alaşımları alt
sektörlerinden oluşmaktadır. 
1990 yılından itibaren Avrupa Birliği
çelik sanayisi devlet kontrolünden kademeli olarak çıkarılmaya başlanmıştır.
Ulusal çelik endüstrileri aşama aşama özelleştirilmiş, Avrupa Birliği kapasite
kontrolü kaldırılmış, devlet yardımlarında sıkı tedbirler alınmış ve ithalatta
serbestleştirilme politikaları benimsenmiştir. Sonuç olarak, Avrupa Birliği
dünyanın en açık çelik pazarı hâline gelmiştir. Önceleri, tabii, Avrupa
Birliğinde üretim daha fazla iken, gelişmiş ülkelerde demir çelik sanayisinde
daha fazla bir üretim kapasitesi varken, zaman içerisinde bu, yerini gelişmekte
olan ülkelere bırakmıştır. 
Bizim
Türkiye’mizde de tabii, 1980’li yıllara baktığımızda, 1980’li yıllarda çok az
bir kapasiteyle üretim varken, 1990’lı yıllarda bu kapasite uzun mamulde
oldukça artmış, yassı mamulde de üretim özellikle 2000’li yıllardan sonra
artmaya başlamıştır. Şu anda gelinen nokta, yuvarlak demirde 35 milyon ton
civarında, yassı mamulde ise 20 milyon ton civarında. Bir ülkenin refah
seviyesi, çelik sektöründeki birim insan başına kullandığı çelikle de doğru
orantılı. Bunun ortalamasının dünyada 250 kilogram civarında olduğunu
düşünürsek, bizim ülkemizde 415 kilogram kişi başına bir kullanım kapasitesi
söz konusu. 
Tabii, bizim
demir çelik üretiminde ciddi manada bir ihracatımız var. 1990’lı yıllarda dünya
piyasasındaki kriz nedeniyle, dünya piyasasındaki hacimsel daralmadan biz de
maalesef nasibimizi aldık ama bizde süratle dünyanın ihtiyacı olan yassı mamule
doğru bir kayış oldu, o üretime doğru bir gidiş oldu. Şimdi, tabii, önümüzdeki
yıllarda çelik sektöründeki bu krizden daha fazla etkilenmemek adına,
firmalarımız mutlaka AR-GE çalışmalarına önem vermeli, günümüz şartlarında
mutlaka inovasyona önem vererek üretimde katma değeri yüksek mamulleri üretmek
için de bir çalışma sarf etmelidir. 
Bizim çelik
sanayisindeki en büyük ihraç kalemlerimiz Orta Doğu’ya olmaktadır. Orta Doğu’da
malum, gerek Irak’ta gerekse Suriye’de olan kriz sebebiyle bizim oralara çelik
ihracatındaki kapasitemiz şu anda biraz düşmüş durumda ama yine de bizim
buralara yaptığımız, Orta Doğu’ya yaptığımız çelik ihracatımız yüzde 35’ler
civarındadır. 
Değerli milletvekilleri, bundan sonraki
kademede yapılması gereken önemli husus şudur: Bizim şu anda üretimimizin aşağı
yukarı yüzde 35’i cevherden elde edilen üretim, yüzde 70’i de ark ocaklarından,
elektrik ocaklarından elde edilen üretim.
Şimdi, ark ocaklarından elde edilen
üretimin maliyeti yüksek. Genelde dünyadaki ithal hurda ürünlerde, bizim ithal
ettiğimiz hurda ürünlerde yüzde 20 bir kapasite düşüşü var, yüzde 20 bir
ucuzlama var. Demir cevherinde ise yüzde 56’lık bir ucuzlama var.
Şimdi, bizim üretimimizin yüzde 35’i
demir cevherinden, yüzde 65’i de ark ocaklarından olduğu için, üretimdeki bu
maliyet artışı dolayısıyla bizim şu anda ark ocaklarındaki fazla üretim
kaynaklı bir kapasitemizden dolayı mesele aleyhimize gibi görünüyor. Dünyadaki
rekabet sistemini esas aldığımız zaman da bu noktada Türkiye'miz açısından
ihracat noktasında birazcık sıkıntılar gözüküyor.
Tabii, dünyadaki bütün bu küresel
piyasalardaki krize rağmen bizim çelik sektöründe, şu anda içinde bulunduğumuz
şartlarda çok büyük, aman aman diyecek noktada bir krizimiz bulunmamaktadır.
Bundan sonra gerek çelik sektöründeki gerekse yine çelik dışı diğer metal
ürünlerindeki yüksek katma değerli ürün artışı yönünde alacağımız tedbirler,
Hükûmetimizin de 2018-2023 hedefleri doğrultusunda bu sektöre verdiği ehemmiyet
ve bu sektöre vereceği destekler sebebiyle, şu anda dünyada görülen krizi,
bizim ülkemizde daha az sıyrıkla, daha az böyle bize vereceği ihracat yönündeki
zararıyla, inşallah, önümüzdeki süreci atlatırız diyorum.
Ben, Cumhuriyet Halk Partisinin verdiği
grup önerisinin aleyhinde olduğumuzu ifade ediyor, inşallah, çelik sektöründeki
üreticilerimizin hem inovasyon kabiliyetleriyle hem AR-GE çalışmalarıyla
ülkemizde üretecekleri katma değeri yüksek ürünlerle bu krizleri aşacağımızı ve
inşallah, ülkemize katma değer sağlayacağımızı düşünüyor, hepinizi saygıyla
selamlıyorum. (AK PARTİ sıralarından alkışlar)
MEHMET GÜNAL (Antalya) – Sayın
Türkoğlu, bir kriz olduğunu kabul ettin yani.
BAŞKAN – Teşekkür ederim Sayın
Türkoğlu.
Cumhuriyet Halk Partisi Grubu
önerisinin lehinde Antalya Milletvekili Sayın Mehmet Günal. 
Buyurunuz Sayın Günal. (MHP
sıralarından alkışlar)
MEHMET GÜNAL (Antalya) – Teşekkür
ederim Sayın Başkan.
Değerli milletvekilleri, hepinizi
saygıyla selamlıyorum. 
Sayın Türkoğlu’na da teşekkür ediyoruz,
en sonunda kriz olduğunu ve içinden çıkacağımızı söyledi ama içinden çıkmak
için gerekli önlemleri almadığımız zaman sadece dilek ve temenniler maalesef
yeterli olmuyor. 
Şimdi, bu sektör gerçekten imalat
sanayisinin ve ekonominin dinamizmini sağlayan, önemli ürünleri üreten bir
sektör hem ağır sanayi anlamında hem yüksek teknoloji anlamında. Dünyadaki kriz
bize de yansıyor yani aynı şekilde bize de yansıyor. Onun için, şimdi
isterseniz sizinle bir iki tespiti paylaşayım, ondan sonra çözüm önerilerimizi
de bu konuda söyleyeyim. 
Ciddi anlamda sektörün performansında
düşüş var. Tabii, bu, dünyadaki gelişmelerle ilgili ama esas itibarıyla bizim
ihracatta da ciddi bir düşüşümüz olduğu için, ekonomik üretimde talep daralması
olduğu için bu demir çelik sektörünü de doğrudan etkiliyor. Şimdi, kısaca
baktığımız zaman, son iki yılda özellikle bu gerilemenin arttığını görüyoruz,
vahim bir durum var. Miktar açısından yüzde 6,3; değer açısından da yüzde 7,9
oranında 2013 yılında gerileme kaydedilmiş, ciddi bir gerileme. 2014’te
toparlanırız derken, yine bakmışız bu çelik ürünleri ihracatımızın 2014 yılında
da miktar açısından yüzde 5, değer açısından yüzde 4 yine değer kaybettiğini,
düşüş gösterdiğini görüyoruz. Yani, son iki yılda, baktığımız zaman, burada
ciddi bir düşüş var, toplamda yüzde 11 civarında miktar ve değer açısından bir
gerileme olduğunu bu sektörün üretiminde görüyoruz; bu bir vakıa. Burada
uluslararası konjonktür var, uluslararası dış ticaret kuralları var, koruma
önlemleri var, bizim uyguladığımız yanlış politikalar var, uygulanmayan
politikalar var, hepsi var. Ama sonuç itibarıyla, “2023 yılı lider ülke
Türkiye” demişti Milliyetçi Hareket Partisi, Adalet ve Kalkınma Partisi de bunu
benimsedi, Sayın Erdoğan da söylüyor. 2023 yılı hedefimiz 55 milyar dolar çelik
ihracatı ama bundan giderek geriye doğru gidiyoruz. Yani, ileriye doğru
gitmemiz gerekirken geriye doğru gidiyoruz değerli arkadaşlar.
Tabii, burada özel sektör rekabet
gücünü artırmak için gayret ediyor, doğru, dinamik bir sektör ama burada üretim
yöntemleriyle ilgili, üretim teknolojisiyle ilgili birtakım yatırımlar
yapılıyor. Esas itibarıyla, bu sektörün rekabet gücünü ve üretimini artırmaya
yönelik olarak aslında kamu kesiminin de desteklenmesine ihtiyaç olduğu
söyleniyor. Yani, kamu kesiminin birtakım yapısal önlemleri alması gerektiğini
söylüyor. Kim söylüyor? Onuncu Kalkınma Planı çerçevesinde Demir-Çelik Çalışma
Grubu Raporu söylüyor. Hani sizin sürekli “eylem planı” diye söylediğiniz ama
dönüşüm programı deyip bir türlü eyleme geçemediğiniz maddelerden bir tanesi.
Başka ne diyor? İsterseniz orayı da söyleyeyim. Yani, ben sadece kendi görüşümü
söylemiyorum, bu, sektör uzmanlarının çalışma grubu raporunda yer alan bir
değerlendirme. Diyor ki: “Türkiye’nin 2023 yılında dünyanın en büyük 10
ekonomisi içerisinde yer alabilmesi ve 500 milyar dolarlık ihracat hedefine
ulaşabilmesi için –dikkatinizi çekiyorum- sanayisini büyütmekten ve daha fazla
üretmekten başka seçeneği yoktur.” “Sanayiyi geç. İnşaata dur diyemeyiz.” diyen
şahsa da selam olsun diyoruz. Yani, sanayiyi büyütmek de, nereden büyüteceğiz?
En önemli şeylerden birisi demir çelik sektörü değil mi? Bunlarla ilgili yerli
girdiyi üretecek, ham maddeyi üretecek olan sektör bu. Devamında diyor ki: “Bu
demir çelik sektörü, otomotiv, makine –öncelikli sektörleri söylemiş-
ekonominin sağlıklı büyümesinde önemli bir rol üstlenir.” Doğru. Pek çok sanayi
koluna girdi sağlayan konumu nedeniyle de bu sektörün stratejik sektör olarak
ele alınması gerektiğini söylüyor bu rapor. Peki, ne olması gerekiyormuş, onu
da söyleyelim: Şimdi, 55 milyar dolar ihracat, 2023 için sektörün hedefi. 85
milyon ton yıllık kapasite ve 70 milyon ton üretim hedefine ulaşabilmesi için,
Türkiye ekonomisinin hedeflerine ulaşmasında üzerine düşen katılımı
sağlayabilmesi için sektörün katma değeri yüksek ürünlere yönelik daha fazla
yeni kapasite yatırımı yapabilmesi, yatırımların ve üretimin sürdürülebilir
temele oturtulması lazım. Bunun için ne diyor? “Avrupa Kömür ve Çelik
Topluluğuyla yapmış olduğumuz anlaşma çerçevesinde Türkiye’nin de bu
anlaşmaları yapması lazım.” bir. Yaptık mı? Çalışmalar ne aşamada? Yok, bunları
bekliyoruz.
Başka ne diyor? “Bunlarla ilgili,
özellikle katma değeri yüksek ve büyük ölçüde ithalat yoluyla karşılanan
ürünlerin üretimine yönelik yeni yatırımlarda devlet desteği verilmesi.” Biz
size “sektörel teşvik” diye kaç defa söyledik? “Efendim, stratejik yatırımlar
500-600 milyon.” Yok, hâlâ uygulamaya giremedik.
Başka ne diyor? “Dâhilde işleme
rejiminden kaynaklanan aksaklıklar var, bu sistemin gözden geçirilmesi lazım.
Hurda ithalatıyla ilgili sıkıntılar var, piyasada sıkıntılar var, bunlarla
ilgili devlet önlem alsın.” diyor. Peki, aldık mı? Artı, ne diyor? “Sektörün
üzerindeki ilave vergi ve fon gibi yüklerin hafifletilerek rekabet gücünün
artırılması gerekiyor.” diyor. Bakın, ben demiyorum, Kalkınma Bakanlığı
koordinasyonuyla hazırlanan Onuncu Kalkınma Planı’ndaki Demir-Çelik Çalışma
Grubu Raporu diyor. Şimdi, biz bunu yapmamışız. 
Burada önemli olan başka bir husus da
atık yönetimi, hurda kısmıdır. Aynı şeyi daha yeni inceledim. Eylül 2014’te
Kalkınma Bakanlığı uzmanlarından birisi tez hazırlamış; açıp, okuyup,
faydalanmıyor Hükûmet. Yapılıyor ama atık yönetimi ve burada hurdanın önemi…
Arkadaşlarımız bildiği için söylüyorum, asıl sorun oradan kaynaklanıyor. Çin
damping uygulayarak, uluslararası kuralları ihlal ederek bize ihracat yaptığı
için, biz de onu engelleyemediğimiz için rekabeti düşürüyoruz. İçeriden de tedarik
sağlayacak, girdi maliyetini düşürecek bir önlem alamıyoruz. Peki, ne olacak o
zaman? Sanayinin itici gücüyse, burada da gerileme varsa sanayi üretiminde
daralma var. Şimdi, son çeyrek rakamları bu ayınki de toparlandıktan sonra
gelecek ama sanayi üretimindeki trende baktığımız zaman, maalesef, ekonomideki
daralmanın devam ettiğini görüyoruz. İmalat sanayisi bu işin lokomotifi. Biz ne
yapıyoruz? Endekse bakıyoruz, geriliyor. 
Daha dün Merkez Bankası Başkanı ile
Ekonomi Koordinasyon Kurulunda önce Sayın Babacan, sonra Cumhurbaşkanına bilgi
verdiler. Bize yansıyan kadarıyla ve açıklamalarda görüyoruz “Yapısal önlem
almadan enflasyon düşmez, faiz düşmez.” diyor. Yapısal önlemi kim alacak? Az
önce dediğimiz gibi, Hükûmet alacak. Ama yapısal önlem almayı bırakın, yani çok
basit olarak, yetkisi belirlenmiş bir konuda Merkez Bankası Başkanını ve
Başbakan Yardımcısını polemiğe girerek ihanetle, lobicilikle suçlayan bir
ortamda neyin önlemini alacağız arkadaşlar? Bu kadar yapısal önlem, hepsi var
dedim, daha önce de söyledim. Tamam, bizim söylediğimizi dikkate almayın,
gelin, Onuncu Kalkınma Planı’ndaki kendi açıkladığınız, bir daha söylüyorum,
2-3 paket olarak açıkladığınız şeylerin yarısını yapın, yarısını yapın
alnınızdan öperim. Burada yazıyor, raporlar var; Çalışma Grubu raporları var,
Özel İhtisas Komisyonu raporları var. Bunların yarısını yapsanız zaten sorunun
büyük bir kısmını çözeriz. Siz ne yapıyorsunuz? Hâlen daha dayatmayla “Biz
çoğunluğuz, biz yaparız. Biz İç Tüzük’ten aldığımız hakla, çoğunlukla yaparız.”
Neyi yapıyoruz? Dayatmacı, antidemokratik yasa. 
Şimdi yukarıda
aynısı var; bir torba daha gelmiş, aşağıda bekleyen iki torba var. Seçim
gelmiş, çalışma takvimi bitiyor, yine dayatmacı bir şekilde Plan ve Bütçede…
Neymiş efendim? “YSK’dan RTÜK’e devredelim, bizim yandaşlar bizim reklamımızı
yapsın, ceza yemesin.” Neymiş efendim? “İnşaatçıların elinde stok kalmış, bunu
eritelim.” Kardeşim, “Sanayiye geç, sanayiye.” diyor. Biz hâlâ ne yapıyoruz?
Yok, “Bizim faiz lobisi var, döviz lobisi var.” Peki, kim? Kim bu, ben
gerçekten merak ediyorum. Ne oldu da dün ihanetle suçladığınız adamlarla bugün
aynı masaya oturdunuz hiçbir şey olmamış gibi? Arkadaşlar, bir de diyor ki… Ya,
benim kulaklarımda mı bir şey var, gözümde mi bir bozukluk var? “Vatana
ihanettir.” demedi mi Cumhurbaşkanımız? Dedi. Sonra ne oldu şimdi? Faiz düştü
mü? Düşmedi. Döviz kuru nereye çıktı? Yükseldi. Ben tekrar soruyorum: Sayın
Cumhurbaşkanının elinde yetki var, bugüne kadar Devlet Denetleme Kuruluna faiz
lobisiyle ilgili herhangi bir araştırma yaptırmış mı? Açıklamalardan sonra
faizdeki artıştan alan, satan var mı? Borsada manipülasyon yapan var mı? BDDK
elinizde, SPK elinizde, Devlet Denetleme Kurulu elinizde, Başbakanlık
Müsteşarlığı, Teftiş Kurulu, hepsi elinizde; gelin o zaman, kim faiz lobisidir,
kim döviz lobisidir çıkaralım; kim döviz almış, kim döviz satmış, yükselmeden
önce portföyünü boşaltan var mı, dolduran var mı, bunlara bakalım. Aksi
takdirde, eğer biz bunları yapmazsak, yapısal önlem almazsak değerli
arkadaşlar, bunu çözemeyiz. Ama, Adalet ve Kalkınma Partisi maalesef, günlük
tartışmalarla, kısır çekişmelerle toplumu bölüyor. İnşallah biz, 8 Hazirandan
sonra Milliyetçi Hareketin iktidarında, güçlü Ekonomi Bakanlığının altında
bütün yapısal önlemleri alacağız. 
Sizlerin de desteğini alacağız, sizin
gibi yapmayacağız diyor, saygılar sunuyorum. 
Araştırma önergenize destek veriyoruz.
(MHP ve CHP sıralarından alkışlar) 
BAŞKAN – Teşekkür ederim Sayın Günal. 
Cumhuriyet Halk Partisi Grubu
önerisinin aleyhinde Bursa Milletvekili Sayın Hakan Çavuşoğlu, buyurunuz. (AK
PARTİ sıralarından alkışlar)
HAKAN ÇAVUŞOĞLU (Bursa) – Sayın Başkan,
çok değerli milletvekili arkadaşlarım; öncelikle yüce heyetinizi saygıyla
selamlıyorum.
Cumhuriyet Halk Partisinin demir çelik
üretimi ve ticaretine ilişkin olarak yaşanan sorunların araştırılması ve
bilgilendirilmesi noktasında araştırma komisyonu kurulmasına ilişkin vermiş
olduğu önerge hakkında söz aldım. 
Değerli arkadaşlarım, demir çelik
sektörünün lokomotif sektörlerden bir tanesi olduğu konusunda hiç kimsenin
şüphesi yok. Dolayısıyla, ülkenin kalkınması noktasında demir çelik sektörünün,
sanayisinin vermiş olduğu katkı da hiç şüphesiz çok önemli. Nitekim, Cumhuriyet
Halk Partisinin önergesinin gerekçesinde sunmuş olduğu birtakım hususlara
katılmamak da mümkün değil. Özellikle ekonominin bölgedeki siyasi istikrarla
çok önemli bir bağlantısı var, birbiriyle atbaşına giden iki alan ekonomi ile
demokrasi ve siyasi istikrar. Dolayısıyla, bizim zaten Hükûmet olarak
bölgemizde istikrarın sağlanmasına matuf olarak önemli çabalarımız var. Biz hem
komşularımızla ilişkilerimizde hem de diğer noktalardaki ilişkilerimizde
istikrara, geleceğe projeksiyon ortaya koyan ilişkilere önem veriyoruz.
Dolayısıyla, bu noktada demir çelik sektöründe yaşanan birtakım sıkıntıların
varlığı zaten bilinmekte çünkü sanayi ve ticaret yaşayan bir organizma. Yaşayan
bir organizmanın da çeşitli süreçler dairesinde komplikasyonlar göstermesi,
semptomlar ortaya çıkarması hiç şüphesiz olabilmekte. Ancak, bu konuyla ilgili
olarak daha ayrıntılı açıklamayı milletvekili arkadaşımız Hacı Bayram Türkoğlu
teknik analizlere girmek suretiyle sizlere aktardılar.
Gündemimiz belli, çalışmalarımızı yoğun
bir şekilde, gecenin geç saatlerine kadar sürdürüyoruz ve seçim sathı mailine
girmiş olduğumuz bu noktada araştırma komisyonumuzu oluşturacak olsak bile bunu
neticeye ulaştırmamız pek mümkün gözükmüyor. 
Bu duygularla, şimdilik, bu komisyonun
kurulmasına ilişkin teklifin aleyhinde olduğumu ifade etmek istiyorum ve Genel
Kurulun takdirine sunuyorum.
Sizleri de saygıyla selamlıyorum. (AK
PARTİ sıralarından alkışlar)
BAŞKAN – Teşekkür ederim.
ALİ SERİNDAĞ (Gaziantep) – Karar yeter
sayısı…
BAŞKAN – Karar yeter sayısı arayacağım.
Cumhuriyet Halk Partisi Grubu önerisini
oylarınıza sunuyorum: Kabul edenler… Kabul etmeyenler… Karar yeter sayısı
vardır, Cumhuriyet Halk Partisi Grubu önerisi reddedilmiştir.
Şimdi, birleşime on beş dakika ara
veriyorum.
Kapanma Saati:
17.43
BEŞİNCİ OTURUM
Açılma Saati: 18.03
BAŞKAN: Başkan Vekili Meral AKŞENER
KÂTİP ÜYELER: Fehmi KÜPÇÜ (Bolu), İsmail KAŞDEMİR
(Çanakkale)
----- 0 ----- 
BAŞKAN – Sayın milletvekilleri, Türkiye Büyük Millet Meclisinin 75’inci
Birleşiminin Beşinci Oturumunu açıyorum.
Gündemin “Kanun Tasarı ve Teklifleri
ile Komisyonlardan Gelen Diğer İşler” kısmına geçiyoruz.
1'inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu'nun görüşmelerine kaldığımız yerden devam edeceğiz.
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN - Komisyon? Yok.
Ertelenmiştir.
LEVENT GÖK (Ankara) – Sayın Başkan…
BAŞKAN – Sayın Gök, açıyorum.
Buyurunuz.
VI.- AÇIKLAMALAR (Devam)
16.- Ankara Milletvekili
Levent Gök'ün, Erol Büyükburç’a Allah’tan rahmet dilediklerine ilişkin
açıklaması
LEVENT GÖK (Ankara) – Sayın Başkan,
bugün Türk pop müziğinin ünlü isimlerinden Sayın Erol Büyükburç’un vefatını
büyük bir üzüntüyle öğrenmiş bulunuyoruz. 
Erol Büyükburç, Türkiye’de, ülkemizde
pop müziğinin sevilmesinde ve yaygın bir müzik enstrümanı olarak
kullanılmasında sayısız eserleriyle ve verdiği konserlerle Türk halkının
gönlünde taht kurmuş büyük bir sanatçıdır.Ne yazık ki böyle
değerlerimizi… Geçtiğimiz gün ünlü romancımız, edebiyatçımız Yaşar Kemal’i
kaybettiğimiz gibi, bugün de büyük, dev bir sanatçıyı kaybetmenin üzüntüsünü
yaşıyoruz. Erol Büyükburç’un şahsında, kendisini sevenlere ve Türkiye’deki
yurttaşlarımıza başsağlığı diliyorum, elbette ki sanat camiasına da. Böylesine
sanatçılarla büyümek, onların eserleriyle yetişmek bizlere de kısmet oldu. Erol
Büyükburç’u saygıyla anarken kendisine rahmet ve tüm Türkiye’ye başsağlığı
diliyorum. 
BAŞKAN – Teşekkür ederim. 
Sayın Bal, buyurun. 
17.- Konya Milletvekili Faruk
Bal'ın, Erol Büyükburç’a Allah’tan rahmet dilediklerine ilişkin açıklaması
FARUK BAL (Konya) – Teşekkür ederim
Sayın Başkan. 
Bugün, Türk pop müziğinin değerli
üstadı Erol Büyükburç Hakk’ın rahmetine kavuşmuştur. Kendisine Cenab-ı
Allah’tan rahmet diliyoruz, sevenlerinin ve Türk müziğine, pop müziğine gönül
verenlerin acılarını paylaşıyoruz. Onların göstermiş olduğu yolda, Türk kültür
ve müziğine vermiş olduğu katkıların gelecek nesillere birer armağan olması
düşüncesiyle kendisini rahmetle yâd ediyorum. 
BAŞKAN – Teşekkür ederim. 
VII.- OTURUM BAŞKANLARININ
KONUŞMALARI (Devam)
2.- Oturum Başkanı TBMM
Başkan Vekili Meral Akşener'in, Başkanlık Divanı olarak Erol Büyükburç’a
Allah’tan rahmet dilediklerine ilişkin ilişkin konuşması
BAŞKAN – Biz de Başkanlık Divanı olarak
Sayın Erol Büyükburç’a Allah’tan rahmet diliyoruz, mekânı cennet olsun. 
2'nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Ceza İnfaz
Kurumları Güvenlik Hizmetleri Kanunu Tasarısı ve Adalet Komisyonu Raporu’nun
görüşmelerine kaldığımız yerden devam edeceğiz.
3.- Ceza İnfaz Kurumları
Güvenlik Hizmetleri Kanunu Tasarısı ve Adalet Komisyonu Raporu (1/742) (S.
Sayısı: 616)
BAŞKAN – Komisyon? Yok.
Ertelenmiştir.
4’üncü sırada yer alan, Askeri Hakimler
Kanunu ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.
4.- Askeri Hakimler Kanunu
ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu (1/1008) (S. Sayısı: 685)
BAŞKAN – Komisyon? Yok.
Ertelenmiştir.
5’inci sırada yer alan, Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Sayın Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Sayın Bülent Turan'ın;
Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili Sayın İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Sayın Mustafa Sezgin
Tanrıkulu ve Kocaeli Milletvekili Sayın Mehmet Hilal Kaplan'ın; 2559 Sayılı
Polis Vazife ve Salahiyet Kanununda Değişiklik Yapılmasına İlişkin Kanun
Teklifi, Adana Milletvekili Sayın Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Sayın Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Sayın Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Sayın Engin Altay, Ankara Milletvekili Sayın Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Sayın Mustafa Sezgin Tanrıkulu'nun; 5490 Sayılı ve
25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu
Raporlarının görüşmelerine kaldığımız yerden devam edeceğiz.
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (x)
BAŞKAN – Komisyon ve Hükûmet yerinde.
İç Tüzük’ün 91’inci maddesine göre
temel kanun olarak görüşülen tasarının, geçen birleşimde, üçüncü bölümünde yer
alan 62’nci maddesi kabul edilmiştir.
Sayın milletvekilleri, yeni bir madde
ihdasına dair iki önerge vardır, şimdi ilk önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları'nın (1/995, 2/422, 2/514, 2/909,
2/1518, 2/1579, 2/1632, 2/2443, 2/2469) "4652 sayılı Kanunun 22 nci
maddesinin birinci fıkrasının (d) bendinde yer alan "2692 sayılı Kanuna 21
inci maddesinden sonra gelmek üzere aşağıdaki 21/A maddesi eklenmiştir.
"Görevden uzaklaştırma
MADDE 21/A- Askeri nitelikte olmayan görevleri sebebiyle
işledikleri iddia edilen bir suçtan dolayı görevi başında kalmasında sakınca
görülen Sahil Güvenlik Komutanlığı personeli, İçişleri Bakanı tarafından
görevinden uzaklaştırılabilir. Gerektiğinde Sahil Güvenlik Komutanı da bu
konuda teklifte bulunabilir. Görevden uzaklaştırılan personel hakkında en geç
on gün içinde ön inceleme veya soruşturmaya başlanır. 353 sayılı Kanun, 926
sayılı Kanun ve 31/1/2013 tarihli ve 6413 sayılı Türk Silahlı Kuvvetleri
Disiplin Kanununda yer alan geçici olarak işten el çektirme, açığa çıkarma,
açığa alınma ve geçici süre ile görevden uzaklaştırmaya ilişkin hükümler
saklıdır.
Sivil memurların görevden uzaklaştırılmaları 657 sayılı
Kanun hükümlerine tabidir."" şeklindeki 62 nci maddesinden sonra
gelmek üzere aşağıdaki maddenin ihdas edilmesini ve diğer maddelerin buna göre
teselsül ettirilmesini arz ve teklif ederiz.
 Mehmet Erdoğan Alim
Işık Özcan Yeniçeri
 Muğla Kütahya Ankara
 Mehmet Günal 
 Antalya…
HASAN HÜSEYİN TÜRKOĞLU (Osmaniye) – Sayın Başkan, geri
çekiyoruz.
BAŞKAN – Çekildi.
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal’ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun; 62.
Maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz.
 Ali Serindağ Haydar
Akar Binnaz Toprak
 Gaziantep Kocaeli İstanbul
 Ensar Öğüt Ali
Haydar Öner
 Ardahan Isparta…
ALİ SERİNDAĞ
(Gaziantep) – Sayın Başkan, geri çekiyoruz.
BAŞKAN –
Çekildi.
Madde 63’te,
biri Anayasa’ya aykırılık olmak üzere, üç önerge vardır, sırasıyla okutup
işleme alıyorum.
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun "2692 sayılı Kanuna 21 inci
maddesinden sonra gelmek üzere aşağıdaki 21/B maddesi eklenmiştir.
"Görevden uzaklaştırmanın hukuki ve mali sonuçları
MADDE 21/B - Görevden uzaklaştırılanlar yapmakta oldukları
görevden alıkonulurlar. Bu kişilerin görev yerleri değiştirilebilir veya başka
görev verilmeyebilir.
Görevden uzaklaştırılanlara bu süre içinde 657 sayılı
Kanunun 141 inci maddesinin birinci fıkrası hükmüne göre aylık ödenir. Ancak,
bu gibilerden haklarında soruşturma izni verilmemesine, soruşturmaya veya
kovuşturmaya yer olmadığına, beraatına, her ne sebeple olursa olsun kamu
davasının düşmesine veya ortadan kaldırılmasına karar verilenlerin ödenmeyen
veya noksan ödenen her türlü özlük hakları ödenir. Türk Silahlı Kuvvetlerinin
yurtdışı kadrolarında görevliyken görevden uzaklaştırılanlara da yurtiçinde bir
kadroya atanıncaya kadar, bu fıkra uyarınca yurtdışı aylığı ödenir.
Ön inceleme veya soruşturmaya konu olan fiillerinin
hizmetlerine devama engel olmadığı anlaşılanların görevden uzaklaştırma
tedbirleri, haklarında karar verilmesi beklenmeksizin kaldırılabilir.
Bu Kanun kapsamındaki görevden uzaklaştırma tedbiri iki ayı
geçemez. Bu süre zorunlu hallerde iki ayı geçmemek üzere bir defa uzatılabilir.
Görevden ayrı kalınan süre hizmetten sayılır."" şeklindeki 63 üncü
maddesinin memur hukukuyla bağdaşmaması, toplumun ihtiyaçlarına yönelik
olmaması, bakana keyfî yetkiler vermesinden dolayı aşağıdaki şekilde değiştirilmesini
arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Bülent Belen Alim
Işık Mesut Dedeoğlu
 Tekirdağ  Kütahya Kahramanmaraş
 Seyfettin Yılmaz Emin
Çınar Tunca Toskay
 Adana Kastamonu Antalya
"MADDE 63- 2692 sayılı Kanuna 21 inci maddesinden sonra
gelmek üzere aşağıdaki 21/B maddesi eklenmiştir.
"Görevden uzaklaştırmanın hukuki ve mali sonuçları
MADDE 21/B - Görevden uzaklaştırılanlar yapmakta oldukları
görevden alıkonulurlar. Bu kişilerin görev yerleri değiştirilebilir veya başka
görev verilmeyebilir.
Görevden uzaklaştırılanlara bu süre içinde 657 sayılı
Kanunun 141 inci maddesinin birinci fıkrası hükmüne göre aylık ödenir. Ancak,
bu gibilerden haklarında soruşturma izni verilmemesine, soruşturmaya veya
kovuşturmaya yer olmadığına, beraatına, her ne sebeple olursa olsun kamu
davasının düşmesine veya ortadan kaldırılmasına karar verilenler ile bu kanun
hükümlerine göre görevde kalmasına engel teşkil etmeyecek bir suçtan hüküm
giyenlerin ödenmeyen veya noksan ödenen her türlü özlük hakları ödenir. Türk
Silahlı Kuvvetlerinin yurtdışı kadrolarında görevliyken görevden
uzaklaştırılanlara da yurtiçinde bir kadroya atanıncaya kadar, bu fıkra
uyarınca yurtdışı aylığı ödenir.
Ön inceleme veya soruşturmaya konu olan fiillerinin
hizmetlerine devama engel olmadığı anlaşılanların görevden uzaklaştırma
tedbirleri, haklarında karar verilmesi beklenmeksizin kaldırılabilir.
Bu Kanun kapsamındaki görevden uzaklaştırma tedbiri iki ayı
geçemez. Bu süre zorunlu hallerde iki ayı geçmemek üzere bir defa uzatılabilir.
Görevden ayrı kalınan süre hizmetten sayılır.""
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, "2692
sayılı Kanuna 21 inci maddesinden sonra gelmek üzere aşağıdaki madde
eklenmiştir. 
"Görevden uzaklaştırmanın hukuki
ve mali sonuçları
MADDE 21/B- Görevden uzaklaştırılanlar,
yapmakta oldukları görevden alıkonulurlar. Bu kişilerin görev yerleri
değiştirilebilir veya kendilerine başka görev verilmeyebilir. Görevden
uzaklaştırılanlara bu süre içinde 657 sayılı Kanunun 141 inci maddesinin
birinci fıkrası hükmüne göre aylık ödenir. Ancak, bu kişilerden haklarında
soruşturma izni verilmemesine, soruşturmaya veya kovuşturmaya yer olmadığına,
beraatına, her ne sebeple olursa olsun kamu davasının düşmesine veya ortadan
kaldırılmasına karar verilenlerin ödenmeyen veya noksan ödenen her türlü özlük
hakları ödenir. Türk Silahlı Kuvvetlerinin yurtdışı kadrolarında görevliyken görevden
uzaklaştırılanlara da yurtiçinde bir kadroya atanıncaya kadar bu fıkra uyarınca
yurtdışı aylığı ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden
uzaklaştırma tedbirleri, haklarında karar verilmesi beklenmeksizin
kaldırılabilir.
Bu Kanun kapsamındaki görevden
uzaklaştırma tedbiri iki ayı geçemez. Bu süre zorunlu hâllerde iki ayı geçmemek
üzere bir defa uzatılabilir. Görevden ayrı kalınan süre hizmetten
sayılır.""
şeklindeki 63. maddesinin Tasarı
metninden çıkarılmasını arz ve teklif ederiz.
 Ali Serindağ Ahmet
Toptaş Tanju Özcan
 Gaziantep Afyonkarahisar Bolu
 Ali Sarıbaş Ali
Haydar Öner Mehmet Hilal Kaplan
 Çanakkale Isparta Kocaeli
 Celal Dinçer
 İstanbul
BAŞKAN – Şimdiki önerge, Anayasa’ya
aykırılık önergesidir, okutup işleme alıyorum.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili "savaş hali" uygulaması getirdiğinden kanun tasarısının
63 üncü maddesinin Anayasa'ya aykırılık nedeniyle tasarı metninden
çıkarılmasını arz ve teklif ederiz.
 Pervin Buldan 
Nazmi Gür Gülser Yıldırım
 Iğdır Van Mardin
 Hüsamettin Zenderlioğlu Abdullah
Levent Tüzel Demir Çelik
 Bitlis İstanbul Muş
 Erol Dora 
 Mardin 
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ MEHMET ALTAY
(Uşak) – Katılmıyoruz Sayın Başkan.
BAŞKAN – Hükûmet katılıyor mu?
AİLE VE SOSYAL POLİTİKALAR BAKANI
AYŞENUR İSLAM (Sakarya) – Katılmıyoruz Sayın Başkan.
BAŞKAN – Sayın Tüzel, buyurunuz. (HDP
sıralarından alkışlar)
ABDULLAH LEVENT TÜZEL (İstanbul) –
Teşekkür ederim.
Sayın Başkan, değerli milletvekilleri;
hepinizi saygıyla selamlıyorum.
İç güvenlik paketinin bu maddesine de
öncekilerde olduğu gibi, Anayasa’ya aykırılık nedeniyle itiraz ediyoruz. Bu
madde de güvenlik mensuplarıyla ilgili bir düzenleme, görevden uzaklaştırmayla
ilgili. Şunu sormak istiyorum değerli milletvekilleri: Dünün mağduru durumunda
olmaktan, dünün antidemokratik devlet uygulamalarından, darbeci bir geleneğin
izlerini taşımaktan şikâyet eden AKP iktidarı, bugün, devlet yönetimini ele
geçirmiş olmanın heyecanı, hezeyanı içerisinde Emniyet mensuplarını, kolluk
görevlilerini, güvenlik görevlilerini istediği gibi çekip çevirmenin telaşı
içerisinde. Bu, kabul edilebilir bir durum değil.
12 Mart, tarihimizde önemli bir gün
tabii, hem bir darbeyi çağrıştırması, bir darbe tarihi olması nedeniyle hem de
1995 yılında İstanbul Gazi Mahallesi’nde 22 yurttaşın hayatını alan bir kontra
devlet operasyonu gerçekleşmesi nedeniyle son derece önemli bir gün. Üzerinden
yirmi yıl geçti, açılan davalar -aslında bütün bu devlet suçlarında, insanlık
suçlarında olduğu gibi- gerçeklerin üzerini örten bir şekilde yürütüldü.
Aslında, yirmi yıllık bir zaman aşımı tehdidiyle de karşı karşıya. O günlerde
görevde olan ve bugün yargılanmış olan Hanefi Avcı, kendisi büyük sırlar
taşıyor. 12 Mart 1995 gecesi saat sekiz sıralarında Gazi Mahallesi’ndeki
kahvehane ve pastanede oturan Alevi yurttaşlara, içlerinde Alevi dedesi de
olmak üzere, dışarıdan bir taksiyle ateş açılıyor ve o gece 4 yurttaş; ertesi
günü protesto gösterilerinde, Gazi’de, Ümraniye’de, doğrudan devletin güvenlik
güçleri, kontra şebekeler uzun menzilli silahlarla ateş açarak toplamda 22
yurttaşın canını alıyor. 
Türkiye'nin tarihinde bu şekilde kitle
kırımları hep var, Alevi yurttaşlara dönük var. Aslında, Gazi’deki katliamın,
sokaktaki protesto gösterilerinin bir benzeri Gezi’de yaşandı. Gezi’de, AKP’nin
uygulamalarına karşı çıkan milyonlarca yurttaşın içlerinde gençler olmak üzere,
yine Alevi gençler olmak üzere onların canı alındı. Benzeri şey, Kobane
dayanışma eylemlerinde oldu, biliyorsunuz, 50’ye yakın yurttaş hayatını
kaybetti. Ama, bütün bunlardaki ortak karakter, devletin görevlileri doğrudan
halka ateş açtı, suç işledi ve bunlar cezasızlıkla ödüllendirildi. Dün, 11 Mart
tarihiydi, Berkin Elvan’ın öldürülmesini protesto edenler de benzer muameleyle
karşı karşıya kaldı. Doğrudan, göstericileri polis uzun menzilli silahlarla
hedef aldı, bunun fotoğrafları da basında vardı. İşte bu getirilmek istenen iç
güvenlik yasasına sadece Anayasa’ya aykırılık nedeniyle karşı olmak değil,
sonuçları itibarıyla da bu manzaraları acı bir şekilde yaşayacağımız için karşı
çıkıyoruz.
Değerli milletvekilleri, bunun sonu,
aynı şekilde birçok yurttaşın hayatını, canını alacak şeylerdir, görüntülerdir.
O nedenle de bu yargılamalar gereği gibi yapılmadığı için, Avrupa İnsan Hakları
Mahkemesinde Gazi yargılaması adil yargılama olmamakla değerlendirilmiş ve
devlet mahkûm edilmiştir, bu konuyu dikkatlerinize sunuyorum. 
Teşekkür ediyorum. 
Sayın Başkan, karar yeter sayısı
istiyorum. (HDP sıralarından alkışlar)
BAŞKAN – Tamam.
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı yoktur. 
Birleşime on beş dakika ara veriyorum. 
Kapanma Saati:
18.26
ALTINCI OTURUM
Açılma Saati: 18.44
BAŞKAN: Başkan Vekili Meral AKŞENER
KÂTİP ÜYELER: Fehmi KÜPÇÜ (Bolu), İsmail KAŞDEMİR
(Çanakkale)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 75’inci Birleşiminin Altıncı
Oturumunu açıyorum. 
684 sıra sayılı Kanun Tasarısı’nın
63’üncü maddesi üzerindeki İstanbul Milletvekili Sayın Abdullah Levent Tüzel ve
arkadaşlarının önergesinin oylamasında karar yeter sayısı bulunamamıştı. 
Şimdi önergeyi tekrar oylarınıza sunacağım
ve karar yeter sayısı arayacağım. 
Kabul edenler… Kabul etmeyenler… Karar
yeter sayısı vardır, kabul edilmemiştir. 
Tasarının görüşmelerine devam edeceğiz.

Komisyon ve Hükûmet burada. 
Önce mi vereyim size söz?
OKTAY VURAL (İzmir) – Yok, hayır, şimdi
bir konu var, Sayın Bakan da buradayken… Bu Elâzığ’daki öğrenci yurdundaki vaki
olayla ilgili olarak basına da zatıalinizin bir açıklama… 6 görevlinin açığa
alındığını ifade ettiniz.
BAŞKAN - Sayın Vural, açalım iki
dakika.
Buyurunuz. 
VI.- AÇIKLAMALAR (Devam)
18.- İzmir Milletvekili Oktay
Vural'ın, Elâzığ’da bir öğrenci yurdundaki taciz ve tecavüz iddialarıyla ilgili
olarak Hükûmetin bilgi vermesi gerektiğine ilişkin açıklaması
OKTAY VURAL (İzmir) – Teşekkür ederim. 
Sayın Başkan, Sayın Bakan da buradayken,
kamuoyunun, hepimizin çok hassas olduğu bir konu, Elâzığ’daki bir öğrenci
yurdunda vaki olan bir taciz olayı. Bununla ilgili 2014 yılında başlamış bir
soruşturma var ve geldiği boyutları itibarıyla sizin de birtakım
açıklamalarınız var bu olaya bulaşan 6 kişinin açığa alındığına ilişkin.
Parlamentomuzu bununla ilgili bilgilendirmeniz mümkün müdür? Bu açığa alınma
işlemi soruşturma başladığında mı yapıldı, yoksa kamuoyuna yansıdıktan sonra mı
gerçekleşti? Bu konudaki gelişmeleri ve bütün milletimizin hassasiyetini ve bu
konudaki… Açıkçası, hepimizi üzen bu olay hakkında Parlamentomuza bir bilgi
verirseniz, teşekkür ederim. 
Bu amaçla söz aldım, teşekkür ederim
Sayın Başkan. 
BAŞKAN – Sayın Gök, buyurunuz. 
19.- Ankara Milletvekili
Levent Gök'ün, Elâzığ’da bir öğrenci yurdundaki taciz ve tecavüz iddialarıyla
ilgili olarak Hükûmetin bilgi vermesi gerektiğine ilişkin açıklaması
LEVENT GÖK (Ankara) – Teşekkür ederim
Sayın Başkan. 
Oturum başladıktan sonra Sayın Bakan
katıldığı için soramadık ama Sayın Oktay Bey’in de ifade ettiği gibi, Elâzığ’da
meydana gelen taciz ya da tecavüz iddiaları karşısında gerçekten kamuoyu bugün
-sosyal medya da dâhil olmak üzere- son derece büyük bir infial içerisinde. 
Sayın Bakan, TÜİK de bir veri açıkladı,
tecavüz ve tacizde beş yılda yüzde 30 artış olduğunu ifade ediyor Türkiye İstatistik
Kurumu. Yani, iktidarınız ve Hükûmetiniz döneminde böylesine önemli bir artış
da söz konusu. Bu yurtta meydana gelen bu hadiseler nasıl oluyor da önlenemiyor
ve bu konuda neler yaptınız, özellikle Elâzığ’daki olayda? Kamuoyunu ve
Meclisimizi bilgilendirmenizi biz de talep ediyoruz.
PERVİN BULDAN (Iğdır) – Sayın Başkan… 
BAŞKAN – Buyurunuz Sayın Buldan.
20.- Iğdır Milletvekili
Pervin Buldan'ın, Elâzığ’da bir öğrenci yurdundaki taciz ve tecavüz iddialarıyla
ilgili olarak Hükûmetin bilgi vermesi gerektiğine ilişkin açıklaması
PERVİN BULDAN (Iğdır) – Teşekkür ederim Sayın Başkan. 
Ben de Halkların Demokratik Partisi olarak, Sayın Bakanı
burada görmüşken bugün, Elâzığ’da yaşanan taciz ve tecavüz olayına ilişkin daha
kapsamlı bir değerlendirme ve bilgi akışının olması gerektiğini ifade etmek
istiyorum ve Sayın Bakandan bu konudaki düşüncelerini, yapılması gerekenler ve
bundan sonra neler yapılacak, bu konudaki görüşlerini öğrenmek istiyoruz.
Teşekkürler. 
BAŞKAN – Sayın Bakan, buyurunuz.
21.- Aile ve Sosyal
Politikalar Bakanı Ayşenur İslam'ın, Elâzığ’da bir öğrenci yurdundaki taciz ve
tecavüz iddialarıyla ilgili konunun hem cumhuriyet savcılığı hem Bakanlık
tarafından ayrı ayrı incelenmekte olduğuna ve gereğinin yapılacağına ilişkin
açıklaması
AİLE VE SOSYAL POLİTİKALAR BAKANI AYŞENUR İSLAM (Sakarya) –
Sayın Başkanım, değerli milletvekili arkadaşlarım; bana bu açıklama fırsatını
tanıyan yüce Meclisimize çok teşekkür ediyorum. Konuyu gündeme getiren
arkadaşlarıma da açıklama fırsatı için teşekkür ediyorum.
Konu şu: 2007-2012 yılları arasında cereyan ettiği iddia
edilen birtakım istismar iddiaları var; bu iddialar jandarma komutanlığı
tarafından tespit edilmiş, cumhuriyet savcılığına suç duyurusunda bulunulmuş,
cumhuriyet savcılığı henüz daha iddia metnini hazırlamamış, çalışmalarına devam
ediyor. Fakat iş bu aşamadayken yani 2007-2012 yılları arasına ait bu iddialar
cumhuriyet savcılığına aksettiği noktadan itibaren hazırlıklar sürerken, henüz
daha bir metne dönüştürülmemişken basında son derece iddialı bir cümleyle
manşet oluyor hadiseler. Durum budur. Bunun üzerine -Yani devam etmekte olan
bir hadise yoktur, bugüne ait bir şey değildir, 2007-2012 yılları arasına ait bir
iddiadır- bu iddialar ortaya atıldığı andan itibaren Bakanlığımız geçmişe
yönelik dahi olsa herhangi bir anda herhangi bir alanda gri bir alan oluşmaması
için, herhangi bir sorunun üzerine gidilmeden kapatılmasını engelleyebilmek
amacıyla derhâl harekete geçmiştir. Cumhuriyet savcılığıyla ve valilikle
iletişime geçilerek konu muvacehesinde adı geçen kişiler tespit edilmiş ve
derhâl görevden uzaklaştırılmışlardır. Bu kişilerin suçlulukları henüz tespit
edilmiş değildir, buna rağmen, objektif davranabilmek için ve soruşturmanın
selameti için görevlerinden uzaklaştırılmışlardır. Bakanlığımız derhâl konuyu
araştırmak üzere müfettişler tayin etmiştir, müfettişler görevlerinin
başındadır. Konu hem cumhuriyet savcılığı tarafından hem Bakanlığımız
tarafından ayrı ayrı incelenmektedir. Hangi döneme ait olursa olsun, hangi yıla
ait olursa olsun sonuna kadar gidilecektir. 
Bize emanet edilen çocuklarımızın
yüksek menfaati için konu üzerinde hassas bir dil kullanılarak yorumların
yapılması gerektiğini tekrar ediyorum ve hem yüce Meclisimizin hem de
halkımızın, sonuna kadar bütün durumların inceleneceğinden, sonuç eğer iddia
edildiği gibi gelirse bütün insan hatalarının en şiddetli biçimde
cezalandırılacağından emin olmalarını rica ediyorum. 
Bundan sonra bu tür durumların meydana
gelmemesi için bütün tedbirler alınmaktadır. Bunu da bilgilerinize arz
ediyorum. 
BAŞKAN – Sayın Bostancı… 
22.- Amasya Milletvekili
Mehmet Naci Bostancı'nın, açıklamaları için Aile ve Sosyal Politikalar Bakanı
Ayşenur İslam’a teşekkür ettiğine ve Erol Büyükburç’a Allah’tan rahmet dilediğine
ilişkin açıklaması
MEHMET NACİ BOSTANCI (Amasya) –
Başkanım, çok teşekkür ediyorum. 
Sayın Bakana da açıklamaları için
teşekkür ediyorum. Bu olayın muhakkak takipçisi olacak ve kamuoyuna bütün
şeffaflığıyla intikali için gerekli sürecin nasıl işlediğiyle ilgilenecektir
diye düşünüyorum. 
Erol Büyükburç, popüler müziğimizin
önemli ismi, bugün evinde vefat etmiş bir hâlde bulundu. Kalp krizi olduğu
düşünülüyor. Allah’tan kendisine rahmet diliyorum.
Erol Büyükburç, müziğe ilişkin
toplumsal değişim çerçevesinde yaşanan arayışlarda, belli bir mecra üzerinde,
kimi zaman tercüme sayılabilecek, kimi zaman telif sayılabilecek müziklere imza
atmış birisidir. Kendine has bir tarzı ve yorum biçimi vardır. Halk tarafından
ne kadar sevildiğini, izleyenleri olduğunu biliyoruz. 79 yaşına kadar da hep
sahnede oldu. Ben de şahsen kendisini tanıma ve sohbet etme imkânı bulmuştum.
Biz genellikle bu tür sanatçıları tek boyutlu olarak tanırız, sadece sahnede
müzik yapan kişiler olarak. Siyasi ve toplumsal hayatımızla ne kadar yakından
ilgili olduğunu ve ne kadar sağlam bir muhakemeyle değerlendirmelerde
bulunduğunu biraz da şaşırarak ve utanarak görmüştüm. Hakikaten insanları,
sanatçıları değerlendirirken tek boyutlu bakmamak gerektiği konusunu bir kez
daha bu vesileyle hatırlatmak isterim. Kendisine Allah’tan rahmet diliyorum. 
BAŞKAN – Sayın Buldan, buyurun. 
23.- Iğdır Milletvekili
Pervin Buldan'ın, Aile ve Sosyal Politikalar Bakanı Ayşenur İslam’dan, Tokat’ta
bir ortaokulda yaşanan bazı olaylarla ilgili basına yansıyan bilgilerin doğru
olup olmadığını öğrenmek istediğine ilişkin açıklaması
PERVİN BULDAN (Iğdır) – Teşekkür ederim
Sayın Başkan. 
Ben Sayın Bakana bir soru daha sormak
istiyorum kendisini burada bulmuşken. Şimdi, bugün basına da yansıyan ve
Tokat’ta bir ortaokulda din bilgisi ve ahlâk kültürü öğretmeni olan bir kadın
arkadaşımızın, erkeklerle konuştuğu gerekçesiyle ve başlarının açık olması
gerekçesiyle kız öğrencilere hakaret ettiği yönünde bilgiler var ve öğretmenin
aynen söylediği şey şu: “Siz koşarak eylemlere gidiyorsunuz. O toprağın
altında, Fatiha okudunuz mu? Siz de Özgecan gibi olursunuz.” Ayrıca “Zaten
başınızı örtmüyorsunuz, size tecavüz de mübah, kötülük de mübah.” dediği
öğrenilmiş ve bu genel olarak basında var. Bunun doğruluğuna ilişkin ve bu öğretmene
ilişkin yapılması gerekenler konusunda bir bilgi var mı? Bununla ilgili
bilgilendirme yapılırsa iyi olur. 
Teşekkürler. 
BAŞKAN – Sayın Gök…
24.- Ankara Milletvekili
Levent Gök'ün, Aile ve Sosyal Politikalar Bakanı Ayşenur İslam’ın Elâzığ’da bir
öğrenci yurdundaki taciz ve tecavüz iddialarıyla ilgili konuya ne zaman muttali
olduğunu öğrenmek istediğine ilişkin açıklaması
LEVENT GÖK
(Ankara) – Sayın Bakan, siz bu konuya ne zaman muttali oldunuz? Bir soruşturma
başladıktan sonra mı oldunuz yoksa daha önceden haberiniz var mıydı? Hangi
aşamasında bu konuya muttali oldunuz?
BAŞKAN – Buyurunuz. 
25.- Aile ve Sosyal
Politikalar Bakanı Ayşenur İslam'ın, Ankara Milletvekili Levent Gök ile Iğdır
Milletvekili Pervin Buldan’ın yaptıkları açıklamalarındaki bazı ifadelerine
ilişkin açıklaması
AİLE VE SOSYAL POLİTİKALAR BAKANI
AYŞENUR İSLAM (Sakarya) – Sayın Başkanım, süreç genellikle, genellikle değil,
kesinlikle şöyle işler: Herhangi bir şekilde bir şikâyet olduğu zaman
cumhuriyet savcılığı gerekli araştırmayı yapar, araştırmanın belli bir
aşamasında ilgili birimleri haberdar eder. Durum henüz haberdar etme aşamasında
olmadığı için, cumhuriyet savcılığı henüz daha kendi araştırmasını
tamamlamadığı için Bakanlığımızı konudan resmen haberdar etmiş durumda değil
bugün itibarıyla. Ancak, gazete haberinde de görebileceğiniz gibi, gazetede
cumhuriyet savcılığının “gizli” mahreçli birtakım iç yazışmaları yayınlandıktan
sonra sizin gibi bizim de haberimiz oldu. Bugüne kadar Bakanlığımıza yapılmış
herhangi bir müracaat, herhangi bir şikâyet, soruşturma açılması konusunda
herhangi bir talep olmadığı için, oluşmadığı için, bununla ilgili resen
yapılmış bir uygulama yok. Resen yaptığımız ilk uygulama, konudan haberdar
olduğumuz anda yaptığımız uygulamadır. Cumhuriyet savcılığı kendi
soruşturmasını tamamladıktan sonra normal şartlarda bizi konudan haberdar eder
ve biz o andan itibaren devreye gireriz. 
FARUK BAL (Konya) – İdari araştırma
yaparsınız efendim, disiplin araştırması yaparsınız.
AİLE VE SOSYAL POLİTİKALAR BAKANI
AYŞENUR İSLAM (Sakarya) – Haberimiz olması gerekir idari araştırma yapabilmek
için.
FARUK BAL (Konya) – Hayır, savcılığı
beklemezsiniz efendim.
AİLE VE SOSYAL POLİTİKALAR BAKANI
AYŞENUR İSLAM (Sakarya) – Ancak, biz, biraz önce ifade ettiğim gibi, basında
yer alan bu yazışmaları ihbar kabul ederek derhâl devreye girdik, soruşturmayı
başlattık bu sabah itibarıyla. Siz herhâlde burada yoktunuz, ben demin bilgi
verdim. Konu etrafında ismi geçen ve elan Bakanlığımızda bulunan bütün kişileri
açığa aldık, soruşturma devam ediyor. 
PERVİN BULDAN (Iğdır) – Sayın Bakan,
benim de sorum vardı. 
BAŞKAN – Sayın Buldan’ın… O konuda
bilginiz var mı?
AİLE VE SOSYAL
POLİTİKALAR BAKANI AYŞENUR İSLAM (Sakarya) – Diğer konu, Millî Eğitim
Bakanlığımızın uhdesinde olan bir konudur. Bakanlığın konuyla ilgilendiğini
biliyoruz, bu öğretmen hanımla alakalı bir araştırma başlattığını biliyoruz.
Gerçeklik durumuna göre onunla ilgili takibat da yapılacaktır.
LEVENT GÖK
(Ankara) – Sayın Başkan, bir son cümle söylememe izin verir misiniz?
BAŞKAN – Buyurun.

MUHAMMET BİLAL
MACİT (İstanbul) – Yanına git sor!
BAŞKAN –
Buyurun. 
26.- Ankara Milletvekili
Levent Gök'ın, Aile ve Sosyal Politikalar Bakanı Ayşenur İslam’ın yaptığı
açıklamasındaki bazı ifadelerine ilişkin açıklaması
LEVENT GÖK
(Ankara) – Şimdi, tabii, AKP milletvekili arkadaşlarım “Yanına git sor.”
diyorlar. Bu hepimizin meselesi değerli arkadaşlarım, yani bu çocuklar
hepimizin bağrına basacağı çocuklar. Yani sizi ilgilendirmiyor mu böylesi
önemli bir konu?
MİHRİMAH BELMA
SATIR (İstanbul) – Levent Bey, niye ilgilendirmesin?
LEVENT GÖK
(Ankara) – Burada, çok önemli bir konuda, nezaket sınırı içerisinde, elbette
kamuoyunun bilgilenme hakkını muhalefet adına Bakanı hazır karşımızda bulmuşken
yüz yüze gidermek istiyoruz ama AKP’li milletvekillerinin tavrını kınıyorum.
Bana oradan “Git, orada kendisine sor.” diyorlar; anlaşılıyor ki bu çocuklar
kendilerini ilgilendirmiyor.
Sayın Bakan, bu
çocuklar bizi ilgilendiriyor. 2007’den başlayıp 2012’ye kadar süren bir taciz
olayından bahsettiniz. Yani geçmiş, birkaç yıl öncesinde olmuş olayları izah
ediyorsunuz. Acaba Aile Bakanlığınızın denetimleri, müfettişleri bu olayın bu
kadar gecikme hâlinde duyulmasından dolayı sorumlu değil midir? Yani 2012’ye
kadar devam eden bir taciz olayı bir Bakanlık bünyesinin denetimi içerisinde
nasıl oldu da Bakanlığa ulaşamadı ve bunun denetimi niçin yapılamadı? 
BAŞKAN – Cevap
vermek ister misiniz?
Buyurun.
27.- Aile ve Sosyal
Politikalar Bakanı Ayşenur İslam'ın, Ankara Milletvekili Levent Gök’ün yaptığı
açıklamasındaki bazı ifadelerine ilişkin açıklaması
AİLE VE SOSYAL
POLİTİKALAR BAKANI AYŞENUR İSLAM (Sakarya) - Değerli arkadaşlarım, çocuklar,
elbette bizim çocuklarımız. AK PARTİ’nin iktidara gelmesinden sonra devlet
denetiminde ve bakımında olan çocuklarla ilgili son derece iyi, son derece
güzel, son derece çağdaş gelişmeler var; arzu ederseniz bütün bunlarla ilgili
bilgi de verebilirim şu anda. 
LEVENT GÖK
(Ankara) – Olur efendim, kamuoyu bilgilensin. 
AİLE VE SOSYAL POLİTİKALAR BAKANI
AYŞENUR İSLAM (Sakarya) - Şunu söylemek istiyorum size: Çocuklarımızın koğuş
tipi yurt ve yuvalarda kalmamasını sağladık son birkaç yıl içerisinde. 6
kişilik evlerde ve “sevgi evleri”nde kendilerine bakan 3 anneyle birlikte
herhangi bir vatandaş gibi, normal, sıradan hayatlar yaşamalarını sağlamak için
elimizden gelen gayreti sarf ediyoruz. Çocuklarımızın en iyi yetiştirileceği
yerlerin, en iyi bakılacağı yerlerin aile ortamı olduğunu düşünüyoruz. Bu
yüzden koruyucu ailelik modellerini geliştiriyoruz. Koruyucu aile yanında
bakabildiğimiz çocuklara koruyucu aile yanında bakmaya çalışıyoruz. Ondan önce,
eğer çocuklarımızın devlete teslim edilmesinin sebebi sadece ekonomik
sıkıntılarsa, ailede başka bir sıkıntı yoksa, ailede küçük yardımlarla çocuğun
kendi evinde bakılması sağlanabilecekse, o yardımları sağlayarak, SED
yardımlarını sağlayarak çocuklarımızın aileleri yanında bakılmasını sağlamaya
çalışıyoruz. 
Çok kesin olmamakla birlikte yaklaşık
rakamları söylüyorum: 80 bin çocuğumuza SED yardımı vererek ailesinin yanında
bakıyoruz. 10-12 bin çocuğumuza -rakamları yaklaşık veriyorum, takdir edersiniz
ki bütün rakamlar şu anda hafızamda değil- koruyucu aile yanında bakıyoruz.
Yine, bu miktarda, yaklaşık bu kadar çocuğumuza sevgi evlerinde ve çocuk
evlerinde bakıyoruz. Onlara elimizden geldiği kadar normal hayatlar sunmaya
çalışıyoruz. 
Son yıllarda aldığımız rakamlardan size
bahsetmek isterim. Şu anda 3.300 lisanslı çocuğumuz var bizim bakımevlerimizde,
sevgi evlerimizde ve çocuk evlerimizde yaşayan. Bu rakam 2002 yılında 80’di. 80
lisanslı sporcumuz vardı, şu anda 3.300 lisanslı sporcumuz var. Çocuklarımızın
TEOG başarısı yüzde 95, üniversiteye girme başarısı yüzde 70 civarında. Bütün
bunlar, bütün bu rakamlar çocuklarımızın ne kadar iyi şartlar altında
yaşadıklarını gösteriyor. Bir günden diğer güne bir fark olsun istiyoruz, her
gün bir önceki günden daha iyi olsun istiyoruz; bütün gayretlerimiz bununla
alakalı, bütün çalışmalarımız bununla alakalı.
Biraz önce sözlerinizde şöyle bir cümle
vardı: “2007-2012 yılları arasında bir taciz ve tecavüzü tespit ettiğinizi
söylüyorsunuz.” Yaklaşık olarak böyle bir cümle kurdunuz. Bunu tespit etmedik
sayın vekilim, bu bir iddia. Bu, savcılık makamına yansımış birtakım iddiaların
basında yer alış biçimi. “Eğer bu iddialar doğruysa” diye düşünerek en şiddetli
biçimde karşılık verdik bu iddialara. İddiaların içinde yer alan isimleri
derhâl görevden uzaklaştırdık, konuyla ilgili müfettişler tayin ettik. “Bu
geçmiş dönemde olmuş bir şeydir, bugünkü iş değildir.” gibi bir düşünceye asla
sahip değiliz. Herhangi bir an için bir gri alan yaratılmasına müsaade etmeyiz.
Hiçbir insan hatasına göz yummayız. Hiçbir ihmal ve istismarı affedebilecek ya
da hoş görebilecek bir durumumuz yoktur. En şiddetli biçimde
cezalandırılacaklardır eğer herhangi bir ihmal ya da istismar tespit edilirse.
Kendinizden ne kadar eminseniz, bunun sonucunu nasıl takip edebileceğinizi
nasıl tahayyül ediyorsanız, lütfen benden de o şekilde emin olun. En az sizin
hassasiyetiniz kadar, sizin duyarlılığınız kadar, yüce milletimizin herhangi
bir vicdan sahibi ferdinin en az duyarlılığı kadar konunun üzerindeyiz.
Sizlerle birlikte çalışacağız, bizi istediğiniz gibi denetleyebilirsiniz, bize
istediğiniz soruları sorabilirsiniz; her şey açık, her şey şeffaf. Yapılmış bir
hata varsa bu hataları telafi etmek için sonuna kadar gideceğimizden de 77
milyon insanımızın emin olması gerekir. 
Teşekkür ediyorum. (AK PARTİ
sıralarından alkışlar) 
BAŞKAN – Sayın Balık…
28.- Elâzığ Milletvekili
Sermin Balık'ın, Elâzığ’da bir öğrenci yurdundaki taciz ve tecavüz iddialarına
ilişkin açıklaması
SERMİN BALIK (Elâzığ) – Sayın Başkanım,
Sayın Bakanımız gerekli açıklamaları yaptı ancak Harput Bakım ve Sosyal
Rehabilitasyon Merkezimiz, 13-18 yaş grubundaki cinsel istismar mağduru, madde
bağımlısı, duygudurum bozukluğu ve psikolojik rahatsızlığı olan kız
çocuklarımıza hizmet verilen bir kurumumuz. Çocukların iddia ettikleri, 2007 ve
2012 yılları arasında çeşitli şehirlerde yaşadıkları, Elâzığ değil, çeşitli
şehirlerde yaşadıkları istismarlar; son, 2012’dekilerin de Elâzığ’da olduğuna
dair. Ancak, Harput jandarma bölgesi olduğu için, 3 Nisan 2014 tarihinde
jandarmaya başvurulmasıyla birlikte Jandarma Genel Komutanlığı savcılığa bir
fezleke yolluyor ve bu iddialar karşısında 11 Mart 2014 tarihinde, çocukların
da yaşları küçük olması hasebiyle psikolog ve pedagoglar eşliğinde çocukların
ifadeleri alınıyor…
(Mikrofon
otomatik cihaz tarafından kapatıldı) 
BAŞKAN – Sayın Düzgün…
29.- Tokat Milletvekili Orhan
Düzgün'ün, Tokat’ta bir ortaokulda yaşanan bazı olaylarla ilgili Aile ve Sosyal
Politikalar Bakanlığının ne yapacağını ciddi bir şekilde takip edeceklerine
ilişkin açıklaması
ORHAN DÜZGÜN (Tokat) – Teşekkür
ediyorum Sayın Başkanım. 
Sayın Bakan, dün Tokat’ta yaşanan
olaylarla ilgili sanırım bilgi sahibisiniz. Ben devlet bürokrasisini bilirim,
yirmi bir yıl devlette çalıştım. “Bizim bu işten haberimiz yoktu.”, “Efendim,
bir soruşturma açtık, bakacağız, edeceğiz.” devletin bir işi sürüncemeye
atacağının laflarıdır, biz bunları biliriz. 
Şimdi, size şunu soruyorum: Geçen hafta
Antalya’da kız çocuklarına taciz kuran öğretmene ne yaptınız? Oradan alıp bir
başka okula verdiniz. Şu anda o öğretmenin orada başka taciz timleri
kurmadığıyla ilgili bir garantiniz var mı bize? Tokat’taki öğretmeni alıp başka
bir okula verdiniz, bu öğretmen gene oradaki derslere giriyor. Bu okuldakiler
bizim çocuklarımız da öbür okuldakiler başka birilerinin çocukları mı? Devletin
bir ciddiyeti vardır. Devlet bu tür işlerde o kişiye görevden el çektirir. Bu
konuyla ilgili ne yapacağınızı büyük bir ciddiyetle ve sıkı bir şekilde takip
edeceğiz Sayın Bakan. Bu zülün altından kalkamazsınız, lütfen görevinizi doğru
yapın. 
AİLE VE SOSYAL POLİTİKALAR BAKANI
AYŞENUR İSLAM (Sakarya) – Sayın Başkan…
BAŞKAN – Buyurun. 
30.- Aile ve Sosyal
Politikalar Bakanı Ayşenur İslam'ın, Tokat Milletvekili Orhan Düzgün’ün yaptığı
açıklamasındaki bazı ifadelerine ilişkin açıklaması
AİLE VE SOSYAL POLİTİKALAR BAKANI
AYŞENUR İSLAM (Sakarya) – Sayın Başkan, beni ciddiyete davet eden arkadaşımı
ciddiyete davet ediyorum. (AK PARTİ sıralarından alkışlar) 
Dördüncü defa
açıklıyorum: Olayda adı geçen herkes görevden alınmıştır. Olay takibimiz
altındadır. Sonuçlar kamuoyuyla ve sizinle paylaşılacaktır. Hem yargı
takibindedir hem Bakanlığın takibindedir. 
Arkadaşlarımı ciddiyete tekrar davet
ediyorum.
Teşekkür ediyorum. (AK PARTİ
sıralarından alkışlar) 
BAŞKAN – Teşekkür ederim.
ORHAN DÜZGÜN (Tokat) – Sayın Başkan,
Tokat Valisi öğretmenin bir başka okula tayin edildiğini söylüyor. Sayın
Bakanın ya bundan haberi yok ya da bizi yanlış bilgilendiriyor. 
BAŞKAN – Hayır, hayır. Şimdi, Millî
Eğitim…
ORHAN DÜZGÜN (Tokat) – O öğretmen
görevden alındı mı alınmadı mı Sayın Bakan? Bunu öğrenmek istiyorum. 
BAŞKAN – Sayın Düzgün, Millî Eğitim
Bakanlığıyla ilgili ilk Sayın Buldan’ın söylediği konuya ilişkin, Millî Eğitim
Bakanlığının takip ettiğine dair bir cevap verdi, Sayın Gök’ün ve Sayın
Vural’ın gündeme getirdiği konuyla ilgili de bu cevabı verdi. Dolayısıyla,
sizin söylediğinizle Sayın Bakanın verdiği cevap ayrı konularla ilişkili. O
sizin söylediğiniz, sorduğunuz soruyu daha evvel Sayın Buldan sordu, o kadın
öğretmenle ilgili, ona da bir cevap verdi.
Birleşime on beş dakika ara veriyorum.
Kapanma Saati:
19.09 
YEDİNCİ OTURUM
Açılma Saati: 19.27
BAŞKAN: Başkan Vekili Meral AKŞENER
KÂTİP ÜYELER: Fehmi KÜPÇÜ (Bolu), İsmail KAŞDEMİR
(Çanakkale)
----- 0 -----
BAŞKAN – Sayın milletvekilleri, Türkiye Büyük Millet Meclisinin 75’inci
Birleşiminin Yedinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Komisyon ve Hükûmet burada.
Şimdi 63’üncü madde üzerindeki diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun, "2692 sayılı
Kanuna 21 inci maddesinden sonra gelmek üzere aşağıdaki madde eklenmiştir. 
"Görevden uzaklaştırmanın hukuki
ve mali sonuçları
MADDE 21/B- Görevden uzaklaştırılanlar,
yapmakta oldukları görevden alıkonulurlar. Bu kişilerin görev yerleri
değiştirilebilir veya kendilerine başka görev verilmeyebilir. Görevden
uzaklaştırılanlara bu süre içinde 657 sayılı Kanunun 141 inci maddesinin
birinci fıkrası hükmüne göre aylık ödenir. Ancak, bu kişilerden haklarında
soruşturma izni verilmemesine, soruşturmaya veya kovuşturmaya yer olmadığına,
beraatına, her ne sebeple olursa olsun kamu davasının düşmesine veya ortadan
kaldırılmasına karar verilenlerin ödenmeyen veya noksan ödenen her türlü özlük
hakları ödenir. Türk Silahlı Kuvvetlerinin yurtdışı kadrolarında görevliyken
görevden uzaklaştırılanlara da yurt içinde bir kadroya atanıncaya kadar bu
fıkra uyarınca yurtdışı aylığı ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden
uzaklaştırma tedbirleri, haklarında karar verilmesi beklenmeksizin
kaldırılabilir.
Bu Kanun kapsamındaki görevden
uzaklaştırma tedbiri iki ayı geçemez. Bu süre zorunlu hâllerde iki ayı geçmemek
üzere bir defa uzatılabilir. Görevden ayrı kalınan süre hizmetten
sayılır.""
şeklindeki 63. maddesinin Tasarı
metninden çıkarılmasını arz ve teklif ederiz.
Mehmet Hilal Kaplan (Kocaeli) ve
arkadaşları
BAŞKAN –
Komisyon, katılıyor musunuz?
İÇİŞLERİ
KOMİSYONU SÖZCÜSÜ SERMİN BALIK (Elâzığ) – Katılmıyoruz Sayın Başkanım.
BAŞKAN –
Hükûmet?
İÇİŞLERİ BAKANI
SEBAHATTİN ÖZTÜRK – Katılmıyoruz Sayın Başkan.
BAŞKAN – Kocaeli
Milletvekili Sayın Mehmet Hilal Kaplan, buyurunuz. (CHP sıralarından alkışlar)
MEHMET HİLAL
KAPLAN (Kocaeli) – Sayın Başkan, değerli milletvekilleri; 63’üncü maddede
vermiş olduğumuz önerge doğrultusunda söz almış bulunmaktayım. Yüce Meclisi
saygıyla selamlıyorum.
Değerli
milletvekilleri, dün, 11 Mart, Berkin Elvan’ın ölüm yıl dönümüydü; bir kez daha
saygıyla, rahmetle anıyorum. Dün, olayları yine yaşadık; yine biber gazı, gaz
kapsülü, yine basınçlı su, yine TOMA, yine cop, yine orantısız bir güç.
Bakın, size bir
iki resim göstermek istiyorum, dikkatinizi çekmek istiyorum değerli
milletvekilleri. Resimde gördüğünüz, şimdi iç güvenlik paketinde yetkilendirmek
istediğimiz kolluk kuvvetlerinden bir polis; diz çökmüş, elinde otomatik silah
ve parmağı tetikte. Karşısındakine de dikkatinizi çekmek istiyorum. Elinde
molotof yok, ağzı kapalı değil, yüzü maskeli değil, elinde silah yok, bir
öğrenci. Yüzündeki korku ifadesini görüyor musunuz? Değerli milletvekilleri,
samimi bir soru soruyorum: Hangi birinizin çocuğunun bu durumda olmasını
istersiniz? Bu, yetkilendirilmemiş kolluk kuvvetlerinin tavrı.
Yine, benzer bir
tablo Kocaeli’nden. Güvenlik gerekçesiyle, hiçbir kimseye kimlik sormadan,
kendi kimliğini de göstermeden insanları arabadan indiriyorlar, “Ben sizi
kontrol edeceğim, arabanızı arayacağım ya da şununla ilgili bir soruşturma
istiyorum.” diyor. Kişi, kimliğini sorduğunda, bu, kimliğini göstermemekte
direniyor. Bu, yine, güvenlik kuvvetlerine henüz bu yetkiyi vermediğimiz bir
süreçte.
Değerli milletvekilleri, nedir bu
tahammülsüzlüğümüz? Bu, Berkin Elvan’ın anma törenlerinde orantısız güç
kullanmaktaki, dayatmaktaki tahammülsüzlük ne? Ne istiyor bu insanlar? Hani
sizin partinizin isminde olan ama bir türlü sağlayamadığınız, uygulayamadığınız
adaleti istiyor bu insanlar. Bu insanlar faili meçhullerin, Berkin Elvanların
katillerinin bulunmasını istiyor. Bundan daha doğal bir şey olabilir mi? Bundan
daha doğal bir şey olamaz. 
Sayın İçişleri Bakanım burada. Sayın
İçişleri Bakanıma bir soru sormak istiyorum: Berkin Elvan, Haziran 2013’te bir
polisin açtığı ateş sonucu, başına gaz kapsülünün isabet etmesi sonucu
yaralandı, iki yüz altmış dört gün komada kaldı ve yaşamını yitirdi. Aradan
neredeyse iki yıl geçti. MOBESE kameraları elinizde, yetkiler elinizde, MİT
elinizde, iki yıla yakın bir süredir nasıl oluyor da bir polisi teslim
edemiyorsunuz? Nasıl oluyor da bulamıyorsunuz? Aklıma başka bir şey geliyor,
kamuoyunun da aklına başka bir şey geliyor. Her zaman olduğu gibi, acaba, bu
tip cinayetleri faili olmayan cinayet kategorisine mi koydurmak istiyorsunuz?
Bu kaygı var. Bunu yanıtlarsanız, beni aydınlatırsanız sevinirim. 
Değerli milletvekilleri, hatırlıyor
musunuz, Berkin Elvan’ın cenazesinde, dönemin Başbakanı meydanlarda Berkin
Elvan’ın annesini yuhalattı. Bir şey hatırlatmak istiyorum, dönemin Başbakanı,
şimdiki Sayın Cumhurbaşkanının cümlesini okuyorum: “Ben, evlada sevgiyi,
muhabbeti bilirim ama sizin evladınızın mezarına karanfil ve demir bilyeler
atışınızı pek anlayamadım.” Anlayamazsınız Sayın Recep Tayyip Erdoğan,
anlamanızı da beklemiyorum. Siz, Mısır’da Esma’nın yaşadığı sıkıntıyı empatiyle
anladınız ama Berkin Elvan’ı, Ali İsmail Korkmaz’ı empati yaparak bir türlü
anlayamadınız. 
OSMAN ÖREN (Siirt) – Ayıp! Ayıp! 
MEHMET HİLAL KAPLAN (Devamla) – Kaldı
ki, Sayın Cumhurbaşkanıma bir şey ifade etmek istiyorum: Mezarımızda kırmızı
karanfilin olmasının anlamı şudur, sizin de bilmenizi istiyorum: Sevginin
ölümsüzleştiği, uzun süre kaldığı mezara gitse dahi, öbür tarafta cennete gitse
dahi burada yaşattığımızın anlamıdır kırmızı karanfil. 
Demir bilyelere
gelince, 15 yaşında bir çocuk , henüz çocukluğunu yaşayamadı. İşte, o
çocukluğunu yaşayamadığı…
MİHRİMAH BELMA
SATIR (İstanbul) – Bilye…
MEHMET HİLAL
KAPLAN (Devamla) - Hepimizin dönem dönem oynadığı -o çocuğumuzun oynamak
istediği- çocukluk sembolüydü bilyeler. Bunları dahi siyasi bir malzeme yapıp
kamuoyunda Berkin Elvanları, Ali İsmail Korkmazları ve bunların annelerini
yuhalatmak, ötekileştirmek, ne Sayın Cumhurbaşkanına ne Adalet ve Kalkınma
Partisinin hiçbir üyesine yakışmıyor. 
OSMAN ÖREN
(Siirt) – Ayıp! Ayıp!
BÜLENT TURAN (İstanbul) – Gezi’ye
çağıran siz de sorumlusunuz.
MEHMET HİLAL KAPLAN (Devamla) -
Hepinize saygılar sunuyorum, teşekkür ederim. (CHP sıralarından alkışlar) 
BAŞKAN – Teşekkür ederim.
MEHMET HİLAL KAPLAN (Kocaeli) – Çıkar,
burada cevap verirsiniz.
BAŞKAN - Önergeyi oylarınıza sunuyorum…
LEVENT GÖK (Ankara) – Karar yeter
sayısı…
BAŞKAN – Karar yeter sayısı arayacağım.
Kabul edenler... Kabul etmeyenler... 
Elektronik oylamayla yapıyorum.
İki dakika süre veriyorum.
(Elektronik cihazla oylama yapıldı)
BAŞKAN – Karar yeter sayısı vardır,
önerge kabul edilmemiştir.
Birleşime bir saat ara veriyorum. 
Kapanma Saati:
19.38
SEKİZİNCİ OTURUM
Açılma Saati:
20.43
BAŞKAN: Başkan
Vekili Meral AKŞENER
KÂTİP ÜYELER:
Muhammet Bilal MACİT (İstanbul), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 75’inci Birleşiminin Sekizinci Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet burada.
Şimdi 63’üncü madde üzerindeki diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2692
sayılı Kanuna 21 inci maddesinden sonra gelmek üzere aşağıdaki 21/B maddesi
eklenmiştir.
"Görevden uzaklaştırmanın hukuki
ve mali sonuçları
MADDE 21/B- Görevden uzaklaştırılanlar
yapmakta oldukları görevden
alıkonulurlar. Bu kişilerin görev yerleri değiştirilebilir veya başka görev
verilmeyebilir.
Görevden uzaklaştırılanlara bu süre içinde 657 sayılı
Kanunun 141 inci maddesinin birinci fıkrası hükmüne göre aylık ödenir. Ancak,
bu gibilerden haklarında soruşturma izni verilmemesine, soruşturmaya veya
kovuşturmaya yer olmadığına, beraatına, her ne sebeple olursa olsun kamu
davasının düşmesine veya ortadan kaldırılmasına karar verilenlerin ödenmeyen
veya noksan ödenen her türlü özlük hakları ödenir. Türk Silahlı Kuvvetlerinin
yurtdışı kadrolarında görevliyken görevden uzaklaştırılanlara da yurtiçinde bir
kadroya atanıncaya kadar, bu fıkra uyarınca yurtdışı aylığı ödenir.
Ön inceleme veya soruşturmaya konu olan fiillerinin
hizmetlerine devama engel olmadığı anlaşılanların görevden uzaklaştırma
tedbirleri, haklarında karar verilmesi beklenmeksizin kaldırılabilir.
Bu Kanun kapsamındaki görevden uzaklaştırma tedbiri iki ayı
geçemez. Bu süre zorunlu hallerde iki ayı geçmemek üzere bir defa uzatılabilir.
Görevden ayrı kalınan süre hizmetten sayılır."" şeklindeki 63 üncü
maddesinin memur hukukuyla bağdaşmaması, toplumun ihtiyaçlarına yönelik
olmaması, bakana keyfî yetkiler vermesinden dolayı aşağıdaki şekilde
değiştirilmesini arz ve teklif ederiz.
Mehmet Erdoğan (Muğla) ve arkadaşları
"MADDE 63- 2692 sayılı Kanuna 21 inci maddesinden sonra
gelmek üzere aşağıdaki 21/B maddesi eklenmiştir.
"Görevden uzaklaştırmanın hukuki ve mali sonuçları
MADDE 21/B - Görevden uzaklaştırılanlar yapmakta oldukları
görevden alıkonulurlar. Bu kişilerin görev yerleri değiştirilebilir veya başka
görev verilmeyebilir.
Görevden uzaklaştırılanlara bu süre içinde 657 sayılı
Kanunun 141 inci maddesinin birinci fıkrası hükmüne göre aylık ödenir. Ancak,
bu gibilerden haklarında soruşturma izni verilmemesine, soruşturmaya veya
kovuşturmaya yer olmadığına, beraatına, her ne sebeple olursa olsun kamu
davasının düşmesine veya ortadan kaldırılmasına karar verilenler ile bu kanun
hükümlerine göre görevde kalmasına engel teşkil etmeyecek bir suçtan hüküm
giyenlerin ödenmeyen veya noksan ödenen her türlü özlük hakları ödenir. Türk
Silahlı Kuvvetlerinin yurtdışı kadrolarında görevliyken görevden
uzaklaştırılanlara da yurtiçinde bir kadroya atanıncaya kadar, bu fıkra
uyarınca yurtdışı aylığı ödenir.
Ön inceleme veya soruşturmaya konu olan fiillerinin
hizmetlerine devama engel olmadığı anlaşılanların görevden uzaklaştırma
tedbirleri, haklarında karar verilmesi beklenmeksizin kaldırılabilir.
Bu Kanun kapsamındaki görevden uzaklaştırma tedbiri iki ayı
geçemez. Bu süre zorunlu hallerde iki ayı geçmemek üzere bir defa uzatılabilir.
Görevden ayrı kalınan süre hizmetten sayılır.""
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Katılmıyoruz Başkanım.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Antalya Milletvekili Sayın
Tunca Toskay, buyurunuz. (MHP sıralarından alkışlar) 
TUNCA TOSKAY (Antalya) – Sayın Başkan,
değerli milletvekilleri; görüşülmekte olan 684 sıra sayılı Kanun Tasarısı’nın
63’üncü maddesiyle ilgili vermiş olduğumuz önerge hakkında söz almış
bulunuyorum. Genel Kurula saygılar sunuyorum.
Sayın milletvekilleri, görüşülmekte
olan ve AKP iktidarının dayattığı bu kanun Anayasa’mızın birçok hükmüne açıkça
aykırıdır. Türkiye Cumhuriyeti devletinin hukuk devleti olma özelliğine,
kuvvetler ayrılığı ilkesine ve demokratik parlamenter sistemimize âdeta bir
saldırı niteliğini taşımaktadır. Peki, iktidar böyle bir düzenlemeyi çıkarmak
için neden bu kadar zorlama yapmaktadır? Bunun birçok sebebi vardır ancak benim
değerlendirmeme göre sebepler üç ana başlıkta toplanabilir: Birincisi, iktidar
kadroları büyük ölçüde yolsuzluk, rüşvet ve suistimale bulaşmıştır. AKP
iktidarı dış etkilerle ve kendi tercihleriyle vatanımızın bölünmesine yol
açacak bir politika izlemektedir. Yine, AKP iktidarı, Atatürk ve büyük Türk
milletinin fedakâr mücadelesi sonunda kurulmuş olan Türkiye Cumhuriyeti devleti
ve onun temel felsefesiyle mücadele hâlindedir, devletimizi ve toplumumuzu
sosyokültürel yönden değiştirmek ve dönüştürmek istemektedir. 
Yukarıda üç ana başlık hâlinde
topladığımız uygulamalar, olaylar ve tespitlerle ilgili Anayasa’mıza ve bütün
hukuki mevzuata göre suçlu durumda olan bir iktidar ve onun kadrolarıyla karşı
karşıya bulunuyoruz. Bu iktidar, suçlarını örtbas etmek için baskıcı kanunlar
çıkarmakta ve kanun dışı yollara başvurmaktadır, hukuk dışına çıkmaktadır ve
totaliter bir rejim oluşturma eğilimindedir. Toplumda devlete, hukuka ve
yargıya güven kalmamıştır, ayrışma ve gerginlik artmıştır. Bu durumda beni ve
toplumun büyük kesimini çok endişelendiren bir husus var, o da şu: İktidarın, evrensel hukukun ve Anayasa’mızın
tesis ettiği hukuk sistemimizin dışına çıkma eğilimi ve uygulamaları devam
ederse toplumun tepkisi ve cevabı korkarım ki hukuk içinde olmayabilir, hukuk
dışına çıkabilir. Bu, çok büyük bir tehlikedir, ciddi bir kaosla
karşılaşabiliriz. İktidar bu tehlikeli tutumundan vazgeçmezse ne olur? Sonuç
değişmez. Bu iktidar gider ve hesap vermek zorunda kalır. Anayasa’ya aykırı baskıcı
kanunlar, yok edilmeye çalışılan deliller hiç kimseyi kurtaramaz. Devlette
evrak ve delil yok olmaz ve kaybolmaz. İmha ettiğini, üstünü örttüğünü
düşündüğünüz her şey günü geldiğinde önünüze konur. Türkiye Cumhuriyeti devleti
sizin düşündüğünüzden çok daha ciddi bir devlettir. O gün geldiğinde, bugün
bağımsız ve tarafsız yargıyı yok edenler bu yargıyı çok arayacaklardır. 
Vatanın bölünmesine, devletin temel felsefesinin
değiştirilmesine dönük politikalar uygularken, bir taraftan da yolsuzluk ve
rüşvet suistimalinde buluşanlar yargı karşısında hesap verirken kendileri ve
aileleri bu toplum içinde nasıl yaşayacaklardır? Bu kadroların mensuplarına ve
ailelerine her yerde saatin kaç olduğu sorulacak; çikolata ve ayakkabı
kutuları, elbise askıları hatırlatılacak; para kasaları ve para sayma
makineleri sorulacak; bakkal büyüğü marketçilikten o şehrin en büyük, yüksek
binasını inşa edenlere bunun kaynağı sorulacak. “Ben ne yaptımsa Başbakanın
talimatıyla yaptım, önce o istifa etsin.” diyen, sonra bunu unutan, kentsel
dönüşümle zenginleşen Bakana “Sen Karadeniz’in hangi ilindensin?” diye
soracaklar. Özet olarak, bu kadrolar toplumsal baskıyı iliklerine kadar
hissedecekler. Bir düşünün, bu kişilerin aileleri, çocukları ve yakınları bu
sosyal baskı altında nasıl yaşayacaklar? Eğer bundan rahatsız olmayanlar ortaya
çıkarsa inanın ki onların DNA’sı bizimkinden çok farklı. 
2015 yılında, altmış beş yetmiş yıllık demokrasi tecrübesine
sahip Türkiye’yi hiç kimse kafasındaki totaliter rejime ve çağ dışı bir sosyal
yapıya dönüştüremez, buna kimsenin gücü yetmez. Sonunda uygulamaların faturası
mutlaka ödenir. Tarihte bu çıkmaz yola giren hiçbir iktidarın sonu iyi
olmamıştır ve hep aynı olmuştur. 
Bu arada, bir
noktayı daha belirtmek istiyorum sayın milletvekilleri. İktidar mensuplarının
bazılarının “Benim bu olaylardan haberim yoktu, ben tasvip etmiyordum.”
mazeretleri hiç kimseyi kurtarmaz, tarihte de bunun örnekleri var. Devletimize,
milletimize, siyasal sistemimize ve toplumsal yapımıza verilen zararın ve
yapılan tahribatın bu faturasını, maalesef, bu millet ödeyecek ancak sizi de
tarihte hak ettiğiniz yere mutlaka oturtacaktır.
Genel Kurula
saygılar sunuyorum. (MHP sıralarından alkışlar) 
BAŞKAN –
Teşekkür ederim Sayın Toskay.
MEHMET ERDOĞAN
(Muğla) – Karar yeter sayısı…
BAŞKAN – Karar
yeter sayısı arayacağım.
Önergeyi oylarınıza sunuyorum: Kabul
edenler... Kabul etmeyenler...
Elektronik oylamayla yapıyorum.
İki dakika süre veriyorum.
(Elektronik cihazla oylama yapıldı)
BAŞKAN – Karar yeter sayısı vardır, önerge kabul edilmemiştir.

Maddeyi oylarınıza sunuyorum: Kabul edenler... Kabul
etmeyenler... Kabul edilmiştir. 
Yeni madde ihdasına yönelik iki adet önerge vardır, ilkini
okutuyorum: 
Türkiye Büyük Millet Meclisi
Başkanlığına
Görüşülmekte olan 684 Sıra Sayılı Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun; 63. Maddesinden sonra aşağıdaki
maddenin eklenmesi ve madde numaralarının buna göre teselsül ettirilmesini arz
ve teklif ederiz.
 Ali Serindağ Ensar
Öğüt  Binnaz Toprak
 Gaziantep Ardahan İstanbul
 Sena Kaleli Ali
Haydar Öner Haydar Akar
 Bursa Isparta Kocaeli
MADDE 64 - 25/04/2006 tarihli ve 5490
sayılı Nüfus Hizmetleri Kanununa...
ALİ SERİNDAĞ (Gaziantep) – Çekiyoruz. 
BAŞKAN – Geri çekildi. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkçü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "2692 sayılı
Kanuna 21 inci maddesinden sonra gelmek üzere aşağıdaki 21/B maddesi
eklenmiştir.
"Görevden uzaklaştırmanın hukuki
ve mali sonuçları
MADDE 21/B- Görevden uzaklaştırılanlar
yapmakta oldukları görevden alıkonulurlar. Bu kişilerin görev yerleri
değiştirilebilir veya başka görev verilmeyebilir.
Görevden uzaklaştırılanlara bu süre
içinde 657 sayılı Kanunun 141 inci maddesinin birinci fıkrası hükmüne göre
aylık ödenir. Ancak, bu gibilerden haklarında soruşturma izni verilmemesine,
soruşturmaya veya kovuşturmaya yer olmadığına, beraatına, her ne sebeple olursa
olsun kamu davasının düşmesine veya ortadan kaldırılmasına karar verilenlerin
ödenmeyen veya noksan ödenen her türlü özlük hakları ödenir. Türk Silahlı
Kuvvetlerinin yurtdışı kadrolarında görevliyken görevden uzaklaştırılanlara da
yurtiçinde bir kadroya atanıncaya kadar, bu fıkra uyarınca yurtdışı aylığı
ödenir.
Ön inceleme veya soruşturmaya konu olan
fiillerinin hizmetlerine devama engel olmadığı anlaşılanların görevden
uzaklaştırma tedbirleri, haklarında karar verilmesi beklenmeksizin
kaldırılabilir.
Bu Kanun kapsamındaki görevden
uzaklaştırma tedbiri iki ayı geçemez. Bu süre zorunlu hallerde iki ayı geçmemek
üzere bir defa uzatılabilir. Görevden ayrı kalınan süre hizmetten
sayılır."" şeklindeki 63 üncü maddesinden sonra gelmek üzere
aşağıdaki maddenin ihdas edilmesini ve diğer maddelerin buna göre teselsül
ettirilmesini arz ve teklif ederiz…
S. NEVZAT KORKMAZ (Isparta) –
Çekiyoruz.
BAŞKAN – Çekildi.
Madde 64’te biri
Anayasa’ya aykırılık üzerine olmak üzere üç önerge vardır, sırasıyla okutup
işleme alıyorum.
Türkiye Büyük Millet Meclisi Başkanlığına
Görüşülmekte
684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2692
sayılı Kanuna aşağıdaki ek madde eklenmiştir.
"EK
MADDE 1- Sahil Güvenlik Komutanlığının askeri görevleri haricindeki diğer
görevleriyle ilgili eylem ve işlemleri İçişleri Bakanlığı ile valiler ve kendi
amirleri tarafından denetlenir ve teftiş edilir."" şeklindeki 64 üncü
maddesinin aşağıdaki şekilde değiştirilmesini arz ve teklif ederiz
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye
 Bülent Belen Alim
Işık Mesut Dedeoğlu
 Tekirdağ  Kütahya Kahramanmaraş
 Seyfettin Yılmaz Emin
Çınar
 Adana Kastamonu
"MADDE 64 - 2692 sayılı Kanuna
aşağıdaki ek madde eklenmiştir. 
"EK MADDE 1- Sahil Güvenlik
Komutanlığının mülki görevleriyle ilgili eylem ve işlemleri İçişleri Bakanlığı
ile valiler ve kendi amirleri tarafından denetlenir ve teftiş
edilir.""
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2692 sayılı Kanuna aşağıdaki ek
madde eklenmiştir.
"EK MADDE 1- Sahil Güvenlik
Komutanlığının askerî görevleri haricindeki diğer görevleriyle ilgili eylem ve
işlemleri, İçişleri Bakanlığı ile valiler ve kendi amirleri tarafından
denetlenir ve teftiş edilir.""
şeklindeki 64. maddesinin Tasarı
metninden çıkarılmasını arz ve teklif ederiz.
 Levent Gök Ali
Sarıbaş Celal Dinçer
 Ankara Çanakkale İstanbul
 Ali Haydar Öner Ahmet
Toptaş Tanju Özcan
 Isparta Afyonkarahisar Bolu
 Ali Serindağ Bülent
Kuşoğlu
 Gaziantep Ankara
BAŞKAN – Şimdiki önerge Anayasa’ya
aykırılık önergesidir, okutup işleme alıyorum.
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair –Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti -tek adam- diktatörlük rejimi ve polis devletinin
ötesinde, fiili “savaş hali” uygulaması getirdiğinden kanun tasarısının 64 üncü
maddesinin Anayasa’ya aykırılık nedeniyle tasarı metninden çıkarılmasını arz ve
teklif ederiz.
 Gülser Yıldırım Demir
Çelik Erol Dora
 Mardin Muş Mardin
 Abdullah Levent Tüzel Nazmi
Gür Pervin Buldan
 İstanbul Van Iğdır
 Hüsamettin Zenderlioğlu
 Bitlis
BAŞKAN – Komisyon, katılıyor musunuz?
İÇİŞLERİ KOMİSYONU SÖZCÜSÜ İDRİS ŞAHİN
(Çankırı) – Katılmıyoruz Sayın Başkanım.
BAŞKAN – Hükûmet, katılıyor musunuz?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Dora, buyurunuz. (HDP
sıralarından alkışlar) 
EROL DORA (Mardin) – Teşekkürler Sayın
Başkan.
Sayın Başkan, değerli milletvekilleri;
684 sıra sayılı yasanın 64’üncü maddesi üzerinde söz almış bulunuyorum. Genel
Kurulu saygıyla selamlıyorum. 
Bu yasayla demokrasinin tüm temel kurum
ve kurallarını yani kuvvetler ayrılığı, adil yargılanma, ifade özgürlüğü,
toplantı ve gösteri yürüyüşü özgürlüğü gibi evrensel ilke ve prensipleri hiçe
sayan Hükûmet, öyle görünüyor ki artık kendisini seçtiği bu demokrasi dışı
güzergâhta yürümeye mecbur ve mahkûm görmektedir. AKP Hükûmetinin hak ve
özgürlükleri sınırlama ve ortadan kaldırma pratiğinde bir yasa yapma klasiği
hâline gelen torba yasa formundaki “iç güvenlik paketi” olarak adlandırılan bu
paket, bir yandan mevcut, muğlak ve cezasızlığa kapı aralayan ve bu nedenle
eleştirilen polislerin yetkilerini daha da artırmakta, vali ve kaymakamları
adli kolluk amiri hâline getirerek savcı ve yargıçların yetkilerini
kullanmasını mümkün kılmakta, göstericiler için öngörülen, hukuken
temellendirilmesi mümkün olmayan ya da fazlasıyla ağır olan cezalar daha da
ağırlaştırılmaktadır. 
Sayın Başkan, değerli milletvekilleri;
polisin arama yetkisini kullanırken var olan savcılık ve mahkeme izin şartı da
kaldırılarak yetkileri baypas ediliyor, sadece kolluk amirinin kararı yirmi
dört saat içinde hâkim önüne sunuluyor ki arama işleminden sonra
gerçekleştirilecek bu işlemin kişi özgürlüğü ve güvenliği açısından hiçbir
anlamı olmadığı açıkça ortadadır. Bu tasarı, polise, suç şüphesi, suçüstü hâli
ve gecikmesinde sakınca bulunan bir durum olmadan kişileri durdurma yetkisi
tanımıştır yani polis çarşıda, pazarda, sokakta ve benzeri yerlerde istediği
kişiyi durdurabilir ve özgürlüğünü kısıtlayabilir, herhangi bir savcı
talimatına veya hâkim kararına da ihtiyaç duyulmayacaktır. Kaldı ki Hükûmet
polisin yetkilerini zaten sınırsız kılan bir düzenlemeyi 2007 yılında geçirmiş
ve o tarihte de siyasi partiler, hukukçular, sivil toplum örgütleri, hak
örgütleri Polis Vazife ve Salahiyet Kanunu’nda yapılan değişiklikleri
eleştirmiş, bu değişikliklerin beraberinde yargısız infazları getireceğini
yüksek sesle kamuoyuna da ifade etmişlerdir. Nitekim, o dönem getirilen yasal
düzenlemelere karşı olanlar maalesef haklı çıkmış, Polis Vazife ve Salahiyet
Kanunu’nun 16’ncı maddesinde yapılan değişikler sonucu 2007 yılından bugüne
değin 179 sivil hayatını kaybetmiştir. Üstelik, bu 179 kişinin ölümü neticesinde
bu cinayetlerden sorumlu olan birçok kişinin de ceza almadığı da ortadadır. 
Yürürlükten olan Türk Ceza Kanunu’nun
mimarlarından biri olarak gösterilen Profesör Doktor Adem Sözüer güvenlik
paketine ilişkin yapmış olduğu değerlendirmelerde “DGM’li döneme dönüş” olarak
değerlendirmiştir bu paketi. Aynı zamanda, Sayın Sözüer “Güvenlik paketi on
yıldır güvenlik bürokrasisinin dayattığı Anayasa’ya aykırı düzenlemeleri
içeriyor. Bu Hükûmet hep direndi. Şimdi pes etmemeli. 2005’teki özgürlükçü ceza
hukuku reformuna birinci darbeyi özel yetkililer, HSYK, kollukta örgütlenen
yapı vurdu, ikinci darbe ise güvenlik paketiyle vuruluyor.” şeklinde ifadelerde
bulunmuştur. Sayın Sözüer, güvenlik paketinin arama, yakalama, gözaltı, silah
kullanma, valiye savcı yetkisi verilmesine ilişkin düzenlemelerinin de açık
olarak Anayasa’mıza aykırı olduğunu ifade etmişlerdir. 
Aslında baktığımızda burada polisin
yetkilerinin aşırı bir şekilde artırılmasına gerek olmadığı açıktır. Biraz önce
de ifade ettiğimiz gibi 2007 yılından bugüne değin 179 vatandaşımızın
öldürüldüğü açıkça ortadadır. Yani burada yeni paketlere ihtiyaç yoktur,
polisin eğitimine ihtiyaç vardır. Avrupa İnsan Hakları Sözleşmesi’nde,
uluslararası imzalamış bulunduğumuz temel hak ve özgürlükler konusunda polisin
eğitilmesi ve aynı zamanda polisin güçlü bir şekilde yargı mekanizması
tarafından denetlenmesine ihtiyaç varken temel hak ve özgürlüklere ilişkin
olarak böyle bir paketin getirilmesini biz bu süreçte uygun görmüyoruz. O
açıdan, önümüzde de bir barış süreci var, bu barış sürecinin de onurlu bir
barışa evrilmesi için bir an önce bu güvenlik paketinin Komisyona çekilmesi
gerektiğini ifade ediyor, tekrar Genel Kurulu saygıyla selamlıyorum. (HDP
sıralarından alkışlar)
III.- YOKLAMA
(CHP ve MHP sıralarından bir grup milletvekili
ayağa kalktı)
LEVENT GÖK (Ankara) – Yoklama talebimiz
var Sayın Başkan.
BAŞKAN – Yoklama talebi mevcuttur.
Sayın Gök, Sayın Serindağ, Sayın Öner,
Sayın Özkes, Sayın Çıray, Sayın Kaplan, Sayın Haberal, Sayın Kuşoğlu, Sayın
Düzgün, Sayın Öztürk, Sayın Uzunırmak, Sayın Dedeoğlu, Sayın Şimşek, Sayın
Başesgioğlu, Sayın Erdoğan, Sayın Toskay, Sayın Korkmaz, Sayın Belen, Sayın
Işık, Sayın İrbeç, Sayın Yılmaz, Sayın Akar. 
İki dakika süre veriyorum ve
başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı yoktur. 
Birleşime on dakika ara veriyorum. 
Kapanma Saati:
21.13
DOKUZUNCU OTURUM
Açılma Saati:
21.21
BAŞKAN: Başkan
Vekili Meral AKŞENER
KÂTİP ÜYELER:
Muhammet Bilal MACİT (İstanbul), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 75’inci Birleşiminin Dokuzuncu Oturumunu açıyorum.
III.- YOKLAMA
BAŞKAN – 684 sıra sayılı Kanun
Tasarısı’nın 64’üncü maddesi üzerinde Mardin Milletvekili Sayın Erol Dora ve
arkadaşlarının önergesinin oylamasından önce istem üzerine yapılan yoklamada
toplantı yeter sayısı bulunamamıştı. 
Şimdi tekrar yoklama yapacağım. 
Yoklama için iki dakika süre veriyorum
ve yoklamayı başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır.
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – 684 sıra sayılı Kanun
Tasarısı’nın görüşmelerine devam edeceğiz.
Komisyon ve Hükûmet yerinde
Önergeyi oylarınıza sunuyorum: Kabul
edenler... Kabul etmeyenler... Kabul edilmemiştir. 
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun; Emniyet Teşkilatı Kanununda Değişiklik Yapılması Hakkında
Kanun Teklifi, Mersin Milletvekili Ertuğrul Kürkcü'nün; Polis Vazife ve
Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu
Raporunun,
"2692 sayılı Kanuna aşağıdaki ek
madde eklenmiştir.
"EK MADDE 1- Sahil Güvenlik
Komutanlığının askerî görevleri haricindeki diğer görevleriyle ilgili eylem ve
işlemleri, İçişleri Bakanlığı ile valiler ve kendi amirleri tarafından
denetlenir ve teftiş edilir.""
şeklindeki 64. maddesinin Tasarı
metninden çıkarılmasını arz ve teklif ederiz.
Levent Gök
(Ankara) ve arkadaşları
BAŞKAN – Komisyon, katılıyor musunuz
önergeye?
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkan.
BAŞKAN – Sayın Hükûmet, katılıyor
musunuz?
İÇİŞLERİ BAKANI
SEBAHATTİN ÖZTÜRK – Katılmıyoruz.
BAŞKAN – Sayın Kuşoğlu,
buyurunuz. (CHP sıralarından alkışlar)
BÜLENT KUŞOĞLU
(Ankara) – Sayın Başkan, değerli arkadaşlar; 684 sıra sayılı Tasarı’nın 64’üncü
maddesi üzerinde söz aldım. Hepinizi saygıyla selamlıyorum.
Değerli arkadaşlar, bu iç güvenlik
paketinin üçüncü haftasını şu anda yaşıyoruz. Biz Plan ve Bütçe Komisyonu
üyeleri olarak yukarıda, Plan ve Bütçe Komisyonunda bir taraftan da yeni bir
torba kanunun bugün müzakerelerine başladık. Bizde bir ay önce çıkan torba
kanun henüz Genel Kurula gelmiş değil ama bugün Plan ve Bütçe Komisyonunda
yeni, 33 maddelik bir torba kanun daha görüşülmeye başlandı. Daha önceki
çıkmadığına göre, bundan sonra çıkacak olan, Komisyondan gelecek olan ne zaman
çıkacak doğrusu merak ediyorum. Bir taraftan da bu iç güvenlik paketinin
siyaseten devam ettirildiğini, bir süre sonra kadük hâline getirileceğini de
düşünüyorum doğrusu. Çok samimi olunmadığını da düşünüyorum ama bu konuyla
ilgili olarak şunu özellikle söylemek istiyorum: İç güvenlik paketinin gerekçesinde
şöyle bir söz kullanılmış, diyor ki: “Polis vazife ve salahiyetlerini artıran
kanun -iç güvenlik paketi- kamu düzenini koruma gerekçesiyle bu şekilde
düzenleniyor, yetkileri artırılıyor.” Kamu düzeni, maalesef, sadece sokağın
asayişi olarak alınmış. Sokağın asayişi olarak kamu düzenini alıyoruz. Hâlbuki
kamu düzeni çok daha geniş bir kavram, kamu düzeni çok önemli bir kavram. Kamu
düzeni, sokağın asayişinin çok ötesinde, toplumun gelenekleriyle ilgili, adalet
anlayışıyla ilgili, ahlak anlayışıyla ilgili bir kavram, Anayasa’da yer alan
temel haklarla ilgili bir kavram, dürüstlükle ilgili bir kavram. Yani toplumla
ilgili bir kavram her şeyden önce, toplumun kurallarıyla ilgili bir kavram. Biz
bunu çok dar anlamda almışız ve bununla asayişi sağlayacağımızı düşünüyoruz.
Değerli arkadaşlar, konuya daha farklı
bir vizyonla yaklaşmak lazım. Biz, köyde uzun yıllar yaşamış, köyden kente
göçen, hızla kentleşen bir toplumuz. Tabii ki ahlak anlayışımız değişiyor,
toplumsal kurallar değişiyor, büyük sıkıntılar yaşıyoruz. Bunu çok iyi
yönetmemiz ve yönlendirmemiz gerekiyordu, bu konuyla ilgili olarak eğitimin çok
iyi verilmesi gerekiyordu, maalesef bu konularda büyük eksikliklerimiz oldu.
Toplumu bu açıdan sadece dinî kurallarla yönlendirmeye kalktık; eğitimi,
kültürü ihmal ettik, ekonomiyi ihmal ettik, yeni bir toplumsal yaşantı
kuramadık ve bugünlere gelindi. Toplumun bu kadar sıkıntısı varsa dolayısıyla
sokakta da asayişi temin etmek mümkün değildir. 
Diğer taraftan, bütün bunlara bir sebep
de, özellikle son yıllarda toplumda birçok kurumun sıkıntıya uğratılması söz
konusu oldu. Bu, biliyorsunuz, Balyoz, Ergenekon, İzmir Casusluk Davası gibi
birçok davayla -bu Kozmik Oda bu hafta sonuçlandı biliyorsunuz, Sayın Arınç’a
suikast davası- vesaire, bütün bunlarla toplumun değerleri, toplumsal değerler
tahrip edildi. Kamu düzeni bunlarla birlikte bozuldu, hiçbir şeyin değeri
kalmadı, hiçbir şeye güven kalmadı, düzensizlik bunlarla beraber geldi.
Öncelikle düzeltilmesi gereken konular bunlar, ondan sonra sokağın asayişi söz
konusudur, o şekilde kamu düzeninin tesis edilmesi daha sonraki bir iştir.
Bütün bunları yapmadık ki. Kamu düzeninin sokak asayişi olarak alınmasında da
bölgeler arasında büyük farklılıklar var. Biz, doğu ve güneydoğuda kamu
düzenini farklı tesis ediyoruz, batıda farklı tesis ediyoruz maalesef.
Dolayısıyla, hiçbir zaman kamu düzenini doğru olarak oturtamayız, tesis
edemeyiz. Hiçbir şekilde bu anlayışla, iktidarın bu anlayışıyla, Hükûmetin bu
anlayışıyla kamu düzeninin oluşması mümkün değildir. 
Diğer taraftan, Genelkurmay Başkanının,
rektörlerin, hocalarımızın, iş adamlarımızın, gazetecilerimizin tutuklandığı,
boş yere suçlandığı, sıkıntılara sokulduğu bir anlayışta da toplumda kamu
düzeni olamaz, oluşamaz. En önemli yaralardan bir tanesi de bu açıdan alınmıştır
bu toplumda, bunu da unutmamamız lazım. Hatta, en son yaşadığımız şu olay, MİT
Müsteşarının istifa etmesi, siyasete giriyorum gerekçesiyle, ancak bir ay sonra
“Ben vazgeçtim.” deyip tekrar görevine atanması da kamu düzeninin tahrip
edilmesidir, yok edilmesidir. Bütün bunlar, kamuda ve toplumda yapılan
yanlışlıklar kamu düzenini bozmuştur. 
Bu vesileyle hepinize saygılar
sunuyorum. (CHP sıralarından alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2692
sayılı Kanuna aşağıdaki ek madde eklenmiştir.
“EK MADDE 1- Sahil Güvenlik
Komutanlığının askeri görevleri haricindeki diğer görevleriyle ilgili eylem ve
işlemleri İçişleri Bakanlığı ile valiler ve kendi amirleri tarafından
denetlenir ve teftiş edilir."" şeklindeki 64 üncü maddesinin
aşağıdaki şekilde değiştirilmesini arz ve teklif ederiz.
Hasan
Hüseyin Türkoğlu (Osmaniye) ve arkadaşları
“MADDE 64 - 2692 sayılı Kanuna
aşağıdaki ek madde eklenmiştir.
“EK MADDE 1- Sahil Güvenlik
Komutanlığının mülki görevleriyle ilgili eylem ve işlemleri İçişleri Bakanlığı
ile valiler ve kendi amirleri tarafından denetlenir ve teftiş
edilir."" 
BAŞKAN – Komisyon, katılıyor musunuz? 
İÇİŞLERİ KOMİSYONU BAŞKAN VEKİLİ
HÜSEYİN BÜRGE (İstanbul) – Katılmıyoruz Sayın Başkanım.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK – Katılmıyoruz
Sayın Başkanım.
BAŞKAN – Kütahya Milletvekili Sayın
Alim Işık, buyurunuz. (MHP sıralarından alkışlar) 
ALİM IŞIK (Kütahya) – Sayın Başkan,
değerli milletvekilleri; 684 sıra sayılı Kanun Tasarısı’nın 64’üncü maddesi
üzerinde vermiş olduğumuz önerge hakkında söz aldım. Bu vesileyle yüce Meclisi
saygıyla selamlıyorum.
Bu madde, bilindiği gibi,
vatandaşımızın can ve mal güvenliğinden sorumlu iç güvenlik kurumlarından
birisi olan Sahil Güvenlik Komutanlığının yapısını değiştiren ve diğer iki
kurum olan polis ve jandarma teşkilatında yapılan düzenlemelere paralel bir
düzenlemeyi kapsamakta. Yani özetle, polisi, jandarmayı ve Sahil Güvenlik
Komutanlığını tamamen iktidarın valilerinin ve kaymakamlarının emrine sokan bir
düzenlemenin son maddesi. Zaten anlaşılan o ki 67’nci maddede AKP'nin bu 132
maddelik tasarıdan beklediği ve Türkiye'yi kaosa sokmak için elinden gelen
çabayı gösterdiği maddeler son buluyor. Ondan sonra vatandaşın işine yarayacak
birkaç madde var. Anladığım kadarıyla onlar da içinden çekilecek, bu tasarı
böylece bitecek. 
Değerli milletvekilleri, size
Anayasa’mızın 114’üncü maddesinde seçimlerde geçici Bakanlar Kuruluyla ilgili
hükümlerde, özellikle seçim sürecine girildiğinde 3 bakanlığın tarafsız
kişilerden oluşmasını öngören düzenlemeyi hatırlatmak istiyorum. Bunlardan
birisi Adalet Bakanı, diğeri İçişleri Bakanı, diğeri de Ulaştırma Bakanı. 
Şimdi, Hükûmetin taraf olduğu, milletin
yararına olmayan bir tasarının görüşmelerinde Sayın İçişleri Bakanının burada
Hükûmet adına oturmasının doğru olmadığını ifade etmek istiyorum. Şahsıyla
hiçbir alıp veremediğimiz, problem yok ama bu milletin aleyhinde olan tasarının
görüşmelerinde tarafsız olması gereken bir İçişleri Bakanının Hükûmet adına bu
yüce Kurulda oturmaması gerekiyor. Çünkü bunların hepsi -baştan beri ifade
ettiğimiz gibi- bu milletin aleyhine olan düzenlemeler. 
Sayın İçişleri Bakanının şu anda
uğraşması gereken en önemli konulardan birisi, bu iç güvenlik teşkilatlarını
talimat vererek bu milletin aleyhinde yönlendirecek valilerle ilgili işleri
çözmek. Örneğin, benim ilim Kütahya’da Sayın Vali şu anda 30 Mart yerel
seçimlerinden bu yana yaklaşık bir yıl geçmesine rağmen AKP’den aday olmayan
diğer belediye başkanı adayı veya meclis üyesi adayı gibi kamu görevlilerini
işe döndürmüyor Sayın Bakanım. Bu arkadaşa nasıl ikazda bulunacaksanız bulunun,
bu derebeylik falan değil. Efkan Ala Bey gitti, sırtını ona dayamıştı, onun
döneminde Bakan oldu. Özellikle sizden istirham ediyorum, AKP’li olmayıp da
belediye başkan adayı olmuş veya diğer adaylar olmuş da bugüne kadar işe
başlatmadığı kişileri niye başlatmadı, bunun hesabını sorsun. Çünkü bu, bu
ülkenin hiçbir vatandaşına yapılacak zulüm değildir. Devlet memuru, herkes gibi
görevini bırakmış, süresi içerisinde geri dönmek için dilekçe vermiş bir yıldır
süründürülüyor. Kimin intikamını alıyorsunuz, siz kimin valisisiniz?
Dolayısıyla, bunu özellikle sizlere buradan hatırlatmak istiyorum.
Ayrıca, özellikle bu maddede, Sahil
Güvenlik Komutanlığında görevli olan askerî görevlilerin, askerî görevleri dışındaki
diğer görevleriyle ilgili eylem ve işlemleri için, valilerce ve kendi amirlerince
teftiş edilmesi öngörülüyor. Valiler mülki görevlerle ilgili tasarrufta
bulunabilirler. 
Şimdi, Sahil Güvenlik Komutanlığındaki
bir askerî personelin kendi görev alanıyla ilgili bir askerî işte doğrudan bir
valinin rapor hazırlaması, terfiye sunması ya da karar vermesi doğru bir iş
değildir. Bu önergemizde bu yetkinin sadece mülki görevlerle sınırlı kalması
gündeme taşınmıştır. Dolayısıyla, önergemizin bu şekliyle kabulünün daha doğru
olacağını düşünüyoruz. Aksi takdirde, kanunlara rağmen vatandaşın hakkını iade
etmeyen valilerin, bu iç güvenlikte görev alan komutanlar ya da jandarmalar ya
da polisler için iyi niyetli olabileceğini düşünmek -çok özür dileyerek söylüyorum-
sadece saflık olur. Onun için, bu tasarının 67’nci maddesinden sonra Komisyona
çekilmesi sürecinde…
(Mikrofon otomatik cihaz tarafından
kapatıldı) 
ALİM IŞIK (Devamla) - …diğer maddelerin
de yeniden gözden geçirilip daha düzenli bir hâle getirilmesi milletimizin ve
hepimizin yararına olacaktır diyorum, teşekkür ediyorum. (MHP sıralarından
alkışlar) 
BAŞKAN – Teşekkür ederim.
ALİM IŞIK (Kütahya) – Karar yeter
sayısı…
BAŞKAN – Karar yeter sayısı arayacağım.
Önergeyi oylarınıza sunuyorum: Kabul
edenler… Kabul etmeyenler… Karar yeter sayısı vardır, önerge reddedilmiştir.
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
Yeni madde ihdasına dair iki önerge
vardır, ilkini okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "2692 sayılı
Kanuna aşağıdaki ek madde eklenmiştir.
"EK MADDE 1- Sahil Güvenlik
Komutanlığının askeri görevleri haricindeki diğer görevleriyle ilgili eylem ve
işlemleri İçişleri Bakanlığı ile valiler ve kendi amirleri tarafından
denetlenir ve teftiş edilir."" şeklindeki 64 üncü maddesinden sonra
gelmek üzere aşağıdaki maddenin ihdas edilmesini ve diğer maddelerin buna göre
teselsül ettirilmesini arz ve teklif ederiz.
 Mehmet Erdoğan Alim
Işık Erkan Akçay
 Muğla Kütahya Manisa…
MEHMET ERDOĞAN
(Muğla) – Geri çekiyoruz.
BAŞKAN –
Çekildi.
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal’ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun; 64. Maddesinden
sonra aşağıdaki maddenin eklenmesi ve madde numaralarının buna göre teselsül
ettirilmesini arz ve teklif ederiz. 
Ali Serindağ
Gaziantep…
ALİ SERİNDAĞ (Gaziantep) – Çekiyoruz. 
BAŞKAN – Çekildi. 
Böyle “Çekildi.” demek zorundayım
tutanaklara girsin diye de onun için. 
65’inci maddede biri Anayasa’ya
aykırılık olmak üzere üç adet önerge vardır, sırasıyla okutup işleme alıyorum. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu’nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun "2692
sayılı Kanuna aşağıdaki ek madde eklenmiştir.
"EK MADDE 2- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirlemek şartıyla ilgisine göre Sahil Güvenlik Komutanına veya
valilere devredebilir."" şeklindeki 65 inci maddesinin aşağıdaki
şekilde değiştirilmesini arz ve teklif ederiz.
"MADDE 65 -2692 sayılı Kanuna
aşağıdaki ek madde eklenmiştir.
"EK MADDE 2- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirlemek şartıyla Jandarma Genel Komutanına devredebilir.""
Mehmet Erdoğan Yusuf Halaçoğlu Hasan
Hüseyin Türkoğlu
Muğla Kayseri  
Osmaniye

Mesut Dedeoğlu Alim
Işık Bülent Belen
Kahramanmaraş Kütahya Tekirdağ
Seyfettin Yılmaz S.
Nevzat Korkmaz
 Adana  Isparta
Türkiye Büyük
Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun Teklifi,
Mersin Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu’nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"2692
sayılı Kanuna aşağıdaki ek madde eklenmiştir.
"EK MADDE 2- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak açıkça
belirlemek şartıyla ilgisine göre Sahil Güvenlik Komutanına veya valilere
devredebilir."
şeklindeki 65. maddesinin Tasarı
metninden çıkarılmasını arz ve teklif ederiz.
Ali Serindağ Ahmet
Toptaş Tanju Özcan
Gaziantep Afyonkarahisar 
Bolu
Ali Sarıbaş Ali
Haydar Öner Celal Dinçer
Çanakkale Isparta 
İstanbul
Osman Oktay Ekşi
İstanbul
BAŞKAN – Şimdiki önerge Anayasa'ya
aykırılık önergesidir, okutup işleme alacağım:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup tek parti-tek adam-diktatörlük rejimi ve polis devletinin ötesinde,
fiili "savaş hali" uygulaması getirdiğinden kanun tasarısının 65 inci
maddesinin Anayasa'ya aykırılık nedeniyle tasarı metninden çıkarılmasını arz ve
teklif ederiz.
Pervin Buldan Hüsamettin
Zenderlioğlu  Nazmi Gür
 Iğdır Bitlis Van
Gülser Yıldırım Abdullah
Levent Tüzel  Demir Çelik
 Mardin İstanbul Muş

Erol Dora
 Mardin
BAŞKAN – Komisyon, katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkanım.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Zenderlioğlu, buyurunuz.
(HDP sıralarından alkışlar)
HÜSAMETTİN ZENDERLİOĞLU (Bitlis) –
Sayın Başkan, değerli milletvekilleri; 684 sıra sayılı Polis Vazife ve
Salahiyet Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı üzerinde Halkların Demokratik Partisi adına söz
almış bulunmaktayım. Bu vesileyle hepinizi saygı ve sevgiyle selamlıyorum.
Doğrusu, bugün torba şeklinde
hazırlanan bu yasa tasarısı, Avrupa İnsan Hakları Sözleşmesi’nin 5’inci
maddesinde yer alan kişi özgürlüğü ve güvenliği hakkı, 6’ncı maddesinde yer
alan adil yargılanma hakkı, 10’uncu maddesinde yer alan ifade özgürlüğü ve
11’inci maddede yer alan toplanma özgürlüğü hakları açısından sakıncalar
taşımakla birlikte, iç hukuk açısından da yargı güvencesini ortadan
kaldırmaktadır. 
Aslında, AK PARTİ’nin yeni Türkiye’sine
ve yeni polis devletine yakışan bir yasadır. Kendilerine ve yönetim anlayışlarına
uygun bir biçimde çıkarılan bir kanun tasarısı önümüzdedir. Anlaşılan odur ki
bu ülkede bize huzur yok, çünkü bu iç güvenlik yasa tasarısı ülkeyi tamamen bir
kaosa sürükleme yasasıdır, çünkü bu yasayla vatandaşın yargıya olan güvenini
sarsmaktadır ve güvensizlik yaratmaktadır. 
Açıkçası, hukuk devleti ilkelerini terk
ederek, tamamen polis devletine dönüştürerek, kalıcı bir sıkıyönetim yaşam
tarzını dayatarak halkı bir zulüm cenderesine almaktadır. Vatandaşı kendisine
düşman ilan eden ve en asgari hakların ve demokrasinin ortadan kaldırılmak
istenildiği bir düzenlemedir. O nedenle, biz bu düzenlemeye kesinlikle
karşıyız. 
“Demokratikleşme” adı altında, tekrar
ülkeyi baştan başa bir sıkıyönetim ve olağanüstü hâle dönüştürme gayreti içinde
olduğunun en bariz örneğini, işte önümüzde duran bu kanun tasarısıyla görmek
mümkündür. Bunu incelemek ya da analiz yapmak için hukukçu olmaya veya uzman
olmaya gerek yok, çünkü her şey açık ve nettir. Bu madde de AK PARTİ’nin
mantığıyla, Cibali Karakolu’nu hatırlarsanız, Türkiye'yi buna çevirmek
istemektedir. AK PARTİ Hükûmeti, hak ve özgürlükleri sınırlama ve ortadan
kaldırma, kendine muhalif olan kesimleri bastırmak ve susturmak, ifade
özgürlüğünü engellemek amacıyla hazırlanan ve ülkede ciddi sorunların yaşanacağı
bir taslağı önümüze getirmiştir. AK PARTİ Hükûmeti -2911 sayılı Toplantı ve
Gösteri Yürüyüşleri Kanunu, 3713 sayılı Yasa’nın 7’nci maddesinin (3)’üncü
fıkrasında belirttiği gibi kalıcı sıkıyönetim öngören- toplantı ve gösteri
hakkını kullanan tüm vatandaşları savaş potansiyeli olarak görmektedir.
Bazı çağrıları hatırlatmakta fayda
vardır. Hani deniliyordu: “Artık ülkeyi kurtarma çağrısı yapma dönemi geride
kaldı ya da kapandı.” Yasama, yürütme ve yargı organları, hukukun üstünlüğü,
demokratik devlet olma iradesi bu iç güvenlik yasasıyla tamamen kapanmıştır.
Sorunu, demokratik yol ve yöntemlerle çözülmesi gereken bir sürecin başlaması
umudunu, başka bir bahara erteleme çabası olarak değerlendirmekteyim.
Kuvvetler ayrılığı, toplumlar arası
barışa ihtiyaç duyduğumuz böylesi bir dönemde güvenlik yasasını gündeme
getirmenin -sorunları demokratik çözümden, hukukun üstünlüğünden- barış ve
kardeşlikle hiçbir ilgisi ve alakası yoktur. Temel hak ve özgürlüklerin
kutsallığı, hoşgörü, toplumsal barış projesi ile insani ve ahlaki değerlere
aykırı olan bu yasa derhâl geri çekilmelidir. Büyük devlet olma iddiasında olan
Hükûmet, bu yasayla kendi ayağına balta vurmuştur. Özellikle emniyet
teşkilatındaki mevcut kadroları tasfiye etmekte ve kendisine bağlı bir kadroyu
güvenceye almaktadır.
Sayın Başkan, değerli milletvekilleri;
bu coğrafyada, halkların yüzyıllarca bir arada yaşadığı bu topraklarda,
çatışarak değil, savaşarak değil, barış ve huzur içinde yaşamak zorunluluğu söz
konusudur ama görülen odur ki… Meclisin kapanacağı bir dönemde getirilen,
milletvekillerini birbirlerini kırmaya, kavgaya dönüştüren böylesi bir yasayı
asla tasvip etmiyoruz. Oysaki bir veda dönemi olması gerekirken –maalesef,
üzülerek söylüyorum- sanki bir kavga dövüş sahnesi sergilenen bu yasayla asla ve
asla Türkiye’ye huzur gelebileceğine inanmamaktayım.
Bu ülkeyi süper
valilerle, süper emniyet müdürleriyle, süper hâkimlerle, süper savcılarla idare
edeceğinizi sanıyorsanız aldanıyorsunuz. Sakın ha… 
(Mikrofon otomatik cihaz tarafından
kapatıldı) 
HÜSAMETTİN ZENDERLİOĞLU (Devamla) – Bu
yasayı hemen kaldırın. Gerçekten iç barışın sağlanmasını istiyorsanız, bu
yasanın rafa kaldırılmasını talep ediyorum ve öneriyorum size. Çünkü eğer
valilere, kaymakamlara ve diğer yetkili kesimlere yetki vermek istiyorsanız,
buyurun, demokrasiyi işletelim. Sandıkta nasıl belediye başkanı seçiyorsak,
valiyi de öyle seçelim, kaymakamı da öyle seçelim. Niye yetkilendiriyorsunuz? 
BAŞKAN – Teşekkür ederim Sayın
Zenderlioğlu. 
HÜSAMETTİN ZENDERLİOĞLU (Devamla) –
Devlet gücünün hepsini valiye yüklüyorsunuz. Efendim, vali sıkıyönetim ilan
edecek, olağanüstü hâl ilan edecek; oh, keyfine göre devleti ve ülkeyi idare
edecektir. (HDP sıralarından alkışlar)
BAŞKAN – Teşekkür ederim.
SITKI GÜVENÇ (Kahramanmaraş) – Siz
karşı çıkmayın bari, siz karşı çıkmayın ya. Sivilleşiyoruz, sivilleşiyoruz.
HÜSAMETTİN ZENDERLİOĞLU (Devamla) –
Tekrar hepinize saygı ve sevgilerimi sunuyorum. (HDP sıralarından alkışlar)
BAŞKAN – Teşekkür ederim. 
SITKI GÜVENÇ (Kahramanmaraş) – Siz
karşı çıkmayın, sivilleşiyoruz ya! Sivilleşiyoruz, daha ne olacak?
BAŞKAN - Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu’nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun, 
"2692 sayılı Kanuna aşağıdaki ek
madde eklenmiştir.
"EK MADDE 2- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirlemek şartıyla ilgisine göre Sahil Güvenlik Komutanına veya
valilere devredebilir." şeklindeki 65. maddesinin Tasarı metninden
çıkarılmasını arz ve teklif ederiz.
Ali Serindağ
(Gaziantep) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet katılıyor mu?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Oktay Ekşi, buyurunuz
lütfen. (CHP sıralarından alkışlar)
OSMAN OKTAY EKŞİ (İstanbul) – Sayın
Başkan, saygıdeğer arkadaşlarım; görüşülmekte olan tasarının 65’inci maddesiyle
ilgili önerge üzerinde söz aldım. Biliyorum, o konuda konuşmam gerekir çünkü İç
Tüzük bunu emrediyor ama dört yıl boyunca gördük ki Başkanlık Divanı, İç
Tüzük’ün birçok başka hükmü gibi bunu da uygulamıyor. O nedenle, izninizle ben
de bugün konu dışına çıkacağım. 
Sevgili arkadaşlarım, Allah’ın büyük
bir lütfudur, elli dört yıl önce en genç üyelerinden biri olarak görev aldığım
yasama organının 24’üncü Yasama Dönemini en yaşlı üye olarak açtım. (Alkışlar)
Bugün de o yaşlı üyenin veda konuşmasını yapmak için huzurunuzdayım.
Sevgili
arkadaşlarım, dört yıl önce buraya gelirken ben sanıyordum ki Parlamentoya üye
oluyorum çünkü karşıt görüş sahibi insanların birbirini ikna etmek için medeni
bir dille tartışacakları bir kurumda görev yapacağımı düşünüyordum. Pek çoğunuz
gibi, üzgünüm ki, aradığımı bulamadım. Onun yerine, hepiniz gibi, ben de
demagojik içerikli, düşük düzeyli, saldırgan dilli, hatta bol kavgalı bir
yasama döneminin ortağı oldum. Bunun temelde buradan değil, siyasi ikbalini
herkesle kavgada arayan despotik bir anlayıştan kaynaklandığını biliyorum ama
asıl başka bir yanlışa dikkatinizi çekmek istiyorum: Özellikle siz iktidar
mensubu arkadaşlarım, partinizin aldığı yanlış bir karar sonucu içinizdeki
yetişmiş, parlamenterliği öğrenmiş arkadaşlarınızı tasfiye edip yerlerine ham politikacılar koyacaksınız.
Bakınız, buradaki varlığını kavgacı kimliğiyle açıklayan birkaç kişi hariç,
2’nci, 3’üncü dönem milletvekillerini ne kavga içinde görürsünüz ne de kaba bir
dil kullandıklarına tanık olursunuz. 
Sevgili arkadaşlarım, ben burada
yürütme denetlenir biliyordum. Meclisin bu işlevini neredeyse hiçe sayan bir İç
Tüzük buldum. İç Tüzük’te olana da saygı duymayan bir yürütmenin tanığı oldum.
İkisini de hiçbir zaman içime sindiremedim. Dahası, muhalefet gruplarının da İç
Tüzük’ün bu antidemokratik hükümlerini, yürütmenin saygısızlığını bir kadermiş
gibi kabullenip sineye çekmelerini hiç anlayamadım. 
Keza, sanıyordum ki Meclis Başkanlık
Divanının bizlere saygısı vardır ve burada görüşülecek olan konular en az bir
hafta öncesinden milletvekillerine bildirilir. Sizlerle yapılan bir anket
ortaya koydu ki milletvekillerinin üçte 2’si o gün Genel Kurulda ne
konuşulacağını bilmeden bu salona girmektedir. 5 milletvekilinden 4’ü Meclis
çalışmalarını verimsiz bulmaktadır. Nitekim, hem vaktimizi heba ediyor hem de
bir tasarıyı yasalaştırmak için üç haftadan beri gece gündüz burada havanda su
dövüyoruz. 
Sevgili arkadaşlarım, konuşmaya
gelince hepimiz demokrasinin savunucusuyuz. Burada siyasi partiler var ama
siyasi partilerde yönetimler parti içi demokrasiyi istemiyor, dahası bunu talep
edene kimse sahip çıkmıyor. 
Bir parlamenter demokrasinin en
önemli kurumlarından biri bütçe görüşmeleridir, değil mi? Bu Genel Kurulda, iyi
işleyen hiçbir demokraside görülmemiş komiklikte bir bütçe görüşmesi yapılıyor.
Çünkü, siyasi iktidarın bir yıllık uygulamalarını ve politikalarını irdelemeyi
amaçlayan bütçe görüşmesi tam bir ortaokul müsameresi düzeyine
indirgeniyor; üstelik, bu, grup başkan vekillerinin mutabakatıyla yapılıyor.
Grup başkan vekillerinin hegemonyası milletvekillerinin özgürce söz almalarına
bile engel olduğu hâlde buna kimse itiraz edemiyor.
Özetle, yasa
önerisi veriyoruz, gündeme aldıramıyoruz; soru önergesi veriyoruz, yanıtını
alamıyoruz; konuşmak istiyoruz, grup başkan vekillerinin icazetine takılıyoruz.

(Mikrofon
otomatik cihaz tarafından kapatıldı) 
OSMAN OKTAY EKŞİ
(Devamla) – Sonuçta, milletin bize verdiği görevi de hakkıyla yapamadan dört
yılı dolduruyoruz.
Başkan eğer
yarım dakika izin verirse gerisini de okuyayım, yoksa bırakacağım.
HİLMİ BİLGİN
(Sivas) - Böyle bir usul yok.
BAŞKAN – Usul
yok ama Sayın Ekşi vedalaşıyor.
Buyurun.
OSMAN OKTAY EKŞİ
(Devamla) – Teşekkür ederim.
Ben, işte bu
nedenle 7 Haziran gününden itibaren aranızdan ayrılacaklardan biriyim. Ama,
altını çizeyim ki bu dört yıl boyunca çok değerli, donanımlı, zarif insanlar,
iyi hatipler, ciddi hukuk adamları, nitelikli politikacılar ve gerçek dostlar
tanıdım; bundan son derece mutluyum, onlara başarılar diliyorum. Buraya tekrar
gelecek arkadaşlarımın yanlışlardan arınmış bir Parlamentoda çalışmasını
dileyerek hepinize saygılar sunuyorum. (Alkışlar)
BAŞKAN –
Teşekkür ederim Sayın Ekşi.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan’ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu’nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun "2692 sayılı
Kanuna aşağıdaki ek madde eklenmiştir.
"EK MADDE 2- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirlemek şartıyla ilgisine göre Sahil Güvenlik Komutanına veya
valilere devredebilir."" şeklindeki 65 inci maddesinin aşağıdaki
şekilde değiştirilmesini arz ve teklif ederiz.
"MADDE 65 - 2692 sayılı Kanuna
aşağıdaki ek madde eklenmiştir. 
"EK MADDE 2- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirlemek şartıyla Jandarma Genel Komutanına devredebilir.""
Mehmet Erdoğan (Muğla) ve arkadaşları
BAŞKAN – Komisyon katılıyor mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Korkmaz, buyurunuz. (MHP
sıralarından alkışlar) 
S. NEVZAT KORKMAZ (Isparta) – Teşekkür
ederim Sayın Başkanım. 
Kıymetli milletvekili arkadaşlarım,
hepinize hayırlı akşamlar diliyorum. 
Biliyorsunuz ki Anayasa’da temel hak ve
hürriyetler sıralanmış, bunlardan en önemlisi, hepinizin bildiği üzere, yaşam
hakkı. Eğer yaşam hakkı yok ise diğer hak ve hürriyetlerin de çok fazla bir
önemi en azından pratikte kalmıyor. 
Değerli arkadaşlar, suç oranları almış
başını gitmiş. Efendim, suça bulaşma yaşı neredeyse ilkokul yaşlarına kadar
inmiş. Hukuksuzluğun, kanunsuzluğun girmediği hemen hemen hiçbir alan kalmamış.
Maalesef, on üç yıldır Türkiye’yi idare eden AKP yönetiminin güvenlikle ilgili
ortaya koymuş olduğu tablo bu. Buna rağmen bu kürsüye bugüne kadar hiçbir
İçişleri Bakanı gelip “Neden Türkiye bu hâlde, neden güvensiz bir ortama
dönüşmüş Türkiye?”, bununla ilgili Türkiye Büyük Millet Meclisini bilgilendirme
yahut bu hususları önlemeyle alakalı projelerini Genel Kurulla paylaşma gibi
bir gayret içerisine girmedi.
Ben bir iki gün önce bazı rakamlar
vermiştim, şöyle belirteyim: Öldürme, cinsel suçlar, uyuşturucu ve hırsızlıkla
alakalı, 2011’de 14.888 olan dosya, bu hususlarda açılan dosya sayısı, 2013’te
44.871’e ulaşmış yani 3 katından fazla artmış. Değerli arkadaşlar, ortada böyle
bir tablo varken “Bu suçları nasıl ortadan kaldırırım?” çalışması içerisinde
göremediğimiz İçişleri Bakanlığı, maalesef, bugüne kadar hep “Polis
teşkilatına, güvenlik güçlerine nasıl sirayet ederim, onların atamalarını nasıl
zapturapt altına alırım, nasıl kendi günlük siyasal menfaatlerimin emrine
sokarım?”, hep bu gayret içerisinde oldu. 
Bakın, kara sınırlarımızın yüzde 95’i
Kara Kuvvetlerine bağlı askerî birlikler tarafından sağlanıyor. Hâlbuki
İçişleri Bakanlığı Teşkilat Kanunu’na baktığınız zaman, sınır güvenliği de
İçişleri Bakanlığına verilmiş. Diyorsunuz ki: “İç güvenlik işlerini yapan
Jandarma ve Sahil Güvenlik personeli üzerinde hiçbir tasarrufumuz olmuyor,
hiçbir değerlendirme hakkımız olmuyor.” İyi de ey AKP milletvekili
arkadaşlarım, bakın, kanunen sizlere görev olarak verilmiş sınır güvenliği
hususunu bugüne kadar neden askerî birliklerden alıp İçişleri Bakanlığının
kontrolü altına sokmak gibi bir gayretiniz olmadı? Ben gayet iyi biliyorum,
“Entegre Hudut Yönetimi Projesi” vardı, bir ara bunun üzerinde çalışıldı
İçişleri Bakanlığında, nerede şimdi bu proje? 
Yani “Herkes gider Mersin’e, biz
gideriz tersine.” misali, olmanız gereken yerlerde olmuyorsunuz, nerede
istismar var, nerede siyasal anlamda atamalar var, kendi yandaşlarınızı
ödüllendirmeler var, hep bu alana gözlerinizi dikiyorsunuz.
Değerli arkadaşlar, sınırlarımız yol
geçen hanına dönmüş, her taraf risk içeriyor. Yani sınırlarda eğer güvenliği
sağlayamıyor iseniz ülkede güvenliği sağlamanız mümkün değil. Ama bununla
ilgili maalesef bir proje üretemediniz.
Değerli arkadaşlar, çağdaş ülkelere
baktığınız zaman, çağdaş ülkelerde güvenlik meselelerinin bazı temel ilkelere
dayandığını görüyorsunuz. Bunlardan en önemlisi tarafsız bir yapılanma.
Oralarda hükûmet yok mu? Var. Oralarda siyaset yok mu? Var ama hükûmet güçleri
şunu gayet iyi biliyorlar ki polis herkese lazım, güvenlik güçleri herkese
lazım, o yüzden polisi zapturapt altına alayım gibi bir gayret içerisinde
olmuyor. 
Bir başka husus: Bütün vatandaşlara
eşit mesafede duracak yani bana oy verenler, vermeyenler değil, efendim,
devletin polisi olacak, hükûmetin polisi değil ve delilden sanığa gidecek. Bu
ilkeler ışığında örgütlemiş oldukları güvenlik güçleri son derece başarılı
hizmetler veriyorlar, suçu, suçluyu en aza indiriyorlar. Eğer bir karnesi
tutulacaksa güvenlik ve asayiş konusunda Adalet ve Kalkınma Partisinin, Adalet
ve Kalkınma Partisi hükûmetleri bugüne kadar iç güvenlik konusunda sınıfta
kalmışlardır. Efendim, bunun üzerine söylenecek fazla da bir şey yoktur.
Hepinizi saygıyla selamlıyorum. (MHP
sıralarından alkışlar) 
MEHMET ERDOĞAN (Muğla) – Karar yeter
sayısı...
BAŞKAN – Karar yeter sayısı arayacağım.

Önergeyi oylarınıza sunuyorum: Kabul
edenler… Kabul etmeyenler…
LEVENT GÖK (Ankara) – Yok efendim, yok.
BAŞKAN - Peki, iki dakika süre
veriyorum ve de başlatıyorum.
(Elektronik cihazla oylama yapıldı) 
BAŞKAN – Karar yeter sayısı vardır,
önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
Yeni madde ihdasına dair bir önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) "2692 sayılı
Kanuna aşağıdaki ek madde eklenmiştir. 
"EK MADDE 2- İçişleri Bakanı, bu
Kanundaki yetkilerinden bir kısmını gerektiğinde sınırlarını yazılı olarak
açıkça belirlemek şartıyla ilgisine göre Sahil Güvenlik Komutanına veya
valilere devredebilir." şeklindeki 65 inci maddesinden sonra gelmek üzere
aşağıdaki maddenin ihdas edilmesini ve diğer maddelerin buna göre teselsül
ettirilmesini arz ve teklif ederiz. 
 Mehmet Erdoğan  Alim
Işık 
 Muğla  Kütahya…
S. NEVZAT KORKMAZ (Isparta) –
Çekiyoruz. 
BAŞKAN – Çekildi. 
Birleşime on dakika ara veriyorum. 
Kapanma Saati:
22.14 
ONUNCU OTURUM
Açılma Saati:
22.27
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 75’inci Birleşiminin Onuncu Oturumunu açıyorum.
684 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet burada.
Yeni madde ihdasına ilişkin ikinci bir
önerge daha vardır, okutuyorum:
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun; 65’inci
maddesinden sonra aşağıdaki maddenin eklenmesi ve madde numaralarının buna göre
teselsül ettirilmesini arz ve teklif ederiz. 
 Ali Serindağ  Haydar
Akar  Binnaz Toprak
 Gaziantep  Kocaeli
 İstanbul…
ALİ SERİNDAĞ (Gaziantep) – Geri
çekiyoruz. 
BAŞKAN – Çekildi. 
Madde 66’da, birisi Anayasa’ya
aykırılık olmak üzere üç adet önerge vardır, sırasıyla okutup işleme alıyorum.
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in; Kimlik
Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun “10/6/1949
tarihli ve 5442 sayılı İl İdaresi Kanununun 19 uncu maddesi aşağıdaki şekilde
değiştirilmiştir.
"MADDE 19- Vali, general ve
amiraller hariç olmak üzere Jandarma Genel Komutanlığı ve Sahil Güvenlik
Komutanlığı personelinin askeri görevleri haricindeki diğer görevlerini
ilgilendiren disiplin suçları ortaya çıktığında, 31/1/2013 tarihli ve 6413
sayılı Türk Silahlı Kuvvetleri Disiplin Kanunu hükümleri çerçevesinde uyarma,
kınama, 8 güne kadar hizmete kısmi süreli devam ve 1/10'a kadar aylıktan kesme
cezalarını verebilir."" şeklindeki 66 ncı maddesinin aşağıdaki
şekilde değiştirilmesini arz ve teklif ederiz.
 Mehmet Erdoğan Yusuf
Halaçoğlu Hasan Hüseyin Türkoğlu
 Muğla Kayseri Osmaniye

 Bülent Belen Alim
Işık Mesut Dedeoğlu
 Tekirdağ Kütahya Kahramanmaraş

 Seyfettin Yılmaz Emin
Çınar  Adnan Şefik Çirkin
 Adana Kastamonu Hatay 
"MADDE 66 - 10/6/1949 tarihli ve
5442 sayılı İl İdaresi Kanununun 19 uncu maddesi aşağıdaki şekilde
değiştirilmiştir.
"MADDE 19- Vali, general ve
amiraller hariç olmak üzere Jandarma Genel Komutanlığı ve Sahil Güvenlik
Komutanlığı personelinin mülki görevlerini ilgilendiren disiplin suçları ortaya
çıktığında, 31/1/2013 tarihli ve 6413 sayılı Türk Silahlı Kuvvetleri Disiplin
Kanunu hükümleri çerçevesinde uyarma ve kınama cezalarını
verebilir.""
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"10/6/1949 tarihli ve 5442 sayılı
İl İdaresi Kanununun 19 uncu maddesi aşağıdaki şekilde değiştirilmiştir.
"MADDE 19- Vali, general ve amiraller
hariç olmak üzere Jandarma Genel Komutanlığı ve Sahil Güvenlik Komutanlığı
personelinin askerî görevleri haricindeki diğer görevlerini ilgilendiren
disiplin suçları ortaya çıktığında, 31/1/2013 tarihli ve 6413 sayılı Türk
Silahlı Kuvvetleri Disiplin Kanunu hükümleri çerçevesinde uyarma, kınama, 8
güne kadar hizmete kısmi süreli devam ve 1/10'a kadar aylıktan kesme cezalarını
verebilir."" şeklindeki 66. maddesinin Tasarı metninden çıkarılmasını
arz ve teklif ederiz.
 Ali Serindağ Ali
Sarıbaş Ali Haydar Öner
 Gaziantep Çanakkale Isparta

 Ahmet Toptaş Celal
Dinçer Tanju Özcan
 Afyonkarahisar İstanbul Bolu
BAŞKAN - Anayasa’ya
aykırılık önergesini okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -Torba- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti -tek adam- diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 66 ncı maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz. 
 Pervin Buldan Hüsamettin
Zenderlioğlu Nazmi Gür
 Iğdır Bitlis Van

 Gülser Yıldırım Erol
Dora Abdullah Levent Tüzel
 Mardin Mardin İstanbul

 İbrahim Ayhan Demir
Çelik
 Şanlıurfa Muş
BAŞKAN –
Komisyon, katılıyor musunuz?
İÇİŞLERİ
KOMİSYONU BAŞKANI MEHMET ERSOY (Sinop) - Katılmıyoruz Sayın Başkan.
BAŞKAN –
Hükûmet?
İÇİŞLERİ BAKANI
SEBAHATTİN ÖZTÜRK – Katılmıyoruz Sayın Başkan.
BAŞKAN – Kim
konuşacak?
PERVİN BULDAN
(Iğdır) – İbrahim Ayhan.
BAŞKAN – Sayın
Ayhan, buyurunuz. (HDP sıralarından alkışlar)
İBRAHİM AYHAN
(Şanlıurfa) – Sayın Başkan ve değerli arkadaşlar, öncelikle hepinizi saygıyla
selamlıyorum. 
Yani üç haftaya yakındır özellikle
Türkiye’nin geleceğini belirleyebilecek bir konuda burada yoğun bir mesai
yapıyoruz ve bu mesainin toplumsal beklentilere, toplumsal umutlara karşılık
gelebileceği bir çerçevede olması gerekirken, aksine, AKP Hükûmetinin ve
iktidarın çıkarmak istediği mevcut yasa, toplumun beklentilerini geriye çeken
ve kazanılmış haklarını da ortadan kaldıran bir içeriğe sahiptir. Dolayısıyla,
hem çözüm süreci hem benzeri gelişmelerin Türkiye'de çok ciddi bir motivasyon,
çok ciddi bir heyecan yarattığı böylesi bir süreçte böylesi bir yasanın
çıkarılıyor olması da kuşkusuz toplum beklentilerini, umutlarını ve çözümü de
alabildiğine zorlayabilecek ve onu darbeleyebilecek bir niteliktedir. O açıdan
da bizlerin başından beri karşı çıktığımız, olmasını istemediğimiz ve AKP
Hükûmetinin ve onun aktörlerinin aslında biraz daha perspektifsel bir şekilde
düşünmesini istediğimiz husus da budur. Yani toplumsal bir sorunu, eğer siz,
toplumda bir güvenlik algısı yaratarak, toplumda bir güvensizlik varmış gibi
bir sorun ve bir yaklaşım ortaya koyarak çözme gibi bir beklenti
içerisindeyseniz bu oldukça yanlıştır. Yani bu iç güvenlik paketi aslında
topluma karşı müthiş bir güvensizliği atfeden ve topluma güvensizliği izafe
eden bir yasadır. Dolayısıyla, biz, aslında şu ana kadar toplumun kendisini
özgürleştirmesinin, toplumun kendisini demokratikleştirmesinin önündeki
engelleri kaldırmaya yönelik bir mücadele yürütüyoruz. Ve biz bu mücadelenin toplumu
daha da rahatlatabilecek, toplumu daha da güçlendirebilecek bir yerden
gerçekleşmesini isterken, tam da bu noktada AKP Hükûmeti ve onun iktidar
anlayışı belli bir zihniyet kodlarıyla hareket ederek aslında daha fazla
otoriterleşmeyi, daha fazla tekleşmeyi ve merkezleşmeyi esas almaktadır. 
Yani Sayın Bostancı da burada, ben
birkaç gündür burada kendisini dinliyorum. Aslında felsefeden, felsefe
tarihinden filan bahsediyor. Tam da aslında bugün yapılmak istenen insan
doğasına, insan felsefesine aykırı bir tutumdur. Yani kendileri çok iyi bilir
ki Alman felsefeci Nietzsche “İnsanlar, en kötü hastalıklarına hastalıklarıyla
mücadele ettikleri yöntemler sayesinde bulaşmışlardır.” diyor ve bugün eğer -tez-
bir hastalık, AKP’nin zihniyetinde bir hastalık varsa bu hastalığa karşı
mücadele ederken kullanmış olduğu bir yöntem de aslında hastalığı ortadan
kaldırmaktan ziyade daha da ağırlaştıracak ve daha da kötüleştirecektir.
Dolayısıyla, tez olarak biz aslında zihinsel arızi bir durumu aldığımızda bunun
karşısına antitez olarak konması gereken şeyin aslında daha demokratik, daha
özgürlükçü bir yaklaşım, tutum olması gerekirken şu anda yapılmak istenen, onu
daha fazla ağırlaştırabilecek, onu daha fazla kangrenleştirebilecek bir
yaklaşım sergilemektir. Onun için de yapılması gereken, özgürlükleri esas alan,
demokrasiyi esas alan bir tutumla toplumsal güveni, toplumsal birlikteliği ve
halkçı bir bütünleşmeyi sağlayabilecek bir tutum, bir politika olmalıdır.
Aksine, toplumda kaosu, toplumda bir yabancılaşmayı ve karşıtlaşmayı
yaratabilecek bu paketteki açığa çıkan bir algı giderek sorunları daha girift
hâle getirecek, sorunları daha da ağırlaştıracaktır. O bakımdan da AKP
Hükûmetinin özellikle bu yasayla medet ummuş olduğu şeyin kesinlikle yanlış
olduğunu düşünüyoruz ve bir an önce bu yanlıştan geri dönüp daha fazla toplumu
rahatlatan, özgürlüklerin önünü açan ve demokrasiye güç veren bir tutum
içerisinde olmalıdır, yani bu da birbirini dinleyen, tartışan ve anlayan bir
yerden ancak gerçekleşir. Yani, yaptığım yaptık, ettiğim ettik bir mantıkla
sizin özgürleşmeyi ve demokratikleşmeyi sağlamanız da mümkün değildir.
Dolayısıyla, tartışmayı ve uzlaşmayı esas alan bir yerden yaklaşmak her zaman
doğru olandır, her zaman esas olandır. Yani, Nietzsche’nin dediği gibi, bizim
hastalığımızı ortadan kaldırırken hastalığımızla mücadele ettiğimiz yöntemler
hastalığımızı ortadan kaldırmıyor ve hastalığımızı daha fazla ağırlaştırıyor.
Bu iç güvenlik paketi mevcut toplumsal sorunları daha da ağırlaştıracak ve
içinden çıkılmaz bir noktaya getirecektir. Ondan kaynaklı olarak da
arkadaşların tekrardan bunu düşünmesini… Özellikle, aslında çözüm süreci ve
benzeri beklentilerin toplumda çok diri, çok canlı olduğu bir süreçte de
kendilerini de gözden geçirerek bu yasayı derhâl geri çekmeleri gerekiyor, aksi
takdirde çok ciddi krizlerin, çok ciddi sorunların yaşanacağını da söylemek
gerekiyor.
Tekrardan hepinizi saygıyla
selamlıyorum. (HDP sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul
edenler... Kabul etmeyenler... Kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"10/6/1949 tarihli ve 5442 sayılı
İl İdaresi Kanununun 19 uncu maddesi aşağıdaki şekilde değiştirilmiştir.
"MADDE 19- Vali, general ve
amiraller hariç olmak üzere Jandarma Genel Komutanlığı ve Sahil Güvenlik
Komutanlığı personelinin askerî görevleri haricindeki diğer görevlerini
ilgilendiren disiplin suçları ortaya çıktığında, 31/1/2013 tarihli ve 6413
sayılı Türk Silahlı Kuvvetleri Disiplin Kanunu hükümleri çerçevesinde uyarma,
kınama, 8 güne kadar hizmete kısmi süreli devam ve 1/10'a kadar aylıktan kesme
cezalarını verebilir."" şeklindeki 66. maddesinin Tasarı metninden
çıkarılmasını arz ve teklif ederiz.
Ali Serindağ (Gaziantep) ve
arkadaşları 
BAŞKAN –
Komisyon, katılıyor musunuz? 
İÇİŞLERİ
KOMİSYONU BAŞKANI MEHMET ERSOY (Sinop) - Katılmıyoruz efendim. 
BAŞKAN –
Hükûmet? 
İÇİŞLERİ BAKANI
SEBAHATTİN ÖZTÜRK - Katılmıyoruz Sayın Başkan.
BAŞKAN – Sayın
Öner, buyurunuz. (CHP sıralarından alkışlar)
ALİ HAYDAR ÖNER
(Isparta) – Teşekkürler Sayın Başkanım. 
Sayın Başkan,
değerli milletvekilleri; bugün size Üsküdar Üniversitesi Rektörü ünlü
Psikiyatrist Nevzat Tarhan’ın “Psikolojik Savaş” kitabından beş dakikaya
sığdırabildiğim bazı bölümleri okuyacağım, niye okuduğum sonunda anlaşılacak.
“Tarihte büyüklük hastalığına tutulmuş
pek çok lider vardır. Benmerkezci olmaları ve hak duygusunu hep kendi
çıkarlarına göre kullanmalarının toplumu adaletsizliğe ve barışın bozulmasına
götürdüğünü söylemek kehanet olmaz. Bu kişiler, demokrasiyi kendi çıkarlarına
hizmet etmedikçe sevmezler. Kendilerinin önemli olduğuna ilişkin büyüklük
duyguları taşırlar, başarı ve yeteneklerini abartırlar. Kendilerini özel ve
önemli görürler. Hep saygı görmeyi beklerler. Hayal dünyalarında güç, başarı,
şöhret, para ön planda yer alır. Övgüyle beslenirler. Kendilerine iltifat
edilmesi için ortam hazırlarlar. Eleştiriye aşırı duyarlıdırlar. Kendilerine
yapılan eleştiriye iyi amaçlı eleştiri bile olsa aşağılanmış olma, öfke ve
utanç duygularıyla tepki verirler. Menfaatçidirler. Kişiler arası ilişkileri
kendi çıkarları için kullanırlar. Amaçlarına ulaşmak için her türlü hile ve
aldatmayı normal kabul ederler. Empati yapamazlar. Başkalarının ne
hissettiğini, nelere ihtiyaç duyduğunu anlayamaz ve hissedemezler. Kin, öfke ve
kıskançlık duyguları fazladır. Acıma ve affetme gibi güzel duyguları kendi
çıkarlarına göre hisseder ve bunları kullanırlar. Büyük ideallerine
kavuştuklarında gerçek kişilikleri daha çok ortaya çıkar. Her masada farklı
konuşmak, durumlara göre ilkelerini değiştirmek yaşam felsefeleridir. Cesaret
gösterisinde bulunurken, gerçekte son derece de korkuyorlardır fakat korkmuyor
taklidi yapmak zorundadırlar. Bir kısmı, eksiklik, aşağılık duygularını
bastırmak için kendilerine güveniyor rolü yaparlar fakat bu rolü
içselleştirdikleri için dışarıya güvenli gözükürler. Dünyada en büyük ve en
değerli şey olarak kendilerini hissettikleri için bunu kanıtlama çabası içinde
çırpınırlar, çok çalışırlar, bunun için yetenekli ve iddialıdırlar. Bilim,
sanat, spor, politika, komutanlık, liderlik ve ticaret gibi rekabet edilen
alanlardaki her şeyi bu kişiler keşfederler dersek abartı olmaz.” Böyle birini
tanıyan var mı acaba?(x)
İHSAN ŞENER (Ordu) – Cumhuriyet Halk
Partisi. 
ALİ HAYDAR ÖNER (Devamla) – “Liderlik
bittiğinde narsisizm başlar. Liderlerin çevresindeki dalkavuklar onların
içlerinde bulunan narsist yönlerini besler ve büyütürler. Böylece liderlerini
narsist bir canavar hâline getirirler.
Halk arasında çok kullanılan ‘Önce can,
sonra canan.’ sözü adil bir duygunun ifadesi değildir. Önce doğrular ve ilkeler
gelmelidir. Can veya canan hoşlansa da hoşlanmasa da ‘önce ilkeler’ diyebilmek
bilgece bir davranıştır.
Etkileyici, çarpıcı, rol yapıcı
davranışlarını çoğu zaman farkında olmadan gerçekleştirirler. Satışı iyi
yaparlar. İnsanları etkileme, göz boyama konusunda narsistler çok
başarılıdırlar. İleri narsistler hayranlık duygusu uyandırdığı kişiyi artık yok
sayar, onu küçümser.
Çok çalışırlar. Çalışıp zafer kazanmak
en büyük doyumlarıdır. Güç ve statü takıntıları nedeniyle kazanmak için
ellerinden ne gelirse yaparlar. Hile ve yalan, amaca ulaşmak için gerekiyorsa
kullanılacaktır. Machiavelli'nin felsefesi çok hoşlarına gider. ‘Gayeye ulaşmak
için her yol caizdir.’ düşüncesi onlar için rehber olmuştur.
Eleştiriye tahammülsüzdürler. Yardım
sevmezler. Narsist kişilerin kendi çıkarlarının söz konusu olmadığı şeyleri
yaptıkları pek görülmüş değildir. Kendilerine iyi dedirtmek için yardım
ederler. Bu nedenle, gizli yardımları onlara yaptıramazsınız. Bunlardan
kurtulmak için kendi kişiliklerini harekete geçirmek ve onu terk etmek
gerekiyor.” 
Hak edenlere saygılar sunuyorum. (CHP
sıralarından alkışlar) 
BAŞKAN – Teşekkür ederim.
Önergeyi oylarınıza sunuyorum: Kabul
edenler... Kabul etmeyenler... Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Salahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"10/6/1949 tarihli ve 5442 sayılı İl İdaresi Kanununun 19 uncu maddesi
aşağıdaki şekilde değiştirilmiştir.
"MADDE 19- Vali, general ve
amiraller hariç olmak üzere Jandarma Genel Komutanlığı ve Sahil Güvenlik
Komutanlığı personelinin askerî görevleri haricindeki diğer görevlerini
ilgilendiren disiplin suçları ortaya çıktığında, 31/1/2013 tarihli ve 6413
sayılı Türk Silahlı Kuvvetleri Disiplin Kanunu hükümleri çerçevesinde uyarma,
kınama, 8 güne kadar hizmete kısmi süreli devam ve 1/10'a kadar aylıktan kesme
cezalarını verebilir."" şeklindeki 66 ncı maddesinin aşağıdaki
şekilde değiştirilmesini arz ve teklif ederiz.
"MADDE 66 - 10/6/1949 tarihli ve
5442 sayılı İl İdaresi Kanununun 19 uncu maddesi aşağıdaki şekilde değiştirilmiştir.
"MADDE 19- Vali, general ve
amiraller hariç olmak üzere Jandarma Genel Komutanlığı ve Sahil Güvenlik
Komutanlığı personelinin mülki görevlerini ilgilendiren disiplin suçları ortaya
çıktığında, 31/1/2013 tarihli ve 6413 sayılı Türk Silahlı Kuvvetleri Disiplin
Kanunu hükümleri çerçevesinde uyarma ve kınama cezalarını
verebilir.""
Mehmet Erdoğan (Muğla) ve
arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN - Hatay Milletvekili Sayın Şefik
Çirkin, buyurunuz. (MHP sıralarından alkışlar) 
ADNAN ŞEFİK ÇİRKİN (Hatay) – Teşekkür
ediyorum Sayın Başkan.
Sayın Başkan, sayın milletvekilleri;
hepinizi saygıyla selamlıyorum.
Şimdi, bu maddede de valilerin ceza
verme yetkisini genişleten birtakım değişiklikler öneriliyor. Sahil Güvenlik,
Jandarma… 
Sayın milletvekilleri, bizim Hatay’da
bunların hepsi var. Denizimiz var, Sahil Güvenliğimiz var, Jandarmamız var
fakat huzurumuz yok. Yani, bunlara kanun çıkarmayla Türkiye’nin huzurunu temin
edemiyoruz çünkü zaten mevcut yetkileri kullanmıyoruz. Ambulanslar geliyor,
harıl harıl Suriye’den yaralı militanları taşıyor; El Nusra, El Kaide. Şimdi,
buna insani vazife diyoruz, doğrudur, yapalım ama bu insani vazifeyse karşı
tarafa da aynı insani vazifeyi yapmıyoruz. O zaman insanlıktan çıkıyor bu iş,
taraf olmaya geliyor. 
Bir diğeri,
ambulansların içi el bombası dolu. Ambulansta hasta bakıcı kız hamile; bir
bakıyor, el bombası yere düşüyor. Şimdi, düşünebiliyor musunuz sayın
milletvekilleri, bunlardan bir tanesi bizim eşimiz, kızımız, yeğenimiz olamaz
mı? Yani güvenliğin, vatandaş güvenliğinin, kendi vatandaşının güvenliğinin bu
kadar geri plana atıldığı… Hani, bunun çok çeşitli yolları var; bir seyyar
hastane kurarsınız oraya, acil müdahale edecek bir imkân sağlarsınız. Yani,
Allah saklasın, iyi ki olmuyor ama bir ambulansın içinde birdenbire bir el
bombasının patladığını düşünebiliyor musunuz? Bunun hesabını gene siz vereceksiniz,
iktidar verecek. Yani, her şey birbirine karışmış, sanki Türkiye güllük
gülistanlık, sanki mevcut kanunlar uygulanıyor, bir bu kalmış. 
Biz burada, bu
Mecliste aylar evvel Halep’in düşeceğini, rejim güçlerinin Halep’i alacağını,
bu konuda tedbir alınması gerektiğini defalarca söyledik; yaz başında da
söyledim. Bakın, bahar geldi, yaz geliyor, seçim olacak, ne yapıldı? Yeni Sayın
Başbakanımız açıklıyor, Sayın Davutoğlu… Biz diyorduk ki: Yahu, bir hazırlık
yapın, bir göç dalgası olabilir, tedbir alın. Gelen sadece halk değil,
militanlar da gelecek. Yani, affedersiniz, at izi it izine karışacak, kimin
nereye girdiği çıktığı belli olmayacak. Daha yeni, Sayın Başbakanımız
açıklıyor: “Halep düşebilir, bir göç dalgası bekliyoruz.” Peki, ne oluyor, hangi
hazırlık var? Yani, yeni bir olayla mı karşılaşalım? 
Kabul ediyorum,
sorun çok. Hatta bu sorunların önemli bir bölümünün de müsebbibi Hükûmetin
yanlış tutumları, Hükûmetin yanlışları. En başta, dört sene evvel bu Mecliste
söyledik, bu Suriye politikası bizi boğazımıza kadar pisliğe batıracak dedik,
dedik, dedik, inandıramadık. Bugün içinde bulunduğumuz durum, Orta Doğu’nun en
önemli 3 ülkesinden -biri Suriye, biri İsrail, biri Mısır- 3’ünde de
büyükelçimiz yok, temsilciliğimiz yok. Maşallah, bugün Katar Devlet Başkanı
Sayın Cumhurbaşkanımızın ziyaretine gelmiş, Katar’la askerî anlaşma yapıyoruz.
Yahu, kökü başı 300 bin nüfusu var bunun. Anlaşma yapsak ne olur, yapmasak ne
olur? Bunlar bizim muhatabımız bile olamaz ya, bırakın. (CHP sıralarından
alkışlar) 
Sayın
milletvekilleri, bu çok ciddi bir konu.
MUHARREM VARLI
(Adana) – Umurlarında bile değil, umurlarında.
MEVLÜT DUDU
(Hatay) – Ama para var, para.
ADNAN ŞEFİK ÇİRKİN (Devamla) – Son
olarak şunu ifade ediyorum: Rejim güçleri Türkmen Dağı’na dayanmış Suriye’de,
şu anda El Nusra’yla savaşıyor, önemli stratejik tepeleri aldı. Henüz Türkmen’e
ilişmiyor, iliştiği an Türkmen’in bir haftadan fazla dayanacak ekmeği, suyu,
cephanesi yok. Hani, paralel gitti, her şey gitti, nerede bu TIR’lar? Nerede bu
yardım? Allah rızası için şu meseleye Hükûmet olarak bir el koyun ve
Türkiye’yi, Türk milletini orada bir Türkmen katliamıyla, bunun utancıyla yüz
yüze bırakmayın. 
Hepinize saygılar sunuyorum. 
Teşekkür ediyorum. (MHP ve CHP
sıralarından alkışlar) 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Kabul edilmiştir. 
Yeni madde ihdasına dair bir önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi…
ALİ SERİNDAĞ (Gaziantep) – Çekiyoruz. 
BAŞKAN – Çekildi. 
Madde 67’de üç adet önerge vardır,
birisi Anayasa’ya aykırılık önergesidir, sırasıyla okutup işleme alıyorum. 
Türkiye Büyük
Millet Meclisi Başkanlığına
Görüşülmekte olan 684 Sıra Sayılı
Tasarının 67 nci maddesinin aşağıdaki şekilde değiştirilmesini arz ve teklif
ederiz.
“Madde 67- 4/11/1961 tarihli ve 211
sayılı Türk Silahlı Kuvvetleri İç Hizmet Kanununun 34 üncü maddesinin (d)
fıkrasına aşağıdaki cümle eklenmiştir. 
“Ancak, Jandarma Genel Komutanlığı ve
Sahil Güvenlik Komutanlığı mensuplarının kıyafetine ilişkin hususlar,
Genelkurmay Başkanlığının görüşü alınarak Bakanlar Kurulu tarafından
çıkarılacak yönetmelikle düzenlenir.””
Mehmet Erdoğan Bülent
Belen Seyfettin Yılmaz
 Muğla Tekirdağ 
Adana
Emin Çınar Alim
Işık Yusuf Halaçoğlu
 Kastamonu Kütahya 
Kayseri
Hasan Hüseyin
Türkoğlu Oktay Vural Mesut Dedeoğlu
 Osmaniye İzmir Kahramanmaraş
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal Kaplan'ın;
2559 Sayılı Polis Vazife ve Salahiyet Kanununda Değişiklik Yapılmasına İlişkin
Kanun Teklifi, Adana Milletvekili Osman Faruk Loğoğlu'nun; Emniyet Teşkilatı
Kanununda Değişiklik Yapılması Hakkında Kanun Teklifi, Mersin Milletvekili
Ertuğrul Kürkcünün; Polis Vazife ve Salahiyet Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu ve
Cumhuriyet Halk Partisi Grup Başkanvekilleri Sinop Milletvekili Engin Altay,
Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun, 
"4/1/1961 tarihli ve 211 sayılı
Türk Silahlı Kuvvetleri İç Hizmet Kanununun 34’üncü maddesinin (d) fıkrasına
aşağıdaki cümle eklenmiştir.
"Ancak, Jandarma Genel Komutanlığı
ve Sahil Güvenlik Komutanlığı mensuplarının kıyafetine ilişkin hususlar,
Genelkurmay Başkanlığının görüşü alınarak Milli Savunma Bakanlığı ve İçişleri
Bakanlığı tarafından müştereken çıkarılacak yönetmelikle
düzenlenir."" şeklindeki 67’nci maddesinin tasarı metninden çıkarılmasını
arz ve teklif ederiz.
 Ali Serindağ Ahmet
Toptaş Ali Sarıbaş
 Gaziantep Afyonkarahisar Çanakkale
 Ali Haydar Öner Celal
Dinçer Levent Gök
 Isparta İstanbul Ankara
 Tanju Özcan
 Bolu
BAŞKAN – Şimdi okutacağım önerge
Anayasa’ya aykırılık önergesidir, okutup işleme alıyorum. 
Türkiye Büyük
Millet Meclisi Başkanlığına
Görüşülmekte olan 684 sıra sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair -Torba- Kanun Tasarısının 1 inci maddesi; Anayasa
ve İçtüzük Hükümleri ile evrensel hukuk normlarına ve temel insan haklarına
aykırı olup, tek parti -tek adam- diktatörlük rejimi ve polis devletinin
ötesinde, fiilî "savaş hali" uygulaması getirdiğinden,
kanun tasarısının 67 nci maddesinin Anayasa'ya aykırılık nedeniyle tasarı
metninden çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Hüsamettin Zenderlioğlu Abdullah
Levent Tüzel Hasip Kaplan
 Bitlis İstanbul Şırnak
 Demir Çelik  Erol
Dora
 Muş Mardin
BAŞKAN – Komisyon, katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) - Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – Sayın Kaplan, buyurunuz.
HASİP KAPLAN (Şırnak) – Sayın Başkan,
teşekkür ederim. 
Arkadaşlar, kritik maddeye geldik, 67.
Şu andan itibaren bu madde görüşüldükten sonra ara vereceğiz ve muhtemelen
Hükûmet, Komisyon, tasarıyı bazı maddelerini çekmek için geri alacak. Bu arada
bir şansı var Hükûmetin, Parlamentonun bir şansı var. O çok tartışmalı olan
10-12 madde var özellikle. Bakın, yaşam hakkını, temel hak ve hürriyetleri,
kişi güvenliğini, özgürlüğü, adaleti ve Avrupa Birliği sürecini, bütün bunları
tehdit eden düzenlemeler. Siz 132 maddeyi çıkaramadınız, bu size ders olsun.
(CHP sıralarından alkışlar) Bu size ders olsun. 17 Şubattan beri yirmi saat,
yirmi dört saat bu Meclisi çalıştırdınız, 132 maddeyi çıkaramadınız,
çıkaramayacaksınız, bu size ders olsun. Ama, inanın, yürüseydiniz,
gensorularla, genel görüşmelerle İç Tüzük’ün ağır maddelerini devreye
koyacaktık ve sizler, inanın, 132’nci maddeyi artık bu seçimlerden sonraki bir
senenin baharında geçirebilecektiniz. Bunlar geride kaldı, şimdi doğru ve
düzgün bir şeyler yapalım. 
Bunca tartışmanın ardından şunun
dersini çıkaralım: Bu çözüm sürecine bunun katkısı var mı? Bakın, 132 maddenin
içinde emniyetin piramidiyle ilgili, sizin kadrolaşmanız, 7 bin komiserin,
yardımcısının yerleştirilmesi, çok farklı düzenlemeler var. Şu madde bile komik
bir madde; ya, kılık kıyafetiyle ne uğraşıyorsunuz jandarmanın, kendi içinizde
halletsenize. “Fransa’da jandarma mavi giyiyormuş, biz de mavi giydireceğiz…”
Zaten polis mavi giyiyor. Yani bunu duşakabinoğullarının kıyafetine çevirmeyin
de ne yaparsanız yapın, doğru düzgün, 21’inci yüzyıla uygun olsun. Mesele bu
değil, mesele… 
Bakın, sizi
arayacaklar, “Üstünüzü çıkarın.” diyecekler, sizin çocuklarınızın evini
basacaklar, kırk sekiz saat sorgusuz sualsiz alacaklar. Savcıların yetkilerini
valilere veriyorsunuz, yargıyı devre dışı bırakıyorsunuz, temel hak ve
özgürlükleri denetimin dışına bırakıyorsunuz. Yarın sizin akrabalarınız bu
şikâyetlerle size gelecek ve siz bu yasayı çıkarmış olarak başınız önünüze eğik
bakacaksınız. Biz size bunları anlattık, anlatmaya çalıştığımız bu ama siz
olayı farklı boyuta çektiniz.
Bakın, bugün bir
haber çıktı, diyor ki: Saraya 1,3 milyar lira ayrılıyor, saraydan 81 il
gözetlenecek. İnsansız hava araçları, MİT, bilmem ne, trafik, her şey saraydan…
Kardeşim, orası köşk müdür, NASA merkezi midir, bir anlayalım. Yani, güvenliği
bu boyuta getirmenin anlamı yok. Güvenlik hukukla sağlanır, güvenlik
demokrasiyle sağlanır, güvenlik bir ülkede sivil toplum örgütlerinin
güçlendirilmesiyle sağlanır, güvenlik yurttaşın itiraz hakkını, gaz yemeden,
gazlanmadan, alnından fişekle vurulmadan kendini anlatmasıyla sağlanır.
Susturulmuş
toplumlarda demokrasi gelişmez, yeşermez arkadaşlar. “Susma, sustukça sıra size
gelecek.” sloganını sizler çok iyi bilirsiniz. Sizlerde de zamanı geldi,
düşünceleriniz nedeniyle bazı kesimler baskı gördü. Şimdi, kimliklerinden
dolayı, düşüncelerinden dolayı, inançlarından dolayı bu baskıların hepsini
kaldırmak hepimizin görevi değil mi? Bu ülkede eşit yurttaş hukukunu onurlu bir
şekilde hayata geçirmek, hukuk devletini güçlendirmek… Ceberut, diktacı, baskı
rejimlerinden çözüm gelmez 78 milyona. Biz bunu söylüyoruz ve buradan çağrıda
bulunuyoruz; çözüm sürecine katkı sunmak için, “Nevroz”da umudun, özgürlüğün,
direnişin, coşkunun, birlikteliğin, geleceğin, çözümün ateşini güçlendirmek
için güzel bir fırsat var. 
Başbakan da
burada, geldi, ben size söyleyeyim, haberiniz olsun. Birazdan bunları
çekeceksiniz. Şimdi ara vereceksiniz ve sonra bunu konuşacağız, çözeceğiz
arkadaşlar, çözmek zorundayız. Bu Mecliste kavga ederek birbirimizden
ayrılmayalım.
Saygılar
sunuyorum. (HDP sıralarından alkışlar)
BAŞKAN – Şimdi,
hem ara vereceğiz hem ben de sizi arkaya çağıracağım ama, bir de öyle durum
var. Yani, önceden söylemiş olayım.
HASİP KAPLAN
(Şırnak) – Sayın Başkan, zaten bekliyorduk onu.
BAŞKAN – Evet,
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Salahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcünün; Polis Vazife ve Salahiyet Kanununda Değişiklik
Yapılması Hakkında Kanun Teklifi, İstanbul Milletvekili Mustafa Sezgin
Tanrıkulu ve Cumhuriyet Halk Partisi Grup Başkanvekilleri Sinop Milletvekili
Engin Altay, Ankara Milletvekili Levent Gök ile 4 Milletvekilinin; Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"4/1/1961 tarihli ve 211 sayılı
Türk Silahlı Kuvvetleri İç Hizmet Kanununun 34 üncü maddesinin (d) fıkrasına
aşağıdaki cümle eklenmiştir.
“4/1/1961 tarihli ve 211 sayılı Türk
Silahlı Kuvvetleri İç Hizmet Kanununun 34 üncü maddesinin (d) fıkrasına aşağıdaki
cümle eklenmiştir. 
"Ancak, Jandarma Genel Komutanlığı
ve Sahil Güvenlik Komutanlığı mensuplarının kıyafetine ilişkin hususlar,
Genelkurmay Başkanlığının görüşü alınarak Milli Savunma Bakanlığı ve İçişleri
Bakanlığı tarafından müştereken çıkarılacak yönetmelikle
düzenlenir."" şeklindeki 67 nci maddesinin tasarı metninden
çıkarılmasını arz ve teklif ederiz.
Ali Serindağ
(Gaziantep) ve arkadaşları
BAŞKAN – Komisyon, katılıyor musunuz? 
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkanım. 
BAŞKAN – Hükûmet? 
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkanım. 
BAŞKAN – Sayın Gök, buyurunuz. (CHP
sıralarından alkışlar) 
LEVENT GÖK (Ankara) – Sayın Başkan,
değerli milletvekilleri; görüşmekte olduğumuz 684 sıra sayılı Kanun
Tasarısı’nın 67’nci maddesi üzerinde vermiş olduğumuz önerge üzerine söz aldım.
Hepinize saygılar sunuyorum. 
Sayın Başkan, değerli milletvekilleri;
yaklaşık dört haftayı bulan bir çalışma maratonunda, Hükûmetin dayattığı 132
maddelik bir kanun tasarısının 67’nci maddesine gelmiş bulunuyoruz. Bu kanun
tasarısı gerek Komisyona geldiğinde gerekse Komisyona gelmeden önce kamuoyunda
paylaşıldığında ve Meclisimize geldiğinde Türkiye bu kanun tasarısını büyük bir
ilgiyle takip etti. Nasıl takip etmesin ki? Her bir maddesi ayrı ayrı bütün
herkesi yakından ilgilendiren, temel hak ve hürriyetlerin kısıtlanması sonucunu
doğuran, kullanıldığında valiye ve polise olağanüstü yetkiler veren ve bunun
olumsuz sonuçlarının daha bu yetkiler verilmeden valiyi ve polisi nasıl
etkilediğine tanık olduğumuz bir süreci yaşadık ve yaşıyoruz da. Daha dün
İstanbul’da, Ankara’da, Türkiye'nin pek çok yerinde… 14 yaşındaki bir çocuğun,
Berkin Elvan’ın kaybının 1’inci yıl dönümünde, bir yıl dönümü anmasına
katılanların dahi, onun yasının tutulmasına dahi fırsat verilmediği, yoldan
geçenlerin üzerine polisin yarım metreden silahını doğrulttuğu bir ülkede bu
yasaları konuşuyoruz değerli arkadaşlarım. 
Sayın Başkan,
değerli milletvekilleri; Türkiye bir yol ayrımındadır. Ya demokrasiyle
yönetileceğiz ya da diktatörlüğe geçeceğiz. Şimdi, AKP’li milletvekili
arkadaşlarımızın pek çoğunun iç dünyasında ben bu tasarının yer etmediğine
inanmak istiyorum. Nasıl olsun ki? Onların da bence buraya bir yasa geldiğinde,
polise verilen silah yetkisinin artırılmasını değil, tam tersine silah
yetkisinin kaldırılmasını savunan arkadaşlar olduklarına inanmak istiyorum.
Valilerin, kaymakamların, neredeyse bütün gösterileri yasaklayacakları bir
olağanüstü hâl döneminin sürekli kılınacağı bir dönemi onların da ben iç
dünyasında içselleştirmediklerine inanıyorum çünkü buraya gelen AKP sözcüleri
“Biz sıkıyönetimi kaldırdık, OHAL’i kaldırdık” diye övgüyle bahsederken bir
başka yanlışın içerisine düşmeyeceklerini tahmin ediyorum. Bu nedenle, sayın milletvekilleri,
iktidar partisi milletvekilleri; burada söylenilen, muhalefet adına söylenilen
her söz, her cümle çok önemlidir. Bu yasa tartışmaları sırasında burada sizleri
defalarca uyarmaya ve naçizane bir şekilde düşüncelerimizi söylemeye gayret
ettik. İşte, demokrasi zaten burada sonuç verir. İktidar partisi azınlıkta olan
muhalefetin sözünü dinler, uyarılarına hak verirse demokrasi işler. Yoksa,
kaptan rotasında oturduğunuz demokrasi gemisi sizlerin yanlışı yüzünden
batabilir ama bu batmada siz de batarsınız, biz de batarız, Türkiye de batar.
Umuyor ve diliyorum ki gerek burada söylenen her söz, her milletvekilinin,
muhalefet partisi milletvekillerinin söyledikleri her söz, her cümle, onların
dışında bu konuya ilgi duyan yazarların, çizerlerin, akademisyenlerin söyledikleri
her söz sizler için bir uyarıcı etki yapar. Bu etkiyi görmek istiyoruz değerli
arkadaşlar. Gelin, bu gemiyi beraber yürütelim. Türkiye’nin rotasını
demokrasiye, insan haklarına, hukukun üstünlüğüne hep beraber yöneltelim. 
Bu yasayı tekrar değerlendirelim. Bu
yasadaki antidemokratik hükümleri, birbirimizle kavga etmeden… Artık
Parlamentonun son günlerinde birbirimizle helalleşerek “24’üncü Dönem
Türkiye’ye özgür bir ülke bıraktı, özgür bir demokrasiyi getirdi, insan
haklarını getirdi.” diyecek uygulamalarla, kanunlarla bırakalım. Buna hepimizin
ihtiyacı var, hepimizin de hakkı var değerli milletvekilleri. Türkiye bu
aydınlığı buradan görmek istiyor. Bir aydır süren bu maratondan çıkış noktasını
inşallah bundan sonra, yarından sonra yapacağımız istişarelerle hep beraber
bulacağız. Bu yasa buradan bu şekilde geçerse Türkiye’de çözümden bahsetmek
mümkün değildir, Türkiye’de barıştan bahsetmek mümkün değildir. 
(Mikrofon otomatik cihaz tarafından
kapatıldı)
LEVENT GÖK (Devamla) – O nedenle,
virajı dönmeden son bir uyarıyı hep beraber birbirimize yapalım diyor, hepinizi
sevgiyle saygıyla selamlıyorum. (CHP sıralarından alkışlar)
BAŞKAN – Teşekkür ederim Sayın Gök.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 684 Sıra Sayılı
Tasarının 67 nci maddesinin aşağıdaki şekilde değiştirilmesini arz ve teklif
ederiz.
“Madde 67- 4/11/1961 tarihli ve 211
sayılı Türk Silahlı Kuvvetleri İç Hizmet Kanununun 34 üncü maddesinin (d)
fıkrasına aşağıdaki cümle eklenmiştir. 
“Ancak, Jandarma Genel Komutanlığı ve
Sahil Güvenlik Komutanlığı mensuplarının kıyafetine ilişkin hususlar,
Genelkurmay Başkanlığının görüşü alınarak Bakanlar Kurulu tarafından çıkarılacak
yönetmelikle düzenlenir.””
Oktay Vural (İzmir) ve arkadaşları
BAŞKAN – Komisyon, katılıyor musunuz?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan.
BAŞKAN – Hükûmet?
İÇİŞLERİ BAKANI SEBAHATTİN ÖZTÜRK –
Katılmıyoruz Sayın Başkan.
BAŞKAN – İzmir
Milletvekili Sayın Oktay Vural, buyurunuz. (MHP sıralarından alkışlar) 
OKTAY VURAL
(İzmir) – Teşekkür ederim.
Sayın Başkan, değerli milletvekilleri;
mübarek bir cuma akşamı vaktindeyiz. Dolayısıyla, biz, bu yasanın görüşüldüğü
bütün günlerde hep milletin hayrı için görüş ve düşüncelerimizi ifade ettik. Bu
çerçevede, açıkçası, bundan sonraki süreç içerisinde, Adalet ve Kalkınma
Partisinin, bu yasayla ilgili hem milletin özgürlüklerini hem yargıyı hem de
demokrasiyi haleldar edecek maddeleri geçirip -hem Emniyet hem de Jandarmanın
siyasileştirilmesine yönelik maddeler geçtikten sonra- muhtemelen bunu bir
önergeyle Komisyona çekmek suretiyle yeni bir oyun planı hazırlayacağını,
hazırladığını müşahede ediyoruz. Bizim tavsiyemiz, özellikle muhalefetin
hakkını, hukukunu gasbeden despot Meclis başkan vekili yönetimleriyle İç Tüzük
ve hukukun ayaklar altına alındığı bu maddelerle ilgili, milletin hayrına
olmayan, Parlamento hukukunu yok sayan bu uygulamalarla ilgili yapılması
gereken tek şey vardır: Açıkçası, milletin egemenliğini ve özgürlüğünü keyfî,
olağanüstü bir hâle terk eden, hepimizin namusumuz ve şerefimiz üzerine yemin
ettiği hukuk devleti ve hukukun üstünlüğü ilkelerine aykırı bu uygulamalar
karşısında Adalet ve Kalkınma Partisinin, özellikle de Komisyonun bu yasayı tüm
maddeleri itibarıyla geriye
çekmesi ve bunu geriye çektikten sonra da muhalefetle de uzlaşmak suretiyle,
Türkiye'nin hayrına olan ve demokrasiyi daha yapısallaştıracak, açıkçası hukuk
devletini herhangi bir risk karşısında koruyacak bir yasayla, uzlaşmayla
getirmesidir. 
Evet, bize bunlarla ilgili, haksız bir şekilde, Milliyetçi
Hareket Partisine, işte “molotof koalisyonu” gibi, çok özür dileyerek ifade
ediyorum, sanki uyuşturucuyla ilgili düzenlemeye karşıymış gibi haksızca
ifadeler kullanıldı ama bütün milletimizin huzurunda gösterdik ki Milliyetçi
Hareket Partisinin derdi ve kaygısı, açıkçası bir molotof düzenlemesi ya da
uyuşturucu düzenlemesi değil; biz milletin özgürlük sevdasının, demokrasi
sevdasının, hukuk devleti sevdasının peşindeyiz. Bu bakımdan, Adalet ve
Kalkınma Partisinin, bunlarla ilgili Komisyonun, hangi iradeyi kullanırsa
kullansın, bu iradeyi dikkate alarak muhakkak yapması gereken husus, bu yasanın
açıkçası bütün maddelerini çekmek olmalıdır. 
Milliyetçi Hareket Partisi olarak hep önerilerimizi yaptık
ve bu yasada “evet” dediğimiz hususları da açık oylamayla kayıt altına da
aldırdık. Buna mukabil, bu yasanın düzeltilmesi için yaptığımız önerileri
maalesef Adalet ve Kalkınma Partisi Grubu reddetti. 
Değerli arkadaşlarım, dönemin sonuna geliyoruz. Unutmayın ki
hepimiz, gelecek nesillere nasıl bir hukuk devleti, nasıl bir demokrasi, nasıl
bir özgürlük ortamı oluşturduğumuza ilişkin bir kanaatle gideceğiz. Dolayısıyla
24’üncü Dönemin arkasında, bu karanlık, keyfî bir olağanüstü hâlle bürokratik
oligarşiyi güçlendiren, milletin egemenliğini kısıtlayan, “İnsanı yaşat ki
devlet yaşasın.” felsefesi dışında, “İnsanı korkut ki, sindir ki biz devleti
yönetelim.” anlayışı içerisinde bir yasayla 25’inci Döneme girilmesin.
Parlamentoda yapılması gereken bence en önemli husus budur.
Bu yasanın özü şudur: Aynen, İzmir’de valinin, karada,
havada, denizde basın açıklamasını yasaklayan zihniyetini, “Sık ulan, sık.”
diyen polis amirinin talimatını, “Konuşma ulan, konuşma.”, “Otur ulan, otur.”
diyen zihniyeti meşrulaştırmaya yöneliktir. Milletin vekilleri olarak, hangi
partiden olursak olalım, unutmayalım ki hepimizin gücü demokrasi, hukuk
devleti, özgür birey olmalıdır. Bu bakımdan, bu konuda Komisyon Başkanına
çağrım şudur: Sayın Komisyon Başkanı, bu yasa karanlık bir yasa olarak
anılmasın. Bu yasayı mahzurlu bütün yönlerini çıkartmak suretiyle... “İhtiyacım
olanı geçirdim, bundan sonrası kalsın.” diyerek Parlamentoda bu yasayı çekmek
suretiyle, Mecliste, Meclis Komisyonunda diğer maddelerini çekmek suretiyle...
(Mikrofon otomatik cihaz tarafından
kapatıldı) 
OKTAY VURAL (Devamla) - ...bu kanunla
ilgili -özür dileyerek ifade ediyorum- bir dolanma yöntemini benimsememeniz
gerektiğini ifade etmek istiyorum. Eğer yasayı tümüyle çıkartmak istiyorsanız,
eğer raporunuzun arkasındaysanız, sonuna kadar bu yasayı Milliyetçi Hareket
Partisi olarak Türkiye Büyük Millet Meclisinde halka şikâyet etmeye kararlı
olduğumuzu ifade ediyor, hepinize saygılarımı arz ediyorum. (MHP sıralarından alkışlar)
BAŞKAN – Teşekkür ederim Sayın Vural.
Önergeyi oylarınıza sunuyorum: Kabul
edenler... Kabul etmeyenler... Kabul edilmemiştir. 
Maddeyi oylarınıza sunuyorum: Kabul
edenler... Kabul etmeyenler... Kabul edilmiştir. 
Sayın milletvekilleri, Hükûmet tarafından
verilen bir tezkere vardır, okutuyorum:
VIII.- BAŞKANLIĞIN GENEL
KURULA SUNUŞLARI (Devam)
C) Tezkereler
1.- İçişleri Bakanlığının,
684 sıra sayılı Kanun Tasarısı’nın henüz görüşülmeyen 68’inci maddeden 130’uncu
maddeye (dâhil) kadar olan maddelerinin, varsa önergeleriyle beraber, İç
Tüzük’ün 88’inci maddesi hükmü gereğince Komisyona geri verilmesine ilişkin
tezkeresi (3/1721)
Türkiye Büyük
Millet Meclisi Başkanlığına
Görüşülmekte olan 684 sıra sayılı Kanun
Tasarısı’nın henüz görüşülmeyen 68’inci maddeden 130’uncu maddeye (dâhil) kadar
olan maddelerinin, varsa önergeleriyle beraber, TBMM İçtüzüğü’nün 88’inci
maddesi hükmü gereğince Komisyona geri verilmesi hususunda gereğini arz ederim.
12/03/2015
 Sebahattin
Öztürk
 
İçişleri Bakanı 
HASİP KAPLAN (Şırnak) – Sayın Başkan...
OKTAY VURAL (İzmir) – Sayın Başkan...
BAŞKAN – Dinliyorum…
VI.- AÇIKLAMALAR (Devam)
31.- İzmir Milletvekili Oktay
Vural'ın, İçişleri Bakanlığının 684 sıra sayılı Kanun Tasarısı’nın 68 ila
130’uncu maddelerinin Komisyona geri verilmesiyle ilgili tezkeresine ilişkin
açıklaması
OKTAY VURAL
(İzmir) – Sayın Başkan, Komisyon Başkanı bir raporunu tevdi etmiştir. Bu
raporla ilgili olarak, açıkçası, bu raporun arkasında olduklarını söylemiştir.
Dolayısıyla, Komisyon Başkanının, 67’den sonraki…
BAŞKAN – Sayın Vural, mikrofonunuzu
açıyorum.
Diğer grup başkan vekillerine de söz
vereceğim, yorulmayın diye söylüyorum.
Buyurun Sayın Vural.
OKTAY VURAL (İzmir) – Teşekkür ederim
Sayın Başkan.
Bugüne kadar görüştük, konuştuk,
bunlarla ilgili endişelerimizi söyledik ve bütün bunlarla ilgili Türkiye Büyük
Millet Meclisine sunduğunuz bu rapora güveninizin olmadığını bu iradeyle ortaya
koydunuz. Bu, açıkçası, Türkiye Büyük Millet Meclisi Genel Kurulunu taktik
adımlarla oyalamaktır. Bu meselenin özüyle ilgili olarak, hukuk devleti,
demokrasi ve özgürlükler aleyhine olan, Emniyeti siyasileştiren, Damat Ferit’in
talebi üzerine 15 Mart 1919’da yapıldığı gibi Jandarmayı açıkçası
siyasileştirecek ve kontrol altına alacak bir girişimi elde ettikten sonra
bunun yapılması bu raporun arkasında bir Komisyon iradesi olmadığını ortaya
koyuyor. 
Bu çerçevede şunu ifade etmek istiyorum
Sayın Başkan: Burada konuşmalar yapıldı. Maalesef, Milliyetçi Hareket
Partisinin tasarının tümü üzerindeki konuşma hakkı gasbedildi, gerekçesiz
önergeler burada oylatıldı, karar yeter sayısı istememize rağmen aranmadı,
gürültü olmasına rağmen bu gürültüyü ortadan kaldıracak hiçbir adım atılmadı,
toplantı yeter sayıları aranmadı, hukuk ayaklar altına alındı. Dolayısıyla, bu
maddelerle ilgili geri çekme iradesi olmayan bir zihniyetin, bir Komisyonun
bundan sonraki raporu da güvenli olmayacaktır. Dolayısıyla, bu eksende, bu
çektiğiniz maddeler ne ise tamamıyla ilgili iradenizi kullanın. Sizden ricam ve
isteğim, yemin ettiğimiz hukuk devletine, hukukun üstünlüğüne ve demokrasiye
uygun hareket etmeniz.
Sayın Bakan, siz tarafsız bir
Bakansınız. Adalet ve Kalkınma Partisinin… Baştan itibaren olmadığınız bir
kanunu 67’nci maddede çekmek suretiyle, doğrudan doğruya seçimin güvenliğini ve
tarafsızlığınızı ihlal edecek maddelere geçit vermek suretiyle siyasi
tarafınızı belli etmiş oluyorsunuz. Siz, yemin ettiniz, “Anayasa gereğince
tarafsız olacağım.” dediniz. Bu eksende, Adalet ve Kalkınma Partisi Grubunun
isteği üzerine, taktik adımı üzerine iradenizi kullanmanız ve bu iradeyi
kullanırken Parlamentoda hukukun ayaklar altına alındığı, demokrasi, hukuk
devleti ve özgürlüklerin kısıtlandığı bir yasayla ilgili tavır oluşturmamanız
sizin aslında tarafsız bir bakan olarak görev yapamayacağınızı da göstermektedir.
Bu irade, açıkçası, sizin atanma ve bu dönem içerisinde görev yapmayla ilgili,
Anayasa gereğince tarafsız görev yapmayla ilgili iradeyi ve anayasal konumunuzu
yok saymaktır. Dolayısıyla, bu konuda yapacağınız işlem, ya yasanın tamamını
çekmek olmalıdır ya da bu çekme iradenizi geri alınız. Madem öyle, bununla
ilgili Türkiye Büyük Millet Meclisi Genel Kurulu iradesini ortaya koysun. 
Sayın Bakan, siz tarafsız Bakan olmak
üzere görevlendirildiniz. Bu eksende, Komisyonun yetkisinde olan bir iradeyi
bir Bakan olarak kullanmanız iradenizi çoğunluk iradesine teslim ettiğinizi
ortaya koyuyor. Oysa tarafsızlık ilkesi gereğince, Parlamentoda bir tarafın
yanında, Parlamentonun yanında, tümünün yanında bir tavır sergilemeniz
gerekirdi. O bakımdan, bu yasayla ilgili geri çekme önergenizi tekrar gözden
geçirmenizi ve bu yasanın tamamının çekilmesi konusunda irade kullanarak bu
seçimlerin güvenli bir şekilde tesis edilebilmesi için bu yasada yürütmeye
verilen bu görevlerin doğru olmadığına ilişkin bir irade beyanıyla tarafsızlık
konusunda bu inancı Parlamentoyla paylaşmanızı istirham ediyorum.
Teşekkür ederim.
BAŞKAN – Teşekkür ederim.
Sayın Gök, buyurunuz. 
32.- Ankara Milletvekili
Levent Gök'ün, İçişleri Bakanlığının 684 sıra sayılı Kanun Tasarısı’nın 68 ila
130’uncu maddelerinin Komisyona geri verilmesiyle ilgili tezkeresine ilişkin
açıklaması
LEVENT GÖK (Ankara) – Sayın Başkan,
muhalefet partileri olarak yaptığımız uyarıların sonucunda maalesef şu anda
gelinen nokta, iktidarın…
Sayın Başkan, az önce son derece yapıcı
bir anlayışla, yapıcı söylemlerle Türkiye’nin hangi istikamete doğru gideceği
doğrultusundaki niyetlerimizi ve temennilerimizi belirttik. Bu temennileri
yaparken gerçek bir yurtsever olarak, gerçek bir demokrasiye, insan haklarına,
hukukun üstünlüğüne inanmış bir milletvekili olarak ve elbette Cumhuriyet Halk
Partisini temsil eden bir grup başkan vekili olarak Türkiye’nin demokrasi
sevdasından vazgeçmemesi gerektiğinin üzerinde durduk. 
Bu yasanın ilk başladığı günlerde
yaşadığımız tartışmalar hatırlardadır. O kavga ve gürültülerin yapıldığı,
birçok milletvekilinin yaralandığı, tümü üzerindeki söz haklarımızın
kısıtlandığı, tutanaklarda yer almasına rağmen, Başkan Vekilinin “Karar yeter
sayısı istiyor musunuz?” sorusuna “Evet.” dememize karşın gerçekleştirilmediği,
birçok usul hatasının yapıldığı bir ortamda, AKP sözcüleri “Gerekirse tekriri
müzakere yaparız, muhalefet partileri önergelerini versin, bunları
değerlendirelim.” şeklindeki sözlerle basın önünde konuşmuşlardır. Tekriri
müzakere nerede yapılacaktır Sayın Başkan? Tekriri müzakerelerin yapılacağı yer
Komisyondur. Biz başından beri bu anlayışımızı muhafaza ettik ve ulu orta, öyle
ayaküstünde yapılacak tartışmalarla değil, gerçek anlamıyla bütün
akademisyenlerin, sivil toplum örgütlerinin, partilerin dışındaki kanaat
önderlerinin görüşlerinin de tartışılacağı komisyonda, bu maddelerin tekrar
masaya yatırılması gerektiğinden bahisle görüşlerimizi ifade ettik. AKP
sözcüleri burada, hepsi eğer o sözlerinin arkasındaysa “Bunları biz gerekirse
müzakere ederiz, tekriri müzakere yaparız.” diye basın önünde konuşmuşlardır. 
Şimdi, biz gelinen noktada
zannediyorduk ki, iktidar
partisi ve yeni İçişleri Bakanı tarafsız bir şekilde göreve geldiği bu anda,
muhalefetin de göstermiş olduğu aykırılıklar nedeniyle demokrasiye ve temel hak
ve hürriyetlere açıkça aykırı olan bu yasanın geri çekilerek İçişleri
Komisyonunda tekrar görüşüleceği şeklinde bir kanaatimiz oluşmuştu az önceye
kadar ama az önce verilen bir teklifle anlaşılıyor ki, bugüne kadar görüşülen
maddelerle ilgili bir görüşme yok, bundan sonraki maddelerin ne olacağı
konusunda görüşmeler yapılacak.
Sayın Bakan, bir siyasetçi göreve başladığı zaman
kendisinden umut beklenir, kendisine başarılar dilenir; biz bunu
gerçekleştirdik ama siz daha ertesi gün, ikinci gün burada ettiğiniz yeminin
arkasında durmaz ve bu yemine sadık kalmazsanız zaten tarafsız bir şekilde
olmadan da geldiğiniz o koltuğun çok daha tartışılır hâle gelmesine neden
olursunuz. 
Sayın Başkan, değerli milletvekilleri ve Sayın Bakan; bu
irade, Türkiye’yi demokrasiye götürmez. Bu irade, muhalefetin arzu ettiği ve
iktidar sözcülerinin de dile getirdiği bir irade değildir. İktidar sözcüleri
kendi iradelerinin arkasında durmamışlardır ve iki günlük Sayın Bakana da bunu
yaptırmak suretiyle Bakanın da tartışılır hâle gelmesine neden olmuşlardır.
Artık, Sayın Bakan da bu teklifiyle birlikte tarafsızlığını yitirmiştir. Bu,
Türkiye’yi iyi bir noktaya götürmez. 
Talebimiz çok net ve açıktır. Bu yasanın tümü İçişleri Komisyonuna
geri çekilmelidir, muhalefet partileri olarak orada her türlü katkıyı yaparak
antidemokratik bütün madde ve usulleri değiştirmeliyiz. Bu tekliflerimiz
görüşüldükten sonra tekrar ne varsa üzerinde çalışmalıyız diyoruz; bizim
görüşümüz budur. Bu görüşümüz doğrultusunda yapılmadığı takdirde burada yapılan
bir orta oyunundan ibarettir. Türkiye’yi kandıramayız, insanlarımızı
kandıramayız. Demokrasiye, insan haklarına inanan Türkiye’de yaşayan
yurttaşlarımızı hayal kırıklığına uğratamayız. Bu yasayla seçimlerin güvenliği
tehlikeye girecektir. Niçin polise etkisiz kılma, niçin polise uzaklaştırma,
valilere olağanüstü hâl ilan etme yetkisi getiriyorsunuz? Nedir korkunuz? Bu
korkulardan uzakta Türkiye birkaç ay sonra seçime gitmelidir. Bu seçimin güvenliği
şimdiden tehlikeye düşmüştür. Bu nedenle bu yasanın tümü geri çekilmelidir. 
BAŞKAN – Teşekkür ederim. 
Sayın Kaplan, buyurunuz. 
33.- Şırnak Milletvekili
Hasip Kaplan'ın, İçişleri Bakanlığının 684 sıra sayılı Kanun Tasarısı’nın 68
ila 130’uncu maddelerinin Komisyona geri verilmesiyle ilgili tezkeresine
ilişkin açıklaması
HASİP KAPLAN (Şırnak) – Sayın Başkan,
teşekkür ederim. 
Şu an bu Parlamentoda 24’üncü Dönem
olarak görev yapan biz bütün parlamenterler, Hükûmet, Komisyon ve şu an
tarafsız olduğu için seçim nedeniyle gelen Sayın İçişleri Bakanı, hepimiz tarih
önünde ve halkın önünde hesap verecek konumda olan kimi alnı ak, kimi kara,
kimi bu ülkenin demokrasi, özgürlükler, insan hakları, hukuk, demokrasinin
geliştirilmesi konusunda tarihe tutanaklarda geçen sözleriyle, verdikleri
önergelerle geçecek ve faşizmin paketine, baskıcı yasalarına direndiği için, bu
ülkenin insanlarına başta yaşam hakkı olmak üzere en temel insan hak ve
hürriyetlerini, işkence ve kötü muameleye karşı duruşun onurlu duruşunu,
angaryaya karşı duruşun, kişi güvenliği ve özgürlüğü konusundaki duruşun, adil
yargılanma önündeki engellere karşı duruşun, kişi hak ve özgürlüklerinde
iletişim hakkından konut dokunulmazlığına, haberleşme hürriyetinden yargı
önünde masumiyet karinesine kadar, evrensel hukukun temel kurallarının 17 Şubattan
bu yana yargılandığı, tartışıldığı bu süreçlerde hepimiz tarihe ve halka karşı
hesap vereceğiz. Ve çok açık ifade ediyorum, Sayın Başkan, bu kürsüde
Parlamento tarihine en kara sayfalarla geçecek en büyük İç Tüzük ve Anayasa
ihlalleri yaşandı. İktidar partisinin Meclis başkan vekilleri burada grubumuzun
söz hakkını gasbettiler, soru-cevap hakkını gasbettiler, bölüm üzerine konuşma
hakkımızı gasbettiler, 9 Şubatta verdiğim kişisel 132 tane önergemi grup
önergesiyle birleştirerek, grup önergemizi teke indirerek haklarımızı
gasbettiler. Bunca hukuksuzluğun içinde Meclis tarihinin bir ilkini hayata
geçirdik, bu Meclisteki angaryanın, kavgaların, saldırının, baskının, “Güvenlik
yasası çıkaralım.” diye Mecliste estirilen terörün yarın sokaklara, evlere, yaşama,
okula, her tarafa yayılacağına dikkat…
BAŞKAN – Teşekkür ederim
HASİP KAPLAN (Şırnak) – Bağlıyorum
Sayın Başkan.
Şimdi, asıl noktaya geliyorum ve burada
Sayın Başkan, çok önemle dinlemenizi istediğim bir konu var çünkü bir talepte
bulunacağız. Burada Sayın İçişleri Bakanı Sebahattin Öztürk imzalı bir önerge
var. İç Tüzük 88’inci maddeye göre 68’inci maddeden 130’uncu maddeye kadar olan
bölümler geri çekiliyor. 
BAŞKAN – Evet.
HASİP KAPLAN (Şırnak) – Sayın Başkan,
buraya kadar tamam. Fakat bir gerçek var Sayın Başkan, şu tasarı sadece
Hükûmetin tasarısından oluşmuyor. Şu kapağı açtığınız zaman ve her gün
okuduğunuz şu tasarıda Hükûmetin 43 madde olarak gelen tasarısına Mecliste
muhalefet milletvekillerinin, bu arada HDP milletvekillerinin de yer alan tekliflerinin
olduğu Polis Vazife ve Salahiyet Kanunu’ndan Nüfus Kanunu’na kadar birçok madde
bu 68 ile 130’uncu maddelerin içinde yer alıyor Şimdi, Hükûmet kendi 43 maddesi
ile ilgili geri adım atabilir, bu Meclisteki muhalefetin muhteşem direnişi
karşısında 67’nci maddeye geldiğinde bayrak kaldırabilir, teslim olabilir,
maddelerini geri çekebilir ama Hükûmet sadece kendi tasarı maddelerini
çekebilir. Buradaki muhalefet milletvekillerinin tekliflerini geri çekme hakkı
yoktur. 
(Mikrofon otomatik cihaz tarafından
kapatıldı) 
BAŞKAN – Teşekkür ederim. 
HASİP KAPLAN (Şırnak) – Bu nedenle, bu önerge usule de
aykırıdır, İç Tüzük’e de aykırıdır ve burada, başlıkta ismi geçen
milletvekillerinin tekliflerinin yer alması nedeniyle onların adına, onların
verdiği teklifi de geri çekme hakkını vermiyor. 
BAŞKAN – Teşekkür ederim. 
BÜLENT TURAN (İstanbul) – Başkan, süre
vermeyecek misiniz?
HASİP KAPLAN (Şırnak) – Yani, buradaki usulsüzlük, bu tasarının
tamamının sahibi, patronu gibi gözüken Hükûmetin, bu 132 madde içindeki bazı
olumlu gibi gözüken, Nüfus Kanunu, Soyadı Kanunu gibi maddelerin dahi
muhalefete ait teklifler olduğunu görüp bunu çekemeyeceğini ifade etmek
istiyorum Sayın Başkan, bu çok önemli. (AK PARTİ sıralarından “Yeter, yeter!”
sesleri)
MAHİR ÜNAL (Kahramanmaraş) – Niye çekemiyor ya?
BÜLENT TURAN (İstanbul) – Süre
vermeyecek misiniz Sayın Başkanım?
HASİP KAPLAN (Şırnak) – Bu, raporda aynen zikredilmiştir. 
BAŞKAN – Teşekkür ediyorum. 
HASİP KAPLAN (Şırnak) – Raporda zikredilen bu konu
karşısında şöyle bir durum çıkıyor: Bir, Hükûmet bu maddelerin tümünün sahibi
değil, onun için, çekmesi İç Tüzük’e aykırı. İkincisi, bu önergeyle, 89’uncu
maddeye ilişkin, Hükûmete bir davetimiz var. İç Tüzük 89’uncu madde diyor ki…
Yani son yürürlük maddelerini görüşeceğiz en sonunda…
BAŞKAN – Ben bu arada sizi dinliyorum. 
HASİP KAPLAN (Şırnak) – Vallahi, Recep, Ispartalı, bırakırsa
biz de konuşacağız. Kusura bakma, burada konuşuyoruz. Her şeyin bir usulü var!
(AK PARTİ sıralarından gürültüler, “Saatlerdir konuşuyorsun ya!” sesleri)
BAŞKAN – Sayın Kaplan, ben Recep Bey’le konuşmuyorum, ben
sizi çok dikkatle dinliyorum. 
MAHİR ÜNAL (Kahramanmaraş) – Sayın Başkanım, ne kadar
konuşacağını söylerseniz, ona göre bakalım. Bu kadar da olmaz ki…
HASİP KAPLAN (Şırnak) – İstediğim kadar konuşurum, İç Tüzük
bu hakkı veriyor. 
MAHİR ÜNAL (Kahramanmaraş) – Öyle şey mi var?
HASİP KAPLAN (Şırnak) – Çıkar, kürsüde de konuşurum. Zaten
şimdi usul tartışması açacağım. Öyle bir şey yok!
BAŞKAN – Usul tartışmasını açacaksınız da, sözlerinizi
bağlayabilirseniz… 
BÜLENT TURAN (İstanbul) – Bağlayamıyor
Sayın Başkan, biz bağlayalım. 
HASİP KAPLAN (Şırnak) – Bağlıyorum Sayın Başkan. 
BAŞKAN – Önce ben grup başkan
vekillerini arkaya davet edeceğim de onun için. Ondan sonra tekrar konuşuruz. 
HASİP KAPLAN (Şırnak) – Şimdi, bir,
usule ilişkin talebimiz şu: Bu önergede artık, Hükûmetin kendi 43 maddelik
tasarısı 43 madde olmaktan çıkmış, tekliflerle birleşmiş ve tasarı ve
tekliflerin tamamının sahibi olma aidiyetini kaybetmiştir. Bu nedenle bu önerge
işleme konamaz, bir. 
İkinci konu Sayın Başkanım: Demin bir
davette bulundum bir konuşmada. İç Tüzük 89’uncu madde Hükûmete ve iktidar
partisine bir kez daha, bin kez daha düşünme fırsatı veriyor: Tekriri müzakere.
Yürürlük maddelerinden önce burada AK PARTİ grup başkan vekillerini ve Hükûmet
temsilcilerini, İç Tüzük 89’uncu maddeye uygun bir önergeyle, geçen maddeler
konusunda tekriri müzakereye davet ediyoruz. 
BAŞKAN – Teşekkür ederim.
HASİP KAPLAN (Şırnak) – Bu konuda bunu
resmî olarak yapın, tutanağa geçirin, kararı oluşturun. Ve sizi doğruyu
yapmaya, hukuka uygun davranmaya davet ettik. Aksi takdirde, Sayın Başkanım
–bu, oylamayla çözülecek bir konu değildir- bu maddelerin sahibi Hükûmet
olmadığı için bir İç Tüzük tartışması açmamız gerekecek ve Komisyonda tekrar,
bütün üyelerin çağrılmasıyla bütün maddelerin yeni baştan teker teker ele
alınması lazım. 
BAŞKAN – Bunların ben hepsini, bakın,
birkaç kere dönerek… Anladım ama diyorum ki: Bütün siyasi partilerimizin grup
başkan vekillerini ve de Komisyonu arkaya davet ediyorum. 
BÜLENT TURAN (İstanbul) – Niye arkada?
Biz de buradayız Sayın Başkanım. 
MAHİR ÜNAL (Kahramanmaraş) – Sayın
Başkanım, siz bunu ilan edin lütfen, okunan tezkerenin gereğini yapın, sonra
biz arkaya geçelim. 
BAŞKAN – Şimdi, bir toplanın, ondan sonra,
gelince gene usul tartışması açılacak, şu yapılacak… 
MAHİR ÜNAL (Kahramanmaraş) – Ama Sayın
Başkanım…
BAŞKAN – Hayır, ben zaten okudum, ben
zaten okudum. 
MAHİR ÜNAL (Kahramanmaraş) –
…başladığınız işlemi tamamlayın, biz öyle geçelim. 
HASİP KAPLAN (Şırnak)
– Sayın Başkan, biz arkaya gelmiyoruz. Sayın Başkan, biz bu güvenlik paketi
için bu anlayışla hiçbir şekilde uzlaşma ve görüşme içinde olmayız. (AK PARTİ
sıralarından “Güle güle” sesleri, gürültüler) Bir tek şartla, İç Tüzük 89’a
göre tekriri müzakere şartıyla sizinle görüşürüz. Arkada da görüşmeyiz, bu
kürsüde görüşürüz. Açık konuşuyoruz. 
BÜLENT TURAN (İstanbul) – Sayın
Başkanım, gündeme devam edebilir miyiz? Madde 88… 
HASİP KAPLAN (Şırnak) – Sayın Başkan,
açık konuşuyoruz. 
BAŞKAN – Tamam, açık konuşuyorsunuz da…

HASİP KAPLAN (Şırnak) – Açık
konuşuyoruz, çok net. Kusura bakmasın, “Oylatalım, önerge gitsin, öyle
görüşelim…” Olmaz böyle şey. Dalga mı geçiyorsunuz ya! 
BAŞKAN – Hayır, önergenin oylaması yok.
MAHİR ÜNAL (Kahramanmaraş) – Sayın
Başkan, zaten…
BAŞKAN – Sayın Kaplan, önergede oylama
yok. 
MAHİR ÜNAL (Kahramanmaraş) – Oylama
yok. Zaten 88 son derece açık Sayın Başkan, neyi konuşuyoruz? 
İDRİS ŞAHİN (Çankırı) – Tezkere okundu.

VIII.- BAŞKANLIĞIN GENEL KURULA SUNUŞLARI (Devam)
C) Tezkereler (Devam)
1.- İçişleri Bakanlığının, 684 sıra sayılı Kanun
Tasarısı’nın henüz görüşülmeyen 68’inci maddeden 130’uncu maddeye (dâhil) kadar
olan maddelerinin, varsa önergeleriyle beraber, İç Tüzük’ün 88’inci maddesi
hükmü gereğince Komisyona geri verilmesine ilişkin tezkeresi (3/1721) (Devam)
BAŞKAN – 88’inci maddeyi okuyorum:
“Esas komisyon veya Hükümet, tasarı veya teklifin tümünün, belli bir veya
birkaç maddesinin, komisyona geri verilmesini, bir defaya mahsus olmak üzere
isteyebilir. 
Bu istem, görüşülmeksizin yerine
getirilir. Tasarı veya teklifin tümü geri istenmişse, tasarı veya teklif
hakkında verilen bütün önergeler esas komisyona verilir. Tasarı veya teklifin
belli bir veya birkaç maddesi geri istenmişe, o madde veya maddeler hakkındaki
önergeler esas komisyona verilir.” diye geçiyor.
Tasarının henüz görüşülmeyen 68 ila
130’uncu maddeleri İç Tüzük’ün 88’inci maddesi uyarınca önergelerle birlikte
Komisyona geri verilmiştir. 
Eğer lütfederseniz, ben davet ediyorum,
uzlaşmanız için değil yani bir fikir oluşturabilir miyiz diye. Ondan sonra da
ne yapacağımıza bakalım. 
Birleşime yarım saat ara veriyorum. 
Kapanma Saati.
23.41
ON BİRİNCİ
OTURUM
Açılma Saati:
00.11
BAŞKAN: Başkan
Vekili Meral AKŞENER
KÂTİP ÜYELER:
Fehmi KÜPÇÜ (Bolu), İsmail KAŞDEMİR (Çanakkale)
-----0-----
BAŞKAN – Sayın milletvekilleri, Türkiye
Büyük Millet Meclisinin 75’inci Birleşiminin On Birinci Oturumunu açıyorum.
OKTAY VURAL (İzmir) – Sayın Başkan…
BAŞKAN – Efendim.
VI.- AÇIKLAMALAR (Devam)
34.- İzmir Milletvekili Oktay
Vural'ın, İçişleri Bakanlığının 684 sıra sayılı Kanun Tasarısı’nın 68 ila
130’uncu maddelerinin Komisyona geri verilmesiyle ilgili tezkeresi okunduktan
sonra gruplara dağıtım işlemi yapılmasının usule uygun olmadığına ilişkin
açıklaması
OKTAY VURAL (İzmir) – Sayın Başkan,
şimdi bu önergenin, Başkanlık Divanına gelen bütün önergelerin gruplara
dağıtılması gerekiyordu. Maalesef, bu önerge gruplara dağıtılmamıştı. Önerge
okunduktan sonra dağıtım işlemi yapılmıştır. Dolayısıyla, bunlarla ilgili, geri
vermeyle ilgili iradesinin tecelli etmesi mümkün değildir. Usulüne uygun olarak
Divana gelen her türlü, önergenin, ne olursa olsun, ister değişiklik, ister
geri isteme, gruplara bildirilmesi gerekiyordu. Dolayısıyla, bunlarla ilgili
hem Bakanın bu konuda irade beyanındaki eksiklikler hem de diğerleriyle ilgili
daha önce açılan bir usul tartışması sonlandırılmadan, buna göre, Komisyona
geri verilmesine yönelik bir irade beyanı bu usul tartışması sonlandırılmadan
mümkün değildir. Dolayısıyla, Komisyonu ve Hükûmeti aradıktan sonra bunlarla
ilgili iradenizi ortaya koyabilirsiniz. Önce usul, ondan sonra esas. Komisyonu
ve Hükûmeti aradıktan sonra buna girelim. “Yoktur.” dediniz.
BÜLENT TURAN (İstanbul) – 88 net, o
takdiri vermiyor.
HASİP KAPLAN (Şırnak) – Çünkü işlem
yapılamaz 88 gereği Sayın Başkan bu durumda.
OKTAY VURAL (İzmir) – Efendim, Komisyon
ile Hükûmeti arayın, bu konuyla ilgili Komisyon ve Hükûmeti aramanız gerekiyor.
X.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri
(Devam)
5.- Polis Vazife ve Salahiyet
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile İstanbul Milletvekili Mahmut Tanal'ın; Nüfus Hizmetleri
Kanununda Değişiklik Yapılmasına Dair Kanun Teklifi, İstanbul Milletvekili
Bülent Turan'ın; Nüfus Hizmetleri Kanununda Değişiklik Yapılması Hakkında Kanun
Teklifi, Çanakkale Milletvekili İsmail Kaşdemir'in; Kimlik Bildirme Kanununda
Değişiklik Yapılmasına Dair Kanun Teklifi, İstanbul Milletvekili Mustafa Sezgin
Tanrıkulu ve Kocaeli Milletvekili Mehmet Hilal Kaplan'ın; 2559 Sayılı Polis
Vazife ve Salahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Salahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN - 684 sıra sayılı Kanun
Tasarısı’nın görüşmelerine devam edeceğiz.
Komisyon? Yok.
Ertelenmiştir.
6’ncı sırada yer alan, Konya
Milletvekili Sayın Kerim Özkul ve Kırıkkale Milletvekili Sayın Ramazan Can ile
45 Milletvekilinin; Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Teklifi ve Plan ve Bütçe Komisyonu Raporu ile Türkiye
Büyük Millet Meclisi Başkanlığı ve Plan ve Bütçe Komisyonu Başkanlığı
Tezkereleri’nin görüşmelerine başlıyoruz.
6.- Konya Milletvekili Kerim
Özkul ve Kırıkkale Milletvekili Ramazan Can ile 45 Milletvekilinin; Bazı Kanun
ve Kanun Hükmünde Kararnamelerde Değişiklik Yapılması Hakkında Kanun Teklifi ve
Plan ve Bütçe Komisyonu Raporu ile Türkiye Büyük Millet Meclisi Başkanlığı ve
Plan ve Bütçe Komisyonu Başkanlığı Tezkereleri (2/2616) (S. Sayısı: 688)
BAŞKAN – Komisyon? Yok.
Ertelenmiştir.
Bundan sonra da komisyonun
bulunmayacağı anlaşıldığından, Anayasa’nın 146’ncı maddesi gereğince, Sayıştay
Genel Kurulunca gösterilen 3 aday içinden Anayasa Mahkemesi üyeliğine seçilecek
1 üyenin seçimini yapmak ve alınan karar gereğince, kanun tasarı ve teklifleri
ile komisyonlardan gelen diğer işleri sırasıyla görüşmek için, 13 Mart 2015
Cuma günü saat 14.00’te toplanmak üzere birleşimi kapatıyorum. 
İyi geceler. 
Kapanma Saati:
00.19




(x) 684 S.
Sayılı Basmayazı 19/2/2015 tarihli 58’inci Birleşim Tutanağı’na eklidir.



(x) Bu ifadeye ilişkin düzeltme 13/3/2015
tarihli 76’ncı Birleşim Tutanağı’nın 46’ncı sayfasında “Geçen Tutanak Hakkında
Konuşmalar” bölümünde yer almıştır.




