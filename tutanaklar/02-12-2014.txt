



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 21’inci
Birleşim
 2
Aralık 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Denizli Milletvekili Emin Haluk Ayhan'ın,
Denizli’de konut sektöründeki gelişmelere ilişkin gündem dışı konuşması
2.- Erzincan Milletvekili Muharrem Işık'ın, Erzincan’da
sağlık ve diğer alanlarda yaşanan sorunlara ilişkin gündem dışı konuşması
3.- İstanbul Milletvekili Osman Boyraz'ın, İstanbul
hakkında genel bir değerlendirmede bulunmaya ilişkin gündem dışı konuşması
IV.- BAŞKANLIĞIN GENEL KURULA SUNUŞLARI
A) Önergeler
1.- Batman Milletvekili Bengi Yıldız’ın, (9/8) esas
numaralı Meclis Soruşturması Komisyonu üyeliğinden istifa ettiğine ilişkin
önergesi (4/221)
2.- İstanbul Milletvekili Mustafa Sezgin Tanrıkulu’nun,
(2/2272) esas numaralı Toplumsal Mutabakat Komisyonu ile Ortak Akıl Heyeti Kurulması
Hakkında Kanun Teklifi’nin doğrudan gündeme alınmasına ilişkin önergesi (4/222)
B) Meclis Araştırması Önergeleri
1.- BDP Grubu adına Grup Başkan Vekili Bingöl
Milletvekili İdris Baluken’in, 23/10/2011’de meydana gelen Van depreminin
ardından Vanlıların yaşadığı sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1155)
2.- İstanbul Milletvekili Sebahat Tuncel ve 21
milletvekilinin, nefret suçlarını önlemek amacıyla dünyadaki mevcut yasaların
ve Türkiye'de nefret suçlarının önlenmesi için yapılması gereken düzenlemelerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1156)
3.- Diyarbakır Milletvekili Altan Tan ve 21
milletvekilinin, 6085 sayılı Sayıştay Yasası’yla kamu kurumlarının denetiminin
önemli ölçüde ortadan kaldırılmasının sonuçlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi 500 kelimeden fazla olduğu için özeti (10/1157)
C) Duyurular
1.- Başkanlıkça, Kadın Erkek Fırsat Eşitliği ile Kamu
İktisadi Teşebbüsleri Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyuru
V.- SEÇİMLER
A) Komisyonlarda Açık Bulunan Üyeliklere Seçim
1.- Millî Savunma Komisyonunda açık bulunan üyeliğe
seçim
2.- İçişleri Komisyonunda açık bulunan üyeliğe seçim
VI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Kırıkkale Milletvekili Ramazan Can ve Isparta
Milletvekili Recep Özel ile 52 Milletvekilinin; Hakimler ve Savcılar Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi, Artvin Milletvekili Uğur Bayraktutan'ın; 1512 Sayılı Noterlik Kanunun
59. Maddesinde Noterlerin Hastalıkları Halinde Yapılacak İşlemlere İlişkin
Sorunların Giderilmesi Hakkında Kanun Teklifi, İstanbul Milletvekili Aydın Ağan
Ayaydın'ın; 2802 Sayılı Hakimler ve Savcılar Kanununda Değişiklik Yapılmasına
İlişkin Kanun Teklifi, Adalet ve Kalkınma Partisi Grup Başkanvekilleri Kayseri
Milletvekili Mustafa Elitaş, Adıyaman Milletvekili Ahmet Aydın, Kahramanmaraş
Milletvekili Mahir Ünal, İstanbul Milletvekili Mihrimah Belma Satır ve Amasya
Milletvekili Mehmet Naci Bostancı ile 33 Milletvekilinin; Hakimler ve Savcılar
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Teklifi, İstanbul Milletvekili Bülent Turan ve Elazığ Milletvekili
Şuay Alpay ile 1 Milletvekilinin; Bazı Kanunlarda Değişiklik Yapılmasına Dair
Kanun Teklifi ile Adalet Komisyonu Raporu (2/2397, 2/2101, 2/2209, 2/2380,
2/2418) (S. Sayısı 655)
4.- 176 Sayılı Maden İşyerlerinde Güvenlik ve Sağlık
Sözleşmesinin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/976) (S. Sayısı: 650)

VII.- OYLAMALAR
1.- (S. Sayısı: 655) Kırıkkale Milletvekili Ramazan Can
ve Isparta Milletvekili Recep Özel ile 52 Milletvekilinin; Hakimler ve Savcılar
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Teklifi, Artvin Milletvekili Uğur Bayraktutan'ın; 1512 Sayılı
Noterlik Kanunun 59. Maddesinde Noterlerin Hastalıkları Halinde Yapılacak
İşlemlere İlişkin Sorunların Giderilmesi Hakkında Kanun Teklifi, İstanbul
Milletvekili Aydın Ağan Ayaydın'ın; 2802 Sayılı Hakimler ve Savcılar Kanununda
Değişiklik Yapılmasına İlişkin Kanun Teklifi, Adalet ve Kalkınma Partisi Grup
Başkanvekilleri Kayseri Milletvekili Mustafa Elitaş, Adıyaman Milletvekili
Ahmet Aydın, Kahramanmaraş Milletvekili Mahir Ünal, İstanbul Milletvekili
Mihrimah Belma Satır ve Amasya Milletvekili Mehmet Naci Bostancı ile 33
Milletvekilinin; Hakimler ve Savcılar Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi, İstanbul Milletvekili
Bülent Turan ve Elazığ Milletvekili Şuay Alpay ile 1 Milletvekilinin; Bazı Kanunlarda
Değişiklik Yapılmasına Dair Kanun Teklifi'nin oylaması 
VIII.- YAZILI SORULAR VE CEVAPLARI
1.- Bartın Milletvekili Muhammet Rıza Yalçınkaya'nın,
Erzurum'daki Türk Telekom Atlama Kulelerinin heyelan nedeniyle çökmesine
ilişkin sorusu ve Gençlik ve Spor Bakanı Akif Çağatay Kılıç’ın cevabı (7/48685)
2.- Ankara Milletvekili Özcan Yeniçeri'nin, Bakanlık
ile bağlı kurum ve kuruluşlar tarafından gençlere sanatın çeşitli dallarının
sevdirilmesi adına yürütülmekte olan çalışma ve projelere ilişkin sorusu ve
Gençlik ve Spor Bakanı Akif Çağatay Kılıç’ın cevabı (7/49256)
3.- Ankara Milletvekili Özcan Yeniçeri'nin, branşlarına
göre Ankara ilinde bulunan sporcu sayısına ilişkin sorusu ve Gençlik ve Spor
Bakanı Akif Çağatay Kılıç’ın cevabı (7/49257)
4.- Ankara Milletvekili Özcan Yeniçeri'nin, Bakanlık
ile bağlı kurum ve kuruluşlar tarafından çevre konusunda yürütülmekte olan
çalışma ve projelere ilişkin sorusu ve Gençlik ve Spor Bakanı Akif Çağatay
Kılıç’ın cevabı (7/49258)
5.- Ankara Milletvekili Özcan Yeniçeri'nin, bedensel
engelli sporcuların desteklenmesi adına yürütülmekte olan çalışma ve projelere
ilişkin sorusu ve Gençlik ve Spor Bakanı Akif Çağatay Kılıç’ın cevabı (7/49259)
6.- Kütahya Milletvekili Alim Işık'ın, taşınır ve
taşınmaz kiralamaları nedeniyle yapılan harcamalara,
Tanıtım ve reklam harcamalarına,
İlişkin soruları ve Gençlik ve Spor Bakanı Akif Çağatay
Kılıç’ın cevabı (7/49260), (7/49777)
7.- Erzurum Milletvekili Oktay Öztürk'ün, Erzurum'da
kullanılamaz hale gelen bir spor tesisine ilişkin sorusu ve Gençlik ve Spor
Bakanı Akif Çağatay Kılıç’ın cevabı (7/49514)
8.- Trabzon Milletvekili Mehmet Volkan Canalioğlu'nun,
Trabzon'un Yomra ilçesinde bulunan spor salonundaki sorunlara ilişkin sorusu ve
Gençlik ve Spor Bakanı Akif Çağatay Kılıç’ın cevabı (7/49517)
9.- İstanbul Milletvekili D. Ali Torlak'ın, Gençlik ve
Spor Bakanlığının İstanbul'daki yatırımlarına ilişkin sorusu ve Gençlik ve Spor
Bakanı Akif Çağatay Kılıç’ın cevabı (7/49778)
10.- İstanbul Milletvekili Mustafa Sezgin
Tanrıkulu'nun, spor kulüplerinin tesislerinin denetlenmesinden sorumlu olan kurumlara
ilişkin sorusu ve Gençlik ve Spor Bakanı Akif Çağatay Kılıç’ın cevabı (7/49779)
11.- Ankara Milletvekili Özcan Yeniçeri'nin, kadın
futbol ligleri, sporcuları ve takımlarına ilişkin sorusu ve Gençlik ve Spor
Bakanı Akif Çağatay Kılıç’ın cevabı (7/49780)
12.- İstanbul Milletvekili Mustafa Sezgin
Tanrıkulu'nun, Erzurum'daki tesislerde çöken atlama kulelerine ilişkin sorusu
ve Gençlik ve Spor Bakanı Akif Çağatay Kılıç’ın cevabı (7/49782)
13.- Ankara Milletvekili Özcan Yeniçeri'nin, Bakanlık
ile Bakanlığa bağlı kurum ve kuruluşlarda çalışan yabancı ülke vatandaşlarının
sayısına ilişkin sorusu ve Gençlik ve Spor Bakanı Akif Çağatay Kılıç’ın cevabı
(7/50106)
14.- Ankara Milletvekili Zühal Topcu'nun, başarı kazanmış
millî sporcuların atanmaları kapsamında yapılan çalışmalara ilişkin sorusu ve
Gençlik ve Spor Bakanı Akif Çağatay Kılıç’ın cevabı (7/50107)
15.- Ankara Milletvekili Özcan Yeniçeri'nin, Bakanlık
ile Bakanlığa bağlı kurum ve kuruluşlar tarafından vergiye tabii olmayan
kimselerden satın alınan mal ve hizmetlere ilişkin sorusu ve Gençlik ve Spor
Bakanı Akif Çağatay Kılıç’ın cevabı (7/50108)
16.- Ankara Milletvekili Özcan Yeniçeri'nin, Bakanlık
ile Bakanlığa bağlı kurum ve kuruluşlar bünyesinde yapılan ihaleler için
verilen kurum içi ihale eğitimlerine ilişkin sorusu ve Gençlik ve Spor Bakanı
Akif Çağatay Kılıç’ın cevabı (7/50109)
17.- İstanbul Milletvekili Mustafa Sezgin
Tanrıkulu'nun, Bakanlığa ait bir arazinin tahsisi için bir vakfın talepte
bulunduğu iddiasına ilişkin sorusu ve Gençlik ve Spor Bakanı Akif Çağatay
Kılıç’ın cevabı (7/50342)
18.- İzmir Milletvekili Rahmi Aşkın Türeli'nin,
belediyelerin sporu teşvik amacıyla yapacakları nakdi yardımlara sınırlama
getirilmesine ilişkin sorusu ve Gençlik ve Spor Bakanı Akif Çağatay Kılıç’ın
cevabı (7/50344)
19.- Ankara Milletvekili Özcan Yeniçeri'nin, akaryakıt
ve akaryakıt ürünleri alımlarına,
2002-2014 yılları arasında Bakanlık ile bağlı kurum ve
kuruluşlar tarafından yurt dışından satın alınan mal ve hizmetlere,
2002-2014 yılları arasında Bakanlık ile bağlı kurum ve
kuruluşların seyahat giderlerine,
2002 - 2014 yılları arasında Bakanlık ile bağlı kurum
ve kuruluşlar tarafından alınan yemek hizmetlerine,
2002 - 2014 yılları arasında Bakanlık ile bağlı kurum
ve kuruluşlar tarafından alınan medya ve tanıtım hizmetlerine,
2002 - 2014 yılları arasında Bakanlık ile bağlı kurum
ve kuruluşlar tarafından alınan lobi ve tanıtım hizmetlerine,
İlişkin soruları ve Gençlik ve Spor Bakanı Akif Çağatay
Kılıç’ın cevabı (7/50345), (7/50611), (7/50612), (7/50832), (7/50833),
(7/50834)
20.- Ankara Milletvekili Özcan Yeniçeri'nin, 2002-2014
yılları arasında Bakanlık ile bağlı kurum ve kuruluşlar tarafından alınan insan
kaynakları hizmetlerine ilişkin sorusu ve Gençlik ve Spor Bakanı Akif Çağatay
Kılıç’ın cevabı (7/50831)
21.- İstanbul Milletvekili Mustafa Sezgin
Tanrıkulu'nun, 2002-2014 yılları arasında Bakanlık ile bağlı kurum ve
kuruluşlar personelinden maaşında icra takibi ve haciz olanlara ilişkin sorusu
ve Gençlik ve Spor Bakanı Akif Çağatay Kılıç’ın cevabı (7/50837)
22.- İstanbul Milletvekili Mustafa Sezgin
Tanrıkulu'nun, 2004-2014 yılları arasında bağlı kurum ve kuruluşların yurt
dışında istihdam ettiği personeller için yaptığı tüm giderlerin tutarına,
2004-2014 yılları arasında bağlı kurum ve kuruluşların
yurt dışında istihdam ettiği personellerin ülkelere göre dağılımına,
İlişkin soruları ve Gençlik ve Spor Bakanı Akif Çağatay
Kılıç’ın cevabı (7/50840), (7/50848)
23.- İstanbul Milletvekili Mustafa Sezgin
Tanrıkulu'nun, 2004-2014 yılları arasında bağlı kurum ve kuruluşların hizmet
alım sözleşmesi imzaladığı firmalara yaptığı ödemelere,
2004-2014 yılları arasında bağlı kurum ve kuruluşların
tüm temsil ve ağırlama giderlerinin toplam tutarına,
2004-2014 yılları arasında bağlı kurum ve kuruluşların
teknik malzeme ve teçhizat alımları için yaptıkları ödemelere,
2004-2014 yılları arasında bağlı kurum ve kuruluşların
tamir ve tadilat işleri için hangi firmalara ne kadar ödeme yaptığına,
İlişkin soruları ve Gençlik ve Spor Bakanı Akif Çağatay
Kılıç’ın cevabı (7/50841), (7/50842), (7/50846), (7/50847)
24.- İstanbul Milletvekili Mustafa Sezgin
Tanrıkulu'nun, 1 Ocak 2002 tarihi itibarıyla bağlı kurum ve kuruluşların sahibi
olduğu taşınmazların listesine,
30 Haziran 2014 tarihi itibarıyla bağlı kurum ve
kuruluşların sahibi olduğu taşınmazların listesine,
İlişkin soruları ve Gençlik ve Spor Bakanı Akif Çağatay
Kılıç’ın cevabı (7/50844), (7/50845)
25.- Ankara Milletvekili Aylin Nazlıaka'nın, 2013-2014
yılları arasında Bakanlık ile üniversiteler arasında gerçekleştirilen projelere
ilişkin sorusu ve Gençlik ve Spor Bakanı Akif Çağatay Kılıç’ın cevabı (7/51043)
26.- Çanakkale Milletvekili Ali Sarıbaş'ın, Erzurum'da
kayakla atlama tesislerinin çökmesinin nedenlerine ve inşaatı yapan şirkete
ilişkin sorusu ve Gençlik ve Spor Bakanı Akif Çağatay Kılıç’ın cevabı (7/51390)
27.- İstanbul Milletvekili Mustafa Sezgin
Tanrıkulu'nun, 2010-2014 yılları arasında Bakanlık ile bağlı kurum ve
kuruluşlarda çalışan yabancı ülke vatandaşlarının ve çifte vatandaşların
sayısına ilişkin sorusu ve Gençlik ve Spor Bakanı Akif Çağatay Kılıç’ın cevabı
(7/51723)
28.- Eskişehir Milletvekili Ruhsar Demirel'in,
2005-2014 yılları arasında Spor Genel Müdürlüğü tarafından engelli bireylerin
spor yapabilmelerini sağlamak üzere gerçekleştirilen çalışmalara ilişkin sorusu
ve Gençlik ve Spor Bakanı Akif Çağatay Kılıç’ın cevabı (7/51983)
29.- İstanbul Milletvekili Mustafa Sezgin
Tanrıkulu'nun, 2002-2014 yılları arasında Bakanlık tarafından gerçekleştirilen
insan kaynakları hizmet alımlarına ilişkin sorusu ve Gençlik ve Spor Bakanı
Akif Çağatay Kılıç’ın cevabı (7/52285)
30.- Kütahya Milletvekili Alim Işık'ın, yazılı soru
önergelerine ve bunların cevaplandırılmasına,
Sözlü soru önergelerine ve bunların
cevaplandırılmasına,
İlişkin soruları ve Gençlik ve Spor Bakanı Akif Çağatay
Kılıç’ın cevabı (7/52288), (7/52289)
31.- Ankara Milletvekili Özcan Yeniçeri'nin, KKTC'li
gençler için yapılan projelere,
KKTC ve Türkiye'de gençlik ve spor alanında faaliyet
gösteren STK'lar arasındaki iş birliğinin artırılmasına yönelik çalışma ve
projelere,
İlişkin soruları ve Gençlik ve Spor Bakanı Akif Çağatay
Kılıç’ın cevabı (7/52995), (7/52996)
32.- Bursa Milletvekili İsmet Büyükataman'ın, Bursa'da
Bakanlığa bağlı kurumlardaki engelli merdivenleri ve tuvaletlerine ilişkin
sorusu ve Gençlik ve Spor Bakanı Akif Çağatay Kılıç’ın cevabı (7/53220)
33.- Adana Milletvekili Seyfettin Yılmaz'ın, 2014 yılı
itibariyle Adana'da bulunan spor kulübü ve lisanslı sporcu sayısına ilişkin
sorusu ve Gençlik ve Spor Bakanı Akif Çağatay Kılıç’ın cevabı (7/53221)
34.- Osmaniye Milletvekili Hasan Hüseyin Türkoğlu'nun,
Osmaniye ili ve ilçelerinde yapılması veya kiralanması planlanan yurt
projelerine ilişkin sorusu ve Gençlik ve Spor Bakanı Akif Çağatay Kılıç’ın
cevabı (7/53222)
35.- Kütahya Milletvekili Alim Işık'ın, Sülfirik Asit
ve Borik Asit Fabrikalarının özelleştirileceği iddiasına,
Haydarpaşa Projesi’nin özelleştirileceği iddiasına,
BOTAŞ'ın iletim hatlarının özelleştirileceği iddiasına,
TEİAŞ'a ait kamu hisselerinin yüzde 49'unun
özelleştirileceği iddiasına,
TPAO'nun halka arz yoluyla özelleştirileceği iddiasına,
Haydarpaşa Projesi’nin özelleştirileceği iddiasına,
Spor Toto'nun özelleştirileceği iddiasına,
Ölçü ve ayar hizmetlerinin özelleştirileceği iddiasına,
İlişkin soruları ve Maliye Bakanı Mehmet Şimşek’in
cevabı (7/54219), (7/54220), (7/54221), (7/54222), (7/54223), (7/54224),
(7/54225), (7/54226)
36.- Kütahya Milletvekili Alim Işık'ın, bağlı, ilgili
veya ilişkili kurum ve kuruluşların 2014 yılı bütçe ödeneklerine ve bütçe gerçekleşmelerine
ilişkin sorusu ve Başbakan Yardımcısı Bülent Arınç’ın cevabı (7/54323)
37.- Kütahya Milletvekili Alim Işık'ın, Türk Silahlı
Kuvvetleri Mehmetçik Vakfı tarafından 5’inci ve 6’ncı derece gazilere verilen
yardımların kesilmesine ilişkin sorusu ve Başbakan Yardımcısı Bülent Arınç’ın
cevabı (7/54324)
38.- Hatay Milletvekili Mehmet Ali Ediboğlu'nun,
IŞİD'den petrol satın aldığı iddia edilen işadamlarına ilişkin sorusu ve Enerji
ve Tabii Kaynaklar Bakanı Taner Yıldız’ın cevabı (7/54389)
39.- Kütahya Milletvekili Alim Işık'ın, Bakanlık ve
bağlı, ilgili veya ilişkili kurum ve kuruluşların 2014 yılı bütçe ödeneklerine
ve bütçe gerçekleşmelerine ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/54390)
40.- Kütahya Milletvekili Alim Işık'ın, Bakanlık ve
bağlı, ilgili veya ilişkili kurum ve kuruluşlarca gerçekleştirilen medya, tanıtım
ve reklam harcamalarına ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/54391)
41.- Kütahya Milletvekili Alim Işık'ın, altın üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54392)
42.- Kütahya Milletvekili Alim Işık'ın, traverten
üretimi ve kullanımına yönelik çalışmalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/54393)
43.- Kütahya Milletvekili Alim Işık'ın, granit üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54394)
44.- Bursa Milletvekili İsmet Büyükataman'ın, 2002-2014
yılları arasında elektriğe ve doğalgaza yapılan zamlara ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/54395)
45.- Kütahya Milletvekili Alim Işık'ın, 2011-2014
yılları arasında madencilik sektöründe gerçekleşen üretim verilerine ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/54396)
46.- Bursa Milletvekili İsmet Büyükataman'ın, iş
güvenliği ve işçi sağlığı konusunda alınan önlemlere ilişkin sorusu ve Enerji
ve Tabii Kaynaklar Bakanı Taner Yıldız’ın cevabı (7/54397)
47.- Kütahya Milletvekili Alim Işık'ın, 2011-2014
yılları arasında madencilik sektörü ithalat ve ihracat verilerine ilişkin sorusu
ve Enerji ve Tabii Kaynaklar Bakanı Taner Yıldız’ın cevabı (7/54398)
48.- Kütahya Milletvekili Alim Işık'ın, 2011-2014
yılları arasında madencilik sektörü yatırım verilerine ilişkin sorusu ve Enerji
ve Tabii Kaynaklar Bakanı Taner Yıldız’ın cevabı (7/54399)
49.- Kütahya Milletvekili Alim Işık'ın, uranyum üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54400)
50.- Kütahya Milletvekili Alim Işık'ın, toryum üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54401)
51.- Kütahya Milletvekili Alim Işık'ın, trona üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54402)
52.- Kütahya Milletvekili Alim Işık'ın, trona üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54403)
53.- Kütahya Milletvekili Alim Işık'ın, bentonit
üretimi ve kullanımına yönelik çalışmalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/54404)
54.- Kütahya Milletvekili Alim Işık'ın, mermer üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54405)
55.- Kütahya Milletvekili Alim Işık'ın, feldspat üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54406)
56.- Kütahya Milletvekili Alim Işık'ın, pomza üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54407)
57.- Kütahya Milletvekili Alim Işık'ın, manyezit
üretimi ve kullanımına yönelik çalışmalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/54408)
58.- Kütahya Milletvekili Alim Işık'ın, alçıtaşı
üretimi ve kullanımına yönelik çalışmalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/54409)
59.- Kütahya Milletvekili Alim Işık'ın, perlit üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54410)
60.- Kütahya Milletvekili Alim Işık'ın, stronsiyum
üretimi ve kullanımına yönelik çalışmalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/54411)
61.- Kütahya Milletvekili Alim Işık'ın, kalsit üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54412)
62.- Kütahya Milletvekili Alim Işık'ın, bor üretimi ve
kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54413)
63.- Kütahya Milletvekili Alim Işık'ın, biyogaz üretimi
ve kullanımına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54414)
64.- Kütahya Milletvekili Alim Işık'ın, hidrolik enerji
üretimi ve kullanımına yönelik çalışmalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/54415)
65.- Kütahya Milletvekili Alim Işık'ın, nükleer güç
santrallerinin yapımına yönelik çalışmalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/54416)
66.- Kütahya Milletvekili Alim Işık'ın, hidrojen
enerjisi üretimi ve kullanımına yönelik çalışmalara ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/54417)
67.- Kütahya Milletvekili Alim Işık'ın, jeotermal
enerji üretimi ve kullanımına yönelik çalışmalara ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/54418)
68.- Kütahya Milletvekili Alim Işık'ın, rüzgâr enerjisi
üretimi ve kullanımına yönelik çalışmalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/54419)
69.- Kütahya Milletvekili Alim Işık'ın, biyodizel ve
biyoetanol üretimi ve kullanımına yönelik çalışmalara ilişkin sorusu ve Enerji
ve Tabii Kaynaklar Bakanı Taner Yıldız’ın cevabı (7/54420)
70.- Kütahya Milletvekili Alim Işık'ın, enerji
yatırımlarına yönelik çalışmalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54421)
71.- Kütahya Milletvekili Alim Işık'ın, Sanayide Enerji
Verimliliği Proje Yarışması’na ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/54422)
72.- Kütahya Milletvekili Alim Işık'ın, enerji
verimliliğinin arttırılmasına yönelik çalışmalara ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/54423)
73.- Kütahya Milletvekili Alim Işık'ın, Kuzey Irak
Bölgesel Yönetimi ile enerji işbirliği anlaşmaları yapıldığı iddialarına ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/54424)
74.- İstanbul Milletvekili Mahmut Tanal'ın, Bayburt'ta
kaçak elektrik kullanımına ve elektrik hizmetine erişimde yaşanan sorunlara
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/54425)
75.- Manisa Milletvekili Sakine Öz'ün, Manisa'nın
ilçelerinde jeotermal kaynak arama ve işletme ruhsatı verilen arazilere ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/54426)
76.- İstanbul Milletvekili Mustafa Sezgin
Tanrıkulu'nun, taşınır ve taşınmaz kiralamaları nedeniyle yapılan harcamalara
ilişkin sorusu ve Başbakan Yardımcısı Bülent Arınç’ın cevabı (7/54558)
77.- Ankara Milletvekili Özcan Yeniçeri'nin, terör
örgütünün son dönemdeki bazı faaliyetlerine dair istihbarat ve güvenlik birimleri
tarafından hazırlanan raporlarda yer aldığı iddia edilen çeşitli tespitlere
ilişkin sorusu ve Başbakan Yardımcısı Bülent Arınç’ın cevabı (7/54700)
78.- İstanbul Milletvekili D. Ali Torlak'ın, 17 Aralık
2013 tarihinden itibaren görevden alınan bürokratlara ilişkin sorusu ve
Başbakan Yardımcısı Bülent Arınç’ın cevabı (7/54716)
79.- İstanbul Milletvekili Mustafa Sezgin
Tanrıkulu'nun, 2010-2014 yılları arasında bağlı kurum ve kuruluşlarda görev
yapan özel kalem müdürlerine,
2010-2014 yılları arasında bağlı kurum ve kuruluşlarda
görev yapan basın ve halkla ilişkiler müşavirlerine,
2010-2014 yılları arasında bağlı kurum ve kuruluşlarda
görev yapan müşavirlere,
İlişkin soruları ve Başbakan Yardımcısı Bülent Arınç’ın
cevabı (7/55268), (7/55269), (7/55270)
2 Aralık 2014
Salı
BİRİNCİ OTURUM
Açılma Saati:
15.01
BAŞKAN: Başkan
Vekili Sadık YAKUT
KÂTİP ÜYELER:
Fehmi KÜPÇÜ (Bolu), Mine LÖK BEYAZ (Diyarbakır) 
-----0-----
BAŞKAN – Sayın milletvekilleri, Türkiye
Büyük Millet Meclisinin 21’inci Birleşimini açıyorum. 
Toplantı yeter sayısı vardır,
görüşmelere başlıyoruz. 
Gündeme geçmeden önce üç sayın
milletvekiline gündem dışı söz vereceğim. 
Gündem dışı ilk söz, Denizli’de konut
yatırımlarına ilişkin gelişmeler hakkında söz isteyen Denizli Milletvekili Emin
Haluk Ayhan’a aittir. 
Buyurun Sayın Ayhan. (MHP sıralarından
alkışlar) 
III.-
GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.-
Denizli Milletvekili Emin Haluk Ayhan'ın, Denizli’de konut sektöründeki
gelişmelere ilişkin gündem dışı konuşması
EMİN HALUK AYHAN (Denizli) – Teşekkür
ediyorum Sayın Başkan. 
Sayın Başkan, sayın milletvekilleri;
Denizli’de konut sektöründeki gelişmeler hakkında söz aldım. Yüce heyeti
saygıyla selamlıyorum. 
2003-2013 yılları arasında toplam 58
bin yapı ruhsatı, 67 bin yapı kullanım izin belgesi Denizli’de alındı. 2013
Ocak-Ekim döneminde 10.312 konut satıldı, 2014 Ocak-Ekim döneminde ise 10.376
konut satıldı, aynı dönemde kredili satışlarda 1.250 adet daire azalmış. 
Daha önce Sayın
Erdoğan Denizli’de apartlarla ilgili konuştu, o zaman Başbakandı, apartlarla
ilgili kötü şeyler söylendi. Olay büyüyünce AKP genel başkan yardımcılarından
birisi bu olayı Denizli Emniyet Müdürlüğündeki bir rapora dayandırdı. Biz
İçişleri Bakanına sorduk ancak bu raporla tanışmadık. Sorduğumuz o Bakan böyle
bir rapor olmadığını söyledi, istifa eden Bakan. Ya Bakandan rapor saklanıyor
ya da doğru, millete söylenmiyor. 
Şimdi de bir
belediye başkanı kameraların önünde “Girmediğimiz apart kalmayacak.” diyor.
Hangi amaçla söylüyor bilemem. Eğer kastedilen öğrencilerin güvenliğiyse bu
emniyetin görevi; eğer başka bir şeyse kimsenin el âlemin çoluğu çocuğuna kötü
gözle bakılacak bir şekilde ifade kullanmaya hakkı yok. Hem de çocuklara niye
kötü gözle bakılıyor? Herkes haddini bilsin. Olayın hukuki tarafını bizim
Büyükşehir Belediye Meclisi Grup Başkanı Yusuf Garip Bey yeterince ifade etti.
Apartlarla ilgili sıkıntılı bir durum varsa emniyet orada. Ayıptır Denizli’yi
bu şekilde gündeme getirmek.
Denizli’de ahlak
polisinin denetim yapacağı daha önce köşe yazılarına konu oldu. Eskiden
sanayisi ünlü olan bir memleketi AKP ne hâle getird! Bu apartlar AKP döneminde
yapıldı, ruhsatı onlar döneminde verildi, işletme ruhsatı yoksa onlar döneminde
kaçak çalışıyor, inşaat ruhsatı yoksa onlar döneminde yok, yapı kullanım izni
yoksa yine onlar döneminde yok, kötü kullanılıyorsa AKP’nin yönettiği idarede
kötü kullanılıyor. 
Şimdi, olayı
böyle değerlendirdiğimizde şunu ifade etmek mümkün: apart problemi varken
olanlar Denizli’de yüksek binalara izin verince olmayacak mı sanıyorsunuz? Son
zamanlarda Denizli’de imardaki bu tür düzenlemeler, yoksa apartların yanlış
algılarını yok etmek amacıyla birilerine kıyak çekmek için mi veriliyor? Bunlar
da açıklansın. Rantlar belediye başkanlarını rahatsız etmiyor mu? Denizlili iş
adamı niye aparta para yatırıyor? Adamın cebinde “cash” para var ama yatırım
yapmak istiyor, AKP’ye güvenemiyor. Nereye yatırsın? Sanayiye yatıramıyor.
Sanayi Odası Başkanı neyi söylüyor? On yıldır yeni yatırım için çivi
çakılmadığını söylüyor Denizli’ye. Maden izinlerinde sorun yaşandığını MÜSİAD
söylüyor; yapılan başvuruların yüzde 5’inin sonuca ulaştığını söylüyor, bunun
ekonomik açıdan çok büyük kayıp olduğunu söylüyor, elektrik kayıp kaçak
kullanımının onlara yüklenmesinin maliyetleri artırdığını söylüyor. Yoksa,
elektrikte bu kayıp kaçakların maliyetinin Denizlililere yüklenmesi Oslo
mevzuatınızda mı vardı? Bunun Denizli’ye söylenmesi, açıklanması gerekir. Yani
başkasına kıyak, Denizliliye maliyet. Böyle bir rezillik olamaz. 
Belediyelerden alınan ruhsatlarda
başvurular aylarca bekliyormuş. Bunu MÜSİAD söylüyor. Şantiye suyu depozito
bedeli yüksekmiş. Bürokratik engellerin kalkmasını istiyorlarmış. Yatırımcının
önünü açmıyormuş AKP; üstelik, teşvikten sorumlu Bakanımız da Denizli’den.
“Kamu-sanayi diyaloğu artsın.” diyor MÜSİAD ama Denizli’de kamu-konut sektörü
diyaloğunun neticelerini görüyorlar. 
“Apartlar neden artmış Denizli’de?”
Kimse kimsenin çocuğunu lekeleyebilecek ve o anlama gelebilecek ifadelerle,
üstüne farz olmayan işlere bulaşmasın, Başbakana benzemesinler. Yeterli yurt
olsa zaten çocuklarımız apartta kalmazdı. Hem beceremiyorsunuz hem de kötü
konuşuyorsunuz. 
Başbakan da MHP ile SHP’nin Sivas
olaylarında iktidarda olduğunu söyleyip iftira atıyor. Böyle bir şey… Eğer
iftira atmak istemiyorsa özür dilemesi lazım. 
Yüce heyete saygılar sunuyorum. 
Teşekkür ediyorum Sayın Başkan. (MHP
sıralarından alkışlar)
BAŞKAN – Teşekkür ediyorum.
Gündem dışı ikinci söz, sağlık
sorunları hakkında söz isteyen Erzincan Milletvekili Muharrem Işık’a aittir.
Buyurun Sayın Işık. (CHP sıralarından
alkışlar)
2.-
Erzincan Milletvekili Muharrem Işık'ın, Erzincan’da sağlık ve diğer alanlarda
yaşanan sorunlara ilişkin gündem dışı konuşması
MUHARREM IŞIK (Erzincan) – Sayın
Başkanım, değerli milletvekilleri; Erzincan’da yaşanan sağlık sorunları ve
diğer sorunlarla ilgili söz almış bulunmaktayım. Hepinizi saygılarımla
selamlıyorum.
Ayın 22’sinde, 22 Kasımda Sayın
Başbakan Erzincan’a geldi, 200 yataklı hastane sözü verdi ve gitti. Bu söz
2012’de verilmişti, 2014’te Kalkınma Bakanımız geldiğinde de verilmişti, şimdi
Sayın Başbakan da geldi verdi. Zaten bu araştırma hastanesiyle ilgili verilen
söz daha önce verilip ve projesi çizilen ancak mahkemeden dolayı yapılamayan
yerdi ama yine söz verdiler. Yine biz, Sayın Sağlık Bakanının “Nüfusu ne ki
Erzincan’a bu kadar hastane yapalım.” demesinden dolayı şüpheliyiz, inşallah
yapılır. Ama asıl verilen sözler oraya yapılan hastane için değil, devlet
hastanesinin yıkılan acil kısmı için verilen sözlerdi. Biz, siyasilerin -o
zaman kullandığı deyimleri özellikle burada söylemek istemiyorum ama- o zamanki
verdiği sözleri tutmalarını ve Erzincan’daki devlet hastanesinin acil kısmının
oraya hastane yapılmasını bekliyoruz. 
Sayın Başbakan geldiği zaman dedi ki “Erzincan’a
on iki yılda 5 katrilyon yatırım yapılmış.” Çok güzel, teşekkür ediyoruz ama
nereye yapılmış, onu söylemedi. Erzincan’a yapılan yatırımın, o 5 katrilyonluk
yatırımın yüzde 80 ilâ 90’ı yollara gitti. Hangi yollara gitti? E-80 yoluna
gitti. Bu yol uluslararası bir yol, yapılması gereken bir yol. Ama bu para
harcanırken ne yazık ki çok bilinçsiz bir şekilde harcandı. Bu yol yapılırken
“Sansa” dediğimiz bölgede defalarca sökülüp yeniden yapıldı. “Sakaltutan”
dediğimiz kesimde yol tam dört sefer değişti, yol yapılıyor, bitiyor, tekrar
yol yapılmaya başlanıyor. Köroğlu Deresi’nde yine aynı şekilde yol yapılıyor,
bitiriliyor, hizmete açılıyor, tekrar o yollar bozuluyor. Yani, ben bazen
düşünüyorum, bu Ulaştırma Bakanlığında hiç mühendis yok mu, hiç gelip
incelemiyorlar mı? Giden bu paranın çoğu boşa gitti ne yazık ki. Ama bunu
Erzincan’a hizmet olarak göstermeyi de doğru bulmuyorum çünkü Erzincan’a hizmet
verilecekse Sayın Başbakan şöyle bir müjde verebilirdi: “Değerli Erzincanlılar,
Şeker Fabrikasını kapatmıyoruz, Şeker Fabrikasını özelleştirmeye sokmuyoruz.
Şeker Fabrikasının eski parayla 12 trilyonluk bir ihtiyacı var, o parayı hemen
gönderiyorum, Erzincan Şeker Fabrikasını yeniliyorum, pancar ekicilerine bu
müjdeyi veriyorum.” demesini beklerdik. Ama nerede, onu hiç söylemedi.
Söylediği laflar yine daha önce söylenen, yapılması mümkün olan yerleri
söylemesi. 
Erzincan’da bir CANPİ’miz vardı tavuk
üretiminde, 2006 yılında üretime başlamıştı, 2004’te almıştı. 2006’daki o krize
rağmen yine devam ettirmişti ama ne yazık ki 2009 yılında CANPİ kapandı, iflas
etti, o zaman yaklaşık 200’e yakın çiftlik de iflas ettikleri için bunlar
kapandı, Erzincan büyük bir zarar gördü. 2012 yılında burayı biz de
destekleyerek Et Balık Kurumuna verdik. Et Balık Kurumu 2012’den beri burayı
hizmete açmaya çalışıyor. En son aldığım bilgilere göre, ayın on beşinde
makinelerin ihalesi yapılıp daha sonra açılacak, bu da yaklaşık olarak herhâlde
bir seneyi daha bulacak. Tabii, o zamanki siyasi arkadaşlarımız, Erzincan’daki
CANPİ açıldığı zaman yaklaşık 250 kişinin çalışacağını söylüyorlardı, en az 250
kişi ama benim öğrendiğim, en fazla çalışacak kişinin, bütün memurlarıyla,
müdürleriyle, bekçisiyle beraber 200 kişiden fazla olmayacağını biliyoruz, bu
da Erzincan’a yatırım için bir şey değil. 
Artı, Erzincan’da eski ismi “ERSAN
Ünlüer” olan bir et kesim kombinamız vardı, o zamanki parayla 12 milyon dolar
para harcayıp burayı yapmışlardı. O zaman, tabii, sebeplerine girmek
istemiyorum ama sahibini Ergenekon’da da suçladılar, içeri de attılar, perişan
ettiler velhasıl; orası kapandı, o 12 milyon dolarlık tesisler şu anda yatıyor.
Sayın Başbakan geldiği zaman keşke deseydi ki “Bu ERSAN’ı yeniden
canlandıralım, yeniden bunu harekete geçirelim.”
Erzincan’da yapılan şey, daha önceki
zamanda yapılan, deprem sonrası yapılan bir tesisin çağrı merkezi olarak
yapılması. Çağrı merkezinde yapılan şey, zaten orada çalışan çocukların
psikolojini bozarak ama işsizlikten dolayı mecburen çalışmaya mahkûm
edilmeleri. Bu iş var, Erzincan’a yapılan başka hiçbir yatırım yok, kimseyi
kandırmamıza gerek yok ama her seferinde gelip “Erzincan’a şunları, şunları,
şunları yaptık.” deyip, sıralayıp gidiyoruz ama Erzincan’a baktığımız zaman 5
katrilyon paranın nereye gittiğini biliyoruz. 5 katrilyon para, dediğim gibi,
yollara gitti, Erzincan’a yatırım yok. 
Bu sene Erzincan’a KÖYDES’in ikinci
dilimi gelmediği için Erzincan’da hiçbir iş yapılamadı. Özel İdarede çalışan
arkadaşlar verdiği sözleri tutamadığı için muhtarlara karşı mahcup oldular,
muhtarlar köylülerine karşı mahcup oldular. Velhasıl, yatırım dediğimiz zaman,
yatırım bir tek göz boyamayla geçiyor. Keşke tarımı canlandıracak, hayvancılığı
canlandıracak bu kombinalar açılsaydı Erzincan için daha iyi olurdu diye
düşünüyorum ama dediğim gibi, her seferinde gelinip bir göz boyama yapılıyor
Erzincan’da ama Erzincan halkı artık bunlara inanmıyor. Erzincan, dediğim gibi,
boğuldu, iyice daraldı. Bunun çözüm yolu Erzincan’a gerçekten yatırım yapmaktan
geçer. İlk önce de Erzincan’a yapılacak şey Şeker Fabrikasının kapatılmaması
için söz verilmesi; biz böyle söz bekliyoruz, bu sözü verirlerse Erzincan için
samimi olduğunu düşünürüz.
Hepinizi saygılarımla selamlıyorum.
(CHP sıralarından alkışlar)
BAŞKAN – Teşekkür ediyorum.
Gündem dışı üçüncü söz, İstanbul
hakkında genel bir değerlendirmede bulunmak için söz isteyen İstanbul
Milletvekili Osman Boyraz’a aittir.
Buyurun Sayın Boyraz. (AK PARTİ
sıralarından alkışlar) 
3.-
İstanbul Milletvekili Osman Boyraz'ın, İstanbul hakkında genel bir
değerlendirmede bulunmaya ilişkin gündem dışı konuşması
OSMAN BOYRAZ
(İstanbul) - Sayın Başkan, değerli milletvekilleri; seçim bölgem olan İstanbul
ilimiz hakkında genel bir değerlendirmede bulunmak üzere gündem dışı söz almış
bulunmaktayım. Bu vesileyle, ekranları başında bizleri izleyen aziz milletimizi
sevgi, saygı ve muhabbetle selamlıyorum.
Tabii, dünyanın
en güzel, en muhteşem ve en görkemli şehridir İstanbul. Yüzyıllar boyunca
yerleşim birimi olmuş, medeniyetlere başkentlik yapmış; ticaretin, saltanatın,
ihtişamın, zarafetin ve rüyaların başkenti olmuştur İstanbul. Yedi kıtanın yedi
tepeli incisidir İstanbul. Üstat Necip Fazıl’ın ifade ettiği gibi “O benim,
zaman, mekân aşıp geçmiş sevgilim.” dizeleriyle şairlerin aşkı olmuştur
İstanbul. Onun şiir kokan semtleri, tepeleri, sokakları ve caddeleri… Bir
mozaiktir İstanbul, her taşında dünyanın binbir rengini barındıran renklerin
başkentidir İstanbul. Siyahı, beyazı, mavisi, kırmızısı, yeşiliyle usta bir
ressamın muhteşem bir tablosudur İstanbul. Bu tabloda kimler yok ki: Bir
tarafta dimdik duran Galata Kulesi, bir diğer tarafta her dem kaş göz ettiği
Kız Kulesi zarif zarif süzülüyor Üsküdar’da. Bir kilimdir İstanbul, ilmik
ilmik, nakış nakış işlenmiş kilim. Anadolu’nun her rengini bağrında barındıran
bir şehirdir İstanbul. Farklı melodileri bir şarkıda buluşturan, her noktasında
coşku, her noktasında heyecan, çok sesliliği zenginlik kabul edip tek ses
hâline getiren bir şehirdir İstanbul. Bir sanattır İstanbul, usta sanatçıların
dudaklarını uçuklatan, dünyada eşi ve benzeri bulunmayan bir sanat; duyguları
besleyen, insanı düşündükçe kendisine hayran bırakan bir sanat. Mimarinin,
müziğin, şiirin, musikinin membasıdır İstanbul. Her bestede onun adı, her
bestede onun şanı, Sinan’ın ayak sesleri, Itrî’nin besteleri, Nedim’in
nağmeleri, Baki’nin dizelerini duyarsınız İstanbul’da. Bir aşktır İstanbul,
öyle bir aşk ki kendisine tutsak eden “Ölüm kaderde var, üzüntü vermiyor/ Lakin
İstanbul’un ayrılığı, acısı zor.” diyecek kadar bir aşk. “Sana dün bir tepeden
baktım ey aziz İstanbul/ Görmedim gezmediğim, sevmediğim hiçbir yer/ Ömrüm
oldukça gönül tahtıma keyfince kurul/ Sade bir semtini sevmek bile bir ömre
değer.” Sade bir semtini sevmenin bile ömre yeteceğini söyleyen Yahya Kemal ama
biz diyoruz ki “Yetmiyor bize.” Her karış toprağını, her caddesini, sokağını
seviyoruz İstanbul’un. Gece-gündüz demeden, dur durak bilmeden İstanbul’a
hizmet ediyoruz ve etmeye devam edeceğiz. 
Tabii, geçmişe şöyle bir gitsek “Haliç”
desem ne gelirdi aklınıza? Şimdilerde modern salonları, kongre merkezleri olan,
onlarca balık türünün yaşadığı Haliç. Ya “yıllar önce Haliç” deseydim aklınıza
ne gelirdi? Yüzünüzü ekşitecektiniz ve “Temizlenmez.” denilen Haliç’in kesif
kokusunu gelecekti burnunuza. Oysa şimdilerde Boğaz’ın temiz ve oksijenli suyu
Haliç’e akıyor. Biraz önce de ifade ettiğim gibi, onlarca balık türü yaşıyor.
Haliç temiz, deniz temiz, çevre temiz. 
1993 yılında üniversite eğitimi için
geldiğim İstanbul’da -ki Peygamber Efendimizin övgüsüne mazhar olan bu şehirde-
güleni şöyle dursun ağlayanı bahtiyar olan bu şehre milletvekili olarak hizmet
etme şansı nasip olduğu için Allah’a şükrediyorum.
“90’lı yıllar” demiştim biraz önce,
Haliç’i söylemiştim. Ah o 90’lı yıllar… Rabbim bir daha o günleri yaşatmasın
İstanbul halkına. O dönemdeki İstanbul’u değil çocuklarımız, torunlarımız ve
onların torunları dahi görmesin. Ümraniye’de patlayan çöp dağları, ölen onlarca
insanımız; çöplerin toplanmadığı, her sokağın, her caddenin çöp dağlarına
dönüştüğü; suların içilmediği, bırakın suların içilmesini, suların bulunmadığı,
her sokağında benzin istasyonu gibi su istasyonlarının açıldığı, gaz
maskelerinin dağıtıldığı İstanbul. Rabbim bir kez daha İstanbul halkına o yılları
yaşatmasın diyorum. Bence, bugünlerde İstanbul’u doya doya hissetmelerini, doya
doya yaşamalarını istiyorum. Fatih’in karadan gemileri yürüterek fethettiği İstanbul’u,
torunları da denizin altından gemileri yürüterek… Asya ve Avrupa’yı
bütünleştiren, birbirine bağlayan, bir hayali gerçekleştirmenin haklı gururunu
yaşayan kadrolar burada. 
Saygıdeğer milletvekilleri, sözlerimi
-tabii, zaman çok dar- üstat Necip Fazıl Kısakürek’in bir şiiriyle ifade etmek
istiyorum: Her şafak Hisarlarda oklar çıkar yayından/ Hâlâ çığlıklar gelir
Topkapı Sarayından./ Ana gibi yâr olmaz, İstanbul gibi diyar; / Güleni şöyle
dursun, ağlayanı bahtiyar… / Gecesi sümbül kokan / Türkçesi bülbül kokan, /
İstanbul, İstanbul… (AK PARTİ ve CHP sıralarından alkışlar)
BAŞKAN – Teşekkür ediyorum.
Gündeme geçiyoruz.
Başkanlığın Genel Kurula sunuşları
vardır, okutuyorum:
IV.-
BAŞKANLIĞIN GENEL KURULA SUNUŞLARI
A)
Önergeler
1.- Batman
Milletvekili Bengi Yıldız’ın, (9/8) esas numaralı Meclis Soruşturması Komisyonu
üyeliğinden istifa ettiğine ilişkin önergesi (4/221)
Türkiye Büyük
Millet Meclisi Başkanlığına
Üyesi bulunduğum
Meclis Soruşturma Komisyonu bağımsız ve tarafsız bir soruşturma yapamayacağı, Komisyonun
adli niteliğinin yerine siyasi yönünün belirleyici hâle geldiği ve gerçekleri
ortaya çıkarma gibi bir işlevinin kalmadığına kanaat getirdim. 
Şöyle ki:
1)  Parti kimliği dışında, bağımsız ve
tarafsız olması gereken, bir adli komisyon işlevi gören Meclis Soruşturma
Komisyonu daha ilk toplantısında bunun aksine kararlar alarak tek bir partiden
gelen (AKP) üyelerden başkan, başkanvekili, sözcü ve kâtip üye seçerek talihsiz
bir başlangıç yapmıştır.
2)  Komisyon üyelerinin bütün
ısrarlarına rağmen, şüphelilerin avukatlarına verilen soruşturma konusu
dosyalar bizlere verilmemiştir.
3)  Tanıkların seçimi Başkanlıkça
yapılmış olup hiçbir tartışma yapılmadan önümüze konulmuştur. Seçilen tanıklar
özellikle ya şüphelilerin tanıklıktan çekinebilecek yakın akrabalarından ya da
bu dosyada şüpheli olarak ifadesine başvurulan tanıklıktan çekilme hakları
olanlardan seçilmiştir. Nitekim bunların önemli bir kısmı tanıklıktan çekilme
haklarını kullanmışlardır. Bunun tasarlanmış olduğundan hiçbir şüphem yoktur.
4)  Oluşturulan alt komisyonunun
görevini İstanbul’da takipsizlik verilen yeni dosyaların incelenmesi ve bu
incelemeden sonra dinlemesi gereken yeni tanık ve şüpheli varsa onları da
dinlesin diye belirledik. Özellikle ad vererek "Rıza Sarraf ve diğer
bilinen önemli tanıklar Ankara'da Komisyonun tamamı tarafından dinlensin."
dedik. Çünkü bu delillerle doğrudan doğruya temas etmenin bir gereğiydi.
Toplantı sırasında bu belirlemenin aksi bir görüş belirtilmemesine rağmen alt
komisyon bu iradeyi yok farz ederek İstanbul'da Rıza Sarraf, Ali Ağaoğlu gibi
tanıkları da dinledi.
5)  Komisyonumuz bir savcılık işlevi
yerine getirdiğinden elbette soruşturmayı etkileyen konularda karar alabilir.
Mesela, soruşturmanın gizliliğini ihlal veya bazı tedbirler alınmasını
mahkemeden talep etme hakkı vardır. Bu talep Komisyon üyelerince toplantıda
tartışılır, karar altına alınır. Ancak Komisyon Başkanımız kendisini Komisyonun
yerine koyarak karar alabiliyorsa zaten bize ihtiyaç yoktur. Biz üyeler olarak
Başkanın aldığı kararı basından öğrenmemeliydik.
6)  Komisyon Başkanı hangi tarihte,
saat kaçta tanık ve şüphelileri dinleyeceğine karar veriyor. Bu kararı verirken
de örneğin çarşamba günü saat 16.00'da yurt dışına çıkacak olan sayın Erdoğan
Bayraktar’ı aynı gün saat 14.30’da ifadeye çağırabiliyor. En uygun ifade alma
gününü ve zaman aralığını şüphelinin yurt dışına çıkacağı gün olarak takdir
etmiştir. Bu durumu “maddi gerçeği arama” faaliyeti olarak değerlendirebilir
miyiz?
İrademin etkili
olmadığı bir Komisyonda çalışmaya devam etmeyi doğru bulmadığımdan Komisyon
üyeliğinden istifa ediyorum. Gereğini saygılarımla arz ederim.
Bengi Yıldız 
Batman
BAŞKAN –
Bilgilerinize sunulmuştur. 
Meclis araştırması açılmasına ilişkin
üç önerge vardır. Önergeleri ayrı ayrı okutacağım.
3'üncü sırada okutacağım Meclis
araştırması önergesi 500 kelimeden fazla olduğu için önerge özeti okunacaktır
ancak önergenin tam metni tutanak dergisinde yer alacaktır.
Okutuyorum:
B) Meclis
Araştırması Önergeleri
1.- BDP
Grubu adına Grup Başkan Vekili Bingöl Milletvekili İdris Baluken’in,
23/10/2011’de meydana gelen Van depreminin ardından Vanlıların yaşadığı
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1155)
Türkiye Büyük Millet Meclisi Başkanlığına
23 Ekim 2011’de
meydana gelen Van depreminin üzerinden bir yıl geçmiştir. Depremde 644
yurttaşımız yaşamını yitirmiş, binlercesi yaralanmış ve on binlerce insan evsiz
kalmıştır. Depremin ardından yaşanan konut, okul, sağlık hizmetleri ve altyapı
alanlarında yaşanan sorunlar hâlâ devam etmektedir. Depremin ardından ne
konteyner ne de çadır ihtiyacı karşılanabilmiştir. Deprem kış şartlarında
meydana geldiği için olumsuz sonuçları daha fazla olmuştur. Depremin ardından
Vanlı yurttaşların yaşadığı olumsuzlukların, Van'a Türkiye'nin diğer
yerlerinden yapılan yardımların akıbetinin ve Vanlı depremzedelere yardım
konusunda Hükûmet yetersizliklerinin araştırılması amacıyla Anayasa'nın 98'inci
İç Tüzük’ün 104'üncü ve 105'inci maddeleri gereğince Meclis araştırması
açılması için gereğini arz ve teklif ederiz.
İdris Baluken 
BDP Grup Başkan Vekili
Gerekçe:
Depremin neden olduğu en son yıkım bir
yıl önce 23 Ekim 2011'de Van'da yaşanmıştır. Van depremi 644 yurttaşımızın
yaşamına mal olmuş, evler yıkılmış, kış şartlarına denk geldiği için yüz
binlerce insan başka şehirlere göç etmiş, insanların barınabilecekleri mekânlar
kalmamıştır.
Van Depreminin ardından ortaya çıkan
yaraların sarılması için ellerindeki sınırlı kaynaklarla hizmet üretmeye
çalışan belediyelerimiz Hükûmet tarafından engellenmek istenmiştir. Ayrıca,
merkezî Hükûmet temsilcileri BDP'li Van yerel yönetimleriyle ilişkisini sınırlı
tutarak halka hizmetten çok BDP'li belediyelerin işlevsiz kılınmasını
amaçlamıştır. Hükûmet, deprem gibi doğal bir felakette bile sahip olduğu
dışlayıcı bakış açısını bir kenara bırakmamıştır. Van'a özellikle üniversite
öğrencilerinin gönderdiği yardımlar, gözaltı, tutuklama ve bir kriminalizasyon
süreci olarak önlerine çıkarılmış, Van halkına yönelik ırkçı söylemlerde
bulunan, hizmet ve yardımları engelleyen sivil ve kamu kesimleri deyim
yerindeyse yaptıklarıyla kalmışlardır. Türk Kızılayı ise Van depremzedeleri
için gerekli yardımları yapmada yetersiz kalmasına rağmen, Suriye'den göç eden
Suriye vatandaşlarına konteyner kentleri zaman geçirmeksizin kurarak, akıllarda
yeni soru işaretlerine sebep olmuştur.
Bu olumsuz tabloya rağmen Türkiye
halklarının sessiz çoğunluğu seferber olmuş ve Van halkıyla elinden geldiğince
dayanışma içine girmiştir. 1999 Marmara depreminin ardından toplanan vergilerin
AKP Hükûmeti tarafından duble yollara harcandığının ortaya çıkmasına rağmen,
Van için toplanan yardımların nerelere akıtıldığı henüz bilinmemektedir.
Yaşanan bu tabloda, yüz binlerle ifade
edilen göç meydana gelmiş, Van hayalet kent olma yolunda ilerlemiştir. Van'da
kalanlar kış şartlarında, çadırlarda, derme çatma kulübelerde, samanlıklarda ya
da naylondan yaptıkları çadır benzeri yapılarda hayatlarını sürdürmeye
çalışmıştır. Böyle bir ortamda soğuktan donan bebekler, çıkan yangından hayatını
yitirenler olmuştur.
Yerel yönetimlerimizin dayanışması ve
ürettiği hizmetler sonucu yaraların sarılmasıyla beraber, depremin ardından
kentin Belediye Başkanı Bekir Kaya cezaevine atılmış, kent âdeta
cezalandırılmıştır. Başbakan Yardımcısı Beşir Atalay Van'a yaptığı ziyarette,
Vanlıların kendilerine oy vermesi gerektiğini söyleyerek, insanları âdeta
tehdit ederek Hükûmetin asıl amacının siyasi rant olduğunu ortaya koymuştur.
Depremden uzunca zaman sonra yapılan 70
metrekarelik konutlar 70 bin TL'ye satılarak depremzede bir halk üzerinden TOKİ
ve müteahhitler zenginleştirilmeye çalışılmakta, depremin üzerinden ikinci kış
gelmesine rağmen hâlâ yaraların sarılması noktasında doğru yaklaşımlar ve
politikalar ortaya konulamamaktadır. Van'da konut sorunu, altyapı sorunu,
okulların durumu, sağlık hizmetlerinde yetersizlik hâlâ devam etmektedir. Bu
bağlamda, depremin ardından geçen bir yıllık sürede Van halkının yaşadığı
sorunların, Hükûmetin kriminalize edici uygulamalarının, Van halkına yapılan
yardımların nerelere kanalize edildiğinin belirlenmesi ve var olan yaraların
bir an önce sarılmasının önünün açılması amacıyla bir Meclis araştırması
açılmasını talep ediyoruz.
2.-
İstanbul Milletvekili Sebahat Tuncel ve 21 milletvekilinin, nefret suçlarını
önlemek amacıyla dünyadaki mevcut yasaların ve Türkiye'de nefret suçlarının
önlenmesi için yapılması gereken düzenlemelerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1156)
Türkiye Büyük
Millet Meclisi Başkanlığına
Türkiye'de nefret suçlarına dair
istatistiki verilerin oluşturulması için gerekli çalışmanın yürütülmesi, nefret
suçuna maruz kalan kesimlerin özellikle tespit edilmesi, nefret suçlarını
önlemek amacıyla dünyadaki mevcut yasaların karşılaştırmalı olarak incelenmesi,
Türkiye'de nefret suçlarının önlenmesi için acil olarak yapılması gereken
düzenlemelerin tespit edilmesi amacıyla Anayasa’nın 98'inci, İç Tüzük’ün 104 ve
105'inci maddeleri gereğince Meclis araştırması açılması için gereğini arz
ederiz.
1) Sebahat Tuncel  (İstanbul)
2) Pervin Buldan (Iğdır)
3) İdris Baluken (Bingöl)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) Hasip Kaplan (Şırnak)
9) Hüsamettin Zenderlioğlu  (Bitlis)
10) Emine Ayna (Diyarbakır)
11) Nursel Aydoğan (Diyarbakır)
12) Altan Tan (Diyarbakır)
13) Adil Zozani (Hakkâri)
14) Esat Canan (Hakkâri)
15) Sırrı Süreyya Önder (İstanbul)
16) Mülkiye Birtane (Kars)
17) Erol Dora (Mardin)
18) Ertuğrul Kürkcü (Mersin)
19) Demir Çelik (Muş)
20) İbrahim Binici (Şanlıurfa)
21) Nazmi Gür (Van)
22) Özdal Üçer (Van)
Gerekçe
Türkiye'de giderek artan militarist ve
milliyetçi ortam, nefret söyleminin yoğun olarak karşımıza çıkmasına ve nefret
suçlarının artmasına neden olmaktadır. Türkiye Cumhuriyeti Anayasası'nın
10’uncu maddesi herkesin dil, ırk, renk, cinsiyet, siyasi düşünce, felsefi
inanç, din, mezhep ve benzeri sebeplerle ayrım gözetilmeksizin kanun önünde
eşit olduğunu belirtmektedir. Benzer şekilde, 5237 sayılı Türk Ceza Kanunu'nun
3’üncü maddesi de adalet ve kanun önünde eşitlik ilkesini koruma altına
almakta, 76’ncı maddesi soykırım suçunu yasaklamakta, 122’nci maddesi
ayrımcılığı, 216’ncı maddesi ise halkı kin ve düşmanlığa tahrik veya
aşağılamayı suç saymaktadır. Bu Anayasa ve kanun maddelerine rağmen şu ana
kadar hiç kimse ırkçılık veya ayrımcılık yaptığı ya da nefret suçu işlediği
için yargılanmamıştır. Aksine, nefret suçlarını önlemeye çalışan akademisyenler
ve insan hakları savunucularına yönelik kullanılmaktadır. Türkiye'de nefret
suçları, uzun süredir devam eden, trans bireylere yönelik nefret cinayetleriyle
gündemde durmaktadır. Ancak bunun dışında, farklı etnik kimliğinden ya da
inancından, kültüründen ve bulunduğu sınıftan dolayı saldırıya uğrayan, darp edilen,
ayrımcılığa maruz kalan pek çok kişi bulunmaktadır. Yasal düzeyde ise mevcut
yasalar açık bir şekilde nefret suçlarını yasaklamamaktadır. Mevcut yasal
düzenlemeler eksik olduğu kadar teknik açıdan da sorunludur. Mevcut yasal
düzenlemeler keyfî uygulamalara son derece açıktır ve kötüye kullanılabilecek
niteliktedir.
Türkiye, nefret suçları konusunda
kapsamlı bir tanım yapan AGİT üyesi 56 ülkeden, yasal düzenlemenin olmadığı 22
ülke arasında bulunmaktadır. Üstelik, Türkiye bu alanda istatistiki bilgi derleme
yükümlülüğünü yerine getirmediği için de kategorilere göre işlenen nefret
suçları tam olarak bilinememektedir. Bu alanda çalışan sivil toplum
kuruluşlarının medya ve davalardan çıkardıkları bilgilere göre en yoğun olarak
nefret suçunun işlendiği kategoriler, din ve inanç, etnik köken, cinsel yönelim
ya da cinsel kimlik ve diğer diyebileceğimiz farklı alanları içeren
kategorilerdir. Çok kültürlü ve kimlikli bir yapıya sahip olmasına rağmen
Kürtlere, Araplara, Alevilere, translara, çingenelere ve pek çok farklı gruba
yönelik nefret suçları yoğunlukla işlenmektedir. Sonuç olarak, Sünni, Türk ve
erkek olmayan herkes ayrımcılığa maruz kalmakta ve nefret suçlarına maruz
kalmaktadır.
Türkiye’de mevcut yasal düzenlemelerde
ayrı bir nefret suçları yasası olmadığı gibi, bu konuyla ilgili tek madde olan
TCK 216’ncı madde ise hiçbir zaman nefret suçlarını önleyici olarak
uygulanmamıştır. Bu, tam tersine, devlete karşı herhangi bir tehdidi, sanki
devletin milletine karşıymış gibi gösterip fikir beyan edenleri cezalandırmak
için kullanılmıştır. Tüm bu eksik noktalar göz önünde bulundurularak Türkiye’de
nefret suçlarına dair istatistiki verilerin oluşturulması için gerekli
çalışmanın yürütülmesi, nefret suçuna maruz kalan kesimlerin tespit edilmesi,
nefret suçlarını önlemek amacıyla dünyada mevcut yasalar incelenerek
karşılaştırmaların yapılması, Türkiye’de nefret suçlarının önlenmesi için acil
olarak yapılması gereken düzenlemelerin tespit edilmesi amacıyla bir araştırma
komisyonu kurulmasını önermekteyiz.
3.-
Diyarbakır Milletvekili Altan Tan ve 21 milletvekilinin, 6085 sayılı Sayıştay
Yasası’yla kamu kurumlarının denetiminin önemli ölçüde ortadan kaldırılmasının
sonuçlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi 500 kelimeden fazla olduğu için
özeti (10/1157) (*)
Türkiye Büyük
Millet Meclisi Başkanlığına
Yeni Sayıştay yasasıyla askerî
harcamaların denetimlerinin yetersiz oluşu ve bu harcamaların denetimsizliğinin
sonuçlarıyla ilgili olarak Anayasa’nın 98’inci, İç Tüzük’ün 104’üncü ve
105’inci maddeleri gereğince Meclis araştırması açılmasını arz ederim.
1) Altan Tan (Diyarbakır)
2) Pervin Buldan (Iğdır)
3) İdris Baluken (Bingöl)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata  (Batman)
8) Hasip Kaplan  (Şırnak)
9) Hüsamettin Zenderlioğlu  (Bitlis)
10) Emine Ayna  (Diyarbakır)
11) Nursel Aydoğan  (Diyarbakır)
12) Adil Zozani (Hakkâri)
13) Esat Canan  (Hakkâri)
14) Sırrı Süreyya Önder  (İstanbul)
15) Sebahat Tuncel (İstanbul)
16) Mülkiye Birtane  (Kars)
17) Erol Dora (Mardin)
18) Ertuğrul Kürkcü  (Mersin)
19) Demir Çelik  (Muş)
20) İbrahim Binici  (Şanlıurfa)
21) Nazmi Gür (Van)
22) Özdal Üçer  (Van)

Gerekçe Özeti: 
Demokrasilerde Meclisin en önemli
görevlerinden biri, vatandaşlardan toplanan vergilerle gerçekleştirilen kamu
hizmetlerinin doğru amaçlar için kullanılmasını sağlamaktır. Kamu
harcamalarını, Meclis adına denetleme görevi ise Sayıştaylara verilmiştir.
Sayıştayın denetimini yapmakla yükümlü
olduğu kamu kurumları arasında askerî kurum ve kuruluşlar da yer almaktadır.
Güvenlik ve savunma sektörünü oluşturan asker ve kolluk kuvvetlerinin sivil
denetiminin sağlanması, demokratikleşme sürecinin sağlıklı işlemesi açısından
büyük önem taşımaktadır. Yeterince şeffaf olmayarak yolsuzluk iddialarına açık
hâle gelen savunma harcamaları, güvenlik sektörü kurumlarının etkinliğini ve
verimliliğini düşürecek bu kurumların güvenilirliğini de azaltacaktır. Tüm
bunlara karşın Sayıştayın askerî harcamalara ilişkin denetimi, denetimini
yaptığı diğer kamu kuruluşlarından farklı olarak oldukça sınırlandırılmıştır.
Askerî harcamaların şeffaf ve hesap
verilebilir olması, aynı zamanda Türkiye'nin Avrupa Birliğine tam üyelik
müzakereleri çerçevesinde yerine getirmesi gereken demokratik kriterler
arasında da yer almaktadır.
Ülkemizde savunmaya ayrılan kaynaklara
baktığımızda karşımıza şöyle bir tablo çıkmaktadır: Bütçe içi ve bütçe dışı
kaynaklar. Bütçe içi kaynaklar, Maliye Bakanlığı bütçe verilerinde savunma hizmetleri
kalemi olarak geçer.
Millî Savunma Bakanlığı bütçesi, bütçe
içi savunma harcamalarının yaklaşık yüzde 80'ini oluşturmaktadır. Maliye
Bakanlığındaki Millî Savunma Bakanlığı bütçesini, Genelkurmay Başkanlığı ile
Kara, Hava ve Deniz Kuvvetlerine ayrılan ödenekler oluşturmakla birlikte, bu
ödenekler mali yılı bütçe tablolarında ayrı ayrı gösterilmemektedir. Bütçe içi
savunma harcamaları kapsamında, Türk Silahlı Kuvvetlerine Millî Savunma
Bakanlığı üzerinden tahsis edilen ödeneklere ek olarak önemli bir kısmı henüz
denetlenemeyen bütçe dışı kaynaklar da bulunmaktadır. Bu kaynaklar arasında
Türk Silahlı Kuvvetlerini Güçlendirme Vakfı ve bu vakfın hissedarı olduğu 18
askerî firma, Makine ve Kimya Endüstrisi Kurumu, Jandarma Genel Komutanlığı,
Sahil Güvenlik Komutanlığı ve silah tedariki için alınan dış askerî krediler
gibi kalemler bulunmaktadır. Kısıtlayıcı yasa hükümleri nedeniyle yıllar
boyunca denetlenemeyen askerî harcamalar, ülke ekonomisinde önemli bir yer
tutmaktadır. Askerî harcamaların bütçe içindeki yerini anlatmak için son mali bütçe yasasına
göz atılmalıdır. Buna göre, Aralık 2011'de TBMM'de kabul edilen 2012 Bütçe
Yasası’na göre ülkenin güvenlik ve asayişinden sorumlu olan kurum ve
bakanlıklara aktarılan kaynak, yaklaşık 39 milyar TL ile bütçenin yüzde
11,1'ini oluşturmaktadır.
2012 yılı bütçesinde en fazla ödeneğin ayrıldığı
bakanlıklardan biri Millî Savunma Bakanlığıdır. "Terörle mücadele"
adı altında bugüne kadar savunma ve güvenlik için ayrılan kaynaklar net olarak
bilinmemekle birlikte, zaman zaman yapılan açıklamalar harcanan paraların çok
yüksek boyutlarda olduğunu göstermektedir. Son olarak AKP, 6085 sayılı Sayıştay
Yasası'nın 35’inci maddesinde değişiklik öngören kanun teklifini 18 Haziran
2012 tarihinde (2/679) esas numarasıyla TBMM Başkanlığına sunmuştur. Bu teklif,
muhalefetten gelen tepkilere rağmen 29 Haziran 2012 tarihinde TBMM'de
yasalaşmıştır. 
Özetle, Hükûmetin 6085 sayılı yeni Sayıştay Yasası'nda
yapmış olduğu bu son değişiklik, kamu kurumlarının Sayıştay tarafından
denetiminin etkinliğini önemli ölçüde ortadan kaldırmış, Sayıştayın varlık
nedeni olan bağımsızlığı ve tarafsızlığı ilkesine de darbe indirmiştir. Yapılan
değişikliklerle yasada denetçilerin denetim yetkisi demokratik standartlarla
artık bağdaşmaz hâle getirilmiştir. Bu nedenle, Sayıştayın fonksiyonlarının
uluslararası denetim standartlarına uygun hâle getirilmesini sağlayacak bir
düzenlemenin yeni anayasada yer alması daha da önem kazanmıştır.
BAŞKAN – Bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki ön görüşmeleri, sırası
geldiğinde yapılacaktır.
C)
Duyurular
1.-
Başkanlıkça, Kadın Erkek Fırsat Eşitliği ile Kamu İktisadi Teşebbüsleri
Komisyonlarında siyasi parti grubu mensubu olmayan milletvekillerine düşen
birer üyelik için aday olmak isteyen siyasi parti grubu mensubu olmayan
milletvekillerinin yazılı olarak müracaat etmelerine ilişkin duyuru
BAŞKAN.- Sayın milletvekilleri, Kadın
Erkek Fırsat Eşitliği ile Kamu İktisadi Teşebbüsleri Komisyonlarında siyasi
parti grubu mensubu olmayan milletvekillerine de 1 üyelik düşmektedir. Bu
komisyonlara aday olmak isteyen siyasi parti grubu mensubu olmayan
milletvekillerinin 8 Aralık 2014 Pazartesi günü saat 18.00’e kadar Türkiye
Büyük Millet Meclisi Başkanlığına yazılı olarak müracaat etmelerini rica
ediyorum.
İç Tüzük’ün 37’nci maddesine göre
verilmiş bir doğrudan gündeme alınma önergesi vardır, okutup işleme alacağım ve
oylarınıza sunacağım.
A)
Önergeler (Devam)
2.-
İstanbul Milletvekili Mustafa Sezgin Tanrıkulu’nun, (2/2272) esas numaralı
Toplumsal Mutabakat Komisyonu ile Ortak Akıl Heyeti Kurulması Hakkında Kanun
Teklifi’nin doğrudan gündeme alınmasına ilişkin önergesi (4/222)
Türkiye Büyük Millet Meclisi Başkanlığına
(2/2272) esas numaralı Kanun
Teklifi’min İç Tüzük’ün 37’nci maddesine göre doğrudan Genel Kurul gündemine
alınmasını arz ederim. 
Saygılarımla.
Sezgin Tanrıkulu
İstanbul
BAŞKAN – Önerge üzerinde söz isteyen teklif sahibi Sezgin
Tanrıkulu, İstanbul Milletvekili.
Buyurun Sayın Tanrıkulu. (CHP sıralarından alkışlar)
MUSTAFA SEZGİN
TANRIKULU (İstanbul) – Sayın Başkan, değerli milletvekilleri; bugün bu teklifi
Genel Kurulun gündemine getirmemizin nedeni tarihe not düşmek. Çünkü bu
kayıtlar burada kalacak ve ileride kim barıştan yana, kim çözümden yana, kim
gerçekten de sürecin ve barışın ruhuna uygun bir teklif vermiş inceleyenler
anlasınlar diye bugün bu teklifi İç Tüzük’ün 37’nci maddesi uyarınca gündeme
aldırdık.
Değerli
arkadaşlar, Türkiye’nin otuz yıldan daha fazla bir süre bir çatışmayla
boğuştuğu bir zaman diliminde, Genel Başkanımız, 6 Haziran 2012 tarihinde
Adalet ve Kalkınma Partisi Genel Merkezini ziyaret ederek dönemin Başbakanı
Erdoğan’a bir teklif sundu. Bu teklif, Meclis zemininde bir komisyon kurulması
ve bu komisyona bağlı da ortak akıl heyeti kurulması teklifiydi. Ama, bu teklif
maalesef anlaşılmadı ve siyasi ranta ve siyasi gündeme kurban edildi. Daha
sonra, Genel Başkanımız, 5 Ocak 2013 tarihinde CHP Genel Merkezinde parti
meclisi toplantısında barışla ilgili olarak da AKP Hükûmetine ve Genel
Başkanına açık çek verdi belli koşullarla. Ancak iki gün sonra bu girişim de
AKP tarafından elinin tersiyle itildi. Genel Başkanımız 20 Haziran 2014
tarihinde Diyarbakır’da çözümün nasıl olacağı konusunda da çok esaslı bir
manifesto ortaya koydu, bu da dikkate alınmadı. En son olarak da 29 Kasım 2014
tarihinde, keza yine Diyarbakır’da başka bir çerçeveyi de ortaya koyduk. Bugün
burada, yürüttüğünüz sürecin yöntem olarak barışı, esaslı bir barışı
sağlayamayacağı noktasındaki görüşümüzü dile getirmek amacıyla bu teklifi
gündeme getiriyoruz. Eğer gerçekten barışı toplumsallaştırmak istiyorsanız,
barışı, kalıcı barışı Türkiyeleştirmek istiyorsanız ve barışı rehin tutmak
istemiyorsanız kendi ellerinizde, gelin, bugün, burada eş zamanlı bir süreci
Türkiye Büyük Millet Meclisinde başlatabilecek bir zemini yaratalım. Biz,
açıkça, Türkiye Büyük Millet Meclisi zeminini barışın kalıcı olması ve
toplumsallaştırılması bakımından elzem görüyoruz. Yüzde 60’la barış olmaz.
Kamuoyu yoklamalarında yüzde 60 bir destek olduğu söyleniyor ve bu size yetiyor
ancak biz de biliyoruz ki Adalet ve Kalkınma Partisinin tabanında büyük bir
kırılma var, CHP’lilerin bu sürece desteği var. Eğer gerçekten bu süreci kalıcı
hâle getirmek istiyorsak, yüzde 80’lere, 90’lara çıkarmak istiyorsak ve 6, 7, 8
Ekimdeki gibi bir ortamı yaratmak istemiyorsak çözüm süreci Meclis odaklı
yürümelidir, eş zamanlı yürümelidir ve Meclisin atayacağı ve seçeceği ortak
akıl heyetinin yürüteceği bir zemin olmalıdır. Bu süreç, Adalet ve Kalkınma
Partisinin elinde rehin tutulmamalıdır.
“Barış süreci”
adı altında ya da “çözüm süreci” adı altında büyük bir algı yönetimi
yönetilmeye çalışılıyor. Algı yönetimi yeni Türkiye'nin kavramı. Eskiden bunun
adı kandırmaydı, toplumu kandırmaydı; şimdi yeni adı, yeni Türkiye’de, algı
süreci oldu. Biz bu algı süreciyle bu sürecin yürüyemeyeceği konusunda
düşüncemizi ortaya koyduk ve gerçekten de Türkiye'nin geldiği nokta, Orta
Doğu’daki durum, yeni dünya düzenini dikkate aldığımızda, Türkiye'nin, bu
sorunu, Türkiye Büyük Millet Meclisi zemininde ve bütün bileşenleriyle ele alıp
mümkün olan en büyük bir mutabakatla çözmesi noktasında bir zemini yaratması
lazım. Bu imkân elinizde. Ben Adalet ve Kalkınma Partisi milletvekillerine
sesleniyorum, bugüne kadar 8 yasa teklifini İç Tüzük 37’ye göre gündeme
getirdim, tümü reddoldu ama bu yeni bir imkân sunuyor. Bu imkânı
değerlendirmenizin Türkiye'nin kalıcı barışı için elzem olduğunu düşünüyorum. 
Saygılarımı sunuyorum. (CHP
sıralarından alkışlar)
BAŞKAN – Teşekkür ediyorum. 
Bir milletvekili adına söz isteyen
Levent Gök, Ankara Milletvekili. 
Buyurun Sayın Gök. (CHP sıralarından
alkışlar)
LEVENT GÖK (Ankara) – Sayın Başkan,
değerli milletvekilleri; az önce Genel Başkan Yardımcımızın ifade ettiği kanun
teklifi önemlidir, değerlidir. Cumhuriyet Halk Partisi, ülkemizin bir kanayan
yarasını teşkil eden, doğuda, güneydoğuda pek çok ölümlere ve insan kaybına
neden olan Kürt sorunuyla ilgili olarak gerçekçi bir çözümden yanadır. Bu
konuda partimizin çok uzun yıllardan beri temel konularda ürettiği fikirler
parti programında ve bildirgeler hâlinde yer almıştır. Bu konu, bütün dünyada
çatışmasızlık örneklerine baktığınız zaman, iktidarın muhalefete bilgi vermek,
onun desteğini almak ve en geniş konsensüsü oluşturmak suretiyle çözülmüştür.
İngiltere’ye baktığınız zaman IRA örneğinde, Güney Afrika’ya baktığınız zaman
Mandela’da ve dünyanın pek çok yöresinde böyle sorunların, devasa sorunların
çözüm merkezi iktidarın ve muhalefetin ortak duygu ve düşüncelerinin bir
noktada buluşmasıyla gerçekleşmiştir. Bu konuda biz samimi olarak çok ciddi
önerilerimizi ortaya koyduk ve Cumhuriyet Halk Partisi diğer başka ülkelerdeki
örneklerde görülmediği kadar da iktidar partisine bir kredi verdiğini, açık
destek verdiğini ama belli şartları olduğunu da ifade etmiştir. O şartlarda,
Genel Başkanımız iktidar partisine seslenerek “Söz veremeyeceğin angajmanlara
girme. Süreci şeffaf yürüt. Kamuoyunu ve özellikle ana muhalefeti bilgilendir.”
diyerek belli görüşlerini ifade etmiştir. 
Değerli milletvekilleri, bugün gelinen
noktada iktidar partisi Kürt sorununda, kendisinin “çözüm süreci” adını koyduğu
bu süreçte ne yazık ki zemini elinden kaçırmıştır. Az önce arkadaşım “iktidar
partisinin rehin aldığı” diye ifade etti, ben de bir başka açıdan
değerlendirmek istiyorum, iktidarı da rehin alan bir süreçle karşı karşıyayız.
Bu süreç şeffaf yürütülmemiştir. AKP’nin pek çok bakanının, milletvekillerinin
bilmediği, Mecliste muhatap olarak alınan partinin dahi yetkililerinin
bilmediği, yol haritasının ne olduğu konusunda kimsenin bilgi sahibi olmadığı
bir durumla karşı karşıyayız. Böyle bir durum söz konusu olamaz. 
Türkiye'nin bütün coğrafyasının değişik
hassasiyetleri vardır, bu hassasiyetlerin her birinin her parti tarafından dile
getirilmesi ve Mecliste büyük bir uzlaşmanın sağlanması gerekmektedir. Meclisin
denetiminde ve Meclisin şeffaflığında bu konu çözülebilirse çözülecektir. Yoksa
iktidar partisinin yaklaşan seçimlere göre, konjonktürel duruma göre, “Ben
çözüm istiyorum.” diye öne çıkıp bu sorunu çözme şansı maalesef yoktur. 
Kaldı ki bu sorunu çözmek açısından
Türkiye'nin demokrasisini ve insan haklarını da en iyi seviyeye getirmek
durumundayız. Oysa bugünlerde iktidar partisinin Meclise ardı ardına getirdiği
bütün yasalarla Türkiye’deki demokratik ortam, yargı, emniyet, silahlı kuvvetler,
Türkiye’deki insanların demokratik hakları, insan hakları birer birer geriye
doğru götürülmek istenmektedir. İşte, birazdan da konuşacağımız yargı paketiyle
AKP’nin yargısı, Meclise sevk edilen iç güvenlik paketiyle AKP’nin emniyeti… O
paket öyle yasalaşırsa İçişleri Bakanının tayin edeceği il jandarma alay
komutanları, bölük komutanlarıyla, AKP’ye yandaş bir jandarma teşkilatıyla siz
ülkede demokrasi olacağını mı zannediyorsunuz? Bu süreçler her zaman
demokrasinin ve insan haklarının geliştiği iklimlerde çözülebilir. Şimdi, siz
insanların elinden bu hakları alacaksınız, “Ben çözüm getiriyorum.”
diyeceksiniz; söz konusu dahi olamaz. Türkiye'nin 74 milyon insanının her
birinin ayrı ayrı özgürleşmediği, insan haklarından en üst boyutta
yararlanmadığı bir dönemde bu sürecin başarıya ulaşma şansı yoktur. 
Bu nedenle, verilmiş olan teklifin çok
iyi değerlendirilmesi ve Meclis denetiminde bütün partilerin konsensüsüyle
yürütülmesi en uygun çözüm yoludur diyor, hepinizi sevgiyle, saygıyla
selamlıyorum. (CHP sıralarından alkışlar)
BAŞKAN – Teşekkür ediyorum.
ALİ ÖZGÜNDÜZ (İstanbul) – Sayın Başkan,
karar yeter sayısı istiyorum.
BAŞKAN – Önergeyi oylarınıza sunacağım,
karar yeter sayısı arayacağım.
Kabul edenler… Kabul etmeyenler… Karar
yeter sayısı yoktur.
Birleşime beş dakika ara veriyorum.
Kapanma Saati:
15.46
İKİNCİ OTURUM
Açılma Saati:
15.58
BAŞKAN: Başkan
Vekili Sadık YAKUT
KÂTİP ÜYELER:
Muharrem IŞIK (Erzincan), Mine LÖK BEYAZ (Diyarbakır) 
-----0-----
BAŞKAN – Sayın milletvekilleri, Türkiye
Büyük Millet Meclisinin 21’inci Birleşimin İkinci Oturumunu açıyorum. 
İç Tüzük’ün 37’nci maddesine göre
verilen bir doğrudan gündeme alma önergesinin oylanmasında karar yeter sayısı
bulunamamıştı, şimdi önergeyi tekrar oylarınıza sunacağım ve karar yeter sayısı
arayacağım.
Kabul edenler… Kabul etmeyenler… Karar
yeter sayısı vardır, önerge kabul edilmemiştir.
Gündemin “Seçim” kısmına geçiyoruz.
V.-
SEÇİMLER
A)
Komisyonlarda Açık Bulunan Üyeliklere Seçim
1.- Millî
Savunma Komisyonunda açık bulunan üyeliğe seçim
BAŞKAN - Şimdi, bazı komisyonlarda boş
bulunan ve Adalet ve Kalkınma Partisi Grubuna düşen üyelikler için seçim
yapacağız. 
Adayları okuyorum:
Millî Savunma Komisyonunda boş bulunan
üyelik için Bursa Milletvekili İsmail Aydın…
Kabul edenler… Kabul etmeyenler… Kabul
edilmiştir.
2.-
İçişleri Komisyonunda açık bulunan üyeliğe seçim
İçişleri Komisyonunda boş bulunan
üyelik için Hatay Milletvekili Adem Yeşildal…
Kabul edenler… Kabul etmeyenler… Kabul
edilmiştir.
Alınan karar
gereğince, sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu’nun görüşmelerine kaldığımız yerden devam edeceğiz.
VI.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun
Tasarı ve Teklifleri
1.- Adalet
ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir. 
2’nci sırada yer alan Devlet Sırrı Kanunu Tasarısı ve Avrupa
Birliği Uyum Komisyonu ile Adalet Komisyonu Raporları’nın görüşmelerine
kaldığımız yerden devam edeceğiz.
2.- Devlet
Sırrı Kanunu Tasarısı ve Avrupa Birliği Uyum Komisyonu ile Adalet Komisyonu
Raporları (1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan Kırıkkale
Milletvekili Ramazan Can ve Isparta Milletvekili Recep Özel ile 52
Milletvekilinin; Hâkimler ve Savcılar Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi, Artvin Milletvekili
Uğur Bayraktutan'ın; 1512 Sayılı Noterlik Kanununun 59. Maddesinde Noterlerin
Hastalıkları Hâlinde Yapılacak İşlemlere İlişkin Sorunların Giderilmesi
Hakkında Kanun Teklifi, İstanbul Milletvekili Aydın Ağan Ayaydın'ın; 2802
Sayılı Hâkimler ve Savcılar Kanununda Değişiklik Yapılmasına İlişkin Kanun
Teklifi, Adalet ve Kalkınma Partisi Grup Başkanvekilleri Kayseri Milletvekili
Mustafa Elitaş, Adıyaman Milletvekili Ahmet Aydın, Kahramanmaraş Milletvekili
Mahir Ünal, İstanbul Milletvekili Mihrimah Belma Satır ve Amasya Milletvekili
Mehmet Naci Bostancı ile 33 Milletvekilinin; Hâkimler ve Savcılar Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi, İstanbul Milletvekili Bülent Turan ve Elâzığ Milletvekili Şuay Alpay
ile 1 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Adalet Komisyonu Raporu’nun görüşmelerine kaldığımız yerden devam
edeceğiz.
3.-
Kırıkkale Milletvekili Ramazan Can ve Isparta Milletvekili Recep Özel ile 52
Milletvekilinin; Hakimler ve Savcılar Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi, Artvin Milletvekili
Uğur Bayraktutan'ın; 1512 Sayılı Noterlik Kanunun 59. Maddesinde Noterlerin
Hastalıkları Halinde Yapılacak İşlemlere İlişkin Sorunların Giderilmesi
Hakkında Kanun Teklifi, İstanbul Milletvekili Aydın Ağan Ayaydın'ın; 2802
Sayılı Hakimler ve Savcılar Kanununda Değişiklik Yapılmasına İlişkin Kanun
Teklifi, Adalet ve Kalkınma Partisi Grup Başkanvekilleri Kayseri Milletvekili
Mustafa Elitaş, Adıyaman Milletvekili Ahmet Aydın, Kahramanmaraş Milletvekili
Mahir Ünal, İstanbul Milletvekili Mihrimah Belma Satır ve Amasya Milletvekili
Mehmet Naci Bostancı ile 33 Milletvekilinin; Hakimler ve Savcılar Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi, İstanbul Milletvekili Bülent Turan ve Elazığ Milletvekili Şuay Alpay
ile 1 Milletvekilinin; Bazı Kanunlarda Değişiklik Yapılmasına Dair Kanun
Teklifi ile Adalet Komisyonu Raporu (2/2397, 2/2101, 2/2209, 2/2380, 2/2418)
(S. Sayısı 655)(X)
BAŞKAN – Komisyon? Burada. 
Hükûmet? Burada.
İç Tüzük’ün 91’inci maddesine göre
temel kanun olarak görüşülen teklifin, 27/11/2014 tarihli 20’nci Birleşime,
ikinci bölümünde yer alan 37’nci maddesi kabul edilmişti. 
38’inci madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 38 inci maddesinin 2 nci fıkrasında yer alan “ders verdikleri
günlerde” ibaresinin “ders verdikleri günlerde ders saatleri müddetince”
şeklinde değiştirilmesini arz ve teklif ederiz.
 Pervin Buldan Sırrı
Süreyya Önder Sebahat Tuncel
 Iğdır İstanbul İstanbul
 Ertuğrul Kürkcü Erol
Dora Hasip Kaplan
 Mersin Mardin Şırnak
Türkiye Büyük Millet Meclisi Başkanlığına
Görüşülmekte olan 655 sıra sayılı Kanun Teklifinin çerçeve
38. maddesinin b) bendindeki "başkanın talebi üzerine" ibaresinden
sonra gelmek üzere "Hakimler ve Savcılar Yüksek Kurulunun görüşü
alınarak" ibaresinin eklenmesini arz ve teklif ederiz.

 Dilek Akagün Yılmaz Ömer
Süha Aldan Turgut Dibek
 Uşak Muğla Kırklareli
 Ali İhsan Köktürk İsa
Gök Ali Rıza Öztürk
 Zonguldak Mersin Mersin
 Sinan Aygün
 Ankara
BAŞKAN – Sayın milletvekilleri, şimdi okutacağım önerge
Anayasa’ya aykırılık önergesidir, okutup işleme alacağım. 
Türkiye Büyük Millet Meclisi
Başkanlığına
Görüşülmekte olan 655 sıra sayılı Kanun Teklifinin 38. maddesinin
Anayasaya aykırılık sebebiyle Teklif metninden çıkarılmasını arz ve teklif
ederiz.
 Faruk Bal Yusuf
Halaçoğlu Kemalettin Yılmaz
 Konya Kayseri Afyonkarahisar
 Mustafa Kalaycı Alim
Işık Emin Çınar
 Konya Kütahya Kastamonu
BAŞKAN – Komisyon, Anayasa’ya aykırılık önergesine katılıyor
mu?
ADALET KOMİSYONU BAŞKANI AHMET İYİMAYA (Ankara) –
Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) – Katılmıyoruz Başkan. 
BAŞKAN – Önerge üzerinde söz isteyen Faruk Bal Konya
Milletvekili. 
Buyurun Sayın Bal. (MHP sıralarından alkışlar)
FARUK BAL (Konya) – Sayın Başkan, değerli milletvekilleri;
hepinizi saygıyla selamlıyorum. 
Bu hafta Dünya Engelliler Günü… Engelli kardeşlerimizin
önündeki engellerin kaldırılması dileğiyle, onlara hayatlarının
kolaylaştırılabileceği bir düzenin sağlanmasını temenni ediyorum. 
655 sıra sayılı kanunun 38’inci maddesindeyiz. 38’inci
maddeyle, Adalet Akademisinde görev verilecek olan öğretim üyelerine müfredat
programı ve ders günleri itibarıyla -bu görevler verildiği takdirde- ilgili
kurumlarda görev yapan öğretim üyelerinin izinli sayılacağı hükmü
getirilmektedir. Adalet Akademisinde hukukla ilgili dersler görülür ağırlıklı
olarak ve genellikle de Yargıtayda veya kürsüde bulunan hâkimler ve savcılar,
bu akademide ders veren öğretim üyeleri olarak vazife görürler. 
Şimdi, akademi, idari bir organdır, hele hele Akademi Kanunu’nda yapılan son değişiklikle, tamamen Adalet
Bakanlığının inisiyatifi dâhiline girmiş bir hâldedir. Yani, Adalet
Bakanlığının doğrudan etkisi altında bulunan bir organ hâline gelmiştir. 
Burada görev yapacak kişilerin hâkim ve
savcı olduğunu varsaydığımız takdirde, yargı yetkisinin elinden alınabilmesi
için, ilgili kurumunun izin vermesi gerekmektedir. Aksi takdirde, hâkimin ve
savcının yargı yetkisi, idari bir organın alacağı kararla elinden alınmış olur
ki bu, yargının bağımsızlığı ve tarafsızlığı ilkesini ihlal eder. Bu yönü
itibarıyla da hukuk devleti ilkesini ve mahkemelerin bağımsızlığı ilkesini
ihlal eder. 
Önergemiz, gayet halisane bir şekilde
yargıya müdahale alanlarını kesmek amacıyla verilmiştir. Yarın öbür gün
zülfüyâre dokunan bir hâkim ortaya çıktığında -örneğin, 5. İdare Mahkemesinin
hâkimleri böyle bir talepte bulunduğu takdirde-, akademide görev verilir ve
verilecek bu görev itibarıyla da Adalet Akademisi, müfredat programını ve ders
çizelgesini buna göre düzenler, onu 5. İdare Mahkemesindeki işinden
uzaklaştırabilmenin yolu açılmış olur. 
Dolayısıyla bu, Anayasa’ya aykırıdır.
Bu aykırılığın giderilmesinin yegâne mercisi Türkiye Büyük Millet Meclisidir.
Meclisin böyle abesle iştigal eden ve yargının bağımsızlığını, tarafsızlığını
ortadan kaldıran bir kanun teklifine onay vermesi, izin vermesi, hukuk
devletinde düşünülemez. 
Dolayısıyla, yüce Meclisin bu hususu
dikkate almasını temenni ediyoruz, önerimize destek vermesini talep ediyoruz.
Ancak gelişmeler, o hâle gelmiştir ki, artık Türkiye’de yargının bağımsızlığını,
tarafsızlığını telaffuz etmek bile rutin olaylardan ibarettir. Oysa bu,
demokratik değer olarak hukuk devletlerinde korunması gereken en yüce değerdir
fakat her gün herkes bir şey söyleyebilmekte.
Bugün de Sayın Cumhurbaşkanı, Anayasa
Mahkemesinin -ismini vermiyor ama- Sayın Başkanına söylemediği laf
bırakmamaktadır. Bir gün önce de “Adalet arıyorum.” diye çıkıyor, meydan
meydan, kürsü kürsü konuşuyor, asıl, adaleti arayanların nidalarına,
çığlıklarına kulaklarını tıkıyor ve adaleti AKP’nin organı hâline getirmek çabalarına,
onun inisiyatifinde kurulmuş olan AKP Hükûmeti de yol veriyor. 
Değerli arkadaşlarım, gidişat, doğru
değildir. Bu gidişata gün geldiğinde güvenli bir liman olarak sığınma
mecburiyetinde kalacaksınız. Gelin, öyle bir durum hasıl olduğunda sizin de
“Türkiye’de hâkimler var.” diyebileceğiniz bağımsız ve tarafsız bir yargıyı
birlikte inşa edelim diyor, hepinizi saygıyla selamlıyorum. (MHP sıralarından
alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 655 sıra sayılı Kanun Teklifinin çerçeve
38. maddesinin b) bendindeki "başkanın talebi üzerine" ibaresinden
sonra gelmek üzere "Hakimler ve Savcılar Yüksek Kurulunun görüşü
alınarak" ibaresinin eklenmesini arz ve teklif ederiz.
Dilek Akagün
Yılmaz (Uşak) ve arkadaşları 
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan. 
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım. 
BAŞKAN - Önerge üzerinde söz isteyen
Ali Rıza Öztürk, Mersin Milletvekili. 
Buyurun Sayın Öztürk. (CHP sıralarından
alkışlar) 
ALİ RIZA ÖZTÜRK (Mersin) – Sayın
Başkan, değerli milletvekilleri; Adalet ve Kalkınma Partisi Hükûmetinin,
özellikle yargı mekanizmasında, yargının teşkilat yapısında, örgüt yapısında
sık sık başvurduğu değişiklik aslında iyi bir hukuk arayışından ya da Türkiye’de
adaleti sağlama arayışından kaynaklanmıyor, tam tersine, artık oluşturduğu
polis devletinin yasalarını yapmaya başlıyor. Aslında hem yargının ilk derece
mahkemelerinin yapısında hem de Yargıtay ve Danıştayın yapısında sık sık
değişiklik yapma, kural olarak sürdürülemez bir durumdur ama Adalet ve Kalkınma
Partisi iktidarı, bunu bir alışkanlık hâline getirmiştir ve kural hâline
getirmiştir. Burada adalete teslim olma erdemi adaleti teslim alma hedefiyle
âdeta devşirilmiştir.
Ve bugün, polis devleti uygulamalarını
artık sık sık televizyonlarda izliyoruz. Bugün saat 11.00 gibi Türkiye Büyük
Millet Meclisinin Dikmen kapısında Cumhuriyet Halk Partisi gençlik kolları,
düzenledikleri -basın açıklamasına yönelik- protesto gösterilerinde polis
müdürlerinin tahriki ve saldırısıyla karşılaşmıştır. Düşünün ki bu ülkenin
polisi, vatandaşların Anayasa’da tanımlanan toplantı ve gösteri yürüyüşü yapma
hakkını kullanmalarını sağlamakla yükümlüdür. Gerek Toplantı ve Gösteri
Yürüyüşleri Yasası’nda gerekse de Anayasa’mızda toplantı ve gösteri yürüyüşü
yapmak, bir hak olarak tanımlanmıştır. Bu hakkın kullanımını sağlamak da
devletin görevidir, adaletin görevidir, başta polisin görevidir. Hele hele o
polislerin, polis müdürlerinin bizim gözümüzün önünde gençlere tahrik
edercesine saldırmaları kabul edilemez bir durumdur.
Aslında bu, münferit, bağımsız bir olay
değildir. Bu, Adalet ve Kalkınma Partisi iktidarının Türkiye’de kurduğu
diktatör yönetimin uygulamalarından sadece birisidir. Bu görüşmekte olduğumuz
yargı paketi de aslında her ne kadar “demokratikleşme” adı altında ya da
yargının sorunlarını çözme, “yargıyı hızlandırma” adı altında da yapılsa da çok
açıkça görülmektedir ki, bunun, güzel bir hukuk arayışından değil, yargıya
egemen olma anlayışından olduğunu artık herkes bugün bilmektedir. Hatta bu
teklifi getiren arkadaşlar da bunun böyle olduğunu bilmektedirler.
Öyle bir yasa yapma tekniğiyle karşı
karşıyayız ki, Sayın Başbakan, bu gelen paketin sekiz saat Bakanlar Kurulunda
görüşüldüğünü söylüyor ama bu teklif, tasarı olarak gelmiyor. Eğer sekiz saat
Bakanlar Kurulunda görüşülmüş ise, o zaman niye milletvekili arkadaşların
imzasıyla bu sunuluyor. Komisyonda gördük arkadaşlar; yani bir yandan ilgili
kurum ve kuruluşların görüşü alınmadan komisyonlara getiriliyor, ama öbür yandan
komisyonda önergeler, bakanlık bürokratlarının hazırladığı önergeler havada
uçuşuyor ve önergelerin açıklanması istenildiğinde, o imzayı koyan
arkadaşlarımız bile, çok haklı olarak o önergeleri açıklayamıyorlar ve bakanlık
bürokratları, o önergeleri açıklamak zorunda kalıyor. Öncelikle, Meclis
Başkanının da dediği gibi, bu yasa yapma konusundaki yol, yöntem ahlaklı değil,
bırakın hukuka ve yasaya uygun olmasını, ahlaklı değil. 
Değerli arkadaşlarım, demokrasinin
nimetlerini kullanarak iktidara gelen Adalet ve Kalkınma Partisi, şimdi,
demokrasinin tanıdığı bu imkânlardan yararlanarak demokrasiyi yok etmiştir. Bu
ülkede hukuk devleti kurumuştur. Artık “otoriterleşmeye gidiyoruz, polis
devleti oluyoruz.” gibi lafların hiçbir geçerliliği yoktur. Türkiye, hukuk
devleti olmaktan uzaklaşmıştır. Türkiye, bugün, bir polis devletidir, diktatör
bir yönetim vardır bu ülkede. Bu yasalar da diktatör yönetimin kalıcı olması
için getirilen yasalardır, fiilî durumu hukukileştirmekten ibarettir.
O nedenle, bu getirilen teklif de
böyledir. Adalet Akademisi, zaten, Sayın Faruk Bal’ın da söylediği gibi, Adalet
Bakanlığı tarafından yönetilip ve yönlendirilmektedir. Şimdi de buraya bu
düzenlemeyi getiriyorlar. O nedenle, önergemizin kabulünü istiyoruz. 
Saygılar sunuyorum. (CHP ve MHP
sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 38 inci maddesinin 2 nci fıkrasında yer alan “ders verdikleri
günlerde” ibaresinin “ders verdikleri günlerde ders saatleri müddetince”
şeklinde değiştirilmesini arz ve teklif ederiz.
Hasip Kaplan (Şırnak) ve arkadaşları
BAŞKAN – Komisyon önergeye katılıyor
mu? 
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan. 
BAŞKAN – Hükûmet katılıyor mu? 
ADALET BAKANI BEKİR BOZDAĞ (Yozgat) –
Katılmıyoruz. 
BAŞKAN – Önerge üzerinde söz isteyen
Hasip Kaplan, Şırnak Milletvekili. 
Buyurun Sayın Kaplan. 
HASİP KAPLAN (Şırnak) – Teşekkür ederim
Sayın Başkan. 
Değerli arkadaşlar, biliyorsunuz, yüzde
10 seçim barajını cuntacılar, Kenan Evren koydu. Bu yüzde 10 seçim barajı, o
dönem kurdukları bir “horoz partisi” vardı, o, tek başına iktidar olsun diye
getirilmişti. Ayrıca, bazı kesimlerin seçilmesinin ve iradesinin Meclise
yansımasının engellenmesi öngörülmüştü. Bu süreç içinde otuz dört yıl geçti, bu
seçim barajları kaldırılmadı. Adil temsil ve milletin özgür iradesinin önünde
bu barajlar durdu.
2007’de biz bağımsız olarak seçimlere
girdik ve Meclise gelip grup kurduk. O zaman, hatırlıyorum, bağımsız olarak
seçimlere gireceğimiz için, 2002’de Mecliste iki parti vardı -AK PARTİ ve CHP-
ikisi hemen birleşip bağımsız oy pusulalarının listede yer alması yönünde bir
kanuni düzenleme yapmışlardı ve bizim seçimde uygulanmıştı. Arkasından, 2011’de
seçime girdik, bağımsız oy pusulasında bizim adımız, soyadımız dokuz puntoyla,
yani okunamayacak, mercekle okunabilecek düzeyde küçük yazılıyordu. Oysaki,
şimdiki Cumhurbaşkanı Sayın Erdoğan, 2002 seçimlerinde, yasaklı olduğu için
seçimlere girememişti. 2001’de Anayasa’nın 67’nci maddesinin son fıkrasına bir
hüküm konmuştu, “Seçimlerden bir yıl önce bu yasalar değiştiği takdirde
seçimlerde uygulanmaz.” diye. Bunun ilk istisnasını CHP ve AK PARTİ 2002’de
uzlaşarak, Sayın Erdoğan için özel bir yasa yaparak, istisna yaparak Anayasa’ya
geçici bir madde olarak koydular. Bu geçici madde, 27/12/2002’deydi ve şöyle
yazıyordu: “Anayasa 67’nin son fıkrası, 22’nci Dönem içinde yapılacak ilk ara
seçimlerde uygulanmaz.” Bu kadar. 
Şimdi biz yüce Meclise şunu söylüyoruz:
Gelin, millet için, bu seçim barajlarını kaldıralım. Bu seçim barajlarını
kaldırırsak milletin iradesinin özgürce Meclise yansımasını sağlarız. Sıfır
baraj olsun, milletvekili olabilecek oyu alan herkes, bu Meclise gelebilsin ve
kendisini seçenleri temsil etsin ama anlaşılıyor ki… 
Biliyor musunuz arkadaşlar,
hırsızlıkların en kötüsü oy hırsızlığıdır. Oy hırsızlığından daha kötü bir
hırsızlık yok: Milletin iradesini çalmak. Burada 100 oyla milletvekili olup
baraj nedeniyle gelip bu kürsülerde oturan yüzlerce milletvekili gördük. Gelin,
bu haksızlığa son verelim. Bu haksızlığa son verirsek milletin iradesinin
çalınmasını engellemiş oluruz, 2015’te demokratik bir seçim yapmış oluruz. Bu
çağrımız sizedir. 
Yine, Avrupa İnsan Hakları Mahkemesi
dün bir karar verdi, “Alevilere ayrımcılık yapıyorsunuz.” dedi. 21’inci
yüzyılda ayrımcılıktan, din, inanç… Bakın, dikkat edin, “cins, ırk, inanç
vesaire” diyor, ayrımcılık yasağı var. 10 Aralıkta Dünya İnsan Hakları Günü
var. 
Evet, “Dinî merkez değildir.” dediğiniz
için cemevlerine elektriği parayla veriyorsunuz ama camilere, kiliselere,
sinagoglara bedava veriyorsunuz. Bir vakıf başvurmuş ve Türkiye mahkûm oldu.
Yakıştı mı şimdi 21’inci yüzyılda inançlar arasında, ayrımcılıktan hele hele
milyonlarca yurttaşınızın Alevi olduğu, cemevlerini dinî ibadet yeri olarak gördüğü
Türkiye’de mahkûm olmak, vicdanınıza sığıyor mu? Siz bundan memnun musunuz?
Türkiye, hâlâ, 21’inci yüzyılda ayrımcılıktan mahkûm oluyor, inanç
özgürlüğünden mahkûm oluyor! Avrupa İnsan Hakları Sözleşmesi’nin 9 ve 14’üncü
maddelerinin ihlalinden mahkûm olunan bu ayıbı da, Adalet Bakanlığı artık
bakıyor bu işlere, inşallah düzeltir diyorum, saygılar sunuyorum. (HDP
sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
39’uncu madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin çerçeve 39. maddesindeki “bir ay” ibaresinin “iki ay” olarak
değiştirilmesini arz ve teklif ederiz. 
 Dilek Akagün Yılmaz Ömer
Süha Aldan Turgut Dibek
 Uşak Muğla Kırklareli
 Ali İhsan Köktürk İsa
Gök Ali Rıza Öztürk
 Zonguldak Mersin Mersin
 Sinan Aygün  İlhan
Cihaner
 Ankara Denizli
BAŞKAN – Sayın
milletvekilleri, şimdi okutacağım iki önerge aynı mahiyettedir; okutup birlikte
işleme alacağım. 
Türkiye Büyük Millet Meclisi Başkanlığı’na
Görüşülmekte
olan 655 sıra sayılı Kanun Teklifinin 39 uncu maddesinin teklif metninden
çıkarılmasını arz ve teklif ederiz. 
 Pervin Buldan Sırrı
Süreyya Önder Sebahat Tuncel
 Iğdır İstanbul İstanbul

 Erol Dora Hasip
Kaplan Ertuğrul Kürkcü
 Mardin Şırnak Mersin
BAŞKAN - Aynı
mahiyetteki diğer önergenin imza sahipleri: 
 Faruk Bal Yusuf
Halaçoğlu Mustafa Kalaycı
 Konya Kayseri Konya

 Alim Işık Kemalettin
Yılmaz Emin Çınar
 Kütahya Afyonkarahisar Kastamonu
BAŞKAN –
Komisyon aynı mahiyetteki önergelere katılıyor mu?
ADALET KOMİSYONU
BAŞKANI AHMET İYİMAYA (Ankara) - Katılmıyoruz Sayın Başkanım. 
BAŞKAN – Hükûmet
katılıyor mu?
ADALET BAKANI
BEKİR BOZDAĞ (Yozgat) – Katılmıyoruz Sayın Başkanım. 
BAŞKAN –
Önergeler üzerinde söz isteyen Faruk Bal, Konya Milletvekili.
Buyurun Sayın
Bal. (MHP sıralarından alkışlar)
FARUK BAL (Konya) – Sayın Başkan,
değerli milletvekilleri; benim bir hemşehrim vardı; adı, Didem Yaylalı’ydı.
Hukukçu olmak idealiydi, hâkim olmak da en büyük arzusuydu. Hukuk fakültesini
bitirdi, hâkimlik sınavına girdi, kazandı; gerekli eğitimleri aldı, staj yaptı
ve hâkim olarak göreve başlamayı beklerken bir türlü göreve başlatılmadı. Sonuç
itibarıyla, ağır bir psikolojik baskı altında idealine kavuşamamanın üzüntüsü
içerisinde intihar etti. Bu, Türkiye'de AKP Hükûmeti uygulamaları içerisinde
insan hayatını tehdit eden hak ihlallerinin en önemli örneklerinden bir
tanesiydi. Hak ihlalleri o derecede ortaya çıkmış ve yaygınlaşmıştı ki hakları
korumakla görevli hâkimlerin dahi hakları ihlal edilmeye başlanmıştı, hem de
özlük hakları.
Değerli arkadaşlar, bunun sebebini,
hikmetini hepimiz biliyoruz. Bu, 2010 Anayasa değişikliğiyle yargının kendi
içerisinde var olan denge ve denetim araçlarının ortadan kaldırılması ve
yargının, beraber yüründüğü günlerde ittifak içerisinde bulunduğunuz bir gruba
teslim edilmesiydi. Kendi kendini kontrol etme ve kendi kendini denetleme
imkânlarından yoksun olan yargı, elbette ki “dediğim dedik, çaldığım düdük”
noktasından hareketle bu hak ihlallerinin bir numaralı mihrakı hâline gelmişti.
Şimdi bu hak ihlallerinden bir tanesini
ortadan kaldırmak için bir kişilik kanun çıkarıyorsunuz. Oysa hukukun temel
prensibi açıktır ve nettir: Kanunlar, eşitlik ilkesi, genellik ilkesine göre
çıkarılır, kişiye mahsus kanun çıkarılamaz. Demek ki siz o derecede hukuk düzenini
tahrip etmişsiniz ki siz bile vicdanen o tahrip edilmiş düzen sonunda mağdur
olan bir kişiye kanun çıkarma ihtiyacını hissediyorsunuz. Ya gerideki
milyonlar, hakkı ihlal edilen milyonlar? Ya size ulaşamayan, “adalet” diye
çığlık atanlar, bunlar? Bunlara bir cevap yok. 
Değerli arkadaşlarım, işte, gelinen
noktada AKP’nin Türkiye’yi getirdiği hâl budur. Bu hâlin üzerine, şimdi, siz,
bir suçlu arıyorsunuz, asıl suçlu, kendiniz olmanıza rağmen. Bu konuda yargı
düzenini, hukuk düzenini altüst eden 2010 Anayasa değişikliği nedeniyle hesap
vermeniz ve kendi kendinizle hesaplaşmanız ve yüzleşmeniz gerekirken suçu başka
tarafa atıyorsunuz. Suçu başka tarafa attınız, bununla yetinmiyorsunuz, ona
karşı bir istiklal mücadelesi veriyorsunuz. 
Değerli arkadaşlarım, istiklal
mücadelesi bu kadar basit, istiklal mücadelesi bu kadar kolay, istiklal
mücadelesi bu kadar ağza gelindiğinde telaffuz edilebilecek ucuz bir laf mıdır?
İstiklal mücadelesi nasıl verildi, Türk milleti biliyor, Kuvayımilliye ruhu
nasıl inşa edildi, biliyor. Eğer bir istiklal mücadelesi verecekseniz,
Kuvayımilliye ruhuyla inşa edilmiş Türkiye Cumhuriyeti toprakları üzerinde
bugün hâkimiyet paylaşımı talebinde bulunan PKK terör örgütü var. O hâkimiyet
unsurunun başlı başına örnek davranışları olarak mahkeme kuruyor, asker alıyor,
vergi topluyor, bayrak dikiyor, okul yapıyor; bunların hepsi, hâkimiyet
alanıyla ilgili. İstiklal harbi verecekseniz, buna karşı vermeniz lazım.
Dolayısıyla, gittiğiniz, yol değil. Bu
yoldan bir an önce dönmenizi tavsiye eder, hepinize saygılar sunarım. (MHP
sıralarından alkışlar) 
BAŞKAN – Teşekkür ediyorum.
Aynı mahiyetteki önergeler üzerinde söz
isteyen Hasip Kaplan, Şırnak Milletvekili.
Buyurunuz Sayın Kaplan. 
HASİP KAPLAN (Şırnak) – Sayın
milletvekilleri, önümüze iki üç tane madde gelecek. Benim önerim, AK PARTİ’nin
bütün hukukçu milletvekilleri ön sıraya gelsin. Ön sıraya gelin ve hep beraber
bu teklifinizin arkasında ellerinizi kaldırarak durun. Yani sizi davet
ediyorum: Buraya gelin, avukatların dosya evrakını incelemesini yasaklayan bu
maddeyi önce buradaki avukat milletvekilleri ellerini kaldırarak kabul etsin.
Madem, teklifin sahibisiniz, arkasında yiğitçe duracaksınız. Ben açık söylüyorum:
Şurada bir fotoğraf verme cesaretiniz varsa öne gelin ve avukatlığı, savunma
hakkını, kutsal olan savunma hakkını, kendi mesleğinizi kendi ellerinizle nasıl
boğduğunuzun resmini verin. Bu, bizden uyarı size. 
Geçen sefer de
konuşmuştuk, yine söylüyorum: Siz ya avukatlıktan, mesleğinizden istifa edin ya
da el kaldırmayın ya da el kaldırırsanız bunu cesaretle yapın. Tanısın sizi
bütün barolarınız, tanısın; bu, bir. Bu, çok vahim bir olay. Çünkü, buradaki
teklifin altında, gerçekten, baktığım zaman, avukatlar da var. 
Şimdi, bu
teklifin altında, kendi kendine yasak koyan milletvekilini ilk defa görüyorum
ben. Savunma hakkı sınırlansın, dosya evrakını incelemesin; iddia makamı ile
savunma savcı ile avukat eşit olmasın diye, Avrupa Mahkemesi kararına -demin okudum-
Avrupa İnsan Hakları Sözleşmesi’ne rağmen burada gelip en ön safta oturup
kaldırsınlar ellerini, yakışır. Yanlış da olsa duracaksın arkasında ve bunun
savunmasını vereceksiniz; bu, bir. 
İkincisi: Allah
sizi “makul şüpheli” yapmasın. Bakın, önümüzdeki madde makul şüphedir. “Makul
şüphe” diye bir duruma Allah sizi düşürmesin, çocuklarınızı düşürmesin,
amcalarınızı, dayılarınızı, teyzelerinizi “makul şüpheli” durumuna düşürmesin.
O zaman anlarsınız, bir güvenlik görevlisinin, bir jandarmanın, bir polisin ona
makul şüpheli gibi davranıp, keyfî olarak alıp, istediği saatte evini basıp,
istediği saatte gözaltına alıp, istediği saatte sorgusuz sualsiz getirip,
istediği saatte aracını durdurup “Aç kaputu, aç motoru!” deyip üzerini
aramasının, motorunu saatlerce aramasının acısını çekeceksiniz; ailecek
çekeceksiniz, AKP camiası olarak çekeceksiniz. “Yüzde 50 oy aldık.” diyorsunuz,
yüzde 50’ye de çektireceksiniz. Yüzde 50’ye çektirdiğiniz zaman insanlar
dönecek size “Siz bu yasaları niçin çıkardınız?” diyecekler, bu bir yanı. 
İkinci yanı: El koyma, Hükûmeti
eleştiren her vatandaşın mal varlıklarına el koyma olayı. Robespierre giyotin
kanununu çıkarmıştı biliyorsunuz, giyotinde kafa uçuyordu. Şimdi IŞİD, DAİŞ var
ya, DAİŞ biliyorsunuz bıçak yöntemini getirmiş, onlar giyotin. Kendi çıkardığı
giyotin kanununda kendi kafası giyotinde gitti. Bu kanun maddeleri…
Dokunulmazlığınız kalkacak, 2015 seçimlerine beş ay kaldı, çok kalmadı, biz de
normal vatandaş gibi sokakta yürüyeceksiniz. 300 bin polis, jandarmayla beraber
700 bin, onların içinde de sizin görüşlerinizi beğenmeyen insanlar olabilecek
ve sizi şüpheli görecekler. O zaman ne yapacaksınız? “Allah sizi korusun.”
diyeceğim ama başınıza geldikten sonra çıkardığınız kanunun size nasıl
dolandığını göreceksiniz.
Bu üç dört tane kanunla ilgili… Ben
birazdan İstanbul’a gideceğim ama oradan takip edeceğim. Fotoğrafçılara da söylüyorum,
lütfen, özellikle hukukçu milletvekillerini el kaldırırken, “Evet” derken
çekerseniz sevinirim. Ben, gerçekten bunu barolarınıza götüreceğim, bunu da
burada size söylüyorum. 
Teşekkür ediyorum. (HDP sıralarından
alkışlar)
BAŞKAN – Teşekkür ediyorum. 
YUSUF HALAÇOĞLU (Kayseri).-. Karar
yeter sayısı…
BAŞKAN.- Aynı mahiyetteki önergeleri
oylarınıza sunacağım, karar yeter sayısı istenmişti, arayacağım. 
Kabul edenler… Kabul etmeyenler… Karar
yeter sayısı yoktur. 
Birleşime beş dakika ara veriyorum. 
 Kapanma
Saati: 16.32
ÜÇÜNCÜ OTURUM
Açılma Saati:
16.41
BAŞKAN: Başkan
Vekili Sadık YAKUT
KÂTİP ÜYELER:
Muharrem IŞIK (Erzincan), Mine LÖK BEYAZ (Diyarbakır) 
-----0-----
BAŞKAN – Sayın milletvekilleri, Türkiye
Büyük Millet Meclisinin 21’inci Birleşiminin Üçüncü Oturumunu açıyorum. 
655 sıra sayılı Kanun Teklifi’nin
39’uncu maddesi üzerinde aynı mahiyetteki iki önergenin oylamasında karar yeter
sayısı bulunamamıştı. Şimdi önergeleri tekrar oylarınıza sunacağım ve karar
yeter sayısı arayacağım.
Kabul edenler… Kabul etmeyenler… 
Elektronik cihazla oylama yapacağız. Bir
dakika süre veriyorum. 
(Elektronik cihazla oylama yapıldı) 
BAŞKAN – Sayın milletvekilleri, karar
yeter sayısı yoktur. 
Birleşime beş dakika ara veriyorum. 
Kapanma Saati:
16.43
DÖRDÜNCÜ OTURUM
Açılma Saati:
16.50
BAŞKAN: Başkan
Vekili Sadık YAKUT
KÂTİP ÜYELER:
Muharrem IŞIK (Erzincan), Mine LÖK BEYAZ (Diyarbakır) 
-----0-----
BAŞKAN – Sayın milletvekilleri, Türkiye
Büyük Millet Meclisinin 21’inci Birleşiminin Dördüncü Oturumunu açıyorum.
655 sıra sayılı Kanun Teklifi’nin
39’uncu maddesi üzerinde aynı mahiyetteki iki önergenin yapılan ikinci oylamasında
da karar yeter sayısı bulunamamıştı. Şimdi önergeleri tekrar oylarınıza
sunacağım ve karar yeter sayısı arayacağım.
Kabul edenler… Kabul etmeyenler… Karar
yeter sayısı vardır, önergeler kabul edilmemiştir. 
Teklifin görüşmelerine devam edeceğiz.
Komisyon ve Hükûmet yerinde.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin çerçeve 39. maddesindeki “bir ay” ibaresinin “iki ay” olarak
değiştirilmesini arz ve teklif ederiz. 
İlhan Cihaner (Denizli) ve
arkadaşları
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) - Katılmıyoruz Başkanım. 
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım.
BAŞKAN – Önerge üzerinde söz isteyen
İlhan Cihaner, Denizli Milletvekili.
Buyurun Sayın Cihaner. (CHP
sıralarından alkışlar)
İLHAN CİHANER (Denizli) – Herkesi
saygıyla selamlıyorum.
Uygulayıcıların bir yasa metnini
yorumlarken en çok kullandıkları bir motto, bir kavram vardı: “Yasa koyucu
abesle iştigal etmez.” Tabii, özellikle bu dönemde Hükûmetin çıkardığı bir sürü
yasayla ilgili bu tespiti yapmamız çok doğru olmayacak ama bu madde niye geldi
yani bir abes söz konusu değilse? Bu madde özellikle Adalet Akademisinde
örgütlenmiş olan bir yapının yarattığı haksızlıklar nedeniyle bir telafi
maddesi. Haksız yere Adalet Akademisi sürecinde başarısız sayılan hâkim, savcılarla
ilgili sorunun çözülmesi için. Prensip olarak bu maddeye katılıyoruz ama bu
konuda mağdur olanların mağduriyetlerini gidermek için, girecekleri sınava daha
iyi hazırlanabilmeleri için bir aylık sürenin iki aya çıkarılmasını istiyoruz. 
Ama burada göz ardı edilen bir şey var:
Bu süreçten, Hükûmet de en az o Adalet Akademisinde örgütlü olan yapı kadar
sorumlu. O nedenle, özellikle Hükûmetin son zamanlarda çok kullandığı bir
kavramı gündeme getirmek istiyorum, “özür” kavramını. Bu kadar hâkim, savcıyı
mağdur etmişsiniz, bu kadar hâkim, savcı fişlenmiş, hak etmedikleri birtakım
cezalara, birtakım soruşturmalara uğramışlar. Hatta Didem Yaylalı arkadaşımız
Adalet Akademisindeki fişleme sonucunda mesleğe kabul edilmemiş ve intihar
etmek durumunda kalmış. Bunun gibi, Tolga Onur, Nebi Salgınkaya isimleri ilk
aklıma gelen isimler.
Örneğin, Adalet Bakanlığı bu isimlerden
bir özür dilemek ister mi? Mademki bu kadar çok kullanıyorsunuz bu şeyi, bu
kişilerin ailelerinden, kendilerinden, bunlar adına üzülen insanlardan bir
özrün çok zorunlu olduğunu düşünüyorum çünkü siyasi sorumluluk sizdeydi. Bunu
Fethullah Gülen cemaatine atarak gideremezsiniz, en azından manevi ve siyasi
sorumluluğunu.
Tam da bununla ilgili olarak başka bir
hususu vurgulamak istiyorum: Adalet Akademisi, fakültede teorik eğitimini alan
hâkim, savcıların pratiğe, mesleğe hazırlanmak için girdikleri bir yer. Sınavla
giriyorlar ve çıkışında da bir sınav var ve ideali, bu Adalet Akademisinde
hâkim, savcıların meslek etiğine, adaletin nasıl gerçekleştirileceğine ilişkin
hukuki nosyonu almalarına ilişkin bir eğitime tabi tutulmaları. Ancak Adalet
Akademisi, özellikle 2010 referandumundan sonra hâkim, savcıları tek
tipleştirmek, memurlaştırmak için âdeta bir torna makinesi olarak kurgulandı ve
hâkim, savcılar burada yaşam tarzlarına göre, siyasi görüşlerine göre fişlenir
hâle geldi. Tam da bu amaçla, 2011 yılında ilk yapılan sınavda, belki de
Türkiye, hatta dünya tarihinde görülmemiş bir şey oldu, sınava giren 314 kişi
başarısız sayıldı. Oysa önceki Adalet Bakanlarından birisi tarafından tam da bu
olayın sorumlusu olarak kodlanan, “Muaz Bin Cebel” takma adlı bir Yargıtay
imamından bahsedildi, tam da bu olayların sorumlusu olan. Ancak bu yapıyla
ilgili olarak, ne Adalet Akademisinde ne Yargıtayda ne de Adalet Bakanlığında
etkin, adil, hızlı bir soruşturma gerçekleştirilmedi. 
Onun için, bu yapılan şeylerin çok bir
önemi olmayacağını düşünüyoruz. Eğer gerçekten bir telafi düşünülüyorsa,
gerçekten hâkim, savcıların adalet ve hukuk savaşçıları olması isteniyorsa,
Adalet Akademisinin bir torna makinesi, âdeta bir güvenlik akademisi gibi değil,
hâkim, savcıların bağımsızlığının korunacağı, tam da bunların öğretileceği bir
yapıya dönüştürülmesi gerekir.
Gene bununla ilgili olarak,
biliyorsunuz, Türkiye’de hâkimler ve savcıların meslek örgütlenmesi önünde çok
önemli engeller var. Birkaç gün önce Ankara Valiliği Yargıçlar Sendikasıyla
ilgili bir kapatma davası açtı. Oysa, Hükûmet, Avrupa Birliği ilerleme raporunda,
Yargıçlar Sendikasına izin verildiğini ve bu sendikanın kurulduğunu bir
demokratikleşme adımı olarak ileri sürmüştü. Ancak hâlâ Yargıçlar Sendikası
Hükûmet tarafından tanınmış değil, tam tersi, Hükûmetin valisi bir fesih ve
yokluk davası açmış durumda. Eğer Adalet Akademisinin o gücü eline geçiren
kişilerin kullanacağı bir torna makinesi olmasını istemiyorsak, hâkim,
savcıların mutlaka kendi öz örgütlenmelerini, mesleki örgütlenmelerini sağlamak
zorundayız. Zaten ILO Sözleşmesi ve Anayasa’nın 90’ıncı maddesi de hâkim ve
savcı sendikasına izin vermektedir. Aksi takdirde bu tarz yasaları daha çok
çıkarırız diyorum. 
Hepinizi saygıyla selamlıyorum.
Teşekkür ediyorum. (CHP sıralarından
alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
40’ıncı madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 40. maddesiyle, 5235 sayılı Adlî Yargı İlk Derece Mahkemeleri ile
Bölge Adliye Mahkemelerinin Kuruluş, Görev ve Yetkileri Hakkında Kanunun 9 uncu
maddesinin beşinci fıkrasına eklenen 3. cümlesinde bulunan;
"daireler, iş bölümü gerekçesiyle
dosyaları diğer bir daireye gönderemez." ibaresinin; "işbölümü
itirazında bulunulamaz, mahkemeler resen bu işbölümü sebebiyle dosyaları diğer
bir daireye gönderemez." şeklinde değiştirilmesini arz teklif ederiz.
 Faruk Bal Yusuf
Halaçoğlu Kemalettin Yılmaz
 Konya Kayseri Afyonkarahisar
 Mustafa Kalaycı Alim
Işık Emin Çınar
 Konya Kütahya Kastamonu
 S. Nevzat Korkmaz
 Isparta
BAŞKAN – Sayın milletvekilleri, şimdi
okutacağım iki önerge aynı mahiyette, okutup birlikte işleme alacağım. 
Türkiye Büyük
Millet Meclisi Başkanlığı’na
Görüşülmekte olan 655 sıra sayılı Kanun
Teklifinin 40 ıncı maddesinin teklif metninden çıkarılmasını arz ve teklif
ederiz.
 Pervin Buldan Sebahat
Tuncel Ertuğrul Kürkcü
 Iğdır İstanbul Mersin
 Sırrı Süreyya Önder Erol
Dora  Demir Çelik
 İstanbul Mardin Muş
Aynı mahiyetteki diğer önergenin imza
sahipleri:
 Turgut Dibek Ömer
Süha Aldan Ali Rıza Öztürk
 Kırklareli Muğla Mersin
 Candan Yüceer Orhan
Düzgün
 Tekirdağ Tokat
BAŞKAN – Komisyon aynı mahiyetteki
önergelere katılıyor mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım.
BAŞKAN – Aynı mahiyetteki önergeler
üzerinde söz isteyen Demir Çelik, Muş Milletvekili.
Buyurun Sayın Çelik. (HDP sıralarından
alkışlar) 
DEMİR ÇELİK (Muş) – Teşekkürler Sayın
Başkan. 
Sayın Başkan, değerli milletvekilleri;
hepinizi şahsım ve partim adına saygı ve sevgiyle selamlıyorum.
Görüşülmekte olan 655 sıra sayılı
Hâkimler Savcılar Yüksek Kuruluna ilişkin kanun değişikliğinin biraz
yorumlamaya değer bir konu olduğundan hareketle söz almış bulunmaktayım. 
Her şeyden önce yasama, yargı ve
yürütme; demokrasinin işlerliği için erklerin bağımsızlığı açısından önemle
üzerine titrememiz, sahip çıkmamız gereken konulardır. Yasama toplumun temel
ihtiyaçlarının karşılanması için kanun yapıcı gücüne dayanarak yasama
faaliyetini yürütürken, yürütmenin yasamanın verdiği görevi yerine getirmeyle,
onu icra etmeyle mükellef olmaktan öte bir sorumluluğu yoktur. Ancak, günümüz
demokrasisinin bu geçer akçe olan uygulamasına karşın AKP Hükûmetinin on iki
yıldır yaptığı ve görünen o ki önümüzdeki dönemlerde de yapmaya çalıştığı,
yasama ve yargıyı yürütmeye tabi bir mekanizmaya dönüştürerek yürütmenin
hükümranlığına hizmet eden totaliter rejimin alt yapısını, zeminini hazırlamaya
çalışıyorlar. 
Dün ya da evvelsi gün Anayasa
Mahkemesinin yüzde 10 seçim barajına ilişkin önümüzdeki günlerde konunun
gündeme geleceğini dile getirmelerine rağmen ilgililerin, bakanların, sıradan
AKP milletvekillerinin tepkileri anlaşılmazdır. 
Anayasa Mahkemesi ilgili maddenin Anayasa’ya
uygunluğunu görüşmek üzere Anayasa’dan aldığı görevi icra etmekle mükelleftir
ama onun vereceği kararı tanımayacağından tutun, geçersiz olacağından ileri
gelen belirlemeleri kendisine hak gören şahsiyetlerle, siyasetçilerle
karşılaştık. Eğer tanımayacaksanız, eğer hükmü yoksa Anayasa Mahkemesi niçin
vardır? Anayasa Mahkemesi Hükûmetin üzerinde de değilse, bakanın da üzerinde
değilse varlığına niçin katlanıyoruz? Biz demokratik bir hukuk devletinde var
olan faaliyetleri yürütmeyi esas mı alıyoruz, iddiamıza rağmen demokrasi dışı
antidemokratik uygulamalarla toplumu ceberut, otoriter devlet zihniyetiyle
tahakküm altına mı almaya çalışıyoruz? 
Görünen o ki Sayın Cumhurbaşkanının
başlatageldiği on iki yıllık AKP pratiği giderek antidemokratik uygulamalarıyla
diyaloğa, müzakereye açık olması gereken demokrasi geleneğinden uzaklaşan,
totaliterizme, sultanlığa soyunan bir konumda kalmıştır. Artık onun gözünde
yargının, yasamanın bağımsızlığı, erklerin paralel ve birbirini bütünleyen
anlayışı yerine, her şeyin tek kişide, tek merkezde buluştuğu, buluşturulduğu
bir anlayış söz konusudur ki bu, ülkemiz için de ülkemizdeki halklar için de
toplumumuz için de büyük risktir. 
Orada özgürlük olmayacak, barış
olmayacak, adalet olmayacak. Adaleti dağıtmakla mükellef olan yargı, ilgili
bakanlar tarafından hükümsüz görüldükten sonra vatandaş olarak bizler kime,
nasıl güveneceğiz? Mahkemenin kararının hükümsüz olduğu bir ülke demokratik
yönetiliyor iddiasına sahip olabilir miyiz? Aynı şeyi biz Kürt sorununun
barışçıl, demokratik çözümünde de görüyoruz, Alevi sorununa yaklaşımda da
görüyoruz. 
Bakın, Avrupa İnsan Hakları Mahkemesi
bundan bir ay öncesinde, zorunlu din dersiyle ilgili Türkiye’yi mahkûm eden bir
açıklamada, bir kararlaştırmada bulunmuştu. Bugün itibarıyla, cemevleri başta
olmak üzere, Alevilerin ibadet, inançlarını yerine getirmede devlet tarafından
ayrımcılığa tabi tutulduğunu içeren bir kararlaştırmaya vardılar. 
On iki yıldır iktidarda, 8 çalıştayla
Alevi sorununu çözeceği iddiasında bulunan AKP yeni çalıştaylarla Alevilere
umut olmanın, onların sorunlarını çözebileceğine dair umut tazelemenin ötesinde
bir adım atmamışlardır. Cemevi Aleviler için ibadetin yerine getirildiği bir
mekândır. Onlar da öteki dinler, inançlar, kültürler için birlikte, barış
içerisinde yaşamanın olmazsa olmazı noktasında gördükleri değerleri, inançları,
kültürel yaşamları için vardır. Devlete düşen, Hükûmete düşen eşit, özgür
vatandaş anlayışıyla Alevileri de Kürtleri de kadını da genci de yoksulu da
emekçiyi de kucaklamaktır; onların birikmiş tarihsel, siyasal, sosyal
sorunlarını çözüme kavuşturmaktır.
Yapılması gereken adaletse bundan öte
bir anlamı yok diyor, saygılar sunuyorum.
BAŞKAN – Teşekkür ediyorum.
Aynı mahiyetteki önergeler üzerinde söz
isteyen Ali Rıza Öztürk, Mersin Milletvekilimiz.
ALİ RIZA ÖZTÜRK (Mersin) – Sayın
Başkan, değerli milletvekilleri; bu maddeyle ceza yargılama alanında yeni özel
yetkili mahkemeler ihdas ediliyor. Aslında, büyük bir gürültüyle kaldırılan
özel yetkili mahkemeler, sessizce, tekrar faaliyete geçiriliyor. Her ne kadar
ceza yargılama alanında ihtisaslaşma gerekçe gösteriliyor ise de burada
ihtisaslaşmanın amaç olmadığı ve mahkemelerin karar oluşturmada gerçekten
uygulama birliği içerisinde olmayacağı çok açıktır. Aslında bu düzenlemeye bu
açıdan bakıldığında amacın gizli bir şekilde özel yetkili mahkemeler oluşturmak
olduğu açıkça bellidir. 
Şimdi, biz, daha önce 14/4/2013 tarihli
6460 sayılı Kanun’un 10’uncu maddesiyle aynı kanunun 5’inci maddesinde bir
değişiklik yapmıştık, orada hukuk mahkemeleri arasında bir ihtisaslaşmaya
gitmiştik. Örneğin sulh hukuk mahkemeleri kendi içinde, asliye hukuk mahkemeleri
kendi içinde, ticaret mahkemeleri kendi içinde, bakmakta oldukları davalar
açısından seçilecek dava türleri dikkate alınarak belirli davalara bakmakla
görevlendirilmişti. Konuyla ilgili olarak aynı kanunun geçici maddelerinde
HSYK’ya altı aylık süre içerisinde düzenleme yapma görevi verilmişti ama bugüne
kadar bu konuda herhangi bir düzenleme hâlen yapılmadı. Ceza mahkemeleri
açısından o dönem hukuk mahkemeleri yönünden yapılan düzenlemelerin Anayasa’ya
aykırı olacağı nedeniyle doğal hâkim ilkesinin zedeleneceği dikkate alınarak bu
yönde bir düzenleme yapılmasının uygun olmayacağı değerlendirilmiş ve ceza
alanında düzenleme yapılmamıştı. 
Şimdi, daha önce sulh ceza hâkimleri
ihtisas edilmek suretiyle yargı zaten siyasallaştırıldı, burada getirilen
yasayla şimdi de bu siyasallaştırma çabalarının bir başka yansıması olarak ceza
muhakemesinin ihtisaslaştırma yolunda yapılması öngörülen bu düzenleme, önceki
devlet güvenlik mahkemeleri, özel yetkili mahkemeler ve terör mahkemelerinin
yeniden ve daha dar bir daire şeklinde düzenlenmesinden başka bir şey değildir.

Değerli milletvekilleri, gerçekten bu
tip bir uygulamayla genel bir kanunun içerisine ilave bent veya fıkra eklemek
tamamen kanunları dolanma ve bu konuda hileli yollara başvurma amacından başka
bir şey değildir. Böylece siyasi aktörler de devre dışı bırakılacak,
Anayasa’nın öngördüğü kanunların denetimine ilişkin tüm yollar dolanmış
olacaktır. Aslında, bu yargı paketinde yapılmak istenilen değişiklikler ne
yargının hızlandırılmasına ilişkin ne de yargıdaki sorunların çözülmesine
yöneliktir. Bu bir intikam paketidir.
Daha önce, paralel yapı dediğiniz
Fethullah Gülen cemaatiyle birlikte devleti işgal ettiniz, ele geçirdiniz, bir
sürü hukuksuzluklar yaptınız. Şimdi, devlet içerisinde kendi elinizle yerleştirdiğiniz,
besleyip büyüttüğünüz ve sizin tarafınızdan paralel yapı denilen kişilere
karşı, hâkimlere karşı, savcılara karşı, polislere karşı yapmak istediğiniz
operasyonun altyapısını oluşturan yasal düzenleme yapıyorsunuz. Bu, bu kadar
açık.
Değerli milletvekilleri, aslında
intikamla, hasmane duygularla yasal düzenlemeler yapılmaz ve özellikle
mahkemelerin –demin de söyledim- teşkilat yapısıyla bu kadar oynamak ve bunu
kural hâline getirmek kabul edilebilir bir şey değildir. Bu, teşkilat
yasalarındaki düzenlemeler aslında uzun ömürlü olmalıdır ama sizin
ihtiyaçlarınız, iktidarın ihtiyaçları her gün değiştiği için bir bakıyorsunuz
bugünkü ihtiyaca uygun olarak yaptığı düzenleme yarınki ihtiyacı farklı olduğu
zaman taban tabana zıt olabiliyor. Hatta aynı yasa düzenlemelerine, aynı
milletvekili arkadaşlarımız imza atabiliyorlar. Yani önce komisyonlarda ne
dediklerini, kanun teklifinde neyi öngördüklerini bile dikkate almadan tekrar,
onun tamamen zıttı bir teklife imza atabiliyorlar. Ben bunu hukukçu kimliğiyle
ve hukukçu ahlakıyla da bağdaştırmadığımı söylüyorum.
Teşekkür ederim. (CHP sıralarından
alkışlar)
BAŞKAN – Teşekkür ediyorum.
Aynı mahiyetteki önergeleri oylarınıza
sunuyorum: Kabul edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 40. Maddesiyle, 5235 sayılı Adlî Yargı İlk Derece Mahkemeleri ile
Bölge Adliye Mahkemelerinin Kuruluş Görev ve Yetkileri Hakkında Kanunun 9 uncu
maddesinin beşinci fıkrasına eklenen 3. cümlesinde bulunan;
"daireler, iş bölümü gerekçesiyle
dosyaları diğer bir daireye gönderemez." İbaresinin; "işbölümü
itirazında bulunulamaz, mahkemeler resen bu iş bölümü sebebiyle dosyaları diğer
bir daireye gönderemez." şeklinde değiştirilmesini arz teklif ederiz.
S. Nevzat
Korkmaz (Isparta) ve arkadaşları
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz.
BAŞKAN – Hükûmet katılıyor mu?
AVRUPA BİRLİĞİ BAKANI VOLKAN BOZKIR
(İstanbul) – Katılmıyoruz Başkanım.
BAŞKAN – Önerge üzerinde söz isteyen
Süleyman Nevzat Korkmaz, Isparta Milletvekili.
Buyurun Sayın Korkmaz. (MHP
sıralarından alkışlar)
S. NEVZAT KORKMAZ (Isparta) – Sayın
Başkan, değerli milletvekilleri; yüce heyetinizi saygıyla selamlıyorum.
Kıymetli arkadaşlar, devlet teşkilatını
ne milyar dolarlık bütçeler ne kuvvetli ordular ne de sahip olunan tanklar,
toplar, tüfekler ayakta tutar. Elbette, bunlar bir devlet için ve bir devletin
yaşaması için önemli şeyler ama devleti ayakta tutan en önemli güç adalettir.
Tarihçiler, altı yüz yıl ayakta kalan Osmanlı Devleti’nin en önemli vasfını
adalet kurumuna vermiş olduğu öneme bağlarlar.
Vatandaşlarının, devletinin adil
olduğuna ve kendisine de hakkaniyetle davranıldığına olan inancı, bir devletin
yaşaması için en önemli şeydir. Zaten bu yüzden “Adalet mülkün temelidir.”
deniyor. Mülkün yani devletin temeli, sahip olunan milyar dolarlık kaçak
saraylar, 200 milyon dolarlık özel uçaklar, milyarlarca liralık makam araçları
değildir, devlet bunlarla itibar kazanmaz. Üzerinde güneş batmayan Büyük
Britanya’yı diz çöktüren şaşaa, debdebe değil, Gandhi’nin tevazusudur, herkes
için adalet istemesidir. Oda sayısıyla itibar kazanılmış olsaydı değerli
arkadaşlar, o zaman sormamız lazım, bin oda yerine niye 2.bin oda yapmadınız? 
Sayın Erdoğan da “Adalet istiyorum.”
diyor. Âdeta nalıncı keserinin kendisine yontması gibi, herkes adaletsizlik
altında inim inim inlerken sessiz kalıyor, 17-25 Aralık tarihinden sonra da
sesi yükseliyor ve adalet aklına geliyor. 
2010 Anayasa değişikliğini yaparken
“Hukukun üstünlüğünü getiriyoruz.” demediniz mi, bunun için milletten oy
istemediniz mi? Üzerinden tam dört yıl geçti, bırakın bu iyileştirmeyi
sağlamayı, daha da kötü bir sonuç ortaya çıkmadı mı? Sayın Erdoğan “Adalet
istiyorum.” derken aslında kendisini şikâyet ediyor, yargıyı ne hâle
getirdiğini anlatıyor. Cumhurbaşkanının adaletten şikâyet ettiği bir ülkede
sokaktaki vatandaş derdini kime anlatsın? Bu ülkede adalet kurumuna olan güven
yüzde 28’lere kadar gerilemişse devletten söz edilebilir mi? Şu anda sokaktaki
vatandaşta, maalesef, haklının değil, güçlünün haklı olduğuna dair kuvvetli bir
inanç var. Bunun en büyük sebebi, 17-25 Aralık yolsuzluk hadiselerinden sonra
Hükûmetin adalet mekanizmasını tahrip eden, mahkemeyi hakir gören, hâkim,
savcıya müdahale eden yaklaşımlarıdır. 
TÜSİAD’ın iş dünyasında yaptırdığı bir
anket var değerli arkadaşlar. Ülkede yolsuzluk ve rüşvet olmadığını düşünenler
sadece yüzde 22 yani yüzde 80’i “Ülkede rüşvet de var, yolsuzluk da var.”
diyor. İşte AKP’nin yönettiği devletin vatandaş tarafından algısı bu. 
Bu ankete göre yolsuzluğa sebep olan
nedenlerden birisi de -hakikaten dikkat çekici ve üzüntü verici- yasal
mevzuatın uygulanmadığı yönündeki kanaat. Yani, değerli arkadaşlar, insanlar
Meclisimize diyor ki: “Sen hangi düzenlemeyi yaparsan yap uygulanmıyor.”
Vatandaşın devletin meşru gücüne olan inancı kalmamış. Yani, anlayacağınız
değerli arkadaşlar, villalarda sıfırlanan sadece servetler değil, sıfırlanan
adalet olmuş. 
Bu ankete göre yolsuzluğun en çok
ulaştırma sektöründe olduğuna inanılıyor. Vatandaş, hızlı trenler, Marmaray,
havaalanları, duble yol inşaatlarının, Marmaray ihalelerinin, ulaşım, iletişim,
haberleşme alanındaki satın almaların, özelleştirmelerin temiz olmadığını düşünüyor
değerli arkadaşlar, düşünmüyor, hatta bunu görüyor. Yolsuzluğun olduğunu
görüyor da niye ihbar etmiyor? Evet, bu da çok ilginç. Çünkü, ihbarın sonuç
vermeyeceğini düşünüyor, kimliğinin ifşa edileceğini düşünüyor. Bu gerekçenin
meali şu kıymetli arkadaşlarım, vatandaş şöyle diyor: “Balık baştan kokmuş.
Tepedekiler temiz değildir ki kimi kime şikâyet edelim? Ne çare ki ipin ucu
birilerinin elinde.” Gördünüz mü arkadaşlar? Adaleti katlettiniz, devleti
bitirdiniz derken kastettiğimiz tam da bu. 
Başta Cumhurbaşkanı
olmak üzere, Başbakana ve AKP’ye bir kez daha sesleniyoruz: Yargıdan elinizi
çekin. 
Hepinizi
saygıyla selamlıyorum. (MHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
41’inci madde
üzerinde üç adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte
olan 655 Sıra Sayılı Hâkimler ve Savcılar Kanunu ile Bazı Kanun ve Kanun
Hükmünde Kararnamelerde Değişiklik Yapılmasına dair kanun teklifinin 41.
Maddesindeki “makul” ibaresinin “yeterli” şeklinde değiştirilmesini arz ve
teklif ederiz. 
 Turgut Dibek  Ömer
Süha Aldan Dilek Akagün Yılmaz
 Kırklareli Muğla Uşak
 İsa Gök  Ali
Rıza Öztürk Orhan Düzgün
 Mersin  Mersin Tokat
 Candan
Yüceer
 Tekirdağ
BAŞKAN – Sayın
milletvekilleri, şimdi okutacağım iki önerge aynı mahiyettedir, birlikte işleme
alacağım. 
Türkiye Büyük
Millet Meclisi Başkanlığına
Görüşülmekte
olan 655 sıra sayılı kanun teklifinin 41’inci maddesinin teklif metninden
çıkarılmasını arz ve teklif ederiz. 
 Pervin Buldan  Sırrı
Süreyya Önder  Sebahat Tuncel 
 Iğdır  İstanbul
 İstanbul
 Erol Dora  Ertuğrul
Kürkcü 
 Mardin  Mersin

Aynı mahiyetteki
diğer önergelerin imza sahipleri: 
 Faruk Bal  Yusuf
Halaçoğlu  Kemalettin Yılmaz 
 Konya  Kayseri
 Afyonkarahisar 
 Emin Çınar  Alim
Işık  Mustafa Kalaycı
 Kastamonu Kütahya Konya

BAŞKAN –
Komisyon aynı mahiyetteki önergelere katılıyor mu? 
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım. 
BAŞKAN – Hükûmet
katılıyor mu? 
AVRUPA BİRLİĞİ
BAKANI VOLKAN BOZKIR (İstanbul) – Katılmıyoruz Sayın Başkan. 
BAŞKAN – Önerge
üzerinde söz isteyen Erol Dora, Mardin Milletvekili. 
Buyurun Sayın
Dora. (HDP sıralarından alkışlar) 
EROL DORA (Mardin) – Sayın Başkan,
değerli milletvekilleri; kanun teklifinin 41’inci maddesi üzerinde Halkların
Demokratik Partisi adına söz almış bulunuyorum. Genel Kurulu saygıyla
selamlıyorum.
Kanun teklifinin 41’inci maddesiyle,
Ceza Muhakemesi Kanunu’nun 116’ncı maddesinde yer alan “somut delillere dayalı
şüphe” ibaresinin “makul şüphe” şeklinde değiştirilmesi öngörülmektedir.
Böylece, 17- 25 Aralık soruşturması sonrasında Hükûmetçe alelacele yapılan
değişiklikten vazgeçilerek önceki hâle geri dönülmüştür. Başka bir söyleyişle,
Hükûmet tarafından organize edilen ve yeniden yapılandırılan HSYK ile daha da
teminat altına alınan sulh ceza hâkimliklerinin daha kolay bir biçimde arama
kararlarını verebilmesinin yasal zemini oluşturulmak istenmektedir. 
Değerli milletvekilleri, Türkiye yargı
tarihi, yargıçların neleri makul bulabildikleri yönünde müstesna örneklerle
dolu iken bu yöndeki bir değişiklik, haklı olarak özel hayatın korunması
açısından kaygı yaratmaktadır. Bu kanun değişikliğini daha da ironik kılan ise
yasaya “somut delillere dayalı kuvvetli şüphe” ifadesini, bundan daha dokuz ay
önce, 21 Şubat 2014’te kabul edilen kanunla yine AK PARTİ Hükûmetinin koymuş
olmasıdır.
17-25 Aralık yolsuzluk ve rüşvet
soruşturmalarının gündemin başında olduğu dönemde AK PARTİ Hükûmeti yasanın bir
önceki hâlinde bulunan “makul şüphe” ifadesini yeterli bulmamış ve arama
yetkisini sınırlamak için “somut delile dayalı kuvvetli şüphe” şartını
eklemişti. 17 Aralık ve 25 Aralık soruşturmalarının kapatılmış olmasıyla dokuz
aylık “somut delil” uygulamasının sonuna geliniyor ve böylece, 21 Şubat
öncesine tekrar geri dönüyoruz.
Değerli milletvekilleri, geçtiğimiz
şubat ayında AK PARTİ Hükûmetince bu konuyla ilgili olarak Meclise sunulan
kanun teklifinde şu ifadelere yer verilmişti: “Anayasa’nın 19’uncu maddesinde
düzenlenen kişi hürriyeti ve güvenliği hakkının ceza muhakemesi işlemleri
sırasında ihlalinin önlenmesi amacıyla yapılan önemli bir düzenleme de gözaltı,
tutuklama, arama ve el koyma gibi koruma tedbirlerine başvurulabilmesi
açısından somut delil kriterinin getirilmiş olmasıdır. Bu şekilde, bu koruma
tedbirlerine soyut birtakım şüpheler nedeniyle başvurularak kişi hürriyeti ve
güvenliği ile mülkiyet hakkının zedelenmesinin önüne geçilecektir. Soruşturma
için zorunlu olması hâlinde sadece kişinin bir suçu işlediğini düşündürebilecek
emarelerin varlığına dayanarak basit bir şüpheyle kişilerin gözaltına alınması
uygulamada pek çok mağduriyetlere ve hak ihlallerine yol açabilmektedir. Ceza
Muhakemesi Kanunu’nun 91’inci maddesinin (2)’nci fıkrasında yapılması öngörülen
değişiklikle gözaltına almaya ilişkin kararların verilebilmesi, suçun
işlendiğini düşündürebilecek emarelerin yerine suçun işlendiğini gösteren somut
delillerin varlığına bağlanmaktadır. Böylece cumhuriyet savcısı, soruşturma
için zorunlu olması hâlinde sadece kişinin bir suçu işlediğini düşündürebilecek
emarelerin varlığına dayanarak gözaltı kararı veremeyecek, gözaltı kararı
verebilmek için bir suçun işlendiğini gösteren somut delillere dayanmak zorunda
kalacaktır.”
Değerli milletvekilleri, geçtiğimiz
şubat ayında Hükûmetçe verilen kanun teklifinin gerekçesinde bu ifadeler yer
almaktaydı. Hükûmet, dokuz ay önce insan hak ve hürriyetlerinin sözüm ona
hamisi kesilmiş ancak şimdi geldiğimiz noktada antidemokratik uygulamalara geri
dönmekte bir beis görmemiştir. Bu bakımdan, AK PARTİ Hükûmeti, halkta demokrasi
ve insan hakları konularında beklenti ve umut yaratıp daha sonra bu umutları
ters yüz edecek uygulamalara girişmiştir. 
Değerli milletvekilleri, ülkemiz, insan
hak ve hürriyetlerine ilişkin temel sözleşmeleri imzalayıp onları onaylamış,
ayrıca insan hakları ihlallerinin yargısal denetimini öngören Avrupa İnsan
Hakları Sözleşmesi’ni kabul etmiş ve Avrupa İnsan Hakları Mahkemesine bireysel
başvuru hakkını tanımış bulunmaktadır. Belirtilen hususlar Anayasa’nın 90’ıncı
maddesine göre de iç hukukun doğrudan uyulması zorunlu kuralları hâline
gelmiştir. Bu doğrultuda, Hükûmet yönünü antidemokratik uygulamalar yerine, çağdaş,
evrensel hukuk normlarına ve uygulamalarına dönmelidir. İmzalamış bulunduğu
uluslararası sözleşmeler ve Avrupa İnsan Hakları Mahkemesi içtihatlarını göz
önünde bulundurarak yasalaşmalara gidilmesi gerektiğini belirtiyor, tekrar
Genel Kurulu saygıyla selamlıyorum. (HDP sıralarından alkışlar)
BAŞKAN – Teşekkür ediyorum.
Aynı mahiyetteki önerge üzerinde söz
isteyen Ömer Süha Aldan, Muğla Milletvekili.
Buyurun Sayın Aldan. (CHP sıralarından
alkışlar)
ÖMER SÜHA ALDAN (Muğla) – Sayın Başkan,
değerli milletvekilleri; geçtiğimiz şubat ayında yaptığımız değişikliğe geri
dönüyoruz. O zaman yaptığım konuşmada şöyle bir ibareye yer vermiştim: “Ceza
muhakemesinde ‘basit’, ‘makul’, ‘yeterli’ ve ‘kuvvetli şüphe’ kavramları
vardır.” Bir örnekle de açıklamıştım: “Polise ihbar gidiyor, bir kadının
çantası çalınmış, eşkâli veriliyor çalan kişinin; polis, koltuğunun altında bir
nesneyle koşan eşkâle uygun birini buluyor. İlk ihbar basit şüphedir; bu kişiyi
polisin görmesi makul şüphedir. Kişi yakalanıyor, yakalandıktan sonra: ‘Filanca
teyze çantasını evde unutmuştu, ben bu çantayı ona götürüyordum.’ diyor; bu
yeterli şüphedir ama ne zaman ki kişi karakoldaki ifadesinde ‘Evet, ben bu
çantayı çaldım.’ diyorsa, o, somut delillere dayalı kuvvetli şüphedir.
Dolayısıyla, eğer siz böyle bir anlayışı kabul ederseniz suçla mücadele
edemezsiniz.” demiştim.
Keza, şubat ayında, orada aynen
vurguladığım konu şuydu: “Suçla mücadele ile bireyin hak ve özgürlüğü arasında
her zaman bir denge olmalıdır.” demiştim ama bu türlü karşı çıkışlarımıza
rağmen değişiklik yapıldı, şimdi eskiye dönülüyor. Kamuoyunda bu “makul şüphe”
tanımlaması oldukça tepki gösterilen bir tanımlama oldu, herkes tepki
gösteriyor. Bu noktada “makul şüphe” kavramının Avrupa İnsan Hakları
Mahkemesince de kabul edilen bir kavram olmasına rağmen, Türkiye’deki yanlış
pek çok uygulamayı da gözeterek bu “makul” ibaresinin “yeterli” olarak
değiştirilmesini teklif ediyoruz. Bu, hem aramalarda gereken özenin
gösterilmesi açısından önemli hem de suçla mücadele açısından önemli. “Yeterli
şüphe” kavramı eğer uygulamada da yerleşirse, bu takdirde Türkiye’de insan hak
ve özgürlüklerine dayalı müdahalelerin de önemli derecede önüne geçmiş oluruz.
Keza, “somut delillere dayalı kuvvetli şüphe” kavramı uygulamada yine yeterince
yerine getirilmemiştir. Bir örnek vermek gerekirse, pek çok polisin evinde
sabaha karşı aramalar yapılmıştır, o polislerin yüzde 90’ı şu anda serbesttir,
o zaman haklarında somut delillere dayalı kuvvetli bir şüphe yok demektir.
Türkiye’de en büyük sorunlarımızdan bir tanesi de uygulamadır. Siyaset, yürütme
yargı üzerinde ne kadar etkin olursa o denli şekilde aramalar yapılır ya da
yapılmaz. Keza, 25 Aralık döneminde verilen arama kararları geri alınmıştır,
“makul şüphe” kavramı ortada olmasına rağmen geri alınmıştır.
Değerli
milletvekilleri, bu tip yasal düzenlemelerle ilgili hep bu tip konuşmalar
yapılırken 17 Aralık, 25 Aralık kavramları dile getiriliyor. Aslında bu
düzenlemelerin hiçbiri 17 Aralık için yapılmamıştır. 17 Aralık soruşturmasına
tabi tutulanların evi aranmıştır, gözaltına alınmışlardır, tutuklanmışlardır,
onlarla bağlantılı olan 4 eski bakan şu anda Yüce Divan kapsamında soruşturmaya
tabi tutulmaktadırlar. Aslında, bu yasal düzenlemeler 25 Aralık için
yapılmıştır. Doğru koymak lazım her şeyi. 25 Aralık günü verilen arama
kararları yerine getirilmemiştir, 1 kişi için yerine getirilmemiştir, 1 kişinin
ailesi için yerine getirilmemiştir, 1 kişinin zenginleştirdiği kesim için
yerine getirilmemiştir. Bunu çok iyi görmemiz gerekiyor.
İLHAN CİHANER
(Denizli) – Kim o?
ÖMER SÜHA ALDAN
(Devamla) – Bu darbe marbe değildir. Bu denli yasal düzenlemeyi, bu Meclisin
günlerini, aylarını, biz sadece bir kişinin bekası için yaptık, bunu bilelim.
İLHAN CİHANER
(Denizli) – Kim o? Merak ediyorum.
ALİ İHSAN
KÖKTÜRK (Zonguldak) – O bir kişiyi tanıyor muyuz?
ÖMER SÜHA ALDAN
(Devamla) – O kişiyi hepiniz tanıyorsunuz.
Hepinize
saygılar sunarım. (CHP sıralarından alkışlar)
BAŞKAN –
Teşekkür ediyorum.
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 41 inci maddesinin teklif metninden çıkarılmasını arz ve teklif
ederiz. 
Emin Çınar
(Kastamonu) ve arkadaşları
BAŞKAN – Komisyon önergeye katılıyor
mu? 
ADALET KOMİSYONU SÖZCÜSÜ HAKAN
ÇAVUŞOĞLU (Bursa) – Katılmıyoruz Sayın Başkan.
BAŞKAN – Hükûmet katılıyor mu? 
AVRUPA BİRLİĞİ BAKANI VOLKAN BOZKIR
(İstanbul) – Katılmıyoruz Sayın Başkan. 
BAŞKAN – Önerge üzerinde söz isteyen
Faruk Bal, Konya Milletvekili. 
Buyurun Sayın Bal. (MHP sıralarından
alkışlar) 
FARUK BAL (Konya) – Sayın Başkan,
değerli milletvekilleri; bu kanun teklifinin en önemli maddesine geldik. 
Şubat 2014 tarihinde, hukukumuzda var
olan ve uluslararası hukukta da var olan tutuklama, arama gibi tedbirlerle
ilgili ölçeği ortaya koyan “makul şüphe” kavramını Türkiye terk etti, onun
yerine “somut delile dayalı kuvvetli şüphe” kavramına geçti. Ne vardı, ne oldu
da böyle oldu? Olan şuydu: 17-25 Aralık operasyonlarında bakanların
çocuklarına, çocukların yatak odalarına, ayakkabı kutularına, bavullara, sırt
çantalarına sıkıştırılmış milyon dolarlarla ilgili operasyon başladı. Bu
operasyon, AKP Hükûmetinin 4 bakanı, onların çocukları ve o dönemin Başbakanına
kadar uzanıyordu. Ani bir telaş, büyük bir korkuyla AKP, züccaciye dükkânına
girmiş bir fil gibi hukuk düzenini tarumar etmeye başladı. İlk olarak Adli
Zabıta Yönetmeliği’ni değiştirdi, doğrudan bakanların, bakan kontrolündeki
kişilerin bu dosyalara ulaşması sağlandı; içindeki delillerin ne olduğu
belirlendi, muhtemel şüpheliler belirlendi, ondan sonra arkası arkasına
operasyonlar geldi. Bu operasyonlardan -isimleriyle sıralamak istiyorum zamanı
iyi kullanmak üzere- polisler darmadağın edildi, savcılar darmadağın edildi,
hâkimler darmadağın edildi, bunların uygulayacağı hukuk kuralları darmadağın
edildi. Ceza Muhakemesi Kanunu değiştirildi, İnternet Kanunu değiştirildi, HSYK
Kanunu değiştirildi, torba kanunların içerisine bu operasyonu engelleyecek
maddeler konuldu, bu hâlde züccaciye dükkânında kırılmadık dökülmedik bir şey
kalmadı. İşte, kırılan dökülenlerden bir tanesi de makul şüpheydi. O zaman niye
değiştiriyorsunuz diye sorduk. Cevap makul değildi, makul şüpheyi değiştirmek
için verilen cevap makul değildi, çünkü niyet halis değildi. Çünkü amaç,
bugünün Sayın Cumhurbaşkanını, onun paralarını sıfırlamakla talimat verdiği
oğlunu ve diğer bakanları ve çocuklarını korumaktı. Bunun için de, yargının
gerek zabıta olarak gerek savcı ve hâkim olarak elini kolunu bağlayabilmek için
kuvvetli şüphenin somut delile dayanmış olması hâlini getirdiler. Bu takdirde
hiçbir şeyin olmayacağı belliydi, işte, siz de buraya geldiniz, hiçbir şey
olmuyor. Ama sizin amacınız, normal şüphelilere zabıta hiçbir şey yapamıyor,
onun için bunu değiştirelim değil.
Şimdi, siz bu
operasyonlarla bütün yetkileri elinize aldınız; adli zabıtayı değiştirdiniz,
hâkimi, savcıyı değiştirdiniz, kanunları düzenlediniz, yargıyı -ta Danıştayına,
Yargıtayına, HSYK’sına kadar- düzenliyorsunuz bu kanunlarla, sulh ceza hâkimliklerini
düzenlediniz, buradan sonra da saldıracağınız bir kitle var, Fethullah Gülen
cemaati. Fethullah Gülen cemaatine karşı istiklal harbi ilan ediyorsunuz, onlar
makul şüpheli hâlde tutulacak ki, sizi koruyan kuvvetli şüphenin somut delille
desteklenmiş olması hâlinden yararlanamayacak. Bu hak mı? Bu reva mı? Her kim
suç işlemişse adil bir şekilde yargılanma hakkı var, sizin yararlandığınız
haktan elbette ki herkes yararlanacak. Sen yararlandın, sırası bitti, testim
doldu, bu çeşmeden başka kimse su içemez, böyle bir şey olabilir mi? İşte, bu
kanun bu kadar demokratik meşruiyetten yoksundur, bu kadar siyasi ahlaktan
yoksundur, insan hak ve hürriyetlerinin AKP elinde ne hâle geldiğini ortaya
koymaktadır.
Şimdi, bu mantık
içerisinde demokratik meşruiyeti olmayan, siyasi ahlakı olmayan, kişinin
özgürlüklerini AKP politikalarına alet eden hâlin yarattığı durum bir
tehdittir; tehdit altındaki temel hak ve hürriyetlerdir ve tehdit altındaki
demokratik toplum gerekleridir. Bu tehditten koruyabilmek için toplumu ve
demokrasiyi bu maddenin yürürlükte kalması gerekmektedir. 
Bundan sonraki
maddelerde yürürlükte kalacak olan somut delile dayalı kuvvetli şüphenin
ölçülerini de sizlerle paylaşmak istiyorum.
Hepinize
saygılar sunuyorum. (MHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
42’nci madde
üzerinde üç adet önerge vardır, okutuyorum ve işleme alıyorum.
Türkiye Büyük Millet Meclisi
Başkanlığına
Görüşülmekte
olan 655 sıra sayılı Kanun Teklifinin 42. Maddesiyle, değiştirilen 5271 sayılı
Kanunun 128 inci maddesinin ikinci fıkrasının (a) bendinin (17) numaralı alt
bendinin aşağıdaki şekilde değiştirilmesini arz ve teklif ederiz.
“17- Anayasal
düzene ve bu düzenin işleyişine karşı Ceza Kanunun 309, 311, 312, 313, 314, 315
ve 316 maddelerinde yazılı suçların cebir ve şiddetle işlenmesi hallerinde”
 Faruk Bal Mustafa
Kalaycı Yusuf Halaçoğlu
 Konya Konya Kayseri
 Alim Işık Kemallettin
Yılmaz Emin Çınar
 Kütahya Afyonkarahisar Kastamonu
BAŞKAN – Sayın
milletvekilleri, şimdi okutacağım iki önerge aynı mahiyette, birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan 655 sıra sayılı kanun teklifinin 42 inci maddesinin teklif metninden
çıkarılmasını arz ve teklif ederiz.
 Pervin Buldan Sırrı
Süreyya Önder Sebahat Tuncel
 Iğdır İstanbul İstanbul
 Erol Dora Ertuğrul
Kürkcü Abdullah Levent Tüzel
 Mardin Mersin İstanbul
Aynı mahiyetteki
diğer önergenin imza sahipleri:
 Turgut Dibek Ömer
Süha Aldan Ali Rıza Öztürk
 Kırklareli Muğla Mersin
 Candan Yüceer Orhan
Düzgün  Ali Özgündüz
 Tekirdağ Tokat İstanbul
BAŞKAN –
Komisyon aynı mahiyetteki önergelere katılıyor mu?
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN – Hükûmet
katılıyor mu?
AVRUPA BİRLİĞİ
BAKANI VOLKAN BOZKIR (İstanbul) – Katılmıyoruz Sayın Başkan.
BAŞKAN – Aynı
mahiyetteki önergeler üzerinde söz isteyen İstanbul Milletvekili Levent Tüzel.
Buyurun Sayın
Tüzel.
ABDULLAH LEVENT TÜZEL (İstanbul) –
Sayın Başkan, değerli milletvekilleri; hepinizi saygıyla selamlıyorum.
Evet, kamuoyunda çokça tartışılan,
yargının sorunlarını çözmek üzere iktidarın getirdiği bir yasa teklifini
görüşüyoruz. Aslında, tabii, epey bir zamandır, Hükûmetin yargının sorunlarını
çözmekten öte kendi sorunlarını çözmek için bu düzenlemeleri getirdiği çok
açık. Bildiğiniz gibi, yürüyen düzen, mevcut devlet yapısı, özellikle yargıda
ve yüksek yargıda son derece siyasi tartışmaların ve buna bağlı olarak da
müdahalelerin yaşandığı bir süreçten geçiyoruz. Özellikle, burada bu konuya
değinen diğer milletvekili arkadaşların da söylediği gibi, Hükûmet ve kimi
bakanlar üzerindeki yolsuzluk iddialarının ayyuka çıkması, burada bu bakanlar
hakkındaki yolsuzlukları soruşturmak üzere kurulan komisyonun çalışmalarına
dahi yayın yasağı getirilecek şekilde yargıya bir müdahale yapılmış olması
karşısında, Hükûmet, çok açık bir şekilde, yargıdaki elini güçlendirmek istiyor
ve güçlendirmenin de yolunu hâkim ve savcıların özlük haklarını iyileştirme,
tazminat verme, kimlik ve silah benzeri düzenlemeler adı altında böyle bir
teklifle karşımıza geliyor. Ama, çok iyi biliyoruz ki esas olan şey, bir
taraftan yargıdaki kendi görüşü dışındaki muhalif unsurları tasfiye etmek,
onları azınlığa düşürmek ve yüksek yargıda Hükûmet çizgisindeki, anlayıştaki
yargı sınıfını güçlendirmek ama diğer taraftan da toplumsal muhalefeti
bastırmak, özellikle Gezi’den sonra, hazirandaki halkın öfkesinden, tepkisinden
sonra, demokrasi ve özgürlük arayışından sonra, bütün bunları yani sokaklardaki
halk hareketini provokasyon ve Hükûmete karşı bir kalkışma olarak
değerlendirdikten sonra, bundan sonra sesini çıkartanın, kılını kıpırdatanın,
bir sözü olanın derhâl zapturapt altına alınacağı, derdest edileceği bir
yargıya ihtiyaç duyuluyor. İşte konuşulan, geçmişte iktidarın ihtiyaç duyduğu
makul şüpheyi şimdi sokakları zapturapt altına almak üzere yeniden kuvvetli
şüphe kavramından vazgeçmesi, yolsuzluk soruşturmaları döneminde ihtiyaç
duyduğu kuvvetli şüphe ve mahkeme kararlarından uzaklaşıp çok kolaylıkla işleri
savcılara, sulh ceza mahkemelerine havale edip gözaltıdan tutuklamaya, aramadan
teknik takibe, dinlemeden istihbarat faaliyetlerine, her şeyi Hükûmetin
istediği gibi bir çizgiye çekmesinin sebebihikmetini burada aramak gerekiyor.
Hükûmet, devlet adına işlediği bütün insanlık suçlarından, topluma karşı
suçlardan azade kılınmak ve bir koruma mekanizması geliştirmek istiyor. İşte bu
yasanın mantığının tümünde olan şey budur. Demokrasiyi kendilerine göre
yorumlama ve kendilerine yönelen demokrasi mücadelesini bastırma, başka hiçbir
şey değil. Yargıdaki kadro takviyesi yani, avukatlardaki beş yıl şartını
aramayıp onu iki yıla düşürmek ve avukatlardan hâkim, savcı sınıfına geçişleri
kolaylaştırmak, idari yargıda benzer paralel düzenlemeler yapmak ve bunu
darbecilerle, komplocularla, paralel devlet yapılanmalarıyla mücadele olarak
sunmak, bu aslında toplumda giderek yükselen, Hükûmetin özellikle yolsuzluk ve
yoksulluğu büyüten bu yasaklarla birlikte örtüşmüş bu düzeni korumak adınadır
ama hiçbir şey, bütün bu görünen, giderek yükselen muhalefeti ortadan
kaldıramayacaktır.
Sizin 1,5 milyar üzerindeki rakamlarla
yapmış olduğunuz sultanlık sarayları, başkanlık sarayları halkın gözüne
batmaktadır. İnsanlar aç, açık, sefil, yırtık ayakkabılarla… İşte Soma’da 3 bin
madenci sokağa atıldı. Hükûmet ne yapıyor? Bütün bu adaletsizlik, bu uçurum, bu
dengesizlik olduğu sürece yargıç, savcı sınıfını ne kadar çoğaltırsanız
çoğaltın, Yargıtaydaki dairelerinizi ne kadar artırırsanız artırın bu
toplumdaki yolsuzluk, yoksulluk ve yasaklara karşı isyan, öfke bitmeyecektir.
Bu yasalar, bu yasa teklifleri sizleri temize çıkartmayacaktır diyorum. Ve bu
sultanlık rejimlerini, bu başkanlık heveslerini, bu tekçi yönetim anlayışlarını
terk etmediğiniz sürece halk güçleri, işçiler, emekçiler size muhalefet etmeye
devam edecek diyorum. 
Hepinize saygılar sunuyorum. (HDP
sıralarından alkışlar)
BAŞKAN – Teşekkür ediyorum.
Aynı mahiyetteki önergeler üzerinde söz
isteyen Ali Özgündüz, İstanbul Milletvekili.
Buyurun Sayın Özgündüz. (CHP
sıralarından alkışlar)
ALİ ÖZGÜNDÜZ (İstanbul) – Teşekkür
ediyorum.
Sayın Başkan, değerli milletvekilleri;
sözlerime başlarken Genel Kurulu saygıyla selamlıyorum.
Değerli arkadaşlar, üzerinde söz
aldığım teklifin 42’nci maddesi, taşınmaz hak ve alacaklara el koymayla ilgili
bir madde. Ne diyor, ne getiriyorsunuz? Hükûmete karşı darbe girişimi diyelim
-halkın anladığı dille- böyle bir suç olduğu zaman bu şüphelilerin
taşınmazlarına, deniz, kara, hava ulaşım araçlarına, kıymetli evraklarına, hak
ve alacaklarına, kasalarına, mal varlıklarına el konulabilecek. Sizin zaten 17,
25 Aralıkla birlikte Hükûmete bir darbe paranoyanız var, paranoya yaşıyorsunuz.
Dolayısıyla, yarın herhangi bir şekilde muhalif bir harekette, efendim, işte
“Bu, Hükûmete karşı darbe girişimidir.” Yarın başka bir bakanınız bir
yolsuzluğa bulaştığı zaman, onunla ilgili bir soruşturma başladığı zaman
“Efendim, Hükûmeti devirmek istiyorlar, Hükûmete karşı darbe girişimidir. Hadi
bakalım, soruşturmaya başlıyoruz; mallarına, alacaklarına el koyuyoruz.” Siz,
şimdi, bu mantıkla…
Biliyorsunuz, Gezi olaylarında Çarşı
Grubu, Hükûmetin yanlış uygulamalarını, Hükûmetin despotik uygulamalarını protesto
etmek için halkla birlikte, Türk milletiyle birlikte sokaktaydı, protesto etti.
Çarşı’yla ilgili, Hükûmeti devirmeye teşebbüsten iddianame yazıldı. Bu
mantıkla, yarın, onu yazan savcı, Çarşı’nın da mal varlığına el koymaya
kalkacaktır. Ama sizi uyarıyorum, bu döner, sizi vurur; yarın iktidardan
gittiğiniz anda birileri gelir, ondan sonra, sizin cumhuriyete karşı, devletin
anayasal düzenine karşı bir yapı, bir örgütlenme içinde olduğunuzu söyler;
hepinizin, çocuklarınızın -kızlarınızın çeyizi dahi olsa- mal varlığına el
koyar. Bunlar tehlikeli işlerdir, bu işleri yapmayın, kendinize güvenin, şeffaf
olun. 
Efendim, “paralel yapı” falan filan…
Düne kadar besleyip büyüttüğünüz, zenginleştirdiğiniz kişilerin -şu anda
aranızda problem çıktığı için- mal varlıklarına, onun medya organlarına,
gazetesine el koymak için böyle bir düzenleme getiriyorsunuz. Tehlikelidir. Bu
işleri aşın değerli arkadaşlar, kendinize güvenin. Eğer herhangi bir şekilde
kendinize güveniyorsanız, yasaya, Anayasa’ya aykırı bir işlem yapmıyorsanız
sorun yok, açın her şeyi, şeffaf olarak, bu Türk milletinin önünde, gözü
önünde, herkes görsün, suç işleyenin de yanına kâr kalmasın. 
Ne demek istiyorum? Şimdi -az önce
Sayın Tüzel de dedi- bakanlarla ilgili yolsuzluk, hırsızlık, rüşvet komisyonunda,
Komisyon Başkanının, sizden olan Komisyon Başkanının talebi üzerine mahkeme bir
yayın yasağı verdi. Neyi gizliyorsunuz? Yani bu komisyondan çıkan bakanınız
kendisi gidiyor, beyanat veriyor, basına konuşuyor. Yani bakanınızın birisi
diyor ki: “Bu ‘tape’ler montaj, dublaj.” Öbürü diyor ki: “Yok, kardeşim, benim
delilimdir bu ‘tape’ler, ben suç işlemedim.” E, kendisi konuşuyor. Niye
gizliyorsunuz? Bu adli tıp raporu “tape”lerin gerçek olduğunu yazdı yani
herhangi bir montaj, dublaj, oynama yok. E, bunu mu gizliyorsunuz? Şu anda
söylüyorum: Şu anda Meclis TV beni veriyor. Meclis TV’nin yayınını mı kestiniz?
Şu anda Meclis TV, TBMM TV bu yasağa aykırı mı hareket etti? Bunun üzerine siz
Meclis Başkanına ceza mı keseceksiniz, hakkında soruşturma mı açılacak ya da
Meclis TV yetkilileri hakkında? Bu, anlamsız, saçma sapan bir anlayış, bir
uygulama. 
Korkmayın arkadaşlar yani sizden önce
de bakanlar yargılandı, bakanlarla ilgili soruşturma komisyonları kuruldu. Daha
önce, biliyorsunuz, basit bir olayda, 600 milyon dolarlık Kanal D’nin Türk
Ticaret Bankasına satılması olayıyla ilgili olarak dönemin Başbakanı Mesut
Yılmaz tarafından bir telefon görüşmesi yansıdı diye ne oldu? İstifa etti,
Hükûmet değişti ve bu olaydan dolayı Meclis Yüce Divana sevk etti. Yani, sadece
size değil ki... O zaman kimse yayın yasağı falan demiyordu, bu “tapeler”
montaj dublaj falan demiyordu. Bunu dedikçe daha çok batıyorsunuz. Bırakın,
alenileşsin. Bir sonraki maddede konuşmama devam edeceğim, bazı somut şeyler
söyleyeceğim. Niye kaçıyorsunuz, niye korkuyorsunuz, onu bilmiyorum. 
Aslında ben iktidar partisi grubundaki
arkadaşlara seslenmek istiyorum: Aslında, arkadaşlar, size haksızlık ediliyor.
Sizin orada 9 tane üyeniz var. Ne kadar size bilgi aktarıyorlar bilmiyorum.
Sanki yarın 15 kişilik Komisyonun raporunda, deliller olmadığı için Komisyon
raporunda, size yarım yamalak bir rapor sunulacak ve siz bu rapora göre karar
vermek zorunda kalacaksınız. Hâlbuki sizin istemeniz lazım. Arkadaşlar,
getirin, bakalım, ne var ya? Ben milletvekiliyim, yarın oy kullanacağım... 
(Mikrofon otomatik cihaz tarafından
kapatıldı) 
ALİ ÖZGÜNDÜZ (Devamla) - …bu bakanları
Yüce Divana göndereyim mi göndermeyim mi? Vicdanen kanaat getirmem için
getirin, öğrenelim demeniz lazım diyorum.
Genel Kurulu saygıyla selamlıyorum.
(CHP sıralarından alkışlar)
BAŞKAN – Teşekkür ediyorum Sayın
Özgündüz.
Aynı mahiyetteki önergeleri oylarınıza
sunuyorum: Kabul edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 655 sıra sayılı Kanun Teklifinin 42. Maddesiyle, değiştirilen 5271 sayılı
Kanunun 128 inci maddesinin ikinci fıkrasının (a) bendinin (17) numaralı alt
bendinin aşağıdaki şekilde değiştirilmesini arz ve teklif ederiz.
“17- Anayasal
düzene ve bu düzenin işleyişine karşı Ceza Kanunun 309, 311, 312, 313, 314, 315
ve 316 maddelerinde yazılı suçların cebir ve şiddetle işlenmesi hallerinde”
Faruk Bal (Konya) ve arkadaşları
BAŞKAN – Komisyon önergeye katılıyor
mu?
ADALET KOMİSYONU SÖZCÜSÜ RAMAZAN CAN
(Kırıkkale) – Katılmıyoruz Sayın Başkanım.
BAŞKAN – Hükûmet katılıyor mu?
AVRUPA BİRLİĞİ BAKANI VOLKAN BOZKIR
(İstanbul) – Katılmıyoruz Sayın Başkan.
BAŞKAN – Önerge üzerinde söz isteyen
Faruk Bal, Konya Milletvekili.
Buyurun Sayın Bal. (MHP sıralarından
alkışlar)
FARUK BAL (Konya) – Sayın Başkan, değerli milletvekilleri;
Ceza Muhakemesi Kanunu’nun 128’inci maddesinde uygulanacak tedbirlerle ilgili
katalog suçlara bir madde daha ilave ediliyor. Buna göre, anayasal düzene ve bu
düzenin işleyişine karşı Ceza Kanunu’nun şu şu şu maddeleri de katalog kapsamı
içerisine girmiştir deniliyor. 
Adalet ve Kalkınma Partisinin iktidarda olduğu dönemde,
herkesin güvenli bir liman olarak sığınabileceği adaletin tehdit hâline
dönüştüğünü biraz önceki konuşmamda ifade etmiştim. Bu madde de o tehditlerden
bir tanesidir. 
Hatırlayın, Başbakanlığı döneminde Sayın Recep Tayyip
Erdoğan’a 26 defa suikast girişimiyle soruşturma başlatılmıştır. Sayın Bülent
Arınç’a -Çukurambar’da, beş yıl önce- suikast adı altında bir soruşturma başlatılmış
ve bu soruşturmalarda birtakım insanlar yerinden yurdundan, yuvasından edilmiş,
hakkından hukukundan edilmiş. Sonuç itibarıyla, Türkiye Büyük Millet Meclisinde
aha bu kadar milletvekili, bu kadar bakan var. Ne oldu bu soruşturmaların
sonucu, bilen var mı? Kamuoyuna yansımış bir şey var mı? Yok. Demek ki adalet
duygusu “Türkiye Cumhuriyeti devletinin Başbakanına soruşturma yapılmıştır.”
iddiasına mermi olarak kullanılabilecek bir silah hâline getirilmiştir. İşte,
bu madde de o silahlardan bir tanesidir. Değerli arkadaşlarım, anayasal düzenin
işleyişine karşı suçlarda arama, gözaltına alma, tutuklama gibi tedbirlerin
uygulanmasına kim karşı çıkar? Hiç kimse karşı çıkmaz. Ama Çukurambar’da “Sayın
Bülent Arınç’a suikast yapılıyor.” iddiasıyla ortaya çıkan “Bir polis ağzına
bir kâğıt attı.” diye başlatılan operasyonun sonunda Türkiye Cumhuriyeti
devletinin ordusunun mahremine girilmiştir; seferberlik bilgilerinin, en gizli
bilgilerinin saklandığı dairesine girilmiştir. Türk Silahlı Kuvvetleri olduğu gibi
bu bilgileri yenilemek, tazelemek durumunda kalmıştır. Peki, bu suçun
faillerine ne olmuştur? Bilen, eden yok. Burası Uganda mı? Burası Zimbabve mi?
Devletin Başbakanına bir suikast olur da halk bunun sonucundan bilgi sahibi
olamaz mı, milletin vekili bilgi sahibi olamaz mı? İşte burada da “Anayasal
düzene karşı bir suçtur bu.” denildiği zaman, AKP’nin tehdit hâline gelmiş olan
adaletinden vatandaşın temel hak ve hürriyetini muhafaza edebilmek, müdafaa
edebilmek için hiç olmazsa buna bir sınır koyalım. O sınırda cebir ve şiddet
unsurunu içermesi hâlinde bu uygulansın yoksa nasıl Başbakana, nasıl Başbakan
Yardımcısına uyduruk, siyasi manipülasyon, gündem yaratma veya muarızları
bertaraf etmek için yapılmış uyduruk operasyonlara bu madde de bir alet olmasın.

Değerli
arkadaşlarım, dolayısıyla akla, vicdana, hakka, hukuka hitaben bir önerge
verdik, makes bulmayacağına, AKP’li vekillerin hepsinin olumsuz oy
kullanacağına inanıyorum, biliyorum. Ama, buna rağmen sizin günü geldiğinde bu
maddelerle hizaya çekilmek için -belirli bir sürece girdiğinde- sizin buna
ihtiyacınız olacaktır. Çünkü bu kadar haksızlığın, bu kadar hukuksuzluğun
yapıldığı bir ülkede demokratik bir değer varsa, demokrasi varsa bu
haksızlığın, bu hukuksuzluğun hesabı bu dünyada mahkemede verilmesi
gerekmektedir. O zaman, gelin, siz, kendinize karşı bir saygınız varsa, hakka,
hukuka karşı bir saygınız varsa, vatandaşın temel hak ve hürriyetlerine karşı
bir inancınız ve bunlara bir bağlılığınız varsa, ettiğiniz yemine, milletvekili
yeminine bir saygınız varsa insanları haksız ithamlarla “Anayasal düzene karşı
suç işliyor.” iddiası adı altında gözaltına alınmalarını, evlerinin
aranmalarını, tutuklanmalarını, yargılanmalarını engelleyebilmek için böyle bir
çerçeveye destek verin diyor, hepinizi saygıyla selamlıyorum. 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
43’üncü madde üzerinde üç adet önerge
vardır, geliş sırasına göre okutup, aykırılıklarına göre işleme alıyorum.
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 43. Maddesiyle, değiştirilen 5271 sayılı Kanunun 135 inci maddesinin
yedinci fıkrasının (a) bendine eklenen (15) numaralı alt bendinin aşağıdaki
şekilde değiştirilmesini arz ve teklif ederiz. 
"15. Anayasal düzene ve bu düzenin
işleyişine karşı Ceza Kanunun 309, 311, 312, 313, 314, 315 ve 316 maddelerinde
yazılı suçların cebir ve şiddetle işlenmesi hallerinde”
 Faruk Bal Mustafa
Kalaycı Yusuf Halaçoğlu
 Konya Konya Kayseri
 Alim Işık Kemalettin
Yılmaz Emin Çınar
 Kütahya Afyonkarahisar Kastamonu
 Mehmet Erdoğan
 Muğla
Türkiye Büyük
Millet Meclisi Başkanlığına
Görüşülmekte
olan 655 sıra sayılı kanun teklifinin 43 üncü maddesinin aşağıdaki şekilde
değiştirilmesini arz ve teklif ederiz. 
 Pervin Buldan Sebahat
Tuncel Sırrı Süreyya Önder
 Iğdır İstanbul İstanbul
 Ertuğrul Kürkcü Erol
Dora İdris Baluken
 Mersin  Mardin Bingöl
"Madde 43 - 5271 Sayılı Ceza
Muhakemesi Kanunun 135 inci maddesi aşağıdaki şekilde değiştirilmiştir. 
"İletişimin tespiti, dinlenmesi
ve kayda alınması
Madde 135 - (1) (Değişik birinci
cümle: 25/5/2005 - 5353/17 md.) Bir suç
dolayısıyla yapılan soruşturma ve kovuşturmada, suç
işlendiğine ilişkin kuvvetli şüphe sebeplerinin varlığı ve başka suretle delil
elde edilmesi imkânının bulunmaması durumunda, mahkeme kararıyla şüpheli veya
sanığın telekomünikasyon yoluyla iletişimi tespit edilebilir, dinlenebilir,
kayda alınabilir ve sinyal bilgileri değerlendirilebilir.
(2)  Şüpheli veya sanığın tanıklıktan
çekinebilecek kişilerle arasındaki iletişimi kayda alınamaz. Kayda alma
gerçekleştikten sonra bu durumun anlaşılması hâlinde, alınan kayıtlar derhâl
yok edilir.
(3)  Birinci fıkra hükmüne göre
verilen kararda, yüklenen suçun türü, hakkında tedbir uygulanacak kişinin açık
kimliği, adresi, iletişim aracının türü, telefon numarası, iletişim
bağlantısını tespite imkân veren kodu, tedbirin türü, kapsamı ve süresi
belirtilir. Tedbir kararı en çok iki ay için verilebilir; bu süre, bir defaya
mahsus olmak üzere bir ay daha uzatılabilir. (Ek cümle: 25/5/2005 - 5353/17
md.) Ancak, örgütsel faaliyet çerçevesinde işlenen suçlarla ilgili olarak
gerekli görülmesi halinde, mahkeme bu süreyi bir kereye mahsus olmak üzere bir
ay daha
uzatılabilir.
(4)  Şüpheli veya sanığın
yakalanabilmesi için, (...) mobil telefonun yeri, mahkeme kararına istinaden
tespit edilebilir. Bu hususa ilişkin olarak verilen kararda, kişinin açık
kimliği, adresi, iletişim aracının türü, telefon numarası, iletişim
bağlantısını tespite imkân veren kodu, tedbirin türü, kapsamı ve süresi
belirtilir. Tespit işlemi en çok iki ay için yapılabilir; bir kereye mahsus
olmak üzere bir ay daha uzatabilir.
(5) Bu fıkra yürürlükten
kaldırılmıştır.
(6)  Bu madde kapsamında dinleme, kayda
alma ve sinyal bilgilerinin değerlendirilmesine ilişkin hükümler ancak aşağıda
sayılan suçlarla ilgili olarak uygulanabilir:
a) Türk Ceza Kanununda yer alan;
1. Göçmen kaçakçılığı ve insan ticareti
(madde 79, 80),
2. Kasten öldürme (madde 81, 82, 83),
3. İşkence (madde 94, 95),
4. Cinsel saldırı (birinci fıkra hariç,
madde 102),
5. Çocukların cinsel istismarı (madde
103),
6.  Uyuşturucu veya uyarıcı
madde imal ve ticareti (madde 188),
7. Parada sahtecilik (madde 197),
8.  Suç işlemek amacıyla örgüt kurma
(iki, dört, beş, altı, yedi ve sekizinci fıkralar hariç, madde 220),
9. (Ek: 25/5/2005-5353/17 md.) Fuhuş
(madde 227, fıkra 3),
10. İhaleye fesat karıştırma (madde
235),
11. Rüşvet (madde 252),
12.  Suçtan kaynaklanan malvarlığı
değerlerini aklama (madde 282),
13. Silahlı örgütlere silah sağlama
(madde 315),
14.  Devlet Sırlarına Karşı Suçlar ve
Casusluk (madde 328, 329, 330, 331, 333, 334, 335, 336, 337) suçları.
b)  Ateşli Silahlar ve Bıçaklar ile Diğer
Aletler Hakkında Kanunda tanımlanan silah kaçakçılığı (madde 12) suçları.
c)  (Ek: 25/5/2005-5353/17 md.)
Bankalar Kanununun 22 nci maddesinin (3) ve (4) numaralı fıkralarında
tanımlanan zimmet suçu,
d)  Kaçakçılıkla Mücadele Kanununda
tanımlanan ve hapis cezasını gerektiren suçlar.
e)  Kültür ve Tabiat Varlıklarını
Koruma Kanununun 68 ve 74 üncü maddelerinde tanımlanan suçlar.
(7) Bu maddede belirlenen esas ve
usuller dışında hiç kimse, bir başkasının telekomünikasyon yoluyla iletişimini
dinleyemez ve kayda alamaz." 
Türkiye Büyük
Millet Meclisi Başkanlığına
Görüşülmekte olan 655 Sıra Sayılı
Hâkimler ve Savcılar Kanunu ile Bazı Kanun ve Kanun Hükmünde Kararnamelerde
Değişiklik Yapılmasına dair kanun teklifinin "43. Maddesinin" teklif
metninden çıkarılmasını arz ve teklif ederiz.
Turgut Dibek Ömer
Süha Aldan Ali Rıza Öztürk
 Kırklareli Muğla Mersin
 Candan Yüceer Orhan
Düzgün  Ali Özgündüz
 Tekirdağ Tokat İstanbul
Dilek Akagün Yılmaz İsa
Gök Ali İhsan Köktürk
 Uşak Mersin Zonguldak
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Sayın Başkan.
BAŞKAN – Önerge üzerinde söz isteyen
Ali Özgündüz, İstanbul Milletvekili.
Buyurun Sayın Özgündüz. (CHP
sıralarından alkışlar)
ALİ ÖZGÜNDÜZ (İstanbul) – Teşekkür
ediyorum Sayın Başkan. 
Değerli milletvekilleri, Genel Kurulu
saygıyla selamlıyorum.
Değerli arkadaşlar, az önce konuşmam
yarım kaldı. Şimdi, 43’üncü madde üzerinde söz aldım. Yine, burada Hükûmete
karşı suçlarda şüphelinin telefonunun dinlenmesiyle ilgili bir düzenleme
getiriyorsunuz. Fazla bir şey değişmeyecek, bunu söyleyeyim. Yani önemli olan,
anlayışın değişmesi. 17, 25 Aralıktaki dinlemeler de bu kanuna göre, meri
kanuna göre alınmıştı zaten ama çıkıp “Efendim, bunlar montajdır, dublajdır.”
dedikten sonra, kafayı değiştirmedikten sonra bir şeyin değişeceği yok. Bu
konuların özellikle iktidar partisi grubu tarafından bilinmesi gerekiyor, aynı
zamanda da kamuoyu tarafından. 
Değerli arkadaşlar, şimdi, yasaklanan,
yayın yasağı konan konuyla ilgili olarak bir başka belge gösteriyorum size.
Burada, adam, zaten bu “tape”nin doğru olduğunu söylüyor, soruyorlar “Bu “tapeler”
doğru mu?” “Evet.” diyor. “Yani Rıza aramış seni, ‘325 bini Conrad’a götür
Bakan Bey’in danışmanı alacak, anket yapacaklar AK PARTİ’ye.’ Bu doğru mu?”
“Doğru, evet.” diyor. Nedir bu? Danışman diyor ki: “Kardeşim, Haziran 2011
seçimlerinde Mersin Büyükşehir Belediyesi Kongre Merkezi’nde bir salonda bir
şenlik yapıldı, söz verdik yapıyoruz. Bunun için de 325 bin lira bir masraf
vardı, işte, bu ajansa verecektik, Rıza bunu gönderdi, ben de aldım, buraya
verdim.” Ya, bunları siz şimdi bilmeyecek misiniz yani? Bilmeniz lazım. Kamuoyu
bilmeyecek mi? Bilmesi lazım. Yani yalan mı? Rıza Sarraf, işte, meşhur iş
adamı, cari açığı kapatıyor ya; nasıl kapatıyor cari açığı? Yani, affınıza
sığınıyorum, cariyeyle cari açık kapatıyor. Dubai’den getirdiği, gümrük
görevlilerine, 5 bin tonluk gemide 150 bin ton ihracat yapılmış diye damga
vursun diye altına kadın gönderiyor, cariyeyle cari açık kapatıyor. Sizin
bakanınız da çıkıyor burada “Rıza Sarraf iyi bir adamdır, cari açığı kapattı. Ben
de cari açığı kapattım, bu suçsa suçluyum.” Ya, ayıp denen bir şey var yani. Ya,
yap kardeşim, cari açığı kapat, ihracat yap, kimse bir şey demiyor, ticaret
yap, ülkenin ihracatını artır ama çalma çırpma, rüşvet yeme, madalya verelim
yani. Dolayısıyla, bunları bilmeniz lazım.
Değerli arkadaşlar, bunları bilmeniz
lazım ki siz yarın -işte 27’sinde bitiyormuş Soruşturma Komisyonunun görevi-
burada, buradaki kabinlerde, gireceksiniz vicdani kanaatinize göre oy
kullanacaksınız; sadece, Soruşturma Komisyonunun, çoğunluğu sizden olan 9
kişinin, onun sizin önünüze gönderdiği yarım yamalak rapora göre
kullanamazsınız. Size söylüyorum, tekrar söylüyorum, bakın, hangi bilgi,
belgeyi istiyorsanız ben vereyim, şimdiden inceleyin, bende var arkadaşlar.
“Efendim, bu dublajdır, montajdır.” değil. Şu anda Meclis Soruşturma
Komisyonunda olan devletin resmî belgeleriyle bire bir, vereyim inceleyin,
vicdani kanaatinize göre oy kullanacaksınız. Yasaklamalarla olmaz, bir yere
varamazsınız, daha çok şüphe çekersiniz. Ya, birilerinin suçu varsa gönderin
kardeşim, gitsin aklansın, yargıdır bunun yeri, burası değil. Meclis Soruşturma
Komisyonunun görevi aklama paklama, suç var mı, yok mu tespit değil arkadaşlar,
yine uyarıyorum. Sadece, yeterli şüphe var mı, emare var mı suç işlendiğine
ilişkin, bunu gördüğü anda göndereceksin kardeşim. Göndereceksin, savunmasını
Yüce Divanda yapacak. Yani sen burada karar veremezsin. “Efendim, bu ‘tape’ler
usulüne uygundu, değildi, böyle dinlendi, öyle dinlenir.” diyemez Meclis Soruşturma
Komisyonu, onu geçin. Emare var mı menfaat teminine ilişkin? Var. 
Ya, Allah aşkına, Zafer Çağlayan
milletvekili olarak kaçınızın evine misafirliğe geldi söyleyin bana Allah
aşkına, sizin Kabinede? Rıza’nın evine misafirliğe gidiyor. Gittiğinde de orada
piyanoyu görüyor “Çok güzel bir piyano, aa, ne güzelmiş.” falan… “Öyle mi Sayın
Bakanım, beğendiniz mi? Hemen gönderelim bir tane.” Bunları söylüyor, bunlar
ifadelerde var, yalan değil ki, bunları biz uydurmuyoruz. Ee, gönderiliyor.
37.500 dolar mıdır, TL midir belli değil, sadece bir taksiti piyanonun. Belki
de siz gidip görmüşsünüzdür bu evde. 
Arkadaşlar, bunların görülmesi,
bunların kamuoyu tarafından da bilinmesi kamu yararınadır. Dolayısıyla bu
şekilde kapatırsanız biz buradan, bu kürsüden -millet de dinliyor şu anda bizi-
bunları yayımlarız. Yapmayın, etmeyin diyorum, tekrar sizi vicdanınızla baş
başa bırakıyorum.
Genel Kurulu saygıyla selamlıyorum, sağ
olun. (CHP sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı kanun
teklifinin 43 üncü maddesinin aşağıdaki şekilde değiştirilmesini arz ve teklif
ederiz.
İdris Baluken
(Bingöl) ve arkadaşları
"Madde 43 - 5271 Sayılı Ceza
Muhakemesi Kanununun 135 inci maddesi aşağıdaki şekilde değiştirilmiştir. 
"İletişimin tespiti, dinlenmesi
ve kayda alınması
Madde 135 - (1) (Değişik birinci
cümle: 25/5/2005 - 5353/17 md.) Bir suç dolayısıyla yapılan soruşturma ve
kovuşturmada, suç işlendiğine ilişkin kuvvetli şüphe sebeplerinin varlığı ve
başka suretle delil elde edilmesi imkânının bulunmaması durumunda, mahkeme
kararıyla şüpheli veya sanığın telekomünikasyon yoluyla iletişimi tespit
edilebilir, dinlenebilir, kayda alınabilir ve sinyal bilgileri
değerlendirilebilir.
(2)  Şüpheli veya sanığın tanıklıktan
çekinebilecek kişilerle arasındaki iletişimi kayda alınamaz. Kayda alma
gerçekleştikten sonra bu durumun anlaşılması hâlinde, alınan kayıtlar derhâl
yok edilir.
(3)  Birinci fıkra hükmüne göre
verilen kararda, yüklenen suçun türü, hakkında tedbir uygulanacak kişinin açık
kimliği, adresi, iletişim aracının türü, telefon numarası, iletişim
bağlantısını tespite imkân veren kodu, tedbirin türü, kapsamı ve süresi
belirtilir. Tedbir kararı en çok iki ay için verilebilir; bu süre, bir defaya
mahsus olmak üzere bir ay daha uzatılabilir. (Ek cümle: 25/5/2005 - 5353/17
md.) Ancak, örgütsel faaliyet çerçevesinde işlenen suçlarla ilgili olarak
gerekli görülmesi halinde, mahkeme bu süreyi bir kereye mahsus olmak üzere bir
ay daha uzatabilir.
(4)  Şüpheli veya sanığın
yakalanabilmesi için, (...) mobil telefonun yeri, mahkeme kararına istinaden
tespit edilebilir. Bu hususa ilişkin olarak verilen kararda, kişinin açık
kimliği, adresi, iletişim aracının türü, telefon numarası, iletişim bağlantısını
tespite imkân veren kodu, tedbirin türü, kapsamı ve süresi belirtilir. Tespit
işlemi en çok iki ay için yapılabilir; bir kereye mahsus olmak üzere bir ay
daha uzatabilir.
(5) Bu fıkra yürürlükten
kaldırılmıştır.
(6)  Bu madde kapsamında dinleme, kayda
alma ve sinyal bilgilerinin değerlendirilmesine ilişkin hükümler ancak aşağıda
sayılan suçlarla ilgili olarak uygulanabilir:
a) Türk Ceza Kanununda yer alan;
1. Göçmen kaçakçılığı ve insan ticareti
(madde 79, 80),
2. Kasten öldürme (madde 81, 82, 83),
3. İşkence (madde 94, 95),
4. Cinsel saldırı (birinci fıkra hariç,
madde 102),
5. Çocukların cinsel istismarı (madde
103),
6.  Uyuşturucu veya uyarıcı
madde imal ve ticareti (madde 188),
7. Parada sahtecilik (madde 197),
8.  Suç işlemek amacıyla örgüt kurma
(iki, dört, beş, altı, yedi ve sekizinci fıkralar hariç, madde 220),
9. (Ek: 25/5/2005-5353/17 md.) Fuhuş
(madde 227, fıkra 3),
10. İhaleye fesat karıştırma (madde
235),
11. Rüşvet (madde 252),
12.  Suçtan kaynaklanan malvarlığı
değerlerini aklama (madde 282),
13. Silahlı örgütlere silah sağlama
(madde 315),
14.  Devlet Sırlarına Karşı Suçlar ve
Casusluk (madde 328, 329, 330, 331, 333, 334, 335, 336, 337) suçları.
b)  Ateşli Silahlar ve Bıçaklar ile
Diğer Aletler Hakkında Kanunda tanımlanan silah kaçakçılığı (madde 12) suçları.
c)  (Ek: 25/5/2005-5353/17 md.)
Bankalar Kanununun 22 nci maddesinin (3) ve (4) numaralı fıkralarında
tanımlanan zimmet suçu,
d)  Kaçakçılıkla Mücadele Kanununda
tanımlanan ve hapis cezasını gerektiren suçlar.
e)  Kültür ve Tabiat Varlıklarını
Koruma Kanununun 68 ve 74 üncü maddelerinde tanımlanan suçlar.
(7) Bu maddede belirlenen esas ve
usuller dışında hiç kimse, bir başkasının telekomünikasyon yoluyla iletişimini
dinleyemez ve kayda alamaz." 
BAŞKAN – Komisyon önergeye katılıyor
mu?
ADALET KOMİSYONU SÖZCÜSÜ HAKAN
ÇAVUŞOĞLU (Bursa) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım.
BAŞKAN – Önerge üzerinde söz isteyen
İdris Baluken, Bingöl Milletvekili. 
Buyurun Sayın Baluken. (HDP
sıralarından alkışlar) 
İDRİS BALUKEN (Bingöl) – Teşekkür
ederim.
Sayın Başkan, değerli milletvekilleri;
43’üncü maddede verdiğimiz önerge üzerinde söz almış bulunmaktayım. Hepinizi
saygıyla selamlıyorum. 
Öncelikle şunu ifade edeyim: Genel
Kurula suya sabuna dokunmayan yasalar getirdiğinizde buraya çıkıp
eleştiriyoruz, bu yanlışlardan dönmeniz gerektiğini söylüyoruz, siz aynı ısrarı
sürekli, her bakanlıkla ilgili yasa tasarısında devam ettiriyorsunuz ama Adalet
Bakanlığıyla ilgili bunu yapma hakkını kendinizde görmemeniz lazım. Çünkü,
Adalet Bakanlığının görev alanına giren konularda dağ gibi sorunlar var ve bu
sorunlar birer birer çözülmeyi bekliyor. Bugüne kadar da siz de her seçim
bildirgenizde, her seçim çalışmanızda bu halka “Bunları çözeceğiz.” diye söz
verdiniz. Demokratikleşmeyle ilgili, özgürlüklerin genişletilmesiyle ilgili,
toplumsal barışın sağlanmasıyla ilgili aslında Adalet Bakanlığının, Adalet
Komisyonunun, Genel Kurulun kaybedeceği bir tek dakikası, bir tek saniyesi olmaması
gerekirken maalesef, buralarda yine, dediğim gibi, toplumun genel gündemine
dokunmayan yasaları getirmeye devam ediyorsunuz. 
Bakın bugün Adalet Bakanlığının
sorumluluğu altında cezaevlerinde hâlâ hasta insanlar, hasta tutsaklar yaşam
hakları gasbedilecek şekilde âdeta ölümle cezalandırılıyorlar, âdeta idam
cezasının hücre içerisindeki uygulaması bu Hükûmet tarafından bütün
uyarılarımıza rağmen adım adım işletilmeye devam ediliyor. Ayıp denen bir şey
var, insanda ya bir ar damarı olur ya biraz vicdan olur ya da çıkar yaptığı
vicdansızlığı dürüstçe buradan savunma pozisyonu olur. Siz de hiçbiri yok. “Çözeceğiz.”
diyorsunuz, Cumhurbaşkanı “Çözeceğiz.” diyor, Başbakan “Çözeceğiz” diyor,
Adalet Bakanıyla defalarca görüştük, “Çözeceğiz” diyor, grupla konuşuyoruz, “Çözeceğiz.”
diyorlar, hâlâ insanlar cezaevinde “Ne zaman yaşamımı yitireceğim?” diye
dakikalar sayıyorlar. Kanser hastası, midesinde tüple beslenen hasta, felçli
olan, sadece yemek yeme dışında hiçbir fonksiyonunu yerine getiremeyen hasta
sizin Hükûmetiniz dönemdeki uygulamalarla cezaevlerinde ölümü beklemeye devam
ediyor. Böyle bir şey olur mu? Bu sorunu çözmeniz gerekirken siz Adalet
Bakanlığıyla ilgili sayısız yasayı buraya getirdiniz. Hasta tutsaklarla ilgili
ayıp hâlâ ortada duruyor. Cezaevlerindeki kötü uygulamalar, cezaevlerindeki
çıplak aramadan tutalım da yayın yasağına kadar, sürgünlerle ilgili konular,
ailelerin yaşadığı mağduriyetler ortada duruyor. Bu Adalet Bakanlığı bunları
çözmeyecekse, bu Meclis bunları çözmeyecekse, bunu sorgulamayacaksa buraya
getirdiğiniz hiçbir yasanın dürüstlüğü, samimiyeti söz konusu bile olamaz. 
Bakın, biz iktidar partisini buradan
uyarıyoruz; demokratikleşmeyle ilgili yol temizliği yapacaktınız,
demokratikleşmeyle ilgili Terörle Mücadele Kanunu’nu kaldıracaktınız, basın
özgürlüğü, düşünce, ifade özgürlüğü, örgütlenme özgürlüğü önündeki engelleri
kaldıracaktınız; niye gündeminizde yok? Niye bu ülkeyi demokratikleştirecek
yasa tekliflerini buraya getirmiyorsunuz? Çıkıp bunu halka da söylesenize.
Halka oy istemeye giderken “Biz yol temizliği de yapacağız, yeni anayasayı da
yapacağız.” diye söz veren siz değil miydiniz? Şimdi, darbe hukukunun, darbe
Anayasa’sının, cuntanın getirdiği yasayı, Anayasa’yı savunur pozisyondasınız.
En basit örneği seçim barajı. Yüzde 10’luk seçim barajıyla burada hak etmediği
hâlde oturan sayısız milletvekili var. Diğer siyasi partilere gitmesi gereken
milletvekillikleri bu seçim barajı sayesinde gasbedildi ama hâlâ “Seçim
barajını biz getirmedik, cuntacılar getirdi.” diye savunmaya devam ediyorsunuz.
Demokratik siyasetin önünü açmanız gerekirken tam tersine demokratik siyasetin
önünü kapatan barajları savunmaya devam ediyorsunuz. 
Bu anlayışla bu ülkede ne demokrasi
olur ne özgürlükler olur ne de adalet olur diyorum. Özellikle hasta tutsaklar
ve cezaevlerinde yaşanan sorunlarla ilgili Hükûmeti de bir an önce gerekli
yasal düzenlemeleri çıkarmaya davet ediyorum.
Genel Kurulu saygıyla selamlıyorum.
(HDP sıralarından alkışlar)
BAŞKAN – Teşekkür ediyorum. 
Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 43. Maddesiyle, değiştirilen 5271 sayılı Kanunun 135 inci maddesinin
yedinci fıkrasının (a) bendine eklenen (15) numaralı alt bendinin aşağıdaki
şekilde değiştirilmesini arz ve teklif ederiz. 
"15. Anayasal düzene ve bu düzenin
işleyişine karşı Ceza Kanununun 309, 311, 312, 313, 314, 315 ve 316
maddelerinde yazılı suçların cebir ve şiddetle işlenmesi hallerinde”
Faruk Bal
(Konya) ve arkadaşları
BAŞKAN – Komisyon önergeye katılıyor
mu?
ADALET KOMİSYONU SÖZCÜSÜ HAKAN
ÇAVUŞOĞLU (Bursa) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım.
BAŞKAN – Önerge üzerinde söz isteyen
Mehmet Erdoğan, Muğla Milletvekili. 
Buyurun Sayın Erdoğan. (MHP
sıralarından alkışlar) 
MEHMET ERDOĞAN (Muğla) – Sayın Başkan,
değerli milletvekilleri; 655 sıra sayılı Kanun Tasarısı’nın 43’üncü maddesinde
vermiş olduğumuz önerge hakkında Milliyetçi Hareket Partisi Grubu adına söz
almış bulunmaktayım. Bu vesileyle yüce heyetinizi saygıyla selamlıyorum.
Bu maddeyle, önce telefon
dinlemelerinin sözde sınırı çizilmektedir. “Sözde sınır” diyorum çünkü burada
çizilen sınır adli dinlemelerle ilgilidir. Oysa gerek MİT Kanunu’na göre
gerekse diğer önleme mevzuatına göre yapılan dinlemelerde ve istihbari
dinlemelerde zaten sınır yoktur. Dolayısıyla burada bu dinlemelerle ilgili
olarak söyleyeceğimiz son söz, isteseniz de herkesi dinleyip kaydedemezsiniz.
Yüce Mevla, siz de dâhil olmak üzere herkesin yaptıklarını eksiksiz kaydediyor,
zamanı gelince kendi yaptıklarınızı da elbette göreceksiniz. Onun için bu
dinleme işinden kendinizi kurtarın. 
Yine bu maddeyle, “katalog suç” tabir
edilen devletin birliğine, ülkemizin bütünlüğü ile anayasal düzene ve bu
düzenin işleyişine karşı suçların çerçevesini genişletip cezaları
artırıyorsunuz. Devletin birliği, bütünlüğü ile anayasal düzene karşı işlenen
suçlardan cebir ve şiddet içerenler ile cebir ve şiddet içermeyenlerin
birbirinden ayrılması lazım. Vakit varken burada bu durum düzeltilmelidir.
Geldiğimiz noktada burada görüşülen kanunların anlamı ve önemi kalmadı
arkadaşlar. Niçin burada görüştüğümüz kanunların önemi kalmadı? Çünkü iktidar
ne kanun ne Anayasa ne de mahkeme kararı tanımıyor. Mahkeme iktidarın
istemediği bir karar verirse o kararı hükümsüz kılmak için bütün hukuk
teorileri ve mantığı yok sayılarak kanun çıkartılıyor. Sonuç olarak mahkeme
kararına uyulmuyor. Bu da yetmiyor, Hükûmetin istemediği kararı veren hâkimler,
savcılar tayin ediliyor. Mahkemeler iktidarın keyfine göre yeniden dizayn
ediliyor. Soruşturmayı yürüten polisler tayin ediliyor. İktidar aynı konuda
şubat ayında farklı, aralık ayında farklı düzenlemeleri savunup birbirine taban
tabana zıt kanunları burada görüşüp çıkartıyor. Anayasa’ya aykırı olduğunu bile
bile HSYK Kanunu’nda ve birçok temel kanunda değişiklikler yapıyorsunuz. Bu
uygulamaya niye tevessül ediyorsunuz? Tabii ki hangi kanunun Anayasa’ya aykırı
olduğunu bal gibi biliyorsunuz. Ama herkesin bildiği gibi Anayasa Mahkemesinin
kararları geriye yürümüyor. Kanunun yayınlanmasından Anayasa Mahkemesi
kararının yayınlanmasına kadar geçen sürede birçok müktesep hakkı ortadan
kaldıran uygulamaları gerçekleştiriyorsunuz. 
Değerli milletvekilleri, “Adalet mülkün
temelidir.” Bu mülk sizlerin birtakım yakınlarınızın yatak odalarındaki
kasalarında ya da ayakkabı kutularında biriktirdikleri değildir. Bu mülk
devlettir, temelleri ile oynaya oynaya çökertmeye çalıştığınız Türkiye
Cumhuriyeti’dir. Unutmayın, devletin temellerini yıkarsanız devlet yıkılır,
devlet yıkılırsa siz de devletle birlikte yok olursunuz ama tarih sizi hayırla
yâd etmez. Hayırla yâd edilmek istiyorsanız devletimizin, milletimizin bekasını
sağlayacak adil ve kalıcı kanunlar yapınız. Birilerini korumak için çıkartılan
kanunlar kimseye yâr olmaz. Bakınız, Hazreti İmamı Azam’ın kendisine bir gün
bir çocuk getiriliyor, çok bal yemesinden şikâyet ediliyor. Diyor ki: “Bunu
kırk gün sonra getirin.” İmamı Azam, kırk gün sonra çocukla konuşuyor ve çocuk
bu fazla bal yeme alışkanlığından kurtuluyor. Diyorlar ki: “Ya, o gün
geldiğinizde niye bu meseleyi çözmediniz de bizi kırk gün sonra tekrar buraya
kadar yordun?” Diyor ki: “Yahu, o zaman ben de bal yiyordum. Benim de yaptığım
bu işlerden dolayı çocuk üzerinde vereceğim nasihatin etkili olmayacağını
düşündüğüm için ben o gün nasihat etmedim. Bu işten vazgeçtikten kırk gün sonra
nasihat ettim.” Ve çocuk üzerinde de etkili oluyor.”
Şimdi, arkadaşlar, kanunlara önce siz
uyacaksınız, kanunlarla oynamayacaksınız. Bu kanunlarla oynamanın sonu gelmez
ve yaptığınız bu her kanunla oynama size de, ülkemize de, milletimize de zarar
getirir. Ülkemizin birliği, bütünlüğü için hep birlikte ortak akılla kanunlar üretelim.
Bu geçici tedbirlerle bir sonuç alamayız. 
Yüce heyetinizi saygıyla selamlıyorum.
(MHP sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Etmeyenler… Madde kabul edilmiştir. 
44’üncü madde üzerinde üç adet önerge
vardır; okutup işleme alıyorum: 

Türkiye Büyük
Millet Meclisi Başkanlığına
Görüşülmekte olan 655 sıra sayılı kanun
teklifinin 44 üncü maddesinin aşağıdaki şekilde değiştirilmesini arz ve teklif
ederiz. 
 Pervin Buldan Sebahat
Tuncel Sırrı Süreyya Önder
 Iğdır İstanbul İstanbul
 Ertuğrul Kürkcü Erol
Dora 
 Mersin Mardin


"Madde 44- 5271 Sayılı Ceza
Muhakemesi Kanununun 140 ıncı maddesi aşağıdaki şekilde değiştirilmiştir. 
"Teknik Araçlarla İzleme
MADDE 140- (1) Aşağıdaki suçların
işlendiği hususunda kuvvetli şüphe sebepleri bulunması ve başka suretle delil
elde edilememesi hâlinde, şüpheli veya sanığın kamuya açık yerlerdeki
faaliyetleri ve işyeri teknik araçlarla izlenebilir, ses veya görüntü kaydı
alınabilir. Teknik takip kararında yüklenen suçun türü, hakkında tedbir
uygulanacak kişinin açık kimliği, adresi, teknik aracın türü, kodu, tedbirin
türü, kapsamı ve süresi belirtilir.
a) Türk Ceza Kanununda yer alan;
1. Göçmen kaçakçılığı ve insan ticareti
(Madde 79, 80),
2. Kasten öldürme (Madde 81, 82, 83),
3. Uyuşturucu veya uyarıcı madde imal
ve ticareti (Madde 188),
4. Parada sahtecilik (Madde 197),
5.  Suç işlemek amacıyla örgüt kurma
(iki, dört, beş, altı, yedi ve sekizinci fıkralar hariç, Madde 220),
6. (Ek alt bend: 25/05/2005-5353
S.K/19.mad) *1, Fuhuş (Madde 227, fıkra 3),
7. İhaleye fesat karıştırma (Madde
235),
8. Rüşvet (Madde 252),
9. Suçtan kaynaklanan malvarlığı
değerlerini aklama (Madde 282),
10. Silahlı örgüte silah sağlama (Madde
315),
11. Devlet Sırlarına Karşı Suçlar ve
Casusluk (Madde 328, 329, 330, 331, 333, 334, 335, 336, 337),
Suçları.
b)  Ateşli Silahlar ve Bıçaklar ile
Diğer Aletler Hakkında Kanunda tanımlanan silah kaçakçılığı (Madde 12) suçları.
c)  Kaçakçılıkla Mücadele Kanununda
tanımlanan ve hapis cezasını gerektiren suçlar.
d)  Kültür ve Tabiat Varlıklarını
Koruma Kanununun 68 ve 74 üncü Maddelerinde tanımlanan suçlar.
(2)  Teknik araçlarla izlemeye
mahkeme tarafından karar verilir.
(3)  Teknik araçlarla izleme kararı en
çok üç haftalık süre için verilebilir. Bu süre gerektiğinde bir defaya mahsus
olmak üzere bir hafta daha uzatılabilir. (Ek cümle: 25/05/2005-5353 S.K/19.mad)
(4)  Elde edilen deliller, yukarıda
sayılan suçlarla ilgili soruşturma ve kovuşturma dışında kullanılamaz; ceza
kovuşturması bakımından gerekli olmadığı taktirde Cumhuriyet savcısının
gözetiminde derhâl yok edilir.
(5) Bu Madde hükümleri, kişinin
konutunda uygulanamaz. "
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 44. Maddesiyle, değiştirilen 5271 sayılı Kanunun 140'ıncı maddesinin
birinci fıkrasının (a) bendinin (12) numaralı alt bendinin aşağıdaki şekilde
değiştirilmesini arz ve teklif ederiz.
"12. Anayasal düzene ve bu düzenin
işleyişine karşı Ceza Kanununun 309, 311, 312, 313, 314, 315 ve 316
maddelerinde yazılı suçların cebir ve şiddetle işlenmesi hallerinde”
 Faruk Bal Yusuf
Halaçoğlu Kemalettin Yılmaz
 Konya Kayseri Afyonkarahisar
 Mustafa Kalaycı Alim
Işık Emin Çınar
 Konya Kütahya Kastamonu
 Reşat
Doğru
 Tokat
Türkiye Büyük
Millet Meclisi Başkanlığına
Görüşülmekte olan 655 Sıra Sayılı
Hâkimler ve Savcılar Kanunu ile Bazı Kanun ve Kanun Hükmünde Kararnamelerde
Değişiklik Yapılmasına dair kanun teklifinin “44. Maddesinin” teklif metninden
çıkarılmasını arz ve teklif ederiz. 
 Ali İhsan Köktürk Turgut
Dibek Ömer Süha Aldan
 Zonguldak Kırklareli Muğla
 Dilek Akagün Yılmaz İsa
Gök Ali Rıza Öztürk
 Uşak Mersin Mersin
 Orhan Düzgün Candan
Yüceer Tufan Köse
 Tokat Tekirdağ Çorum
BAŞKAN – Komisyon önergeye katılıyor
mu?
ADALET KOMİSYONU SÖZCÜSÜ HAKAN
ÇAVUŞOĞLU (Bursa) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Sayın Başkan.
BAŞKAN – Önerge üzerinde söz isteyen
Tufan Köse, Çorum Milletvekili. (CHP sıralarından alkışlar)
Buyurun Sayın Köse.
TUFAN KÖSE (Çorum) – Sayın Başkan,
değerli milletvekilleri; yine bir AKP klasiğiyle karşı karşıyayız. Altı ay önce
değiştirdiğimiz bir kanunu bugün yine altı ay önceki hâline getireceğiz. Nedir
bunun gerekçesi? 
Bir 17-25 Aralık operasyonları geçti.
Bu sizde bir fobi yarattı. O dönemde hemen ne yaptınız? Makul şüpheyi
kaldırdınız, somut delillere dayalı kuvvetli şüpheyi getirdiniz. Niye?
Soruşturmaları engellemek için. Maalesef bunda da başarılı oldunuz. Bugün iş
sizden artık kurtuldu, yeniden kanunu değiştiriyorsunuz ve makul şüpheyi
yeterli hâle getiriyorsunuz. Tabii, bunu nasıl yutturacaksınız millete, haziran
ayında göreceğiz. Şimdi biz bu maddenin tamamen çıkartılmasını istiyoruz ama
hiç olmazsa, tamamını çıkartmayacaksanız bile -çünkü Komisyon ve Hükûmet öyle
diyor- bu suç işlemek için örgüt kurmak suçunu katalog suçlardan çıkartırsak
eğer, yarın kötü niyetli bir savcının eline bir koz vermemiş oluruz. Bunu değerlendirmenizi
istiyorum. 
Tabii, Türkiye’nin gündemi hızla
değişiyor. Türkiye’nin gündeminde bugün ne var? 19’uncu Eğitim Şûrası
Antalya’da toplanmış. Tabii “Niye Antalya’da?” diye de sormak lazım.
Biliyorsunuz Millî Eğitim Bakanlığında ismi “Şûra Toplantı Salonu” olan bir de
salon var. Bu salon dururken milyonlarca lira masraflarla beş yıldızlı
otellerde kimlerin gözünü boyamak istiyorsunuz merak ediyoruz; toplum da,
vatandaşlarımız da bunu merak ediyor. 
Yine son yıllarda
her eğitim şûrası toplanmadan önce bir iktidar yanlısı… Her iktidar yanlısı,
işveren yanlısı sendika gibi sarı sendika olan EĞİTİM-BİR SEN sendikası bir
açıklama yaptı. Onlar da kendi aralarında bir eğitim ve ahlak şûrası
düzenlemişler. demek ki kendilerinde eksik bir şey buluyorlar.
FARUK BAL
(Konya) – Hangi ahlak?
TUFAN KÖSE
(Devamla) –Hangi ahlak? Çok doğru söylüyorsunuz.
Tabii Millî
Eğitim Bakanı burada yok ama sormak istiyorum: Bu Millî Eğitimde din kültürü ve
ahlak bilgisi öğretmenlerinin dışında ya da EĞİTİM-BİR-SEN sendikasının üyelerinin
dışında okul müdürü ya da müdür yardımcısı olacak hiç öğretmen yok mu? Tabii
bunu da sorgulamak gerekiyor.
Bu Hükûmetin
yancısı olan sendika bir şey söylemiş, demiş ki: “Karma eğitime son verilsin.
Böyle bir talebimiz var. Şûranın gündeminde yok ama biz Şûrada bunu gündeme
getireceğiz.” diye böyle bir karar almışlar. Ne demişler karma eğitime son
vermek isterken? Demişler ki:“ Devamsızlık azalacak…” Başarı artacakmış, okulda
da şiddet azalacakmış. Var mı bilimsel bir verisi? Yok. Var mı bir bilimsel
araştırma? Yok. Hayatın içerisinde ayrı yaşamadığımıza göre okullarda ayrı
zaman geçirmeyi hangi mantıkla izah ediyorsunuz acaba? Soruyorum ben AKP’li
arkadaşlarıma, Hükûmet yetkililerine.
Yine kadın ve
erkeği ta okul çağında birbirlerinden koparacaksak o zaman aynı iş yerlerinde
de çalıştırmayalım biz bunları, aynı metroya da bindirmeyelim, otobüse de
bindirmeyelim, uçağa da bindirip seyahat ettirmeyelim, Mecliste de
oturtturmayalım hep beraber milletvekillerini. Yani niyetiniz ne? Niyet belli;
kadınları hep birlikte eve kapatmak, kadınsız bir toplum yaratmak. 
Değerli
arkadaşlarım, bu toplumu çok böldünüz. Bu toplumu Kürt-Türk diye böldünüz,
Alevi-Sünni diye böldünüz, başörtülü başörtüsüz diye böldünüz; hiç olmazsa,
cinsiyete dayalı bir bölücülük de yapmayın, bari bunu yapmayın. 
Şimdi, Mustafa
Kemal Atatürk 1. Eğitim Maarif Kongresi’ni topluyor. Sene 1921 daha, daha
cumhuriyet filan ilan edilmemiş. Ve kongreyi açmaya geliyor toplantı salonuna,
bakıyor ki kongreyi açarken kadın öğretmenler ile erkek öğretmenleri ayrı
oturtmuşlar. Öğretmenler Derneğinin Başkanını çağırıyor, “Siz ne iş yaptınız?”
diyor kızgın bir ses tonuyla “Ne iş yaptınız siz?” “Ne yaptık?” falan işte,
telaşlanıyorlar. “Siz toplantıya çağırdığınız kadın öğretmenleri niye
erkeklerden ayrı oturtuyorsunuz? Kendinize mi güveniniz yok yoksa hanımların
iffetine mi güveniniz yok?” Şimdi soruyorum ben AKP’li arkadaşlarıma: Kendimize
mi güvenimiz yok yoksa hanım arkadaşlarımıza mı güvenimiz yok da 6 yaşında, 7
yaşında, 8 yaşında, 10 yaşında, 15 yaşındaki kız öğrencilerimizi erkeklerden
ayıracağız? Yani bir toplumun yarısını ihmal ederek, onu toplumdan
soyutlayarak, kadınları evlerine kapatarak bu ülkeyi nereye götürme şansımız
var ilerletme şansımız var mı?
Buradan uyarıyorum, bu Eğitim
Şûrası’ndan alınacak kararlar gelecek dört yılımızı, gelecek kırk yılımızı
etkileyecektir. Bu konuyu hassasiyetle sizler de takip edin. AKP’nin kadın
milletvekillerini özellikle uyarmak istiyorum. 
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı kanun
teklifinin 44 üncü maddesinin aşağıdaki şekilde değiştirilmesini arz ve teklif
ederiz. 
 Pervin
Buldan (Iğdır) ve arkadaşları
"Madde 44- 5271 Sayılı Ceza
Muhakemesi Kanununun 140 ıncı maddesi aşağıdaki şekilde değiştirilmiştir.
"Teknik Araçlarla İzleme
MADDE 140- (1) Aşağıdaki suçların
işlendiği hususunda kuvvetli şüphe sebepleri bulunması ve başka suretle delil
elde edilememesi hâlinde, şüpheli veya sanığın kamuya açık yerlerdeki
faaliyetleri ve işyeri teknik araçlarla izlenebilir, ses veya görüntü kaydı
alınabilir. Teknik takip kararında yüklenen suçun türü, hakkında tedbir
uygulanacak kişinin açık kimliği, adresi, teknik aracın türü, kodu, tedbirin
türü, kapsamı ve süresi belirtilir.
a) Türk Ceza Kanununda yer alan;
1. Göçmen kaçakçılığı ve insan ticareti
(Madde 79, 80),
2. Kasten öldürme (Madde 81, 82, 83),
3. Uyuşturucu veya uyarıcı madde imal
ve ticareti (Madde 188),
4. Parada sahtecilik (Madde 197),
5.  Suç işlemek amacıyla örgüt kurma
(iki, dört, beş, altı, yedi ve sekizinci fıkralar hariç, Madde 220),
6. (Ek alt bent: 25/05/2005-5353
S.K/19.mad) *1 * Fuhuş (Madde 227, fıkra 3),
7. İhaleye fesat karıştırma (Madde
235),
8. Rüşvet (Madde 252),
9. Suçtan kaynaklanan malvarlığı
değerlerini aklama (Madde 282),
10. Silahlı örgüte silah sağlama (Madde
315),
11. Devlet Sırlarına Karşı Suçlar ve
Casusluk (Madde 328, 329, 330, 331, 333, 334, 335, 336, 337),
Suçları.
b)  Ateşli Silahlar ve Bıçaklar ile
Diğer Aletler Hakkında Kanunda tanımlanan silah kaçakçılığı (Madde 12) suçları.
c)  Kaçakçılıkla Mücadele Kanununda
tanımlanan ve hapis cezasını gerektiren suçlar.
d)  Kültür ve Tabiat Varlıklarını
Koruma Kanununun 68 ve 74 üncü Maddelerinde tanımlanan suçlar.
(2)  Teknik araçlarla izlemeye
mahkeme tarafından karar verilir.
(3)  Teknik araçlarla izleme kararı en
çok üç haftalık süre için verilebilir. Bu süre gerektiğinde bir defaya mahsus
olmak üzere bir hafta daha uzatılabilir. (Ek cümle: 25/05/2005-5353 S.K/19.mad)
(4)  Elde edilen deliller, yukarıda
sayılan suçlarla ilgili soruşturma ve kovuşturma dışında kullanılamaz; ceza
kovuşturması bakımından gerekli olmadığı taktirde Cumhuriyet savcısının
gözetiminde derhâl yok edilir.
(5) Bu Madde hükümleri, kişinin
konutunda uygulanamaz. "
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Komisyon katılmıyorlar efendim.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz.
BAŞKAN – Önerge üzerinde söz isteyen
Erol Dora Mardin Milletvekili.
Buyurun Sayın Dora.
EROL DORA
(Mardin) – Sayın Başkan, değerli milletvekilleri; 655 sıra sayılı Hakimler ve
Savcılar Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi’nin 44'üncü maddesi üzerinde Halkların
Demokratik Partisi Grubu adına söz almış bulunmaktayım. Genel Kurulu saygıyla
selamlıyorum.
Ceza Muhakemesi
Kanunu’nda taşınmazlara, hak ve alacaklara el koyma maddesini düzenleyen
128’inci maddesine “Anayasal düzene ve bu düzenin işleyişine karşı suçlar”
bendi eklenerek anayasal düzene ve bu düzenin işleyişine karşı suçlar yani
TCK'nın 309 ve 316'ncı maddeleri bu kapsama dâhil edilmektedir. Böylece,
çerçevesi son derece muğlak bir kanun maddesiyle hemen her türlü muhalif,
demokratik tepkinin anayasal düzene karşı suç kapsamına sokulmasıyla el koyma
tedbirlerinin uygulanmasının yolu açılmaktadır.
Değerli
milletvekilleri, kanun teklifinde taşınmazlara, hak ve alacaklara el koyma
kararlarının verilmesinde çerçevesi ve sınırları açıkça belirtilmemiş, son
derece yoruma açık olan ifadelere ve suç tanımlarına yer verilmesi, Türkiye'de
insan hak ve özgürlüklerinin kısıtlanması ve zayıflatılması yönünde bir
adımdır; bu bakımdan kabul edilemez.
Söz konusu TCK
309'uncu maddede yer alan “Anayasa’yı ihlal” ve TCK 312'nci maddede yer alan
“Hükûmete karşı suç” üzerinden yapılacak soruşturmalarla, kimi keyfî
uygulamaların da işin içine katılmasıyla, iktidarın muhalefet üzerinde yıkıcı
ekonomik sonuçlar ortaya çıkarabilecek operasyonel girişimlerine meşru bir
zemin kazandırılmak istenmektedir.
Değerli
milletvekilleri, öncelikle TCK madde 302'de yer alan ve “Cebir ve şiddet şartı
içermeyen ‘devletin birliğini ve ülke bütünlüğünü bozmak’ suçu kapsamında yer
alan bir fiili işleyen kimse” şeklinde tanımlanan suçla birlikte uygulandığı
durumlarda, el koyma tedbirinin mevcut yönetime yönelik memnuniyetsizliğini
dile getiren neredeyse herkese uygulanabileceği söylenebilir.
Bu düzenlemeyle
yurttaşlarca temel hak ve özgürlük taleplerinin dile getirilmesi hakkı bile
ortadan kaldırılmak istenmektedir. Öyle ki temel haklar konusunda sesini
yükselten kesimler kolaylıkla “Anayasal düzenin işleyişine karşı suç işlemek”
adı altında kovuşturmaya uğrayabilecektir.
Sayın Başkan, değerli milletvekilleri;
mülkiyet hakkını koruyan en temel ve bağlayıcı hukuki metinlerden biri de
Türkiye'nin de tarafı olduğu Avrupa İnsan Hakları Sözleşmesi'nin Ek 1’inci
Protokolü’nün 1'inci maddesidir. Sözleşmeyle koruma altına alınan mülkiyet
hakkı, madde metninden de anlaşılacağı üzere, mutlak yani sınırlanamaz bir hak
değildir, sözleşmede öngörülen şartlar çerçevesinde sınırlanabilir. Ancak,
sözleşmede, bu sınırlamanın ilk şartı, sınırlamanın esasına ilişkin şart olan
"kamu yararı" amacına matuf olmak gerekliliğidir. 
“Kamu yararı” geniş bir kavram olmakla
birlikte olayın şartlarına göre belirlenmesi gerektiğinden, yasa koyucu olarak
devletin ve uygulayıcı olarak mahkemelerin burada tayin edici bir takdir hakkı
bulunmaktadır. Ancak, her hâlükârda devlet veya mahkeme bu takdir hakkını bu
hakkın özüne zarar vermeyecek biçimde kullanmak zorundadır.
Değerli milletvekilleri, kamu yararı
düşüncesiyle mülkiyet hakkı üzerine getirilen kısıtlamaların hakkın özüne zarar
verip vermediği ise ancak ve ancak ilgili kanunların son derece titiz bir
biçimde hazırlanmasına bağlıdır. Oysa "Anayasal düzenin işleyişine karşı
suç işlemek" biçiminde tarif edilen bir cürüm, net bir ifade değildir.
Bizatihi bu ifade, iktidarlar karşısında muhaliflerin pasivize edilmesi adına
her türlü keyfî uygulamaya kapı aralayacak niteliktedir.
Bu doğrultuda, Türkiye'nin bir an önce
özgür ve politik yurttaşlardan korkan ve keyfî uygulamaların yaygınlaştırıldığı
katı ve çarpık bir devlet anlayışından vazgeçerek, evrensel demokratik
ilkelerin birincil referanslar olarak kabul edildiği demokratik bir cumhuriyete
evrilmesi hepimizin asli görevidir diyor, Genel Kurulu tekrar saygıyla
selamlıyorum. 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 44. maddesiyle değiştirilen 5271 sayılı Kanunun 140'ıncı maddesinin
birinci fıkrasının (a) bendinin (12) numaralı alt bendinin aşağıdaki şekilde
değiştirilmesini arz ve teklif ederiz.
"12. Anayasal düzene ve bu düzenin
işleyişine karşı Ceza Kanununun 309, 311, 312, 313, 314, 315 ve 316.
maddelerinde yazılı suçların cebir ve şiddetle işlenmesi hâllerinde”
Faruk Bal (Konya) ve arkadaşları
BAŞKAN – Komisyon önergeye katılıyor
mu? 
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan. 
BAŞKAN – Hükûmet katılıyor mu? 
ADALET BAKANI BEKİR BOZDAĞ (Yozgat) –
Katılmıyoruz Başkanım. 
BAŞKAN – Önerge üzerinde söz isteyen
Reşat Doğru, Tokat Milletvekili. 
Buyurun Sayın Doğru. (MHP sıralarından
alkışlar) 
REŞAT DOĞRU (Tokat) – Teşekkür ederim
Sayın Başkan.
Görüşülmekte olan kanun teklifinin 44’üncü
maddesi üzerinde Milliyetçi Hareket Partisi Grubu olarak vermiş olduğumuz
önergeyle ilgili söz almış bulunuyorum. Yüce Meclisi saygıyla selamlıyorum. 
Önergemiz, uygulamada adaletsiz
sonuçlar doğurabilecek tereddütlerin ortadan kaldırılması amacıyla hazırlanmış
ve verilmiştir.
Kanun teklifinin 44’üncü maddesiyle
“Devlet düzeni ve refleksine yönelik her türlü suç şüphesinde koruma tedbiri
alıyoruz.” denilerek arama kararları, el koyma gibi fiilî işlemler
yapılabilecektir. Ancak, başlangıçta kanun teklifinin tanımına göre makul,
önemli bir değişiklik olarak kabul edilebilir ancak son zamanlarda hukukun
partizanca ve temel insan hakları göz ardı edilerek uygulandığı göz önüne
alınırsa, el koyma tedbirlerinin sınırları çizilmemiş olduğu için keyfî olarak uygulanırsa,
iktidar, muhalifleri üzerinde yıkıcı, ekonomik ve siyasi sonuçlar çıkarabilir.
Sonuçta temel hak ve özgürlükler darbe alacak ve büyük bir baskı unsuru da
oluşturacaktır.
Son zamanlarda ülkemizde Doğu ve
Güneydoğu Bölgelerimize baktığımızda, devletin bütün kurumlarının nasıl
yıprandığını, yok edilmekte olduğunu açık ve sarih bir şekilde görmekteyiz.
Terör örgütü bölgeye tam olarak hâkim olmak üzere her türlü çalışmayı
yapmaktadır. Yol kesmeler, kimlik kontrolleri, yerini vergi toplamaya, mahkeme
kurmaya ve son olarak da terör örgütünce vali atamaya kadar götürmüştür. Ancak,
bu olup bitenler, ülkemizin AKP iktidarında nerelere geldiğinin bariz
göstergesidir. AKP iktidarı bölücülüğün önünü açmış, terör örgütünün elini
güçlendirmiştir. Devlet bütün kurum ve kuruluşlarıyla iflas ettirilmeye doğru
gitmektedir ve çalışılmaktadır. Sonuçta o bölgelerdeki ağır travmalardan
ülkemiz ilerdeki dönemlerde çok ama çok çekecektir. Kandil ve İmralı’nın ülkeyi
yönetir konuma getirilmesinin faturası çok ağır olacaktır. Sonuçta, gelinen
noktada kardeşlik değil, düşmanlık yaratılmakta, insanlar birbirlerine hasımca
bakmaktadırlar. Ancak, bütün bu olup bitenler karşısında adalet mekanizması
sessiz bir bekleyiş içerisindedir. Adalet mekanizması, maalesef, görev
yapmamaktadır. Her geçen gün gelen yeni kanun tasarılarıyla da adalet
mekanizmasıyla nasıl oynandığını hep beraber görmekteyiz. 
Kanun tasarıları aceleyle, Türkiye
Büyük Millet Meclisinde tam olarak incelenmeden, değerlendirilmeden
kanunlaştırılmaktadır. Çıkarılan her kanun içerisine birilerini koruyup
kollamak için gizli bölümler konulmaktadır. Kamuoyunun dikkatinden de
kaçırılmaya çalışılmaktadır. 17-25 Aralık yolsuzluk operasyonları unutturulmaya
çalışılmaktadır. Kamuoyu vicdanı rahatsızdır. Bu konuda da yapılan bütün
çalışmalar yakinen takip edilmektedir. Özellikle, kurulan komisyon
çalışmalarının nerelere gelmiş olduğu ve kamuoyundan bazı şeylerin gizlenmekte
olduğu da herkesin gözleri önündedir. Bütün bu olayları kapatmak için de gündem
değiştirilmekle ilgili kanun tasarıları kamuoyuna sunulmaya çalışılmaktadır. Hâlbuki
artık kesin olarak ortaya çıkmıştır ki ülkemiz üzerindeki bölünme senaryoları
bir bir gerçekleşiyor. İnsanlar üzüntü içerisinde olup biteni yürekleri yanarak
takip etmeye çalışıyorlar. Ayrıca, ekonominin ağır bunalımından dolayı halkın
alım gücü kalmamış, esnafı, memuru, çiftçisi, emeklisi eziliyor ama hiç
kimsenin umurunda değil. 
Ülkemizin ekonomik durumu gittikçe
ağırlaşıyor. Esnaflar yıllardan beri, süper ve hipermarketler teklifinin
Mecliste görüşülüp kanunlaşmasını istiyorlar, kanunlaşsın diyorlar ancak AKP
iktidarı bu teklifin de gündeme gelmesini istemiyor. İnsanlar da bunun sonucu
olarak ekmek teknelerini kapatmak mecburiyetinde kalıyorlar. Anadolu'da her
mahallede, sokakta neredeyse bir süpermarket şubesi bulunuyor. Bunların bir
tanesinin açılmasının da 50-60 esnafın dükkanının kapanmasına sebep olduğu,
maalesef, göz ardı ediliyor. Esnaf da kaderine küsüyor, psikolojik bunalıma
giriyor ve işsizler ordusuna katılıyor.
Bunun yanında, Türkiye KAMUSEN
Araştırma Merkezi 2014 Ekim ayına ait asgari geçim endeksi sonuçlarını
açıklamıştır. Türkiye İstatistik Kurumundan alınan Ekim 2014 fiyatlarına göre
yapılan araştırmada çalışan tek bir kişinin yoksulluk sınırı 2.029 lira olarak
hesaplanırken 4 kişilik bir ailenin geçim haddi ise 4.100 lira civarındadır.
Yani 4 kişilik bir ailenin ortalama gıda harcamaları toplamı 1.560 liradır.
Maalesef, bunları üst üste koyduğumuz zaman özellikle ücretli insanların ne
kadar zor bir geçim içerisinde bulunduklarını hep beraber görüyoruz, yani
yoksulluk sınırına doğru giden sosyal kesimler. 
İşte bütün bunların burada gündeme
getirilmesi gerekiyor. Halkın, özellikle çiftçinin, emeklinin her türlü
derdinin çözülmesi gerekir diye düşünüyor, hepinizi saygıyla selamlıyorum. (MHP
ve CHP sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
45’inci madde üzerinde aynı mahiyette
üç adet önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 45. Maddesinin Teklif metninden çıkarılmasını arz ve teklif ederiz.
 Pervin Buldan Sebahat
Tuncel Sırrı Süreyya Önder
 Iğdır İstanbul İstanbul
 Ertuğrul Kürkcü Erol
Dora
 Mersin  Mardin
Aynı mahiyetteki diğer önergenin imza
sahipleri:
 Faruk Bal Mustafa
Kalaycı Yusuf Halaçoğlu
 Konya Konya Kayseri
 Alim Işık Kemalettin
Yılmaz Emin Çınar
 Kütahya Afyonkarahisar Kastamonu
Aynı mahiyetteki diğer önergenin imza
sahipleri:
 Turgut Dibek Ömer
Süha Aldan Ali Rıza Öztürk
 Kırklareli Muğla Mersin
 Candan Yüceer Orhan
Düzgün  Dilek Akagün Yılmaz
 Tekirdağ Tokat Uşak
 Ali İhsan Köktürk İsa
Gök Gürkut Acar
 Zonguldak Mersin Antalya
BAŞKAN – Komisyon aynı mahiyetteki
önergelere katılıyor mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım.
BAŞKAN – Önerge üzerinde söz isteyen
Ertuğrul Kürkcü, Mersin Milletvekili.
Buyurun Sayın Kürkcü. (HDP sıralarından
alkışlar)
ERTUĞRUL KÜRKCÜ (Mersin) – Sayın
Başkan, sevgili arkadaşlar; bu maddenin tasarıdan tümüyle çıkartılmasını
istiyoruz, çok açık bir nedenle. Burada, kanun teklifinde ifade edildiği
şekliyle “müdafinin dosya içeriğini inceleme veya belgelerden örnek alması
yetkisi soruşturmanın amacını tehlikeye düşürebilecek ise” denilerek son derece
geniş bir biçimde ve esasen “siyasi” dediğimiz suçlara ilişkin yargılamalarda
avukatların, savunmacıların dosya içeriğine ulaşmalarının yasayla engellenmesi
yolu seçilmiştir. Bunun, neresinden bakarsak bakalım, Avrupa İnsan Hakları
Sözleşmesi’nin adil yargılanma hükümlerine aykırı olacağı açıktır. Esasen adil
yargılanmanın başlıca hareket noktalarından biri olan silahların eşitliği
ilkesi burada savcılık yani iddia makamı ve yargıç ile sanık arasındaki
eşitliği de ortadan kaldırmaktadır. Bu bakımdan, sanık ve onun müdafi, aynı
dosya içeriğinde kendilerine yöneltilen suçlamalar, bu suçlamaların mümkün
kanıtları, tanıkları, çeşitli beyanlar, dosyaya girebilecek pek çok belge ve
bilgi bakımından bütünüyle bilgisiz bırakılmakta ancak diğer taraf, savcılık
makamı yani bu hukuki anlaşmazlıkta taraflardan biri ötekine karşı güçlü, yetkili,
hâkim kılınmaktadır. Böyle bir yargılamadan adil bir sonuç çıkması ihtimali
neredeyse sıfıra yakındır. Bunun, yargılamanın tehlikeye düşmesi gibi bir usule
bağlanması, bir hükme bağlanması da son derece gülünçtür. Yargılamanın
tehlikeye düşüp düşmeyeceği eğer suçlanan kişinin kendiyle ilgili bütün bilgi
ve belgeleri bilmesi hakkının ortadan kaldırılmasına bağlı olacak ise bu
durumda, aslında bir yargılanma yapılmıyor, önceden verilen bir hüküm sanığın
yüzüne karşı okunmaya hazırlanıyor ancak sanığın buna itiraz yolları da daha en
baştan kapatılıyor demektir.
Hangi çağda yaşadığımızı çok merak
ediyorum ve bunu sormak istiyorum. Bu, Orta Çağ’daki sanığın suçsuz olduğunu
ispata zorlandığı hukuk anlayışına mı uygundur -ki öyle gözüküyor- yoksa bu,
faşist yargılama usullerinin ilkesi olan düşman ceza hukuku ilkesine mi
uygundur? Daha çağdaş olduğu için, çağımıza daha yakın olduğu için ikincisine
daha uygundur. Esasen devlete karşı işlenmiş suçlarda yargılananların,
sanıkların asla bu yargılamadaki eşitlik hükmünden yararlanamayacakları,
onların esasen ıslah da olamayacakları, onların bir düşman gibi duvar dibine
dizilmesinden, eğer duvar dibine dizilemiyorlarsa derhâl sorgusuz sualsiz
kapatılmalarından ibaret bir yargılama ilkesi bu Meclisten geçecek mi? Bunca
yıl sonra, doksan yıl boyunca cumhuriyetin bütün kusurlarını tartıştıktan,
bugüne kadar geldikten sonra daha 1920’lerde bile olmayan bir hükmü siz buraya
koyacak mısınız? Bir yandan Dersim’deki yargısız infazlardan, sorgulamalardan,
tedipten, tenkilden söz edeceksiniz, öte yandan da gelip burada, bizim
karşımızda bir ceza hukuku ilkesini çiğneyerek esasen bir hukuki soykırım
ilkesinin altına imza atmamızı isteyeceksiniz, bu kadarı çok fazla. Adalet ve
Kalkınma Partisi Hükûmetinin Meclisteki çoğunluğu memleketi halkın rızasına
dayanarak yönetmenin yolunu arayıp bulmalıdır. Yoksa onların yapmaya
çalıştıklarını bundan önce pek çok diktatör, pek çok zorba, pek çok zalim, pek
çok firavun denemiştir ama tarih, firavunlar, diktatörler, zorbalar mezarlığı
olarak onların öyküsünü yazmaktadır.
O nedenle, bir
an önce bu yoldan geri dönülmesini teklif ediyoruz. Sizden de bunu dikkate
almanızı rica ediyoruz. (HDP sıralarından alkışlar)
BAŞKAN – Teşekkür ediyorum. 
Aynı mahiyetteki önerge üzerinde söz
isteyen Faruk Bal, Konya Milletvekili. 
Buyurun Sayın Bal. (MHP sıralarından
alkışlar) 
FARUK BAL (Konya) – Sayın Başkan,
değerli milletvekilleri; yüce heyeti tekrar saygıyla selamlıyorum. 
Görüştüğümüz madde, yapılan
soruşturmalarda gizlilik kararı verilmesiyle ilgili ve gizlilik kararı verilmiş
dosyalarda avukatların delillere ulaşma imkânını sınırlandırmaktadır. 
Değerli arkadaşlarım, bununla ilgili
Şubat 2014 tarihinde bir değişiklik yapılmıştı. Şubat 2014’te yapılan
değişikliğe şimdi tekrar geri dönülmektedir. Şubat 2014’te niçin bir
değişikliğe ihtiyaç duyulmuştu? Çünkü 17-25 Aralık yolsuzluk operasyonunda
bulunmuş olan deliller, elde edilmiş olan görüntüler ve sanıklarla ilgili olmak
üzere bilgilere Adalet ve Kalkınma Partisinin soruşturmaya konu bakanlarının
çocuklarının vekilleri, bakanları ulaşamıyordu çünkü gizlilik vardı ve
avukatlar o gizlilik kararıyla ulaşamıyordu. O zaman, bunun bertaraf edilmesi
gerekirdi. Nitekim, Şubat 2014’te böyle bir bertaraf yapma işlemini AKP
Mecliste başardı ve bu delillere ulaştıktan sonra da o delillerin
itibarsızlaştırılmasına, suç faillerinin daha iyi savunulabilmelerine imkân
sağlayan bir düzenleme yapıldı. Netice itibarıyla, buna paralel olarak,
tahkikatı yapan polisler darmadağın edildi, savcıların elinden dosyalar alındı,
hâkimler darmadağın edildi; yetmedi, HSYK değiştirildi, temyiz mahkemesi olarak
Yargıtay, Danıştay değiştirildi, birtakım torba dosyaların içerisine konulan
maddelerle 17-25 Aralık yolsuzluk olayının hukuki sonuçlarından failleri
koruyabilmek için düzenlemeler yapıldı ve kendinizin anladığı şekle göre, bu
işten sıyırdığınız ortaya çıktı. Nitekim, gerek 17 Aralık operasyonuna gerek 25
Aralık operasyonuna takipsizlik kararını cumhuriyet savcıları verdi. Şimdi,
bunları yapan, takipsizlik kararıyla sonuçlanan soruşturmaları yapan ve sizce
“Haşhaşi”, “hain” gibi sıfatlarla tanımlanan yargı mensuplarına karşı bir
operasyon yapıyorsunuz ve bunun adına da “istiklal mücadelesi” diyorsunuz.
İşte, onların bu mücadele içerisinde, elde ettiğiniz delillere ulaşmasını
engellemek için de avukatların dosyalara ulaşması, delillere ulaşması,
faillerin kim olduğunu bilme hakkını elinden alıyorsunuz.
Değerli arkadaşlarım, insanlık tarihi
boyunca ortaya çıkan insani değerlerin en önemlisi insan haklarıdır. Bu insan
hakları içerisinde de en mübarek ve en mukaddes olanı da insanın kendi kendini
savunma hakkıdır. Elbette ki, bu, birtakım teknik bilgilerle donatılmış olan
avukatlar veya diğer tanımıyla müdafiler marifetiyle yapılacaktır. Şimdi,
elinizi vicdanınıza koyun, bir örneğe göre, istiklal mücadelesi kapsamı
içerisinde vereceğiniz hukuki birtakım mücadeleler içerisinde kıracağınız,
dökeceğiniz, paramparça edeceğiniz hukuk düzeni içerisinde bu örneğin yeri
nedir? 
Değerli
arkadaşlarım, bundan beş yıl önce Başbakan Yardımcısı Sayın Bülent Arınç’a
karşı bir suikast olduğu iddiası ortaya atılmıştır. Bu iddianın neticesinde
Türk Silahlı Kuvvetlerine karşı bir operasyon yapılmış, ordunun kalbine
birtakım insanlar girmiş ve oradaki bilgi ve delillere ulaşmıştır. Beş yıldır
bu dosya gizlidir. Beş yıldır bu dosyanın faillerinin vekilleri delillere ve
diğer bilgi ve belgelere ulaşamamıştır ama beş yıldır bu dosya
sonuçlanmamıştır. 
Şimdi, böyle bir uygulama “Her kim,
hangi suçu işlemiş ise cezasını çekmesi gerekir.” düşüncesinin yanı sıra
“Hiçbir suç cezasız kalmasın.” düşüncesinin yanı sıra, bu suçlar
soruşturulurken “En tabii insan hakkı olan savunma hakkına sonuna kadar riayet
edilsin.” düşüncesini nereye koymaktadır?
(Mikrofon otomatik cihaz tarafından
kapatıldı)
FARUK BAL (Devamla) – Görülmektedir ki
siz adalet değil, adaleti silah olarak kullanıp hasımlarınızla hesaplaşmayı
düşünüyorsunuz diyor, hepinizi saygıyla selamlıyorum. (MHP sıralarından
alkışlar)
BAŞKAN – Teşekkür ediyorum.
Aynı mahiyetteki önerge üzerinde söz
isteyen Gürkut Acar, Antalya Milletvekili.
Buyurun Sayın Acar. (CHP sıralarından
alkışlar)
GÜRKUT ACAR (Antalya) – Sayın Başkan,
değerli milletvekili arkadaşlarım; 655 sıra sayılı Kanun Teklifi’nin 45’inci
maddesinin teklif metninden çıkarılmasıyla ilgili önergemiz üzerinde söz aldım.
Yüce heyeti saygıyla selamlıyorum.
Değerli arkadaşlarım “Türkiye ileri
demokrasiye geçti.” diye birçok söz söyleniyor, özgürlüklerden, hukuktan dem
vuruluyor ama yapılan düzenlemelerin tamamı tam tersini işaret ediyor. 
Bakınız, basın özgürlüğü yerle bir
edildi. Her gün birer, ikişer gazeteci kapıların önlerine konuluyor. Şimdi sıra
yandaş gazetecilere geldi, onlar işlerine son verilerek kapının önüne
konuluyor.
Değerli arkadaşlarım, ileri demokrasi
Meclis televizyonunu vurdu, buradaki konuşmalar gitmesin diye Meclis
televizyonunun günde iki üç saat yayın yapması söz konusu, ondan sonrası yok.
Onu da, böylece demokrasinin bir parçasını daha orada kaybettik. Türkiye Büyük
Millet Meclisi komisyonlarının çalışmalarına yayın yasağı getirdiniz, bu da bir
acayip olay. Kendinden emin insanlar yasakların niye devamını istesin ve
arkasına saklansın? “Benim hiçbir kirli işim yok. Canlı yayında her türlü
soruyu yanıtlamaya hazırım.” demek çok mu zordur? Bunu diyecek yürek var mı?
Yüreğiniz yok, çünkü ortada büyük bir yolsuzluk var. Nitekim bu yolsuzluğun en
önemli kanıtları olan o “tape”lerin hepsinin gerçek olduğu da Adli Tıp Kurumu
kararıyla ortaya çıkmıştır ama korkuyorsunuz, onu örtbas ediyorsunuz, sürekli
halkın gözünden bir şeyleri saklamaya gidiyorsunuz. Şimdi hukuk sistemine yeni
değişiklikler getiriyorsunuz. Torba torba yargı paketleri getiriyorsunuz ama bu
paketlerden ne özgürlük çıkıyor ne demokrasi çıkıyor ne de hukuk çıkıyor, bol
bol yasak çıkıyor.
RAMAZAN CAN (Kırıkkale) – Allah Allah!
GÜRKUT ACAR (Devamla) – Şimdi yasak
sırası avukatlara geldi. Avukatlara dosyayı inceleme yasağı getiriyorsunuz.
RAMAZAN CAN (Kırıkkale) – Öyle bir şey
yok.
GÜRKUT ACAR (Devamla) – Bunu da öneren
bir avukat maalesef. Tek kelimeyle ayıptır, avukatlara bir hakarettir bu getirdiğiniz
madde. Çünkü, bunları kabul etmek mümkün değil.
Herkesin şunu bilmesi gerekiyor: Avukat
yoksa adalet de yoktur. Avukatın yetkisi yoksa adalet de yoktur.
RAMAZAN CAN (Kırıkkale) – 157’yi aç da
oku 157’yi. Madde 157’ye bak!
GÜRKUT ACAR (Devamla) – Ama burada
aşama aşama bir plan yapılıyor. Bundan önceki aşamalarda, gene böyle Ceza
Muhakemeleri Usulü Kanunu’nda değişiklikler getirdiniz. Baktık ki bu
değişikliklerin arkasından ordunun tasfiyesi geldi, arkasından yargının
tasfiyesi geldi. Şimdi neyin tasfiyesini yapıyorsunuz? Bence demokrasinin,
muhalefetin tasfiyesini yapmaya çalışıyorsunuz.
Bakınız, AKP’ye özel mahkemeler
kurdunuz yeniden. Nedir bunlar? Sulh ceza mahkemeleri. Tanıdık hâkim, savcıları
oralara atadınız. Baktınız ki onlar işlerini iyi yapıyor, soruşturmalarda
takipsizlik kararları peş peşe geliyor. Şimdi, ikinci aşamada Hâkimler ve
Savcılar Yüksek Kurulunda değişiklikler yaptınız. Şimdi de suçun ve
soruşturmanın mevzuatını değiştiriyorsunuz. Aşama aşama, el koyma, gözaltı
kolaylaştırılıyor. Üstüne de avukatlara sınırlama getiriyorsunuz. Tam bir kıyım
operasyonu hazırlığıdır bu. Özel sulh ceza yargıçları dosyaya ilişkin
“Kısıtlıyoruz, inceleyemezsiniz.” diye karar verdiği zaman kamu davası
açılıncaya kadar avukatın eli kolu bağlanacak. Aylarca, belki yıllarca sürecek
bir süreçte o tutuklamalar geçerli olacak. Yani, eğer dosyada sahte bir belge
varsa o sahte belgeyi avukat görmeyecek, hâkim kararıyla gizlenirse o sahte
belgeyle insanlar tutuklanıp aylarca, yıllarca tutuklu kalabilecek. Bunun neresi
adalet değerli arkadaşlarım, neyi getiriyorsunuz? Bakınız, bu şekilde açılacak
yolla “devletin güvenliğine karşı suçlar” diyerek, “anayasal düzene karşı ve
bunun işleyişine karşı suçlar” diyerek gözaltına alıp cezaevine atacaksınız,
itiraz olmayacak; dosyadaki sahte belgelerden, bilgilerden haberi olmayacak
avukatın, ondan sonra mallarına el koyacaksınız. Şimdi, sadece insanları
kişisel olarak siyasi suçlardan dolayı mahkûm etmeyi değil ayrıca dışarıda kalan
ailesini, çoluk çocuğunu aç bırakmayı, mallarına el koymayı da getiriyorsunuz
değerli arkadaşlarım. Ne yaptığınızın farkında mısınız, ne yaptığınızın
farkında mısınız? Farkına varacaksınız.
Değerli arkadaşlarım, bakın, Türkiye’de
adalet bu. Siz bugüne kadar, bugünlerde bu sıralarda hiç gördünüz mü? Ben otuz
dokuz sene bu memlekette fiilen avukatlık yaptım. O zamanlarda, benim yaptığım
zamanlarda avukatlar sadece çalışmalarıyla değil, ayrıca sanığın lehinde hüküm
varsa o hükümleri de savcı topluyordu ama bu ortadan kalkmıştır. Şimdi iddia,
savunma ve hüküm üçgeninden avukatı çıkartıyorsunuz. Bu size iyilik
getirmeyecek. Bakın, bunu kimseye bir daha yutturamazsınız. Geri dönün, bir an
önce geri dönün.
Saygılar sunuyorum. (CHP sıralarından
alkışlar)
BAŞKAN – Teşekkür ediyorum.
Şimdi, aynı mahiyetteki üç önergeyi
oylarınıza sunuyorum: Kabul edenler… Kabul etmeyenler… Önergeler kabul
edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
46’ncı madde üzerinde aynı mahiyette üç
önerge vardır, okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı kanun
teklifinin 46 ıncı maddesinin teklif metninden çıkarılmasını arz ve teklif
ederiz. 
 Pervin Buldan Sebahat
Tuncel Ertuğrul Kürkcü
 Iğdır İstanbul Mersin
 Sırrı Süreyya Önder Erol
Dora Abdullah Levent Tüzel
 İstanbul  Mardin İstanbul
Aynı mahiyetteki diğer önergenin imza
sahipleri: 
 Faruk Bal  Yusuf
Halaçoğlu  Kemalettin Yılmaz
 Konya Kayseri Afyonkarahisar
 Mustafa Kalaycı Alim
Işık Emin Çınar
 Konya Kütahya Kastamonu
 D. Ali Torlak
 İstanbul
Aynı mahiyetteki diğer önergenin imza
sahipleri:
 Turgut Dibek Ömer
Süha Aldan Ali Rıza Öztürk
 Kırklareli Muğla Mersin
 Kamer Genç İsa
Gök Dilek Akagün Yılmaz
 Tunceli Mersin Uşak
 Orhan Düzgün Candan
Yüceer
 Tokat Tekirdağ
BAŞKAN – Komisyon aynı mahiyetteki
önergelere katılıyor mu? 
ADALET KOMİSYONU BAŞKANI AHMET İYİMAYA
(Ankara) – Katılmıyoruz efendim. 
BAŞKAN – Hükûmet katılıyor mu? 
ADALET BAKANI BEKİR BOZDAĞ (Yozgat) –
Katılmıyoruz Başkanım. 
BAŞKAN – Aynı mahiyetteki önergeler
üzerinde söz isteyen Levent Tüzel, İstanbul Milletvekili. 
Buyurun Sayın Tüzel. (HDP sıralarından
alkışlar) 
ABDULLAH LEVENT TÜZEL (İstanbul) –
Sayın Başkan, değerli milletvekilleri; hepinizi saygıyla selamlıyorum. 
Biraz önceki konuşmamda da değindim,
şimdi, Hükûmet, görüştüğümüz bu yasa teklifiyle sadece yargıya müdahale etmiş
olmuyor, yargıda bugüne kadar kurulmuş bütün temel ilkeleri, yaklaşımları,
düzenlemeleri, mekanizmaları tamamen altüst eden, bundan uzaklaşan bir tutum
içerisinde. Özellikle, bu, şimdi üzerinde görüştüğümüz maddede savcıları devre
dışı bırakan bir yaklaşım. Bir önceki maddede de avukatların yani yargı için
vazgeçilmez olan, savunma ve müdafilik görevini yerine getiren avukatların
dosyadaki delilleri inceleme ve evrak edinebilme, örneğini alabilme hakkını,
gerektiğinde, soruşturmanın selameti adına, ortadan kaldıran bir yaklaşım. Bu
tabii ki kabul edilebilir değil. Yani Hükûmet istediği tarzda bir yargıyı,
özellikle de devlet güvenliği aleyhine ya da Anayasa’yı değiştirme gibi,
aslında Hükûmet için bir düstur hâline gelmiş, kamu düzeni kavramıyla ilgili
bütün halk hareketlerini, sokak muhalefetini, demokrasi ve özgürlük taleplerini
bastırmak için, yargıda istediği oynamaları, keyfiyeti bu maddede de hayata
geçirmek istiyor. 
İkili bir tutum olduğu çok açık.
Hükümetin bu teklifle, yargıdaki düzenlemeler adına, getirdiği bu şeyde iki
amacı var. Bir tanesi, yargıdaki muhalif düşünce sahiplerinden uzaklaşmak,
onlardan kurtulmak, onlardan kurtulmak, onların yaratabileceği sorunları azade
olmak, etkisizleştirmek, bunun için yargıya müdahale. İkinci boyutu da, tabii
ki diğer taraftan sokaktaki muhalefeti yargıyla susturabilmek ve
etkisizleştirebilmek. Yolsuzluklara, ranta, çevre ve doğa katliamına,
cinsiyetçi, ayrımcı, kadın üzerindeki şiddet ve baskıya karşı isyana… Öğrenim
hakkına sahip çıkan, çalışma ve örgütlenme hakkına sahip çıkan herkesi makul
şüpheli yani son derece keyfî bir kavram olan makul şüpheli yerine sokmak.
Burada da bir ikili tutum var. O yolsuzluk soruşturmaları döneminde sözde
paralel yargının, paralel soruşturmacıların üzerine gitme adına o zaman
kendilerini temize çıkartmak için yani şubat ayında, mart ayında getirilen,
aranan o “kuvvetli şüphe” kavramı kendileri için elzem ama sokakta hak
arayanlar, muhalifler, onların hepsi “makul şüpheli” olabiliyor. Bu şekilde
ikili bir tutum ve keyfiyet. Bu, elbette kabul edilebilir değil. Bu yargı
düzenlemeleriyle, şimdi, bir zaman sonra getirilecek güvenlik paketiyle aslında
devlet nizamını koruma adına, kamu düzenini koruma adına peş peşe çıkartılacak
olan bu paketlerle tamamen hak, hukuk, temel haklar, özgürlükler, özellikle de
savunma mekanizması, hak arama hürriyeti burada olduğu gibi altüst ediliyor.
Şimdi, özellikle, bugün konuşulmakta
olan anayasa yargısına müdahalenin de -anayasa yargısının- özellikle barajlar
konusunda ortaya atılmış birtakım düşünceler üzerinden kıyamet kopartan bir
Hükûmet tutumu görüyoruz. Hükûmet çok açıkça halk iradesine kelepçe vurmak
istiyor, oy hırsızlığının devamı gelsin istiyor ama bu barajlar yıkılıp
geçilecektir. Ama ben özellikle Adalet Bakanı buradayken de Berkin Elvan soruşturması… Hani o
Gezi olaylarında gaz fişeğiyle kafasından vurulup üç yüz güne yakın komada
kalan, sonra hayatını kaybeden 14 yaşındaki küçük Berkin Elvan’ın öldürülmesi
olayındaki fail çevik kuvvet mensupları neden hâlâ yargı önüne çıkartılmıyor?
Bu soruşturma niye hâlâ geciktiriliyor? Adalete olan güven, adalet beklentileri
açısından biz buna yanıt arıyoruz. Önceki gün ailesiyle görüştüm. Hâlâ bu
konuda bir savsaklamanın… Hâlâ devlet memurunu koruma ve cezasızlık anlayışıyla
buradaki delilleri gizlemenin, saklamanın hesabı yapıldığından şikâyet
ediyorlar.
(Mikrofon otomatik cihaz tarafından kapatıldı) 
ABDULLAH LEVENT TÜZEL (Devamla) – Sayın Bakanın bu konunun
üzerine giderek o küçük Berkin Elvan’ın ölümünde sorumluluğu olanların yargıya
çıkartılması için bir çaba içerisinde olmasını diliyorum.
Teşekkür ediyorum. 
BAŞKAN – Teşekkür ediyorum.
Aynı mahiyetteki önergeler üzerinde söz isteyen Durmuş Ali
Torlak, İstanbul Milletvekili.
Buyurun Sayın Torlak. (MHP sıralarından alkışlar)
D. ALİ TORLAK (İstanbul) – Sayın Başkan, değerli
milletvekilleri; görüşülmekte olan kanun teklifinin 46’ncı maddesiyle ilgili
verdiğimiz önerge üzerine söz aldım. Bu vesileyle yüce heyetinizi saygılarımla
selamlıyorum.
Değerli milletvekilleri, 1990 yılında Küba’da yapılan 8’inci
Birleşmiş Milletler Suçun Önlenmesi ve Suçluların Islahı Konferansı’nda kabul
edilen savcıların rolüne dair yönergede, savcıların görevlerini yaparken her
türlü ayrımcılıktan kaçınarak yürütmeleri, kamu yararını korumaları, objektif
bir biçimde hareket etmeleri, şüpheli ve mağdurun durumunu gerektiği gibi
dikkate almaları ve şüphelinin yararına veya zararına olup olmadığına
bakmaksızın ilgili her türlü duruma dikkat etmeleri yer almaktadır. Bununla
birlikte, ellerinde bulunan bilgiyi gizli tutmaları, kamu görevlileri
tarafından işlenen suçların, özellikle rüşvet, yetki suistimali gibi suçların
soruşturulmasında yeterli özeni göstermeleri ve sorumlu olanların adalet
huzuruna çıkarılmalarını sağlamak için gerekli tüm işlemleri yapmaları ve
benzeri tavsiyelere yer verilmiştir. Çünkü savcılar adaletin sağlanmasında büyük sorumluluk
üstlenmektedir. O nedenle, savcıların bu sorumluluklarını yerine getirmelerine
ilişkin kurallar ile yönergede belirtilen ilkelere saygı göstermeleri ve buna
uygun davranmaları büyük önem arz etmektedir. Böylece, adil ve hakkaniyete
uygun bir ceza adaletine ve vatandaşların suçlara karşı etkili bir biçimde
korunmasına katkıda bulunması sağlanmış olacaktır.
Diğer taraftan, Suçtan ve Yetki
İstismarından Mağdur Olanlara Adalet Sağlanmasına Dair Temel Prensipler
Bildirisi’nde ise suç mağdurlarının uluslararası ve ulusal düzeyde adalete
ulaşmaları ve adil muamele görmeleri, zararlarının giderilmesi, tazminat ve
yardım için alınması gereken tedbirler tavsiye edilmektedir.
Suçların Önlenmesi ve Suçluların Islahı
Hakkında Yedinci Birleşmiş Milletler Kongresi’nin 7’nci kararında savcıların
göreve seçilmelerine, ceza adaleti sisteminin düzeltici işlevine yaptıkları
katkıya ve polisle yaptıkları iş birliğini artırma yollarına, takdir
yetkilerinin kapsamına ve ceza muhakemesinde oynadıkları rollere vurgu
yapılmaktadır. 
Yani, görüştüğümüz maddede Türk hukuk
sisteminde yapılacak değişiklikle asliye ceza mahkemelerindeki duruşmalara
katılmamaları sağlanırken uluslararası hukuk kongrelerinde adaletin tesisi için
savcıların önemine vurgu yapılmaktadır.
Değerli milletvekilleri, savcıların
görevleri yargısal fonksiyonlardan kesin bir biçimde ayrılır. Savcılar, ceza
muhakemesinde, kovuşturmanın açılmasında ve suçluların soruşturulmasında, bu
soruşturmaların hukukiliğinin gözetiminde, mahkeme kararlarının infaz
edilmesinin gözetiminde ve kamu yararının temsilcileri olarak kendilerine
verilen diğer görevlerin yerine getirilmesinde aktif bir rol üstlenmektedirler.
Ayrıca, görevlerini hukuka uygun olarak adil, sürekli ve süratli bir biçimde,
insan onuruna saygı gösterip koruyarak yürütürler ve bu suretle adil
yargılamanın gerçekleşmesine ve adalet sisteminin düzgün işlemesine katkıda
bulunurlar.
Tüm bu dile getirdiğim hususlar,
uluslararası gelişmiş ülkeler hukuk sisteminde var olan ilkelerdir. Ancak
ülkemiz hukuk sistemine baktığımızda ise özellikle 17, 25 Aralık yolsuzluk
operasyonu sürecinden sonra adalet sisteminin Adalet ve Kalkınma Partisi
Hükûmeti tarafından siyasi saik ve gayelerle yönlendirmelere açık hâle
getirilmesi, iktidarın yargıyı kontrol altına alma arayışları ve istediği kararları
çıkarma adına adaleti ideolojik bir araç olarak kullanma gayretleri toplumda
yargıya olan güvenin iyice azalmasına neden olmuştur.
Yargı kararları, 17, 25 Aralık
operasyonlarında olduğu gibi, savcıların kişilik ve kimlikleri üzerinden
sorgulanır hâle gelmiştir. O nedenle, Hükûmetin, milletimize adaleti hukuk
normları içerisinde dağıtacak savcı ve hâkimlere bağımsızlığını sağlayacak
düzenlemeler getirmesi gerekmektedir çünkü asliye ceza mahkemelerinden savcılık
makamının 2020 yılına kadar kaldırılması uygulaması sistemi yapboz tahtası
hâline getirmiştir. AKP iktidarı zamanında daha önce de savcılık makamı asliye
ceza mahkemelerinden kaldırılmıştı. Sürekli uygulama değişikliği olması yargı
sisteminin istikrar ve güvenini sarsmaktadır. 
Sonuç olarak, savcılık makamının
devletin ve bireyin, özellikle de mağdurun haklarını koruması ancak mahkeme
salonunda yer almasıyla mümkündür. Savcı ihtiyacı bahane edilerek böyle bir
uygulama yapılması zaten kapsamı çok genişlemiş olan asliye ceza mahkemelerinde
oldubittilere yol açacaktır. 
Bu sebeplerden dolayı kanun teklifine,
değişikliğe katılmadığımızı belirtiyor, yüce heyetinizi saygılarımla
selamlıyorum. (MHP sıralarından alkışlar) 
BAŞKAN – Teşekkür ediyorum.
Aynı mahiyetteki önergeler üzerinde söz
isteyen Kamer Genç Tunceli Milletvekili. 
Buyurun Sayın Genç. (CHP sıralarından
alkışlar) 
KAMER GENÇ (Tunceli) – Sayın Başkan,
değerli milletvekilleri; kanun teklifinin 46’ncı maddesinin teklif metninden
çıkarılmasıyla ilgili olarak verdiğimiz önerge üzerinde söz almış bulunuyorum.
Hepinizi saygılarla selamlıyorum.
Şimdi, değerli arkadaşlar, biliyorsunuz
yargıda hâkim ve savcı adaleti dengede tutan temel bir kurumdur. Eğer bir
yargılama faaliyetinde savcıyı olaydan dışarı çıkarırsanız, o, tek ayak
üzerinde yürüyen kişiye benzer.
Şimdi, burada, tabii, beş sene asliye
ceza mahkemelerinde savcı duruşmalarda bulunmaz, mütalaa veremez, katılımlara
katılmaz diyor. Bunlar aslında savcıyı değil, cumhuriyete karşı oldukları için
cumhuriyet savcısını çıkarmaya çalışıyorlar. Yarın öbür gün de Ahmet İyimaya
ile Bekir Bozdağ da imam-hatip mezunları “Ya, bu hukuk mezunu hâkimlere ne
gerek var? Kadı sistemini getirelim, Türkiye’de yargıyı buna göre
yönlendirelim.” diyecek. 
Değerli milletvekilleri, bu kanunların
amacı, AKP, 17 Aralık ve 25 Aralıkta yaptığı yolsuzluklardan, hırsızlıklardan,
rüşvetlerden suçüstü yakalandıkları için acaba bunlarla nasıl kurtulacağız
diye, “Yargıyı yok edelim, ortada kendimize göre bir yargı sistemini getirelim
ve kurtulmaya çalışalım.” diyor.
Arkadaşlar, bakın, dünyada bir kural
var: Yaptıkları hırsızlıkları ve yolsuzlukları despotizmle ortadan kaldırmaya
çalışan kişilere karşı direnme hakkını halka vermiştir genel kural olarak ve bu
direnme hakkını siz göreceksiniz halktan. Arkadaşlar, bu ne demektir? Şimdi,
eğer alnınız açıksa çıkın, hâkimler sizi yargılasın. Ondan sonra, hakikaten
suçsuzsanız ortaya çıkarsınız. 
Bakın, Tayyip Erdoğan çıkıyor, diyor
ki: “Galataport ihalesini iptal eden Danıştay ihanet yapıyor.” İhanet
arkadaşlar, ihanet... “Ha, bunlar herhâlde vicdan ile cüzdan arasında
sıkışmışlardır.” Yani, diyor ki: “Bu Danıştay bu kararları rüşvetle verdi.”
Bunun anlamı budur.
RAMAZAN CAN (Kırıkkale) – Öyle bir şey
demedi, uydurma.
KAMER GENÇ (Devamla) – Arkadaşlar, bu
Galataport şeyinde, bu iptalde Danıştay eğer böyle bir karar vermişse bu karar
kamu yararına verilmiş karardır. Yani buna da, eğer Danıştaya rüşvet verecek kişiyse
o zaman devletin olması lazım. Devletin tarafı siz olduğunuza göre bir şey var
mı? Yoksa, OFER mi, Yahudi mi geldi Danıştaya, kendi aleyhine karar verdi?
Olmaz arkadaşlar, o kadar mantıksızlıklar var ki. 
Bütün mesele ne? Kaçak sarayı 5 milyar
liraya, bakın 5 milyar liraya mal olan kaçak sarayı halkın gözünden kaçırmak.
Bütün gündem öyle...
RAMAZAN CAN (Kırıkkale) – 5 milyar
nereden çıktı ya?
KAMER GENÇ (Devamla) – Arkadaşlar, 5
milyar olduğunu ben biliyorum çünkü maliyet artı kâr yasasına göre vermişler.
Gidin onlara bakın, onların hesaplarını incelediğiniz zaman, bu maliyet artı
kârda maliyetin 3 misli, 5 misli şişirildiğini söylüyorlar. 
Şimdi, Anayasa Mahkemesi Başkanı durup
dururken bir laf attı ortaya, dedi ki: “Seçimde baraj usulünü kaldıracağız.” Ya
Burhan Kuzu -bu nereden profesör olmuş, hangi yerden profesörlük almış- diyor
ki: “Biz bu kararı yok sayarız, Anayasa Mahkemesini yok sayarız, kaldıracağız.”
Yahu, Burhan, bu Anayasa Mahkemesi… 12 Eylülde bu Meclis Anayasa’da bir
değişiklik yaptı, bu değişiklikle Anayasa Mahkemesi Meclisin yerine geçerek o
Anayasa’yı, halkoyuna sunulan metni değiştirdi. Eğer sen hoca isen, eğer sen
Anayasa profesörü isen, sen eğer…
BURHAN KUZU (İstanbul) – Terbiyeli ol,
terbiyeli, utanmaz adam, terbiyeli ol! 
KAMER GENÇ (Devamla) – Hâlâ kafan
çalışmıyor, kafan çalışmıyor senin, hâlâ o beynin çalışmıyor.
BURHAN KUZU (İstanbul) – Yazıklar olsun
sana be!
KAMER GENÇ (Devamla) – Böyle bir laf
söylenir mi ya! Beynin çalışmıyor. Acaba beynin nasıl bir beyin? Olur mu böyle?
BURHAN KUZU (İstanbul) – Adam değilsin
sen be!
MAHİR ÜNAL (Kahramanmaraş) – Sayın
Başkan, bunlar nasıl ifadeler?
OSMAN AŞKIN BAK (İstanbul) – Sen hangi
hukuk fakültesini bitirdin? Ayıp ayıp!
KAMER GENÇ (Devamla) – Şimdi, diyor ki:
“Efendim, Anayasa Mahkemesini kaldıracağız.” Böyle bir şey olur mu arkadaşlar
ya? 
BURHAN KUZU (İstanbul) – Hâkim
değilsin, hukukçu değilsin, kimsin sen be!
KAMER GENÇ (Devamla) – Sen nasıl
Anayasa Komisyonu Başkanısın? Bir daha buraya gelme, bir daha seni burada
görmek istemiyorum, hadi git. Böyle bir şey olur mu ya! Anayasa Mahkemesini ben
hoşuma gitmedi diye karar şey edeceğim. 
OSMAN AŞKIN BAK (İstanbul) – Sen nasıl
hâkim oldun?
BURHAN KUZU (İstanbul) – Sen anlamazsın
o işlerden.
OSMAN AŞKIN BAK (İstanbul) – Sen
hukukçu musun?
KAMER GENÇ (Devamla) – Anayasa
Mahkemesi de perde arkasında sizinle anlaşıyor. Yani kaçak sarayda, uçaklarda,
yolsuzluklarda sıkışmış AKP, suni bir gündem yaratmaya çalışıyor. Bunlar
oyuncak bulmuşlar, millete oyun etmeye çalışıyorlar. Değerli arkadaşlarım, biz
bunların oyunlarını yutmayız. Bakın, siz şu memlekette öyle bir tuzaklar
kuruyorsunuz ki siz ne kadar tuzak kurarsanız kurun, o lağımın içinden
kurtulamayacaksınız çünkü bu işin sonu çok felakettir.
RAMAZAN CAN (Kırıkkale) – Hadi oradan
be! Yürü!
KAMER GENÇ (Devamla) – Memleketi kardeş
kavgasına getiriyorsunuz, ülkeyi parçalıyorsunuz, devletin kurumlarını yok
ediyorsunuz, eğitimi yok ediyorsunuz; ondan sonra, Burhan Kuzu gibi milletin
karşısına çıkardığınız kişiler de öyle cahilane laflar ediyorlar ki biz
utanıyoruz, bunlar nasıl hocalık yapıyor ya! Böyle bir şey olmaz ya, ben hayret
ediyorum ya! (CHP sıralarından alkışlar)
RAMAZAN CAN (Kırıkkale) – Sen
Dikmen’deki malların hesabını ver.
BAŞKAN – Aynı mahiyetteki önergeleri
oylarınıza sunuyorum: Kabul edenler… Kabul etmeyenler… Kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
47’nci madde üzerinde iki adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 47. Maddesine aşağıdaki cümlenin eklenmesini arz teklif ederiz.
“fıkra numaralı buna göre teselsül
ettirilir.”
 Faruk Bal Yusuf
Halaçoğlu Kemalettin Yılmaz
 Konya Kayseri Afyonkarahisar
 Mustafa Kalaycı Alim
Işık Emin Çınar
 Konya Kütahya Kastamonu
Türkiye Büyük
Millet Meclisi Başkanlığına
Görüşülmekte olan 655 Sıra Sayılı
Hâkimler ve Savcılar Kanunu ile Bazı Kanun ve Kanun Hükmünde Kararnamelerde
Değişiklik Yapılmasına dair kanun teklifinin “47. Maddesinin” teklif metninden
çıkarılmasını arz ve teklif ederiz.
 Ali İhsan Köktürk Turgut
Dibek Ömer Süha Aldan
 Zonguldak Kırklareli Muğla
 Dilek Akagün Yılmaz İsa
Gök Ali Rıza Öztürk
 Uşak Mersin Mersin
 Orhan Düzgün Candan
Yüceer
 Tokat Tekirdağ
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım.
ENGİN ALTAY (Sinop) – Gerekçe.
BAŞKAN – Gerekçeyi okutuyorum:
Gerekçe:
Mevcut maddenin yargılama faaliyetine
olumlu bir katkısı olmadığı düşüncesinde olduğumuzdan, maddenin yasa
teklifinden çıkarılmasını teklif etmekteyiz. 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 47. Maddesine aşağıdaki cümlenin eklenmesini arz teklif ederiz.
“fıkra numaralı buna göre teselsül
ettirilir.”
Faruk Bal
(Konya) ve arkadaşları
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım.
BAŞKAN – Önerge üzerinde söz isteyen
Faruk Bal, Konya Milletvekili.
Buyurun Sayın Bal.
FARUK BAL (Konya) – Sayın Başkan,
değerli milletvekilleri; “Yüzdük, kuyruğuna geldik.” diye bir tabir var, bu
kanunun da son maddelerine gelmiş bulunuyoruz. Bu maddeyle ilgili önergemiz
vesilesiyle sizlerle durumu bir kez daha paylaşmak istiyorum.
Değerli arkadaşlarım, açık olalım, net
olalım. Belli belli, besbelli ki bütün bu düzenlemeler ve bu kanundaki akla
ziyan düzenlemeler 17, 25 Aralık yolsuzluk operasyonuyla ilgili olmak üzere
yargının yeniden dizaynıdır. 17, 25 Aralık operasyonunda deliller şunlardır: Birtakım
görüntüler milyon dolarlarla ilgili birtakım “tape”ler çocukların bakanlarla,
aracılarla, vesairelerle konuşmalarıyla ilgili, birtakım ses kayıtları.
Şimdi, bunlar bir iddiaydı, bu iddianın
hukuk düzeni içerisinde savunulması gerekmekteydi ve yargılanması
gerekmekteydi. Size karşı komplo mu kuruldu, size karşı bunlar üretildi mi? Bu
da bir savunmadır, kim üretmişse, kim komplo yapmışsa onun hukuk düzeni
içerisinde sonuna kadar gitmeniz gerekirdi. Yani Türkiye Cumhuriyeti devletinin
Başbakanına birileri seslerini monte ederek montaj, görüntülerini dublaj
şeklinde üreterek delil yapıp ona dayalı olarak şantaj yaparsa bu çok ağır ve
vahim bir durumdur, bunun araştırılması lazım. Şimdiye kadar siz, size karşı,
Hükûmetin birtakım bakanlarına karşı yapılan yolsuzluk operasyonunda montaj,
dublaj ve şantaj olduğuna dair hiçbir delil ileri sürmediniz. Koskoca Türkiye
Cumhuriyetinin Başbakanı ve bakanlarına karşı böyle bir uydurma delil olur da
bunu Türkiye Cumhuriyeti’nin içinde bulunan organlar, birimler, kurumlar,
kuruluşlar tespit edemez mi? Hadi bunlar edemedi, yurt dışında bu tespit
edilemez mi? Dolayısıyla montaj, dublaj ve şantaj şeklindeki savunmanın
gereğini yerine getirmediniz bunun yerine yargının içine daldınız. Ne yaptınız:
İlk gün Asayiş Yönetmeliği’ni değiştirdiniz, yönetmelik değişikliği ile
-değerli arkadaşlarım, lütfen bunu dikkate alın- Anayasa değişikliği yaptınız.
Yargının içerisine yürütme organının müdahalesini sağladınız yönetmelik
değişikliğiyle. Arkasından hâkimin, savcının, polisin elinden dosyayı aldınız
tabii hâkimlik ilkesini ihlal ederek yandaş olan kişilere bunları verdiniz.
Yetmedi, DGM’lerden sonra, özel yetkili mahkemelerden sonra, yeni bir AKP
mahkemesi ihdas ettiniz, adına “sulh ceza hâkimliği” dediniz. Oralara “Uzun
yaşa uzun adam.” gibi kanaatini ortaya koymuş, siyasi fikrini ortaya koymuş,
AKP lehine propaganda yapan insanları hâkim olarak atadınız ve bunlar sizin
savunmakta zorlandığınız 17-25 Aralık yolsuzluk operasyonuna takipsizlik kararı
verdi. Ama yetmiyor. Yetmez çünkü bu orada bitmeyecek. Bu defa, başta Ceza
Kanunu, Ceza Muhakemesi Kanunu, Yargıtay Kanunu, Danıştay Kanunu, HSYK Kanunu,
ne varsa, hukuk düzeni içerisine girdiniz, hepsini buna göre
şekillendiriyorsunuz. Yani, akla ziyan bir iş. Şimdi, dünyanın neresinde
görülmüş 387 tane Yargıtay üyesine 129 tane daha ilave etmek? 517 üyeli bir
Yargıtay var mı kardeşim? Kantarın topu kaçtı. Yani, bu terazi bu sıkleti
çekmez.
Gelin, doğru bir şekilde, hukukun
üstünlüğü kuralından ayrılmadan; gelin, yargının bağımsızlığı, tarafsızlığı ve
hâkimlik teminatı ilkelerinden ayrılmadan, parlamenter demokrasinin
gerektirdiği demokratik toplum gereklerine saygı göstererek bu soruna bir çözüm
bulalım.
Ama şu andaki son fotoğrafı ben sizinle
paylaşmak istiyorum: Hukuk düzenimizi, yargıyı, hâkimi, mahkemeleri, Yargıtayı
bir züccaciye dükkânına benzetin, biraz önce söylediklerimi de dikkate
aldığınızda oraya girmiş bir fil gibi her şey paramparça, her şey perperişan,
her şey kırılmış, dökülmüş vaziyette.
Bunun altında sadece siz değil, sadece
biz değil Türkiye Cumhuriyeti devleti ve Türk milletinin bütün fertleri
kalacaktır diyor, hepinizi saygıyla selamlıyorum. (MHP sıralarından alkışlar) 
KAMER GENÇ (Tunceli) – Karar yeter
sayısı Sayın Başkan.
BAŞKAN – Teşekkür ediyorum. 
Önergeyi oylarınıza sunacağım, karar
yeter sayısı arayacağım.
Kabul edenler... Kabul etmeyenler... 
Karar yeter sayısı yoktur, birleşime
beş dakika ara veriyorum.
Kapanma Saati:
19.27
BEŞİNCİ OTURUM
Açılma Saati:
19.37
BAŞKAN: Başkan Vekili
Sadık YAKUT
KÂTİP ÜYELER:
Muhammet Rıza YALÇINKAYA (Bartın), Bayram ÖZÇELİK (Burdur)
-----0-----
BAŞKAN – Sayın milletvekilleri, Türkiye
Büyük Millet Meclisinin 21’inci Birleşiminin Beşinci Oturumunu açıyorum. 
655 sıra sayılı Kanun Teklifi’nin 47’nci
maddesi üzerinde Konya Milletvekili Faruk Bal ve arkadaşlarının önergesinin
oylanmasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım. 
Kabul edenler… Kabul etmeyenler… Karar
yeter sayısı vardır, kabul edilmemiştir. 
Teklifin görüşmelerine devam edeceğiz. 
Komisyon ve Hükûmet yerinde. 
Şimdi maddeyi oylarınıza sunuyorum:
Kabul edenler… Kabul etmeyenler… Madde kabul edilmiştir. 
48’inci madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına

Görüşülmekte
olan 655 sıra sayılı Kanun Teklifinin 48. Maddesiyle eklenen 6087 sayılı
Kanunun Geçici 6. maddesinin birinci fıkrasında bulunan ”tarafından"
kelimesinin "kararı ile" şeklinde değiştirilmesini arz ve teklif
ederiz.
 Faruk Bal Yusuf
Halaçoğlu  Kemalettin Yılmaz
 Konya Kayseri
 Afyonkarahisar 
 Mustafa Kalaycı  Alim
Işık  Emin Çınar
 Konya Kütahya Kastamonu
Türkiye Büyük
Millet Meclisi Başkanlığına
Görüşülmekte
olan 655 Sıra Sayılı Hâkimler ve Savcılar Kanunu ile Bazı Kanun ve Kanun
Hükmünde Kararnamelerde Değişiklik Yapılmasına dair kanun teklifinin 48.
Maddesindeki "60 gün" ibaresinin “90 gün" şeklinde
değiştirilmesini arz ve teklif ederiz.
 Turgut Dibek Ömer
Süha Aldan Ali Rıza Öztürk
 Kırklareli Muğla Mersin
 Orhan Düzgün Candan
Yüceer
 Tokat Tekirdağ
Türkiye Büyük
Millet Meclisi Başkanlığı’na
Görüşülmekte olan 655 sıra sayılı kanun
teklifinin 48 inci maddesinin 2 inci fırkasında yer alan "mesleğe kabul
edilmeyenler" ibaresinin "mesleğe kabul edilmeyenlerden dava açıp
açtıkları davayı kazananlar" şeklinde değiştirilmesini arz ve teklif
ederiz.
 Pervin Buldan Sebahat
Tuncel Erol Dora
 Iğdır İstanbul Mardin
 Sırrı Süreyya Önder  Ertuğrul
Kürkcü
 İstanbul  Mersin
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Sayın Başkan.
BAŞKAN – Gerekçeyi okutuyorum.
Gerekçe:
Yapılan değişiklik ile daha evvel
haksız bir biçimde mesleğe kabul edilmeyenlere hak tanınması ancak öte yandan
kadrolaşmanın önlenmesi amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 655 Sıra Sayılı Hâkimler ve Savcılar Kanunu ile Bazı Kanun ve Kanun
Hükmünde Kararnamelerde Değişiklik Yapılmasına dair kanun teklifinin 48.
Maddesindeki "60 gün" ibaresinin “90 gün" şeklinde
değiştirilmesini arz ve teklif ederiz.
Ömer Süha Aldan (Muğla) ve arkadaşları
BAŞKAN –
Komisyon önergeye katılıyor mu?
ADALET KOMİSYONU
BAŞKANI AHMET İYİMAYA (Ankara) – İştirak etmiyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz.
BAŞKAN – Gerekçeyi okutuyorum.
Gerekçe:
Hâkim ve savcı
adaylarına sağlıklı karar vermeleri açısından daha uzun başvuru süresi
tanınması gerekli görülmüştür.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 655 sıra sayılı Kanun
Teklifinin 48. Maddesiyle eklenen 6087 sayılı Kanunun geçici 6.
maddesinin birinci fıkrasında bulunan “tarafından" kelimesinin
"kararı ile" şeklinde değiştirilmesini arz ve teklif ederiz.
Faruk Bal
(Konya) ve arkadaşları
BAŞKAN – Komisyon önergeye katılıyor
mu? 
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan. 
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım. 
BAŞKAN - Önerge üzerinde söz isteyen
Faruk Bal, Konya Milletvekili. 
Buyurun Sayın Bal. (MHP sıralarından
alkışlar) 
FARUK BAL (Konya) – Sayın Başkan,
değerli milletvekilleri; bu kanun teklifinin kanun yapma tekniğine, kanun
diline ve demokratik haklara uygun bir hâle getirilmesi için Milliyetçi Hareket
Partisi olarak elimizden gelen gayreti gösterdik, önergelerle düzeltmeye, uygun
bir hâle getirmeye çaba sarf ettik. Eğer bu önergemiz düzgün bir şekilde
değerlendirilmiş olsaydı dil bilgisi konusundaki bilgisine itimat ettiğim Sayın
Adalet Komisyonu Başkanının katılması lazımdı, Sayın Adalet Bakanının da
katılması lazımdı ama muhalefet partisinden gelen bir önergeyi maalesef parti
taassubu içerisinde kabul etmiyorsunuz. Dolayısıyla mesele aslına rücu ediyor. 
Bu meselenin aslı, bu kanunun niçin
buraya geldiğiyle ilişkilidir. Bu kanun teklifinin buraya gelmesinin sebebi
hikmeti, biraz önce de ifade etmiş olduğum gibi, 17, 25 Aralık operasyonları
çerçevesi içerisinde nasıl elde edilmiş delillerden kurtulabiliriz, nasıl
yargıya girmiş olan bu soruşturmayı yargı organlarını dizayn ederek siyasal
hormonla onları şekle şemaile sokarak bu işin içerisinden çıkabiliriz? Bütün
mesele buradan ibarettir. Bunu yaparken de hukukmuş, hakmış, adaletmiş, hakkaniyetmiş,
bunların hiçbirisine riayet edilmedi. 
Ortaya çıkan sonuç şudur ki belki bu
kanunların uygulanmasıyla, gerek HSYK Kanunu’nda gerek Yargıtay Kanunu’nda
gerek Danıştay Kanunu’nda gerekse Ceza Kanunu, Ceza İnfaz Kanunu’nda yapmış
olduğunuz değişikliklerle şeklen hukuku manipüle ederek bu operasyonlardan
paçayı sıyırabilirsiniz. Neye göre? Yerli hukuka göre sıyıracaksınız. Ancak
bunun bir de öbür tarafı var. Öbür tarafta bir de mahkemeikübra var. Orada
Cenab-ı Zülcelal ne yapar? O ilahi hükme elbette ki boyun eğeceksiniz. Ancak
benim bahsetmek istediğim başka bir husus vardır, o da şudur: 17-25 Aralık
operasyonunda baş fail olarak bilinen, sizin cari açığı kapattı diye aklamaya
çalıştığınız, Türk Bayrağı’nı arkasına koyarak televizyonlara çıkardığınız Reza,
uluslararası alanda kara para aklama ve İran’a uygulanmış olan, Birleşmiş
Milletlerin uygulamış olduğu ambargoyu uluslararası mafya yöntemleriyle delme
operasyonunun da faili olarak elbette ki bir uluslararası muhasebeye,
murakabeye çekilecektir. Nitekim bunun araştırması İran’da başlamıştır, diğer
yerlerde de devam edecektir. Ve sıra Türkiye’ye geldiğinde Türkiye’de Reza
Zarrab ile ilişki içerisinde bulunmuş olan kişiler de onun faili olarak
uluslararası alanda bir muhakemeye tabi tutulacaktır. Bu muhakeme kapsamı
içerisinde “Türkiye Cumhuriyeti devletinin bağımsız ve tarafsız yargısı bu
konuları incelemiştir, araştırmasını yapmıştır, soruşturmasını yapmıştır,
kovuşturmasını yapmıştır, ilgililer hakkında hükmünü tesis etmiştir.
Dolayısıyla Türkiye’de yapılmış olan yargıyı artık uluslararası alana
taşıyamazsınız.” şeklindeki makul ve hukuki olan bir yoldan hareket etmek
yerine, siz, bu yasalarla kendi aleyhinize delil üretiyorsunuz. Kendi aleyhinize
ürettiğiniz bu delillerle uluslararası bir mahkemede yargılanacak ve netice
itibarıyla da sizin hakkınızda çıkardığınız bu yasalar kullanılacaktır. 
Değerli arkadaşlarım, bunun bir de
ikinci boyutu vardır Suriye’yle ilişkili olmak üzere ve Hatay’la ilişkili olmak
üzere, Hatay’da durdurulan tırlarla ilişkili olmak üzere. Herkes herkesi
biliyor artık. Türkiye’yi Almanya dinlemiş, Amerika dinlemiş, herkes dinlemiş.
Dolayısıyla, MİT Müsteşarının “2 bin tır dolusu silah gönderdim.” lafı ayyuka
çıkmıştır. Bu silahları göndermeyle ilgili olmak üzere, uluslararası terörizme
destek vermekle ilgili, lojistik destek vermekle ilgili, karargâh hizmeti
vermekle ilgili olarak yine yargılanma gibi bir risk altındadır Türkiye
Cumhuriyeti devletinin yetkili makamları ve o yargılamaya, o uluslararası
yargılamaya çıkardığınız bu yasalar bile delil teşkil edecektir, “Türkiye’deki
adil yargılamanın, Türkiye’deki bağımsız ve tarafsız yargının önüne bu yasalar
engel olmuştur.” şeklinde bir murakabeye, bir muhakemeye tabi tutulacaktır. 
Hepinizi saygıyla selamlıyorum. (MHP
sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
49’uncu madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 655 sıra sayılı kanun
teklifinin 49 uncu maddesinde yer alan “sırasına” ibaresinden sonra gelmek
üzere “,” işaretinin eklenmesini arz ve teklif ederiz. 
 Pervin Buldan Sebahat
Tuncel Sırrı Süreyya Önder
 Iğdır İstanbul İstanbul
 Ertuğrul Kürkcü Erol
Dora 
 Mersin Mardin

Türkiye Büyük
Millet Meclisi Başkanlığına
Görüşülmekte olan 655 Sıra Sayılı
Hâkimler ve Savcılar Kanunu ile Bazı Kanun ve Kanun Hükmünde Kararnamelerde
Değişiklik Yapılmasına dair kanun teklifinin 49. Maddesindeki
"müşaviri" ibaresini "danışmanı" şeklinde değiştirilmesini
arz ve teklif ederiz.
 Turgut Dibek Ömer
Süha Aldan Ali Rıza Öztürk 
 Kırklareli Muğla Mersin
 Ali Sarıbaş  Candan
Yüceer Orhan Düzgün 
 Çanakkale Tekirdağ Tokat

Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin 49. maddesinin teklif metninden çıkarılmasını arz ve teklif ederiz. 
 Faruk Bal  Yusuf
Halaçoğlu Mustafa Kalaycı
 Konya Kayseri Konya
 Alim Işık  S.
Nevzat Korkmaz  Kemalettin Yılmaz
 Kütahya  Isparta
 Afyonkarahisar
 Emin Çınar
 Kastamonu
BAŞKAN – Komisyon önergeye katılıyor
mu? 
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Sayın Başkanım.
BAŞKAN – Önerge üzerinde söz isteyen
Süleyman Nevzat Korkmaz, Isparta Milletvekili. 
Buyurun Sayın Korkmaz. (MHP
sıralarından alkışlar)
S.NEVZAT KORKMAZ (Isparta) – Sayın
Başkan, değerli arkadaşlar; hepinize iyi akşamlar diliyorum, saygılar
sunuyorum. 
Ben, 2576 sayılı Bölge İdare
Mahkemeleri, İdare Mahkemeleri ve Vergi Mahkemelerinin Kuruluş ve Görevleri
Hakkında Kanun’daki 2’nci maddeye dikkatinizi çekmek istiyorum. 
Bu maddede, bölge idare mahkemelerinin,
iş hacmi ve coğrafi konum dikkate alınarak kurulacağı ifade ediliyor. Göller
Bölgesi olarak bilinen Isparta ve civarındaki illerin, ne alakaysa, hepsi de
istinaf merkezi olarak Konya’ya bağlanmış. Antalya, Isparta, Burdur ve Afyon
özellikle, bu 4 ilin bu manada ciddi bir mağduriyet yaşadığını sizlerle
paylaşmak istiyorum. Antalya’nın verilerine baktığımız zaman, idare
mahkemelerinde dava sayısı açısından 4’üncü sırada, vergi mahkemelerinde dava
sayısı açısından 7’nci sırada, bölge idare mahkemelerine açılan dava sayısı
açısından da 5’inci sırada. Dava sayıları bakımından istinaf mahkemesi olarak
kurulan merkezlere baktığınız zaman, Ankara, İstanbul, İzmir hariç, Konya,
Gaziantep, Bursa, Erzurum ve Samsun illerinden daha fazla Antalya’nın
dosyaları. Bir de bunun üzerine, Isparta, Burdur ve Afyon’un dava dosyalarını
ilave edersek, görüldüğü gibi, iş hacmi konusunda bölgemizde bir sıkıntı yok. 
Coğrafi konuma gelince, hepiniz de
biliyorsunuz ki istinaf merkezinin Konya olması, Göller Bölgesi’nde yer alan Antalya
başta olmak üzere, Afyon, Isparta ve Burdur’a bir dayatmadır, bir zorlamadır.
Isparta, bu bölgenin merkezinde yer alan bir il olarak Antalya ve Afyon’a bir
saat on beş dakika, efendim, Burdur’a da yirmi beş dakika mesafede. Bu bölgede
Isparta istinaf merkezi yapılır ise hem Antalya hem Afyon hem de Burdur’un
tasvibi de alınmış olacak. Sayın Bakan da burada. Hem bir taraftan “Hükûmetimiz
hizmeti vatandaşın ayağına götürüyor.” diyeceksiniz hem de bölgemizin Konya’ya
bağlanması dayatmasını yapacaksınız. Antalya-Konya arası, değerli arkadaşlar,
dört saat, Afyon üç saat, Isparta ve Burdur da yine üçer saat. Değerli
arkadaşlar, hem vatandaşa hem de bölgedeki avukatlara açıkça, amiyane bir
tabirle, resmen gâvur eziyeti bu. 
Sayın Bakan, siz de avukatlıktan geldiniz,
dolayısıyla avukatların günlük yaşamlarını, yoğunluklarını çok iyi
biliyorsunuz. Bölgedeki bir avukatın Konya’ya gidip gelmesi –duruşma saatlerini
de düşünürseniz- bir gününün tamamını alıyor. Avukatlar bir günde,
biliyorsunuz, birçok davayı takip etmek durumunda kalabiliyorlar. Dolayısıyla
ya ilindeki davalara ya da istinaf merkezi olan Konya’da eğer duruşması varsa
ona giremiyor, gidemiyor. Takdir edersiniz ki bu da ciddi hak kayıpları
meselesini ortaya çıkarıyor. Aynı zamanda bir avukat olan, biraz önce
söylediğim gibi, Sayın Bakanın bölgedeki baroların, avukatların ve
vatandaşlarımızın bu haklı talebine soğuk bakmayacağını düşünüyorum ve
kendisinden de Isparta’nın istinaf merkezi olarak yeniden kanunda bir düzenleme
yapılmasını beklediğimi ifade etmek istiyorum. 
Ayrıca, Isparta Adalet ve Kalkınma
Partisi Milletvekilimiz Sayın Recep Özel Bey de bir avukattır. Kendisinden de
bu konuyla ilgili etkin, etken bir tutum takınmasını beklediğimi ifade
ediyorum. 
Yine, Sayın Bakan, bu konuyla ilgili
Bakanlığınıza geçen yıl bir müracaat da yapılmış. Bu somut sorunu, vatandaşın,
baroların, avukatların bu haklı talebini bizlere ulaştıran başta Isparta Barosu
Başkanımız Sayın Gökmenoğlu olmak üzere, bölgedeki bütün baro yöneticisi
arkadaşlarımıza teşekkür ediyorum. 
Dolayısıyla bu meselenin giderilmesi,
ortadan kaldırılması için Bakanlıktan bir adım beklediğimizi ifade ediyor, yüce
heyetinizi saygıyla selamlıyorum.
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte olan 655 Sıra Sayılı
Hâkimler ve Savcılar Kanunu ile Bazı Kanun ve Kanun Hükmünde Kararnamelerde
Değişiklik Yapılmasına dair kanun teklifinin 49. Maddesindeki
"müşaviri" ibaresinin "danışmanı" şeklinde değiştirilmesini
arz ve teklif ederiz. 
Turgut Dibek
(Kırklareli) ve arkadaşları
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Sayın Başkan.
BAŞKAN – Önerge üzerinde söz isteyen
Ali Sarıbaş, Çanakkale Milletvekili.
Buyurun Sayın Sarıbaş. (CHP
sıralarından alkışlar)
ALİ SARIBAŞ (Çanakkale) – Sayın Başkan,
değerli milletvekilleri; 655 sıra sayılı Kanun Teklifi’nin 49’uncu maddesi
üzerine söz almış bulunuyorum. Bu vesileyle yüce heyetinizi sevgi ve saygıyla
selamlarım.
Değerli arkadaşlar, ülkemizin bunca
sorunu varken AKP, torba ve çuvallara koyduğu tasarı ve tekliflerle halkımızın
gözünün içine baka baka Türkiye Büyük Millet Meclisini oyalıyor ve her iki yıl,
üç yıl içerisinde sürekli yasalar değiştirilerek de çok çalışmış bir Parlamento
görüntüsü vermeye devam ediyor; Türkiye Büyük Millet Meclisinin çok kıymetli
zamanlarını da gasbediyor; kendi çıkarlarına hizmet edecek düzenlemeler
yapıyor. On iki yıl içerisinde sadece Kamu İhale Yasası’nı 175 kez
değiştirerek, her şeyi istisna ve muafiyet kapsamına alıp birçok maddeyi
değiştirerek usulsüzlüğün ve yolsuzluğun önünü açmıştır. Ne oldu 17 Aralık, 25
Aralık yolsuzluk iddialarına, Deniz Feneri yolsuzluk iddialarına? Önce, Avrupa
Birliği Bakanı ile İçişleri, Ekonomi ve Çevre ve Şehircilik Bakanlarının
oğullarının evlerindeki çelik kasalara ve para sayma makinelerine; Halk Bankası
Genel Müdürünün evindeki ayakkabı kutularında ortaya çıkan milyon dolarlara ne
oldu? Siz istediğiniz kadar yasalarda değişiklik yaparak iddiaları örtbas
etmeye çalışın biz bu iddiaları unutmadık, unutturmayacağız ve takipçisi olmaya
devam edeceğiz. Siz Meclisteki sayısal çoğunluğunuza dayanarak yargıyı ele
geçirmek, yürütmenin emrinde bir yargı oluşturmak çabasındasınız. Her ne kadar
demokrasiden söz ediyorsanız da gerçekte kendi iktidarınızı sağlamlaştırarak
teokratik bir yapıya ulaştırmayı amaç ediniyorsunuz. 
Anayasa Mahkemesi ve HSYK’nın yapısını
değiştirerek 12 Eylül referandumu sonrası Adalet Bakanlığına bağlı yeni bir
HSYK oluşturdunuz. Bakanlığın yanı sıra müsteşar, müsteşar yardımcısı, personel
müdürü ile Akademi müdürünü de kurula aldınız. Son zamanlarda yangından mal
kaçırır gibi, alelacele çıkarılarak birbiriyle tamamen zıt olan yasalar konuyla
ilgili kurum ve kuruluşların görüşü alınmadan, Bakanlar Kurulunda dahi
görüşülmeden AKP’li birkaç milletvekili arkadaşımızın imzaladığı kanun
teklifleriyle hep karşımıza geliyorsunuz. Bir taraftan bu Meclisi oyalarken
diğer taraftan parmak sayısıyla dilediğiniz yasaları zamanında çıkarabilecekken
Meclisi devre dışı bırakarak genelde çok başvurduğunuz kanun hükmünde
kararnamelerle de bu ülkeyi yönetmeye çalışıyorsunuz. 
Kamu İhale Kanunu’nda her şeyi istisna
ve muafiyet kapsamına alarak, birçok maddeleri değiştirerek usulsüzlüğün ve
yolsuzluğun önünü açtınız. Bir yandan yargıyı tamamen ele geçirme operasyonları
ve kamu kaynaklarını ranta dönüştürüp sermaye birikimi yaparken diğer taraftan
emeği yok sayıp demokrasiyi, insan haklarını, halkın örgütlenme özgürlüğünü
elinden alarak dikta rejimine doğru yol alıyorsunuz. Türkiye Cumhuriyeti’ni
tasfiye edip devleti ele geçirme planları başarıyla hayata geçirilirken nihai
amacınıza ulaşmakta öne çıkabilecek engelleri zamana yayarak, her türlü yolu
meşru sayarak bu yolda yol almaya çalışıyorsunuz. 
Değerli Başkan, değerli arkadaşlarım;
bu ülke hepimizin. Ülkemizin kaderini, halkımızın geleceğini AKP Hükûmeti
olarak yok etmeye devam ediyorsunuz. AKP iktidara geldiği günden beri her
alanda telafisi mümkün olmayan yanlış uygulamalarla ülkemizi bir kaosa
sürüklemiş, kavgalı olmadığı kurum ve kuruluş bırakmadığı gibi ülkeyi parçalama
sürecine sokmuştur. Ülkemizde her şey yasaktır. AKP misyonunu tamamlamıştır.
Ülkemizin geleceği için AKP artık tarihin tozlu raflarında yerini alacaktır ve
almaya devam edecektir. 2015 seçimlerinde bunun mutlaka hesabı halkımız
tarafından sorulacaktır.
Sevgi ve saygılar sunuyorum. (CHP
sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı kanun
teklifinin 49 uncu maddesinde yer alan "sırasına" ibaresinden sonra
gelmek üzere "," işaretinin eklenmesini arz ve teklif ederiz.
Pervin Buldan
(Iğdır) ve arkadaşları
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkanım.
BAŞKAN - Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz.
İDRİS BALUKEN (Bingöl) – Gerekçe…
BAŞKAN – Gerekçeyi okutuyorum:
Gerekçe: 
Yapılan değişiklik ile anlatımın
anlaşılır kılınması amaçlanmıştır.
BAŞKAN – Önergeyi oylarınıza sunuyorum:
Kabul edenler... Kabul etmeyenler... Kabul edilmemiştir.
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
50’inci madde üzerinde dört adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin Çerçeve 50 nci maddesinin çerçeve hükmüne "Danıştay
Başkanlığına ait bölümüne" ibaresinden sonra gelmek üzere "; ekli (6)
sayılı listede yer alan kadrolar ihdas edilerek 190 sayılı Kanun Hükmünde
Kararnamenin eki (I) sayılı cetvelin Adalet Bakanlığına ait bölümüne"
ibaresinin eklenmesini ve (5) sayılı listeden sonra gelmek üzere aşağıdaki (6)
sayılı listenin teklife eklenmesini; teklife ekli (4) sayılı listeyle Danıştay
Merkez teşkilatı kadrosuna genel idare hizmetleri sınıfına 4 üncü dereceden
eklenen 4 adet şef kadrosunun 5 inci derece, seklinde değiştirilmesini arz ve
teklif ederiz.
 Mahir Ünal  Mehmet
Doğan Kubat Metin Külünk
 Kahramanmaraş İstanbul İstanbul
 İdris Şahin Hacı
Bayram Türkoğlu Mehmet Öntürk
 Çankırı Hatay Hatay

(6) SAYILI LİSTE
(1) SAYILI
CETVEL




KURUMU


: ADALET BAKANLIĞI




TEŞKİLATI


: TAŞRA




İHDAS EDİLEN KADROLARIN




SINIFI


UNVANI


DERECESİ


ADEDİ


TOPLAM




GİH


Hâkim Adayı


9


4.000


4.000




TOPLAM


4.000


4.000



BAŞKAN – Şimdi
okutacağım üç önerge aynı mahiyettedir, okutup birlikte işleme alacağım.
Türkiye Büyük Millet Meclisi
Başkanlığına
Görüşülmekte
olan 655 sıra sayılı kanun teklifinin 50. maddesinin teklif metninden
çıkarılmasını arz teklif ederiz.
 Pervin Buldan Sebahat
Tuncel Ertuğrul Kürkcü
 Iğdır İstanbul Mersin
 Erol Dora Sırrı
Süreyya Önder 
 Mardin İstanbul
Aynı mahiyetteki
diğer önergenin imza sahipleri:
 Turgut Dibek Ömer
Süha Aldan  Ali Rıza Öztürk
 Kırklareli Muğla Mersin
 Candan Yüceer Orhan
Düzgün
 Tekirdağ Tokat
Aynı mahiyetteki
diğer önergenin imza sahipleri:
 Yusuf Halaçoğlu Faruk
Bal Kemalettin Yılmaz
 Kayseri Konya Afyonkarahisar
 Mustafa Kalaycı Alim
Işık Emin Çınar
 Konya Kütahya Kastamonu
 Hasan
Hüseyin Türkoğlu
 Osmaniye
BAŞKAN – Komisyon aynı mahiyetteki
önergelere katılıyor mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkanım.
BAŞKAN - Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkan.
PERVİN BULDAN (Iğdır) – Gerekçe…
BAŞKAN.- Aynı
mahiyetteki önergeler üzerindeki gerekçeyi okutuyorum:
Gerekçe: 
Yapılan
değişiklik ile kadrolaşmaya dayalı maddelerle ilgili yapmış olduğumuz öneriler
ile bütünlük sağlanması amaçlanmıştır.
BAŞKAN – Sayın
Altay, gerekçeyi mi okutayım?
ENGİN ALTAY (Sinop)
– Gerekçe…
BAŞKAN –
Gerekçeyi okutuyorum:
Gerekçe: 
Mevcut maddenin
yargılama faaliyetine olumlu bir katkısı olmadığı düşüncesinde olduğumuzdan,
maddenin yasa teklifinden çıkarılmasını teklif etmekteyiz.
BAŞKAN – Aynı
mahiyetteki önergeler üzerinde söz isteyen Hasan Hüseyin Türkoğlu, Osmaniye
Milletvekili.
Buyurun Sayın Türkoğlu. (MHP
sıralarından alkışlar)
HASAN HÜSEYİN TÜRKOĞLU (Osmaniye) –
Sayın Başkan, Türk milletinin saygıdeğer milletvekilleri; 655 sıra sayılı Teklif’in
50’nci maddesi üzerine vermiş olduğumuz önerge üzerine söz aldım. Yüce
heyetinizi saygıyla selamlıyorum. 
Teklifin 50’nci maddesi Yargıtay,
Danıştay ve yurt dışı kadrolarının ihdasına ilişkin hususları düzenlemektedir.
Teklifle bir yandan dünyanın en büyük, en kalabalık yüksek yargısı
oluşturulurken, diğer yandan yurt içinde yeteri kadar adalet dağıtılmış gibi
yurt dışında teşkilat kurulması müstehzi tebessümlere sebep olmaktadır.
Üstelik, bu düzenleme için Yargıtayın, Danıştayın iş yükü bahane edilmekte,
bekleyen dosya sayıları kamuoyu ve Meclisi ikna etmek için gerekçe olarak ileri
sürülmektedir. Oysa, aynı gerekçe yani Yargıtay ve Danıştayın dosya sayısı
istinaf mahkemeleri kurulurken de ileri sürülmüştü. İstinaf mahkemeleri ve o
mahkemeler için ihdas edilen kadrolar ortadayken, yeniden, aynı gerekçeyle
düzenleme yapılması israftır; israf ise inancımıza göre haramdır. İstinaf
mahkemeleriyle yüksek yargının iş yükünün yüzde 90 oranında azalacağı bir
yüksek yargıç tarafından ifade edilmişti.
Diğer yandan, yurt dışında teşkilat
kurulması, Adalet Bakanlığından hâkim statüsünde görevlilerin olması, oradaki
temsilciliklerimizde hiyerarşik yapının zarar görmesine sebep olacaktır.
Üstelik, bu kadrolar ya arpalık olarak ya da pasivize edilmek istenen personel
için kullanılacaktır. Böyle bir tabloda, bu düzenlemenin tekliften çıkarılması
daha doğru olacaktır. 
Sayın Başkan, saygıdeğer
milletvekilleri; yargı paketleri başka bir memlekette konuşulsa duyanlar daha
etkin, daha verimli bir adalet ve yargı süreci hedeflendiğini zannederler.
Oysa, ülkemizde yargı paketleriyle bir kısım politikacıların oğullarının,
yandaşlarının, dünürlerinin, beraber çalıştığı bürokratlarının, müteahhitlerin
yargılanmasını engelleyen düzenlemeler gerçekleştirilmektedir. Bugün, Mecliste
var olan Adalet ve Kalkınma Partili arkadaşlarımız, reform adı verilen
kandırmacayla yolsuzluk ve rüşvetten şüpheli partidaşlarının yargılanmasını
engelleyen düzenlemelere “evet” demektedirler yani partilerinden layüsel bir
kadro oluşturmaktadırlar. 
Türkiye’de,
bugün, sadece AKP’lilerden değil, başka kesimlerden de layüsel olan,
yargılanamayan bir kısım insanlar vardır. Doğu ve güneydoğuda paralel devlet
yapılanması içindeki PKK’lı katiller de yargılanamamaktadırlar. Doğu ve
güneydoğuda PKK’lı katiller vali, kaymakam atamakta, yolları kapamakta, vergi
toplamakta, asayiş timleri kurmakta, mahkemeler tesis etmekte, yakmakta,
yıkmakta ama kolluk ve adli personel sadece seyretmektedirler. Onların çete
reisi, İmralı’daki katil de ne KCK’nın kurucusu ve lideri olduğu için
sorgulanabilmiş ve yargılanabilmiş ne de 6-7 Ekim olaylarında katil sürüsüne
verdiği emirle 50’ye yakın kişinin ölümünden dolayı sorumlu tutulabilmiştir.
Şimdi, bu kadrolarla adalet mi tesis edilecek? Adalet böyle mi tesis edilir?
Kamu düzeni için PKK’nın kapısında bekleyen bir AKP Hükûmeti sadece yandaş
hâkim ve savcılar için, partisinden ilçe başkanı olan avukatları hâkim ve savcı
yapabilmek için kadro ihdas etmekte, yargı paketi getirmektedir. Böyle yargı
paketi olmaz. Böyle bir paket olsa olsa bombalı paket olur ve bu bomba millî
birliğimizi tahrip eder. 
Bu düşüncelerle önergemizin kabulünü
yüce heyetinizden arz eder, Türk milletinin milletvekillerini saygıyla
selamlarım. 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin Çerçeve 50 nci maddesinin çerçeve hükmüne "Danıştay
Başkanlığına ait bölümüne" ibaresinden sonra gelmek üzere "; ekli (6)
sayılı listede yer alan kadrolar ihdas edilerek 190 sayılı Kanun Hükmünde
Kararnamenin eki (I) sayılı cetvelin Adalet Bakanlığına ait bölümüne"
ibaresinin eklenmesini ve (5) sayılı listeden sonra gelmek üzere aşağıdaki (6)
sayılı listenin teklife eklenmesini; teklife ekli (4) sayılı listeyle Danıştay
Merkez teşkilatı kadrosuna genel idare hizmetleri sınıfına 4 üncü dereceden
eklenen 4 adet şef kadrosunun 5 inci derece şeklinde değiştirilmesini arz ve
teklif ederiz.

Mahir Ünal (Kahramanmaraş) ve
arkadaşları
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Takdire bırakıyorum Sayın Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılıyoruz Başkanım.
BAŞKAN – Gerekçeyi okutuyorum:
Gerekçe:
Önergeyle, Adalet Bakanlığı taşra
teşkilatında görev yapacak hâkim adayı kadrosu ihdas edilmekte ve Danıştay
merkez teşkilatına eklenen şef kadrolarının dereceleri değiştirilmektedir.
BAŞKAN – Önergeyi oylarınıza sunuyorum:
Kabul edenler... Kabul etmeyenler... Kabul edilmiştir.
Kabul edilen önerge doğrultusunda
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
51’inci madde üzerinde üç adet önerge
vardır, okutuyorum:
Türkiye Büyük Millet
Meclisi Başkanlığı’na
Görüşülmekte olan 655 sıra sayılı kanun
teklifinin 51 inci maddesinde yer alan “yayımı tarihinde” ibaresinin
“yayımlandığı tarihte” şeklinde değiştirilmesini arz ve teklif ederiz. 
 Pervin Buldan Sebahat
Tuncel Sırrı Süreyya Önder
 Iğdır İstanbul İstanbul
 Ertuğrul Kürkcü Erol
Dora
 Mersin  Mardin
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin Çerçeve 51 inci maddesinin aşağıdaki şekilde değiştirilmesini arz ve
teklif ederiz.
“MADDE 51- Bu Kanunun;
a) 49 uncu maddesi 15/1/2012 tarihinden
geçerli olmak üzere yayımı tarihinde,
b) Diğer maddeleri yayımı tarihinde,
yürürlüğe girer.”
Mehmet Doğan Kubat  Mahir
Ünal Metin Külünk
 İstanbul Kahramanmaraş İstanbul
 Hacı Bayram Türkoğlu Ahmet
Tevfik Uzun İdris Şahin
 Hatay Mersin Çankırı
Türkiye Büyük
Millet Meclisi Başkanlığına
Görüşülmekte olan 655 Sıra Sayılı
Hâkimler ve Savcılar Kanunu ile Bazı Kanun ve Kanun Hükmünde Kararnamelerde
Değişiklik Yapılmasına dair kanun teklifinin 51 inci maddesi aşağıdaki şekilde
değişmiştir.
MADDE 51- Bu kanunun;
a)  35, 36, 37 ve 49 uncu maddeleri
15.01.2012 tarihinde geçerli olmak üzere yayımı tarihinde,
b) Diğer maddeleri yayımı tarihinde
yürürlüğe girer.
 Gürkut Acar Mahmut
Tanal Ömer Süha Aldan
 Antalya İstanbul Muğla
 Ali İhsan Köktürk Veli
Ağbaba
 Zonguldak Malatya
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkanım.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım.
BAŞKAN – Gerekçeyi okutuyorum:
Gerekçe:
Önergeyle bazı maddelerdeki geçerlilik
tarihi istisnai olarak belirtilmektedir.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 655 sıra sayılı Kanun
Teklifinin Çerçeve 51 inci maddesinin aşağıdaki şekilde değiştirilmesini arz ve
teklif ederiz.
“MADDE 51- Bu Kanunun;
a)  49 uncu maddesi
15/1/2012 tarihinden geçerli olmak üzere yayımı tarihinde,
b) Diğer maddeleri yayımı tarihinde,
yürürlüğe girer.”
Mehmet Doğan Kubat (İstanbul) ve
arkadaşları
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Yüksek kurulun takdirlerindedir efendim.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılıyoruz Başkanım.
BAŞKAN – Gerekçeyi okutuyorum:
Gerekçe:
Önergeyle, 375 sayılı Kanun Hükmünde
Kararnameye ekli (II) sayılı cetvelde yapılan değişikliğin geçerli olacağı
tarih belirlenmektedir.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Sayın milletvekilleri, biraz önce kabul
edilen önergeyle teklifin 51’inci maddesi tümüyle düzenlenmektedir. Bu nedenle
maddede ibare değişikliği içeren Iğdır Milletvekili Pervin Buldan ve
arkadaşlarının önergesini işleme alma imkânı kalmamıştır, önergeyi işlemden
kaldırıyorum.
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
52’nci madde üzerinde iki adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 655 Sıra Sayılı
Hâkimler ve Savcılar Kanunu ile Bazı Kanun ve Kanun Hükmünde Kararnamelerde
Değişiklik Yapılmasına dair kanun teklifinin 52. Maddesindeki "bu
kanun" ibaresini "bu yasa" şeklinde değiştirilmesini arz ve
teklif ederiz.
 Ali İhsan Köktürk Turgut
Dibek Ömer Süha Aldan
 Zonguldak Kırklareli Muğla
 Ali Rıza Öztürk Orhan
Düzgün Candan Yüceer
 Mersin  Tokat Tekirdağ

Türkiye Büyük
Millet Meclisi Başkanlığına
Görüşülmekte olan 655 sıra sayılı kanun
teklifinin 52 inci maddesinde yer alan "Bakanlar Kurulu yürütür."
ibaresinin "Bakanlar Kurulu tarafından yürütülür." şeklinde
değiştirilmesini arz ve teklif ederiz.
 Pervin Buldan Sebahat
Tuncel Ertuğrul Kürkcü
 Iğdır İstanbul Mersin
 Sırrı Süreyya Önder Erol
Dora İstanbul Mardin 
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım.
BAŞKAN – Gerekçeyi okutuyorum:
Gerekçe:
Yapılan değişiklik ile anlatımın
anlaşılır kılınması amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 655 Sıra Sayılı
Hâkimler ve Savcılar Kanunu ile Bazı Kanun ve Kanun Hükmünde Kararnamelerde
Değişiklik Yapılmasına dair kanun teklifinin 52. Maddesindeki "bu
kanun" ibaresini "bu yasa" şeklinde değiştirilmesini arz ve
teklif ederiz.
Ali Rıza Öztürk (Mersin) ve
arkadaşları
BAŞKAN – Komisyon önergeye katılıyor
mu?
ADALET KOMİSYONU BAŞKANI AHMET İYİMAYA
(Ankara) – Katılmıyoruz Sayın Başkan.
BAŞKAN – Hükûmet katılıyor mu?
ADALET BAKANI BEKİR BOZDAĞ (Yozgat) –
Katılmıyoruz Başkanım.
BAŞKAN – Önerge üzerinde söz isteyen
Ali Rıza Öztürk, Mersin Milletvekili.
Buyurun Sayın Öztürk. (CHP sıralarından
alkışlar) 
ALİ RIZA ÖZTÜRK (Mersin) – Sayın
Başkan, değerli milletvekilleri; şimdi, “kanun”un öz Türkçesi “yasa”, Komisyon
ve Bakan buna dahi katılmıyor. Yani, bu da dikkatinize sunmak istediğim bir
konu. 
Evet, değerli milletvekilleri, ben
kendimi bildim bileli Türkiye hep gelişmekte olan bir ülkedir. Hep denilir ki
“gelişmekte olan ülke”, gelişmekte olan ülkeler arasında Türkiye bir türlü
gelişemez. 2007’den bu yana da milletvekiliyim. Yargının sorunlarını çözmek
için bir sürü paket düzenlenir. İşte, yargıda tıkanıklık vardır, dolayısıyla bu
yargıdaki tıkanıklığı aşmak ve yargıyı hızlandırmak adına düzenlemeler gelir
yani adı böyledir ama aslında amaç o değildir. 17 ve 25 Aralık büyük yolsuzluk
ve rüşvet iddiasıyla yapılan soruşturma sürecine kadar bu ülkede yapılan
düzenlemeler devlet içerisindeki “Ergenekon” adı verilen gizli bir yapılanmayı
bertaraf etmek adına yapıldı ve orada o tarzda bir muhalefeti sindirme
girişimine başlandı. Aslında, yargı siyasal kavganın zemini yapıldı ve yargı
üzerinden siyasi fırtınalar estirildi. 17, 25 Aralıktan sonra yapılan
düzenlemedeyse, daha önce sarmaş dolaş olduğunuz Fethullah Gülen cemaati
-tırnak içerisinde- sizin de “paralel yapı” dediğiniz yapılanmayı ortadan yok
etmek adına yasalar getirildi. Yani, açıkçası, her aşamada siyasi iktidar kendi
günlük çıkarlarına göre kendisinin çıkarlarına uymayan kişilere diz çöktürmek,
onları yıldırmak üzere yasalar yaptı. Parlamentodaki çoğunluğunu kullanarak bu
tip düzenlemelere gitti. Aslında, yargıya ve adalete teslim olma erdemini
gösteremedi bu Parlamento hiçbir zaman; tam aksine, kendi siyasi düşünceleriyle
yargıyı teslim alma girişimlerinde bulundu.
Bu düzenleme de
aslında bu anlayışın bir parçası. Aslında burada görev başındaki hâkim ve
savcılara maaş artışı getirildi ama kamuda çalışan avukatlara verilmedi. Yine,
adliyede bu adli faaliyetlerin esas unsurunu temsil eden, teşkil eden
emekçilere, zabıt kâtiplerine, kalem mensuplarına, yazı işleri müdürüne, diğer
personele hiç zam verilmedi. Yine, emekli yargıç ve savcılara zam verilmedi
çünkü onlarla siyasi iktidarın işi yoktu. 12 Ekimde HSYK seçimleri vardı, HSYK’da
yeniden yapılandırma olacak, bu yeniden yapılandırma üzerinden Yargıtayda,
Danıştayda hatta ilk derece adli yargı mahkemelerinin yapısında yeniden
düzenlemeler yapılacaktı.
Bunlar doğru
şeyler değildir arkadaşlar. Konjonktüre göre yasa yapmak kural hâline
getirilmemeli, Parlamentodaki çoğunluklar gerçekten yargı üzerinden siyasi
hasımlardan intikam alma aracı olarak kullanılmamalıdır diye düşünüyorum.
Elbette ki yasa dışı güçlere karşı hukukun temel ilkeleri çerçevesinde ve
mevcut uluslararası kurallar çerçevesinde, uluslararası hukuka uygun olarak
mücadele edilmesi gerektiğini düşünüyorum. Ama sizin günlük çıkarlarınızı
karşılamak üzere -“sizin” demeyeceğim- Hükûmetin günlük çıkarlarını karşılamak
üzere getirdiği yasalar ve bunun kural hâline getirilmesi, sürekli başvurulan
bir yöntem olması aslında Parlamentonun itibarını zedelemektedir ve
Parlamentoyu yasa yapma özensizliğine itmektedir. 
Gerçekten, Yargıtay, Danıştay bizim
kutsal saydığımız yüce mahkemelerden birisidir. Hâkim ve Savcılar Kurulunu ele geçirerek,
Yargıtayda ve Danıştayda, adli mahkemelerde teşkilat yapısında değişikliğe
gitmek doğru değildir. Hâkimler ve Savcılar Kurulunun, hepimiz biliyoruz ki,
Yargıtay ve Danıştaydaki tek anayasal yetkisi oraya üye seçmekten ibarettir ama
bunun ötesinde, HSYK’ya yasayla yeni yetkiler vererek, yeni yetkilerle donatmak
Anayasa’yı dolanmak demektir, hileli yollara başvurmak demektir. Siz, 12 Eylül
Anayasası’ndan sonra da HSYK’yı kendiniz sandınız, bu kürsülerde övgüler
düzdünüz, ta 17-25 Aralığa kadar. Umuyorum ve diliyorum ki şimdi oluşturduğunuz
HSYK’dan, tekrar, ileride şikâyet etmezsiniz. 
(Mikrofon otomatik cihaz tarafından
kapatıldı) 
ALİ RIZA ÖZTÜRK (Devamla) - O nedenle,
hukuka, bir kere, her şeyden önce hukukçuların sahip çıkması gerektiğini düşünüyorum.
Bu yasanın elbetteki iyi yanları olmasına rağmen, genel olarak gerçekten hukuk
güvenliğini zedeleyen ve dayatma bir paket olduğunu düşündüğümden dolayı, bir
hukukçu kimliğiyle bu yasaya “ret” oyu kullanacağım. 
Saygılar sunuyorum. (CHP sıralarından alkışlar)
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
milletvekilleri, 41’inci madde üzerinde verilen üç adet önergenin oylamalarında
bir yanlışlık olduğu Başkanlığımızca tespit edilmiştir.
41’inci maddede,
işlemi sırasında, Muğla Milletvekili Ömer Süha Aldan ve arkadaşlarının önergesi
üçüncü sırada müstakilen oylanması gerekirken yanlışlıkla Mardin Milletvekili
Erol Dora ve arkadaşlarının önergesiyle birlikte oylanmıştır. Üç önergenin
gerekçelerinin de önerge sahipleri tarafından Genel Kurula açıklandığı
görülmektedir. 
Söz konusu
önergelerin oylamasında bir karışıklık olduğundan, kanunun sıhhati açısından bu
madde üzerindeki önergelerin işlemini ve oylamalarını İç Tüzük’ün 13’üncü
maddesi çerçevesinde tekrarlayacağım. Buna bağlı olarak, söz konusu maddeyi de
tekrar oylarınıza sunacağım.
Şimdi, 41’inci
madde üzerindeki üç önergeyi tekrar okutuyorum:
Türkiye Büyük Millet Meclisi
Başkanlığına
Görüşülmekte
olan 655 Sıra Sayılı Hâkimler ve Savcılar Kanunu ile Bazı Kanun ve Kanun
Hükmünde Kararnamelerde Değişiklik Yapılmasına dair kanun teklifinin 41.
Maddesindeki “makul” ibaresinin “yeterli” şeklinde değiştirilmesini arz ve
teklif ederiz. 
 Turgut Dibek  Ömer
Süha Aldan  Candan Yüceer
 Kırklareli Muğla
 Tekirdağ
 Orhan Düzgün Ali
Rıza Öztürk  
 Tokat Mersin
 
BAŞKAN – Şimdi
okutacağım iki önerge aynı mahiyettedir, birlikte işleme alacağım. 
Türkiye Büyük
Millet Meclisi Başkanlığına
Görüşülmekte
olan 655 sıra sayılı kanun teklifinin 41’inci maddesinin teklif metninden
çıkarılmasını arz ve teklif ederiz. 
 Pervin Buldan  Sırrı
Süreyya Önder  Sebahat Tuncel 
 Iğdır  İstanbul
 İstanbul
 Erol Dora  Ertuğrul
Kürkcü 
 Mardin  Mersin

Aynı mahiyetteki
diğer önergelerin imza sahipleri: 
 Faruk Bal  Yusuf
Halaçoğlu  Kemalettin Yılmaz 
 Konya  Kayseri
 Afyonkarahisar 
 Emin Çınar  Alim
Işık  Mustafa Kalaycı
 Kastamonu Kütahya Konya

BAŞKAN – Aynı
mahiyetteki önergelere Komisyon katılıyor mu? 
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım. 
BAŞKAN – Hükûmet
katılıyor mu? 
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN - Gerekçeleri
okutuyorum:
Gerekçe:
Yapılan değişiklik ile mevcut
düzenlemenin korunması amaçlanmıştır. Zira mevcut düzenlemede yer alan “somut
delillere dayalı kuvvetli şüphe” ibaresi evrensel hukuk normlarına ve
ceza hukuku sistematiğine uygun bir düzenlemedir. Tasarı maddesinin yasalaşması
halinde hukuksuzluğa neden olacak örnekler yaşanması kuşkusuzdur.
BAŞKAN – Diğer gerekçeyi okutuyorum:
Gerekçe:
Bu madde ile ceza ve ceza usul
hukukumuzda uzun yıllar uygulanmakta olan makul şüphe kavramı 17 ve 25 Aralık
yolsuzluk soruşturmaları sebebiyle uygulanacak tedbirleri engellemek amacıyla
Şubat 2014 tarihinde somut delile dayalı kuvvetli şüphe kavramına
dönüştürülmüştür.
AKP'nin paralel yapı ile mücadelesinde
yargı organlarında önemli mesafeler aldıktan sonra bu defa paralel yapıya karşı
silah olarak kullanılmak üzere makul şüphe kavramına dönülmesi hakkaniyet ve
adaletle bağdaşmaz.
BAŞKAN – Aynı mahiyetteki önergeleri
oylarınıza sunuyorum: Kabul edenler…Kabul etmeyenler…Kabul edilmemiştir.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 655 Sıra Sayılı Hâkimler ve Savcılar Kanunu ile Bazı Kanun ve Kanun
Hükmünde Kararnamelerde Değişiklik Yapılmasına dair kanun teklifinin 41.
Maddesindeki “makul” ibaresinin “yeterli” şeklinde değiştirilmesini arz ve
teklif ederiz. 
Turgut Dibek (Kırklareli) ve
arkadaşları
BAŞKAN –
Komisyon önergeye katılıyor mu? 
ADALET KOMİSYONU
BAŞKANI AHMET İYİMAYA (Ankara) – Katılmıyoruz Sayın Başkanım. 
BAŞKAN – Hükûmet
katılıyor mu? 
ADALET BAKANI
BEKİR BOZDAĞ (Yozgat) – Katılmıyoruz Başkanım.
BAŞKAN –
Gerekçeyi okutuyorum:
Gerekçe:
Arama kararının verilmesi sırasında
daha özenli olunması ve kişi hakları açısından böyle bir değişikliğe gerek
görülmüştür. 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
41’inci maddeyi yeniden oylarınıza
sunuyorum: Kabul edenler… Kabul etmeyenler… Kabul edilmiştir.
Şimdi, İç Tüzük’ün 86’ncı maddesi
gereğince, oyunun rengini belirtmek için ve lehte söz isteyen Ali İhsan Yavuz,
Sakarya Milletvekili. (AK PARTİ sıralarından alkışlar)
ALİ İHSAN YAVUZ (Sakarya) – Sayın
Başkan, değerli milletvekilleri; görüşülmekte olan kanun teklifi üzerinde, İç
Tüzük 86’ncı maddeden kaynaklanan, oyumun rengini belirtmek üzere söz almış
bulunuyorum. Bu vesileyle yüce Meclisi saygıyla selamlıyorum.
İktidarımız döneminde gelişen, dönüşen,
değişen Türkiye’mizin ihtiyaçlarını karşılamak üzere gece gündüz yasa
çalışmalarını sürdürmeye devam ediyoruz. Bu kabilden reform niteliğinde yeni
bir kanun teklifi daha inşallah birazdan yasalaşmış olacak.
Dolayısıyla, reform niteliğinde
birtakım düzenlemeleri de ihtiva etmesini düşündüğüm bu teklifle ilgili oyumun
renginin lehe olacağını belirtiyor, birazdan siz değerli milletvekillerimizin
oylarıyla yasalaşacak olan bu teklifin milletimiz ve Türkiye’miz açısından
hayırlara vesile olmasını temenni ediyor, hepinizi saygıyla selamlıyorum. (AK
PARTİ sıralarından alkışlar)
BAŞKAN – Teşekkür ediyorum.
Yine oyunun rengini belirtmek için
aleyhte söz isteyen Mahmut Tanal, İstanbul Milletvekili.
Buyurun Sayın Tanal. (CHP sıralarından
alkışlar)
MAHMUT TANAL (İstanbul) – Değerli
Başkan, değerli milletvekilleri; hepinizi saygıyla selamlıyorum.
Tabii, oyunun rengini belirten
milletvekili keşke hukukçu olmasaydı. Hukukçu olan bir arkadaşımızın çıkıp
makul şüpheyi reform niteliğinde nitelendirmesi, Ceza Muhakemesi Kanunu’nun
153’üncü maddesi uyarınca dosyanın, delillerin, bilgilerin avukattan
gizlenmesini bir avukatın reform olarak nitelendirmesi hukuk camiasına
yapılabilecek en büyük kötülüktür. (CHP sıralarından alkışlar)
Onun için, bu yasa ne getiriyor? Bir:
Bu yasa kuvvetler ayrılığını hiçe sayıyor. Bu yasa ne getiriyor? Herhangi bir
suçlamayla karşı karşıya kalan insan “Efendim, benim avukatım dosyayı görmek
istiyor. Cumhuriyet savcısının iddialarını çürütmek istiyor.” dediği zaman,
maalesef eğer mahkeme gizlilik kararını alırsa o dosyayı o vatandaşımızın
avukatı da göremez, kendisi de göremez ama avukat olan bir milletvekili bunu
reform diye nitelendiriyor. Ey vatandaş, bunu bilin.
İki: Şimdi, bu dosyada ne var başka? Bu
dosyada gayet rahat, bir cumhuriyet savcısı bağlı bulunduğu yerdeki sulh ceza
hâkimine Türkiye’de 81 ilde arama, el koyma yetkisini getiriyor. 
YILMAZ TUNÇ (Bartın) - O değişti.
BÜLENT TURAN (İstanbul) - Mahmut Bey,
değişti onlar.
MAHMUT TANAL (Devamla) - Bu yasa ne
getiriyor? Bu yasa hak arama özgürlüğünü engelliyor. Bu yasa neyi getiriyor?
Bakın, şüpheyle ilgili, delillerle ilgili, takdir edersiniz, makul şüphe var,
yeterli şüphe var, kuvvetli şüphe var; buradaki şüphenin de derecelendirmeleri
var. En basiti olan makul şüphe. Farz edelim ki, biraz önce, efendim, avukattan
gizlenen bir dosyada veya… Laf atan bir Bursa milletvekili arkadaşımız var,
avukat; orada heyecanlı vaziyette sürekli yürür o arkadaşımız. O heyecanlı
yürüyüşüyle o çevrede eğer bir eylem varsa emniyet mensubu diyecek ki: “Gel
kardeşim, ben senden şüphelendim. Senin gözaltına alınman için bu makul bir,
şüphe olarak yeterli.” Gayet rahat karakola çekme, ifadesini alma olayı var.
Yani, bu olayda sadece ve sadece soslu
madde, şekerli madde, Yargıtay üyelerinin özlük haklarının kısmen maaşla ilgili
iyileştirilmesi var. Bunu destekliyoruz ama bunun dışında mevcut olan
düzenlemelerin hepsi toplumun ihtiyacı olan düzenlemeler değil, gayet rahat.
Emeklilik bekleyen insanların emeklilik ihtiyacına cevap vermiyor, yurt
bekleyen öğrencilerin ihtiyaçlarına cevap vermiyor, işsiz olanların
ihtiyaçlarına cevap vermiyor, atamasını bekleyen öğretmenlerin ihtiyaçlarına
cevap vermiyor. Kimin ihtiyacına cevap veriyor? Arkadaşlar, bu olay sadece ve
sadece siyasal iktidarın ihtiyaçlarına cevap veriyor. 
Değerli milletvekilleri, Değerli
Başkan, Değerli Bakan; Sayın Ahmet İyimaya, tabii, meslekte, hukukta, hukuk
mesleğinde bir meslek büyüğümüz. Orada şöyle çok güzel bir söz var: Eğer
yasalara saygı gösterilmesini istiyorsak önce saygı duyulacak yasaların
yapılması lazımdır. 
Şimdi, ikincisi, Martin Luther’in çok
güzel bir sözü var: “İnsanın adil olmayan yasalara karşı gelme ve itaat etmemek
gibi bir sorumluluğu olmalıdır.” diyor. Bu yasalar gerçekten adil olmayan yasalardır.
Bu yasalar, saygı gösterilmesini gerektirmeyen yasalardır. Bu yasalar, siyasi
iktidarın ihtiyacı için çıkarılan, toplumun ihtiyacı için çıkarılmayan
yasalardır. (CHP sıralarından “Bravo” sesleri, alkışlar) 
Bu anlamda, bu yasayla eğer gerçekten sırf
hâkimlerin özlük haklarını düzeltiyorsak yargının bir parçası olan diğer yargı
çalışanlarının özlük haklarını niye düzeltmiyoruz, 657 sayılı Devlet Memurları
Kanunu’na tabi olanların özlük haklarını niye düzeltmiyoruz? 
AHMET YENİ (Samsun) – Düzelteceğiz, onu
da getireceğiz. 
MAHMUT TANAL (Devamla) – Yargıçlara
sicil affını getirdiniz, diğer memurlara sicil affını niye getirmiyorsunuz ve
yargıda çalışan personele niçin sicil affını getirmiyorsunuz? 
AHMET YENİ (Samsun) – Halledeceğiz, onu
da halledeceğiz. 
MAHMUT TANAL (Devamla) – Bu anlamda,
657 sayılı Devlet Memurları Kanunu’na tabi gerçekten sicil affını bekleyen çok
memur var. Avukatlar da sicil affını bekliyor. Yani Adalet Bakanı da önceden
bir avukattı, Komisyon Başkanı da bir avukattı. 
(Mikrofon otomatik cihaz tarafından
kapatıldı) 
AHMET İYİMAYA (Ankara) – Şeref
duyuyorum avukatlığımdan.
MAHMUT TANAL (Devamla) – Yani bu
anlamda, bu yasanın, bu teklifin sadece ve sadece hâkimlere ilişkin özlük
haklarının dışında diğerlerine karşıyız, ret oyu vereceğiz. 
Bilgilerinize arz olunur. (CHP
sıralarından alkışlar) 
BAŞKAN – Teşekkür ediyorum. 
İkinci bölümde yer alan maddelerin
oylamaları tamamlanmıştır. 
Sayın milletvekilleri, teklifin tümü
açık oylamaya tabidir. 
Açık oylamanın elektronik oylama
cihazıyla yapılmasını oylarınıza sunuyorum: Kabul edenler… Kabul etmeyenler…
Kabul edilmiştir. 
Oylama için iki dakika süre veriyorum. 
(Elektronik cihazla oylama yapıldı)
BAŞKAN- Sayın milletvekilleri, 655 sıra sayılı Kanun
Teklifi’nin açık oylama sonucunu açıklıyorum:

“Kullanılan oy sayısı : 228
Kabul : 211
Ret : 17(x)
 




Kâtip Üye
Bayram Özçelik
Burdur



Kâtip Üye
Muhammet Rıza Yalçınkaya
Bartın”



Böylece teklif kabul edilmiş ve kanunlaşmıştır.
Hayırlı olsun.
Sayın milletvekilleri, gündemin 4’üncü sırasında yer alan,
176 Sayılı Maden İşyerlerinde Güvenlik ve Sağlık Sözleşmesinin Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine başlayacağız.
4.- 176
Sayılı Maden İşyerlerinde Güvenlik ve Sağlık Sözleşmesinin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/976) (S.
Sayısı: 650)
BAŞKAN – Komisyon? Yok.
Ertelenmiştir.
Böylece, alınan karar gereğince kanun tasarı ve teklifleri
ile komisyonlardan gelen diğer işleri sırasıyla görüşmek için 3 Aralık 2014
Çarşamba günü saat 14.00’te toplanmak üzere birleşimi kapatıyorum.
Kapanma Saati: 20.37






(*) (10/1157) esas numaralı Meclis
Araştırması Önergesi’nin tam metni tutanağa eklidir.


(X) 655 S. Sayılı Basmayazı 25/11/2014
tarihli 18’inci Birleşim Tutanağı’na eklidir.


(x) Açık oylama kesin sonuçlarını gösteren
tablo tutanağa eklidir.





