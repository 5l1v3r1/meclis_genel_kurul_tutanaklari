

















TÜRKÝYE BÜYÜK MÝLLET MECLÝSÝ

 YASAMA DÖNEMİ  CİLT YASAMA YILI
 24 23 2


TUTANAK DERGİSİ
118’inci BİRLEŞİM

12 Haziran 2012 Salı




DÖNEM:
24   






YASAMA
YILI: 2


TÜRKİYE BÜYÜK MİLLET
MECLİSİ
TUTANAK DERGİSİ

CİLT : 23
118’inci
Birleşim
12 Haziran 2012 Salı




(TBMM Tutanak Hizmetleri
Başkanlığı tarafından hazırlanan bu Tutanak Dergisi’nde yer alan ve kâtip
üyeler tarafından okunmuş bulunan her tür belge ile konuşmacılar tarafından
ifade edilmiş ve tırnak içinde belirtilmiş alıntı sözler aslına uygun olarak
yazılmıştır.)

İ Ç İ N D E K İ L E R



 I. - GEÇEN TUTANAK ÖZETİ
 II. - GELEN KÂĞITLAR
 III. - YOKLAMALAR
 IV. - GÜNDEM DIŞI KONUŞMALAR
A)
MİLLETVEKİLLERİNİN GÜNDEM DIŞI KONUŞMALARI
1.-
Manisa Milletvekili Selçuk Özdağ’ın, şair Abdurrahim
Karakoç’un vefatına ilişkin gündem dışı konuşması
2.- Malatya Milletvekili Veli Ağbaba’nın, tutuklu milletvekillerine ilişkin gündem dışı
konuşması
3.- Mersin Milletvekili Mehmet Şandır’ın, yerel yönetimlerin sorunlarına ilişkin gündem
dışı konuşması
V.-
AÇIKLAMALAR
1.- İstanbul Milletvekili Abdullah
Levent Tüzel’in, Çocuk İşçilikle Mücadele Günü’ne ve Türkiye’deki çocuk
işçilerin durumuna ilişkin açıklaması
2.- Ankara Milletvekili Özcan Yeniçeri’nin, 10/6/2012 tarihli
Taraf gazetesinin PKK ile barış sağlanırsa Güneydoğu’da görev yapan güvenlik
görevlilerinin savaş suçlusu olarak yargılanacağı iddialarına Hükûmetin
açıklama yapması gerektiğine ilişkin açıklaması
3.- Adıyaman Milletvekili Salih
Fırat’ın, tutuklu milletvekillerine ve Sosyal Güvenlik Kurumunun bazı
hastaların ömür boyu kullanması gereken ilaçları vermemesine ilişkin açıklaması
4.- Manisa Milletvekili Muzaffer Yurttaş’ın, Manisa ilinin Alaşehir ilçesi Alkan köyü ve
Piyadeler kasabası arasındaki jeotermal sondaj çalışmaları sırasında oluşan
patlamalar nedeniyle çiftçilerin kayıplarının karşılanacağına ve Manisa’nın yer
altı zenginliklerine ilişkin açıklaması
5.- Muğla Milletvekili Mehmet
Erdoğan’ın, 10 Haziran 2012 tarihinde Ölüdeniz açıklarında meydana gelen
depreme ilişkin açıklaması
6.- İstanbul Milletvekili Haluk Eyidoğan’ın, Türkiye'de yaşanan trafik kazalarına ve ülke
çapında bir ulaşım master planı oluşturulması ve çok
yönlü bir eylem planı uygulanması gerektiğine ilişkin açıklaması
7.- Uşak Milletvekili Dilek Akagün Yılmaz’ın, tutuklu milletvekillerine ilişkin
açıklaması
8.- Ankara Milletvekili Bülent
Kuşoğlu’nun, tutuklu milletvekillerine ilişkin açıklaması
9.- Şırnak Milletvekili Hasip Kaplan’ın, tutuklu milletvekillerine ilişkin
açıklaması
10.- İstanbul Milletvekili Kadir Gökmen
Öğüt’ün, Karabük ilinin Yenice ilçesi Karşıyaka Mahallesi’nde yapılan 2/B
Yasası uygulamasıyla orman köylülerinin mağdur edildiğine ve tutuklu
milletvekillerine ilişkin açıklaması
11.- Şırnak Milletvekili Hasip Kaplan’ın, AK PARTİ grup önerisi üzerinde yaptığı
konuşma sırasında kullandığı bazı ifadelere ilişkin açıklaması
12.- Kahramanmaraş Milletvekili Mahir
Ünal’ın, Sakarya Milletvekili Engin Özkoç’un
ifadelerine ilişkin açıklaması

VI.-
BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Kütahya Milletvekili Alim Işık ve 22 milletvekilinin, üniversite öğrencilerinin
barınma ve yurt sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/310)
2.- Kahramanmaraş Milletvekili Mesut
Dedeoğlu ve 20 milletvekilinin, şoför esnafının sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/311)
3.- Kahramanmaraş Milletvekili Mesut
Dedeoğlu ve 20 milletvekilinin, kanuni takibe düşen krediler sorununun
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/312)
B)
Tezkereler
1.-
Türkiye Büyük Millet Meclisi Başkanı Cemil Çiçek’in, Türkmenistan Meclis
Başkanı Akça Nurberdiyeva’nın vaki davetine icabetle
12-14 Haziran 2012 tarihleri arasında Türkmenistan’a ve 14-16 Haziran 2012
tarihleri arasında Türk Dili Konuşan Ülkeler Parlamenter Asamblesi (TURKPA)
3’üncü Genel Kuruluna katılmak üzere Kırgızistan’a ziyaretlerde bulunmasına
ilişkin Türkiye Büyük Millet Meclisi Başkanlığı tezkeresi (3/890)
C) Önergeler
1.- Ardahan Milletvekili Ensar Öğüt’ün,
(2/50) esas numaralı Karayolları Trafik Kanunu, Gümrük Kanunu ile Özel Tüketim
Vergisi Kanununda Değişiklik Yapılması Hakkında Kanun Teklifi’nin
doğrudan gündeme alınmasına ilişkin önergesi (4/52)

VII.-
ÖNERİLER
A)
Siyasi Parti Grubu Önerileri
1.- BDP Grubunun, doğal afet yönetim
politikasının araştırılarak alınması gereken önlemlerin belirlenmesi amacıyla
vermiş olduğu Meclis araştırması önergesinin, Genel Kurulun 12/6/2012
Salı günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
2.- MHP Grubunun, 20/10/2012
tarihinde ülkemizdeki tarım ve hayvancılıkla uğraşan üreticilerin içinde
bulunduğu sorunların araştırılarak çiftçimizin üretim sıkıntılarının
giderilmesi, üretilen ürünlerin değerlendirilmesi ve pazarlanmasına yönelik
çözümlerinin araştırılması ve gerekli önlemlerin alınması amacıyla vermiş
olduğu Meclis araştırması önergesinin, Genel Kurulun 12/6/2012 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
3.- CHP Grubunun, 18/1/2012
tarihinde Balıkesir Milletvekili Ayşe Nedret Akova ve arkadaşlarının uzun
tutukluluk sürelerinin cezai yaptırıma dönüşüp dönüşmediğinin incelenmesi ve
adil yargılanma sürecinin işleyip işlemediğinin tespit edilmesi amacıyla vermiş
olduğu Meclis araştırması önergesinin, Genel Kurulun 12/6/2012 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
4.-
AK PARTİ Grubunun, Genel Kurulun çalışma gün ve saatleri ile gündemdeki
sıralamanın yeniden düzenlenmesine; Genel Kurulun 12 Haziran 2012 Salı günkü
birleşimde sözlü sorular ve diğer denetim konularının görüşülmemesine; 271, 276
ve 277 sıra sayılı kanun tasarılarının İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi 

VIII.-
SATAŞMALARA İLİŞKİN KONUŞMALAR
1.- Mersin Milletvekili Mehmet Şandır’ın, Kars Milletvekili Yunus Kılıç’ın MHP Grubuna
sataşması nedeniyle konuşması
2.- Kahramanmaraş Milletvekili Mahir
Ünal’ın, Sakarya Milletvekili Engin Özkoç’un Adalet
ve Kalkınma Partisine sataşması nedeniyle konuşması
3.- Sakarya Milletvekili Engin Özkoç’un, Kahramanmaraş Milletvekili Mahir Ünal’ın şahsına
sataşması nedeniyle konuşması

IX.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A)
Kanun Tasarı ve Teklifleri

1.-
Adalet ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş,
Giresun Milletvekili Nurettin Canikli, Kahramanmaraş Milletvekili Mahir Ünal ve
Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
2.-
Bireysel Emeklilik Tasarruf ve Yatırım Sistemi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Aydın Ağan Ayaydın’ın; 193 Sayılı Gelir Vergisi Kanununda
Değişiklik Yapılmasına Dair Kanun Teklifi; Kayseri Milletvekili Ahmet Öksüzkaya ve 5 Milletvekilinin; Bazı Kanunlar ve Kanun
Hükmünde Kararnamelerde Değişiklik Yapılmasına Dair Kanun Teklifi ile Plan ve
Bütçe Komisyonu Raporu (1/612, 2/360, 2/600) (S. Sayısı: 271)
X.-
YAZILI SORULAR VE CEVAPLARI
1.- Konya Milletvekili Atilla Kart’ın,
Güney Kıbrıs Rum Kesimi’nin Doğu Akdeniz’de petrol ve doğal gaz aramasına
ilişkin Başbakandan sorusu ve Enerji ve Tabii Kaynaklar Bakanı Taner Yıldız’ın
cevabı (7/6488)
2.- Edirne Milletvekili Kemal Değirmendereli’nin, 2002-2012 yılları arasında ithal edilen
kömür ve petrole ödenen döviz miktarına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/6606)
3.- Kütahya Milletvekili Alim Işık’ın, Bakanlık bünyesindeki özürlü personele ve
yapıların erişime uygun hale getirilmesine ilişkin sorusu ve Gençlik ve Spor
Bakanı Suat Kılıç’ın cevabı (7/6789)
4.- İzmir Milletvekili Musa Çam’ın, 657
sayılı Kanun kapsamında 4/C statüsünde çalışan personele ve bu personelin memur
kadrolarına atanmasına yönelik çalışmalara ilişkin sorusu ve Maliye Bakanı
Mehmet Şimşek’in cevabı (7/6846)
5.- Manisa Milletvekili Erkan Akçay’ın,
elektrik dağıtım sisteminde oluşan kayıp-kaçak oranına ilişkin sorusu ve Enerji
ve Tabii Kaynaklar Bakanı Taner Yıldız’ın cevabı (7/6990)
6.- Manisa Milletvekili Erkan Akçay’ın,
elektrik dağıtım şirketlerinin kayıp-kaçak hedef öngörülerine ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/6992)
7.- Manisa Milletvekili Erkan Akçay’ın,
Enerji Verimliliği Kanunu kapsamında yapılan çalışmalara ve bu çalışmaların
sonucuna ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/6993)
8.- Manisa Milletvekili Erkan Akçay’ın,
enerji kimlik belgesi ve enerji verimliliği danışmanlık şirketlerine ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/6999)
9.- Manisa Milletvekili Erkan Akçay’ın,
enerji talebindeki dışa bağımlılığın azaltılmasına yönelik çalışmalara ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/7000)
10.- Manisa Milletvekili Erkan
Akçay’ın, doğal gaz santrali lisansı verilme şartlarına ve enerjide dışa
bağımlılığa ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/7001)
11.- Kütahya Milletvekili Alim Işık’ın, 2002-2012 yılları arasında Bakanlıkça
yürütülen yolsuzlukla mücadele stratejisine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/7002)
12.- Bolu Milletvekili Tanju Özcan’ın,
Bolu’da tasarruf gerekçesiyle aydınlatma lambalarının söküldüğü iddiasına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/7311)
13.- Kütahya Milletvekili Alim Işık’ın, milletvekili dokunulmazlığının kaldırılmasına
dair Başbakanlık tezkerelerine ilişkin sorusu ve Türkiye Büyük Millet Meclisi
Başkan Vekili Mehmet Sağlam’ın cevabı (7/7343)
14.- Kahramanmaraş Milletvekili Mesut
Dedeoğlu’nun, koruma altında bulunan çocukların bağlı kurum ve kuruluşlarda
istihdamına ilişkin sorusu ve Ekonomi Bakanı Mehmet Zafer Çağlayan’ın cevabı
(7/7459)
15.- Diyarbakır Milletvekili Altan
Tan’ın, 2011 yılında bazı illerin ihracat miktarına ve ihracat yapılan ülkelere
ilişkin sorusu ve Ekonomi Bakanı Mehmet Zafer Çağlayan’ın cevabı (7/7460)
16.- Antalya Milletvekili Gürkut Acar’ın, enerji projeleri ile ilgili olarak Anayasa
Mahkemesi Başkanı ve Danıştay Başkanı ile görüşmesine ilişkin sorusu ve Enerji
ve Tabii Kaynaklar Bakanı Taner Yıldız’ın cevabı (7/7463)
17.- Ordu Milletvekili İdris Yıldız’ın,
yüksek gerilim hatlarına ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/7579)
18.- Gaziantep Milletvekili Mehmet
Şeker’in, Irak’ın ithal mallarına uygulayacağı denetim ve sertifika
zorunluluğunun ihracatımıza etkilerine ilişkin sorusu ve Ekonomi Bakanı Mehmet
Zafer Çağlayan’ın cevabı (7/7617)

I.- GEÇEN TUTANAK ÖZETİ
TBMM Genel Kurulu saat 14.00’te açılarak iki oturum yaptı.

Adıyaman Milletvekili Muhammed Murtaza Yetiş, Açlıkla Mücadele
Haftası’na,
Tokat Milletvekili Reşat Doğru, Tokat-Çorum-Kastamonu illerinde
Kırım Kongo Kanamalı Ateşi hastalığından ölen vatandaşların sayısının artması
üzerine alınması gereken tedbirlere,
Denizli Milletvekili Adnan Keskin, Türkiye Büyük Millet Meclisinde
denetim mekanizmalarına,
İlişkin gündem dışı birer konuşma yaptılar.

İstanbul Milletvekili Abdullah Levent Tüzel, birçok kentte tıp
fakültesi öğrencilerinin ve belediye başkanlarının gözaltına alındığına, Adalet
ve Kalkınma Partisinin özgürlüğü susturmaya çalıştığına, 
İstanbul Milletvekili Kadir Gökmen Öğüt, okullarda kıyafet ve
Kur’an-ı Kerim derslerinde baş örtüsü takma serbestisi
getirilecek olmasının Kıyafet Yönetmeliği’nin zamanla değişerek Adalet ve
Kalkınma Partisi zihniyetine mi hizmet edeceğini merak ettiğine,
Adana Milletvekili Muharrem Varlı, buğday üreticilerinin durumuna
ve TMO’nun bir an önce peşin bedelle alım yapması gerektiğine,
Muğla Milletvekili Tolga Çandar, Millî Eğitim Bakanlığının
ortaöğretim başarı puanıyla ilgili kararına,
Kastamonu Milletvekili Emin Çınar, İnebolu Şeref ve Kahramanlık
Günü’nün 91’inci yıl dönümüne,
Kahramanmaraş Milletvekili Sıtkı Güvenç, halk şairi ve yazar
Abdürrahim Karakoç’un vefatına,
İlişkin birer açıklamada bulundular.

Muş Milletvekili Sırrı Sakık ve 21
milletvekilinin, Türkiye’de meydana gelen trafik kazalarının nedenlerinin
(10/307),
Mersin Milletvekili Ali Öz ve 19 milletvekilinin;
Narenciye üretici ve ihracatçılarının yaşadıkları sorunların
(10/308), 
Sağlık hizmetlerinin yönetimi ve hizmet üretim sürecine ilişkin
olarak yürütülen idari ve politik uygulamalar ile mevcut sorunların (10/309),
Araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergeleri Genel Kurulun bilgisine
sunuldu; önergelerin gündemdeki yerlerini alacağı ve ön görüşmelerinin sırası
geldiğinde yapılacağı açıklandı.

Gündemin “Kanun Tasarı ve Teklifleri ile Komisyonlardan Gelen
Diğer İşler” kısmının:
1’inci sırasında yer alan ve görüşmeleri yarım kalan, İç Tüzük’ün 91’inci maddesine göre temel kanun olarak
görüşülmesi kabul edilen, Adalet ve Kalkınma Partisi Grup Başkanvekilleri İstanbul
Milletvekili Ayşe Nur Bahçekapılı, Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu’nun (2/242, 2/80) (S. Sayısı: 156) görüşmeleri, Komisyon
yetkilileri Genel Kurulda hazır bulunmadığından ertelendi.
2’nci sırasında yer alan, Turist Rehberliği Meslek Kanunu Tasarısı
ile Bayındırlık, İmar, Ulaştırma ve Turizm Komisyonu Raporu (1/490) (S. Sayısı:
257), görüşmeleri tamamlanarak yapılan açık oylamadan sonra kabul edildi.

Kahramanmaraş Milletvekili Mesut Dedeoğlu, 
Adıyaman Milletvekili Ahmet Aydın,
Amasya Milletvekili Mehmet Naci Bostancı,
İstanbul Milletvekili Kadir Gökmen Öğüt,
Mersin Milletvekili Mehmet Şandır,
Halk şairi ve yazar Abdürrahim Karakoç’un vefatına ilişkin birer
açıklamada bulundular.

Çalışma süresi sona erdiğinden, alınan karar gereğince, 12 Haziran
2012 Salı günü saat 15.00’te toplanmak üzere 19.06’da birleşime son verildi. 










Şükran Güldal MUMCU













Başkan Vekili
























Özlem YEMİŞÇİ





Mustafa HAMARAT







Tekirdağ





Ordu







Kâtip Üye





Kâtip Üye




II.- GELEN KÂĞITLAR
No:
163
8
Haziran 2012 Cuma
Raporlar
1.- Elektrik Dağıtım
Şirketlerince Kayıp/Kaçak Kullanım Bedelinin Elektrik Faturalarına Haksız
Olarak Yansıtıldığı ve Talep Edilmemesine Karşın Elektrik Sayaçlarının
Değiştirilerek Bedelinin Tüketicilere Haksız Şekilde Yüklendiği İddiasını
İçeren Dilekçelere İlişkin Verdiği 2/3/2012 Tarihli ve
6 Sayılı Kararına, İzmir Milletvekili Erdal Aksünger,
Hatay Milletvekili Hasan Akgöl, İstanbul Milletvekili Aykut Erdoğdu, Ankara
Milletvekili Levent Gök ve Mersin Milletvekili Vahap Seçer’in
İtirazları ve Dilekçe Komisyonu Genel Kurulu Raporu (5/4) (S. Sayısı: 269)
(Dağıtma tarihi: 08.06.2012) (GÜNDEME)
2.- Ereğli Havzai Fahmiyesi Maden Amelesinin
Hukukuna Müteallik Kanunda Değişiklik Yapılmasına Dair Kanun Tasarısı ile Plan
ve Bütçe Komisyonu Raporu (1/585) (S. Sayısı: 270) (Dağıtma tarihi: 08.06.2012)
(GÜNDEME)
3.- Bireysel Emeklilik
Tasarruf ve Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Aydın Ağan
Ayaydın’ın; 193 Sayılı Gelir Vergisi Kanununda Değişiklik Yapılmasına Dair
Kanun Teklifi; Kayseri Milletvekili Ahmet Öksüzkaya
ve 5 Milletvekilinin; Bazı Kanunlar ve Kanun Hükmünde Kararnamelerde Değişiklik
Yapılmasına Dair Kanun Teklifi ile Plan ve Bütçe Komisyonu Raporu (1/612,
2/360, 2/600) (S. Sayısı: 271) (Dağıtma tarihi: 08.06.2012) (GÜNDEME)
Süresi
İçinde Cevaplanmayan Yazılı Soru Önergeleri
1.- İstanbul Milletvekili
Ayşe Eser Danışoğlu’nun, cezaevlerinde bulunan
çocuklara ilişkin Adalet Bakanından yazılı soru önergesi (7/5906) 
2.- Denizli Milletvekili
İlhan Cihaner’in, UYAP’ın
Ailenin Korunması ve Kadına Karşı Şiddetin Önlenmesine Dair Kanunla uyumlu hale
getirilmesine ilişkin Adalet Bakanından yazılı soru önergesi (7/5907) 
3.- Manisa Milletvekili
Hasan Ören’in, yürürlüğe girecek olan TTK’ya göre
yakınlarla, akrabalarla ve hısımlarla ticaret yapmanın yasaklanmasına ilişkin
Adalet Bakanından yazılı soru önergesi (7/5908) 
4.- Manisa Milletvekili
Hasan Ören’in, yürürlüğe girecek olan TTK’ya göre bir
kişiyle anonim şirket kurulabilmesine ilişkin Adalet Bakanından yazılı soru
önergesi (7/5909) 
5.- Manisa Milletvekili
Hasan Ören’in, yürürlüğe girecek olan TTK’ya göre her
türlü belgede yer alması zorunlu bilgilere ilişkin Adalet Bakanından yazılı
soru önergesi (7/5910) 
6.- Manisa Milletvekili
Hasan Ören’in, yürürlüğe girecek olan TTK’ya göre
hazırlanması gereken tüzük, yönetmelik ve tebliğlere ilişkin Adalet Bakanından
yazılı soru önergesi (7/5911) 
7.- Manisa Milletvekili
Hasan Ören’in, yürürlüğe girecek olan TTK’ya göre
ticari sır niteliğindeki bilgilerin yayınlanması uygulamasının değiştirilmesine
ilişkin Adalet Bakanından yazılı soru önergesi (7/5912) 
8.- Manisa Milletvekili
Hasan Ören’in, yürürlüğe girecek olan TTK’ya göre
maddeler arası çelişkilerin ve bazı ifade yanlışlıklarının düzeltilmesine
ilişkin Adalet Bakanından yazılı soru önergesi (7/5913) 
9.- Manisa Milletvekili
Hasan Ören’in, yürürlüğe girecek olan TTK’ya göre
KOBİ’lerin denetimine ilişkin Adalet Bakanından yazılı soru önergesi (7/5914) 
10.- Manisa Milletvekili
Hasan Ören’in, yürürlüğe girecek olan TTK’ya göre
denetim elemanlarına bilgi ve belge ibraz zorunluluğuna ilişkin Adalet
Bakanından yazılı soru önergesi (7/5915) 
11.- Manisa Milletvekili
Hasan Ören’in, yürürlüğe girecek olan TTK’da
işlemlerin deftere yazım süreleri ile ilgili hüküm bulunmamasına ilişkin Adalet
Bakanından yazılı soru önergesi (7/5916) 
12.- Manisa Milletvekili
Hasan Ören’in, yürürlüğe girecek olan TTK’da ticari
defterlerin noter tasdikleri ve açılış tasdiklerinin başlangıç ve son onay
tarihleri ile ilgili hüküm bulunmamasına ilişkin Adalet Bakanından yazılı soru
önergesi (7/5917) 
13.- Manisa Milletvekili
Hasan Ören’in, yürürlüğe girecek olan TTK’ya göre pay
sahiplerinin şirketlerinden borçlanamamalarına ilişkin Adalet Bakanından yazılı
soru önergesi (7/5918) 
14.- Manisa Milletvekili
Hasan Ören’in, yürürlüğe girecek olan TTK’da
düzenlenen hapis ve para cezalarına ilişkin Adalet Bakanından yazılı soru
önergesi (7/5919) 
15.- Manisa Milletvekili
Hasan Ören’in, yürürlüğe girecek olan TTK’da haksız
rekabetle ilgili düzenlenen hapis ve para cezalarına ilişkin Adalet Bakanından
yazılı soru önergesi (7/5920) 
16.- Diyarbakır
Milletvekili Nursel Aydoğan’ın, Elbistan E Tipi Kapalı Cezaeviyle ilgili bazı
iddialara ilişkin Adalet Bakanından yazılı soru önergesi (7/5921)



No:
164
11
Haziran 2012 Pazartesi
Teklifler
1.- Hatay Milletvekili Mehmet Ali
Ediboğlu'nun; Sosyal Sigortalar ve Genel Sağlık Sigortası Kanununda Değişiklik
Yapılmasına Dair Kanun Teklifi (2/658) (Sağlık, Aile, Çalışma ve Sosyal İşler
ile Plan ve Bütçe Komisyonlarına) (Başkanlığa geliş tarihi: 05.06.2012)
2.- İstanbul Milletvekili Mahmut
Tanal'ın; Çevre Kanununda Değişiklik Yapılmasına Dair Kanun Teklifi (2/659)
(Çevre ile Adalet Komisyonlarına) (Başkanlığa geliş tarihi: 06.06.2012)
3.- Afyonkarahisar Milletvekili
Kemalettin Yılmaz'ın; Afyonkarahisar İlinin Adının Afyon Olarak Değiştirilmesi
Hakkında Kanun Teklifi (2/660) (İçişleri Komisyonuna) (Başkanlığa geliş tarihi:
06.06.2012)
Sözlü
Soru Önergeleri
1.- Adana Milletvekili Ali Halaman’ın, korsan nakliyat firmalarının önüne geçilmesi
için yapılan çalışmalara ilişkin Ulaştırma, Denizcilik ve Haberleşme Bakanından
sözlü soru önergesi (6/1816) (Başkanlığa geliş tarihi: 29.05.2012)
2.- Adana Milletvekili Ali Halaman’ın, 2002’den bugüne kadar Adana’da yapılan duble yollara ilişkin Ulaştırma, Denizcilik ve Haberleşme
Bakanından sözlü soru önergesi (6/1817) (Başkanlığa geliş tarihi: 29.05.2012)
3.- Adana Milletvekili Ali Halaman’ın, Adana’nın ilçelerinde görev yapan sağlık
personeline ilişkin Sağlık Bakanından sözlü soru önergesi (6/1818) (Başkanlığa
geliş tarihi: 29.05.2012)
4.- Yozgat Milletvekili Sadir Durmaz’ın, jeotermal kaynakların termal turizm amaçlı
kullanımına ve ülkemize gelen turist sayısına ilişkin Kültür ve Turizm
Bakanından sözlü soru önergesi (6/1819) (Başkanlığa geliş tarihi: 29.05.2012)
5.- Yozgat Milletvekili Sadir Durmaz’ın, Yozgat’ta turizm sektöründe faaliyet gösteren
tesislere ve turizmin geliştirilmesine ilişkin Kültür ve Turizm Bakanından
sözlü soru önergesi (6/1820) (Başkanlığa geliş tarihi: 29.05.2012)
6.- Yozgat Milletvekili Sadir Durmaz’ın, jeotermal kaynakları sera amaçlı kullanan
işletmelere ilişkin Gıda, Tarım ve Hayvancılık Bakanından sözlü soru önergesi
(6/1821) (Başkanlığa geliş tarihi: 29.05.2012)
7.- Yozgat Milletvekili Sadir Durmaz’ın, ülkemizdeki jeotermal kaynaklara ilişkin
Enerji ve Tabii Kaynaklar Bakanından sözlü soru önergesi (6/1822) (Başkanlığa
geliş tarihi: 29.05.2012)
8.- Ardahan Milletvekili Ensar Öğüt’ün,
sebze ve meyvelerin ambalajlı olarak satılabilmesi için çiftçilere yardım
yapılmasına ilişkin Gıda, Tarım ve Hayvancılık Bakanından sözlü soru önergesi
(6/1823) (Başkanlığa geliş tarihi: 29.05.2012)
9.- Ardahan Milletvekili Ensar Öğüt’ün,
Ardahan’da taşımalı eğitim verilen okulların bulunduğu köylere çocuk oyun parkı
yapılmasına ilişkin İçişleri Bakanından sözlü soru önergesi (6/1824)
(Başkanlığa geliş tarihi: 29.05.2012)
10.- Ardahan
Milletvekili Ensar Öğüt’ün, Ardahan’da depreme dayanıksız raporu verilen bir
okul yurdunun yenilenmesine ilişkin Milli Eğitim Bakanından sözlü soru önergesi
(6/1825) (Başkanlığa geliş tarihi: 29.05.2012)
11.- Ardahan
Milletvekili Ensar Öğüt’ün, Posof’ta toprak kayması sonucu oturulamaz duruma
gelen evlerin yeniden yapılmasına ilişkin Başbakan Yardımcısından (Beşir
Atalay) sözlü soru önergesi (6/1826) (Başkanlığa geliş tarihi: 29.05.2012)
12.- Ardahan
Milletvekili Ensar Öğüt’ün, Ardahan’da çiftçilere Devlet destekli zirai alet
dağıtımına ilişkin Gıda, Tarım ve Hayvancılık Bakanından sözlü soru önergesi
(6/1827) (Başkanlığa geliş tarihi: 29.05.2012)
13.- Ardahan
Milletvekili Ensar Öğüt’ün, Ardahan’daki tarihi kiliselerin restorasyonuna
ilişkin Kültür ve Turizm Bakanından sözlü soru önergesi (6/1828) (Başkanlığa
geliş tarihi: 29.05.2012)
14.- İstanbul
Milletvekili Mahmut Tanal’ın, İstanbul’un ilçelerindeki okullara yapılan
öğretmen atamalarına ilişkin Milli Eğitim Bakanından sözlü soru önergesi
(6/1829) (Başkanlığa geliş tarihi: 29.05.2012)
15.- İstanbul
Milletvekili Mahmut Tanal’ın, lösemi tedavisi gören çocuklara yönelik hastane
okullara ilişkin Milli Eğitim Bakanından sözlü soru önergesi (6/1830)
(Başkanlığa geliş tarihi: 29.05.2012)
16.- İstanbul
Milletvekili Mahmut Tanal’ın, lösemi tedavisi gören çocuklara ilişkin Sağlık
Bakanından sözlü soru önergesi (6/1831) (Başkanlığa geliş tarihi: 29.05.2012)
Yazılı
Soru Önergeleri
1.- Hatay
Milletvekili Mehmet Ali Ediboğlu’nun, Suriye politikalarına ilişkin Başbakandan
yazılı soru önergesi (7/7823) (Başkanlığa geliş tarihi: 28.05.2012)
2.- Iğdır
Milletvekili Sinan Oğan’ın, çalınan KPSS sorularıyla ilgili soruşturmanın
akıbetine ilişkin Başbakandan yazılı soru önergesi (7/7824) (Başkanlığa geliş
tarihi: 29.05.2012)
3.- Hatay
Milletvekili Adnan Şefik Çirkin’in, Başbakan Yardımcısı Bülent Arınç’ın Amanos Dağlarının
PKK’dan temizlendiği yönündeki bir açıklamasına ilişkin Başbakandan yazılı soru
önergesi (7/7825) (Başkanlığa geliş tarihi: 29.05.2012)
4.- Balıkesir
Milletvekili Ahmet Duran Bulut’un, bir bakanın özel okullarla ilgili
açıklamasına ilişkin Başbakandan yazılı soru önergesi (7/7826) (Başkanlığa
geliş tarihi: 29.05.2012)
5.- Erzincan
Milletvekili Muharrem Işık’ın, kürtajla ilgili bazı açıklamalarına ilişkin
Başbakandan yazılı soru önergesi (7/7827) (Başkanlığa geliş tarihi: 29.05.2012)
6.- Erzincan
Milletvekili Muharrem Işık’ın, sezaryen doğumla ilgili bazı açıklamalarına
ilişkin Başbakandan yazılı soru önergesi (7/7828) (Başkanlığa geliş tarihi:
29.05.2012)
7.- İstanbul
Milletvekili İhsan Özkes’in, 2002’den bugüne meydana
gelen sel vakalarına ve İstanbul’da yaşanan sel felaketine ilişkin Başbakandan
yazılı soru önergesi (7/7829) (Başkanlığa geliş tarihi: 29.05.2012)
8.- Mersin
Milletvekili Ali Rıza Öztürk’ün, öğretmenlerle ilgili bir açıklamasına ilişkin
Başbakandan yazılı soru önergesi (7/7830) (Başkanlığa geliş tarihi: 29.05.2012)
9.- İstanbul
Milletvekili Mustafa Sezgin Tanrıkulu’nun, Kürtçe’nin
gündelik hayatta kullanımındaki sıkıntılara ilişkin Başbakandan yazılı soru
önergesi (7/7831) (Başkanlığa geliş tarihi: 29.05.2012)
10.- İstanbul
Milletvekili İhsan Özkes’in, hacze konu olmuş cami
veya Kur’an kursu olup olmadığına ilişkin Başbakandan yazılı soru önergesi
(7/7832) (Başkanlığa geliş tarihi: 29.05.2012)
11.- Afyonkarahisar
Milletvekili Ahmet Toptaş’ın, AA’da çalışanların işten çıkarıldığı ve zorunlu
emekliliğe tâbi tutulduğu iddialarına ilişkin Başbakan Yardımcısından (Bülent
Arınç) yazılı soru önergesi (7/7833) (Başkanlığa geliş tarihi: 29.05.2012)
12.- Kocaeli
Milletvekili Haydar Akar’ın, diziler, dizilerin süreleri ve RTÜK tarafından
verilen cezalara ilişkin Başbakan Yardımcısından (Bülent Arınç) yazılı soru
önergesi (7/7834) (Başkanlığa geliş tarihi: 29.05.2012)
13.- Mersin
Milletvekili Ali Öz’ün, ülkemizdeki adalet sistemine ve yasalara olan güvene ilişkin Adalet
Bakanından yazılı soru önergesi (7/7835) (Başkanlığa geliş tarihi: 29.05.2012)
14.- Iğdır
Milletvekili Sinan Oğan’ın, noter işlem ücretlerinin fazlalığına ilişkin Adalet
Bakanından yazılı soru önergesi (7/7836) (Başkanlığa geliş tarihi: 29.05.2012)
15.- Erzincan
Milletvekili Muharrem Işık’ın, Başbakan’ın kürtaj ile ilgili açıklamalarına ve
konuyla ilgili olarak Bakanlık tarafından alınması gereken önlemlere ilişkin
Aile ve Sosyal Politikalar Bakanından yazılı soru önergesi (7/7837) (Başkanlığa
geliş tarihi: 29.05.2012)
16.- Erzincan
Milletvekili Muharrem Işık’ın, sezaryen hakkındaki bazı açıklamalarına ilişkin
Aile ve Sosyal Politikalar Bakanından yazılı soru önergesi (7/7838) (Başkanlığa
geliş tarihi: 29.05.2012)
17.- Mersin
Milletvekili Ali Öz’ün, büro işçilerinin mazeret atamalarında yaşadığı
mağduriyete ilişkin Çalışma ve Sosyal Güvenlik Bakanından yazılı soru önergesi
(7/7839) (Başkanlığa geliş tarihi: 29.05.2012)
18.- Balıkesir
Milletvekili Ahmet Duran Bulut’un, SGK icra memurlarının uzmanlık kadrolarına
atanmasına ve yaşanan mağduriyete ilişkin Çalışma ve Sosyal Güvenlik Bakanından
yazılı soru önergesi (7/7840) (Başkanlığa geliş tarihi: 29.05.2012)
19.- Manisa
Milletvekili Özgür Özel’in, ilaç fiyatlandırma komisyonunun toplantılarına
ilişkin Çalışma ve Sosyal Güvenlik Bakanından yazılı soru önergesi (7/7841)
(Başkanlığa geliş tarihi: 29.05.2012)
20.- Hatay
Milletvekili Adnan Şefik Çirkin’in, TOKİ’nin yaptırdığı memnuniyet anketlerine
ilişkin Çevre ve Şehircilik Bakanından yazılı soru önergesi (7/7842)
(Başkanlığa geliş tarihi: 29.05.2012)
21.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Çevre ve Şehircilik
Bakanından yazılı soru önergesi (7/7843) (Başkanlığa geliş tarihi: 29.05.2012)
22.- Kayseri
Milletvekili Yusuf Halaçoğlu’nun, İsrail savaş uçaklarının KKTC sahasını ihlal
ettiğine yönelik iddialara ilişkin Dışişleri Bakanından yazılı soru önergesi
(7/7844) (Başkanlığa geliş tarihi: 29.05.2012)
23.- Iğdır
Milletvekili Sinan Oğan’ın, Bakanlık personelinin görev yaptığı ülkenin dilini
bilip bilmediğine ilişkin Dışişleri Bakanından yazılı soru önergesi (7/7845)
(Başkanlığa geliş tarihi: 29.05.2012)
24.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Gençlik ve Spor Bakanından
yazılı soru önergesi (7/7846) (Başkanlığa geliş tarihi: 29.05.2012)
25.- Manisa
Milletvekili Hasan Ören’in, gençlik kamplarına ilişkin Gençlik ve Spor
Bakanından yazılı soru önergesi (7/7847) (Başkanlığa geliş tarihi: 29.05.2012)
26.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Gıda, Tarım ve Hayvancılık
Bakanından yazılı soru önergesi (7/7848) (Başkanlığa geliş tarihi: 29.05.2012)
27.- Ankara
Milletvekili Özcan Yeniçeri’nin, ülkemizde bal
üretimi ve ithalatı yapan firmalara ve bunların denetimine ilişkin Gıda, Tarım
ve Hayvancılık Bakanından yazılı soru önergesi (7/7849) (Başkanlığa geliş
tarihi: 29.05.2012)
28.- Yozgat
Milletvekili Sadir Durmaz’ın, kene ısırması
vakalarına ve alınan tedbirlere ilişkin Gıda, Tarım ve Hayvancılık Bakanından
yazılı soru önergesi (7/7850) (Başkanlığa geliş tarihi: 29.05.2012)
29.- Denizli
Milletvekili Adnan Keskin’in, Denizli’de dolu nedeniyle üzüm bağlarının
uğradığı zarara ve üreticilerin mağduriyetine ilişkin Gıda, Tarım ve
Hayvancılık Bakanından yazılı soru önergesi (7/7851) (Başkanlığa geliş tarihi:
29.05.2012)
30.- Trabzon
Milletvekili Mehmet Volkan Canalioğlu’nun, çay fiyatları ve çay alım
kontenjanına ilişkin Gıda, Tarım ve Hayvancılık Bakanından yazılı soru önergesi
(7/7852) (Başkanlığa geliş tarihi: 29.05.2012)
31.- Malatya
Milletvekili Veli Ağbaba’nın, Malatya’da bazı
köylerdeki meraların kiraya verilmesine ilişkin Gıda, Tarım ve Hayvancılık
Bakanından yazılı soru önergesi (7/7853) (Başkanlığa geliş tarihi: 29.05.2012)
32.- İzmir
Milletvekili Aytun Çıray’ın, muhtarların sorunlarına
ilişkin İçişleri Bakanından yazılı soru önergesi (7/7854) (Başkanlığa geliş
tarihi: 28.05.2012)
33.- Bursa
Milletvekili Aykan Erdemir’in, Samsun’da gerçekleştirilen 19 Mayıs
etkinliklerinde bir kadın ve bir erkek sporcunun güreş tutmasına ilişkin
İçişleri Bakanından yazılı soru önergesi (7/7855) (Başkanlığa geliş tarihi:
28.05.2012)
34.- İstanbul
Milletvekili Mahmut Tanal’ın, Sarıyer Kaymakamlığı ve bağlı birimlerinin ayrı
binalarda hizmet vermesinden dolayı vatandaşların mağduriyetine ilişkin
İçişleri Bakanından yazılı soru önergesi (7/7856) (Başkanlığa geliş tarihi:
28.05.2012)
35.- İstanbul
Milletvekili Mahmut Tanal’ın, Beşiktaş Kaymakamlığı ve bağlı birimlerinin ayrı
binalarda hizmet vermesinden dolayı vatandaşların mağduriyetine ilişkin
İçişleri Bakanından yazılı soru önergesi (7/7857) (Başkanlığa geliş tarihi:
28.05.2012)
36.- İstanbul
Milletvekili Mahmut Tanal’ın, Bakırköy Kaymakamlığı ve bağlı birimlerinin ayrı
binalarda hizmet vermesinden dolayı vatandaşların mağduriyetine ilişkin
İçişleri Bakanından yazılı soru önergesi (7/7858) (Başkanlığa geliş tarihi:
28.05.2012)
37.- İstanbul
Milletvekili Mahmut Tanal’ın, Çatalca Kaymakamlığı ve bağlı birimlerinin ayrı
binalarda hizmet vermesinden dolayı vatandaşların mağduriyetine ilişkin
İçişleri Bakanından yazılı soru önergesi (7/7859) (Başkanlığa geliş tarihi:
28.05.2012)
38.- İstanbul
Milletvekili Mahmut Tanal’ın, Silivri Kaymakamlığı ve bağlı birimlerin ayrı
binalarda hizmet vermesinden dolayı vatandaşların mağduriyetine ilişkin
İçişleri Bakanından yazılı soru önergesi (7/7860) (Başkanlığa geliş tarihi:
28.05.2012)
39.- İstanbul
Milletvekili Mahmut Tanal’ın, Avcılar Kaymakamlığı ve bağlı birimlerinin ayrı
binalarda hizmet vermesinden dolayı vatandaşın mağduriyetine ilişkin İçişleri
Bakanından yazılı soru önergesi (7/7861) (Başkanlığa geliş tarihi: 28.05.2012)
40.- Hatay
Milletvekili Mehmet Ali Ediboğlu’nun, Şırnak’ın sınır köylerinde yapılan
kaçakçılık faaliyetlerine ve Uludere’de yaşanan olaya ilişkin İçişleri
Bakanından yazılı soru önergesi (7/7862) (Başkanlığa geliş tarihi: 28.05.2012)
41.- Kars
Milletvekili Mülkiye Birtane’nin, Balıkesir’de
yaşanan bir cinayete ilişkin İçişleri Bakanından yazılı soru önergesi (7/7863)
(Başkanlığa geliş tarihi: 28.05.2012)
42.- Kocaeli
Milletvekili Lütfü Türkkan’ın, Gölcük’te bir pazar yerinin değiştirilmesine
ilişkin İçişleri Bakanından yazılı soru önergesi (7/7864) (Başkanlığa geliş
tarihi: 29.05.2012)
43.- Kırklareli
Milletvekili Mehmet Siyam Kesimoğlu’nun, biber gazının insan sağlığına etkisine
ve yaşanan mağduriyetlere ilişkin İçişleri Bakanından yazılı soru önergesi
(7/7865) (Başkanlığa geliş tarihi: 29.05.2012)
44.- İstanbul
Milletvekili Mustafa Sezgin Tanrıkulu’nun, İstanbul’da yaşanan sel felaketine
ve bir çocuğun yaşadığı mağduriyete ilişkin İçişleri Bakanından yazılı soru
önergesi (7/7866) (Başkanlığa geliş tarihi: 29.05.2012)
45.- İstanbul
Milletvekili Umut Oran’ın, bir derneğin İstanbul’un fethini anma etkinliğine
ilişkin İçişleri Bakanından yazılı soru önergesi (7/7867) (Başkanlığa geliş
tarihi: 29.05.2012)
46.- Manisa
Milletvekili Özgür Özel’in, Demirci Hükümet Konağı Projesine ilişkin İçişleri
Bakanından yazılı soru önergesi (7/7868) (Başkanlığa geliş tarihi: 29.05.2012)
47.- Malatya
Milletvekili Veli Ağbaba’nın, Malatya Belediyesi
tarafından kesilen ağaçlara ilişkin İçişleri Bakanından yazılı soru önergesi
(7/7869) (Başkanlığa geliş tarihi: 29.05.2012)
48.- Kütahya
Milletvekili Alim Işık’ın, Zafer Kalkınma Ajansının
faaliyetlerine ilişkin Kalkınma Bakanından yazılı soru önergesi (7/7870)
(Başkanlığa geliş tarihi: 29.05.2012)
49.- Kütahya
Milletvekili Alim Işık’ın, kalkınma ajanslarının
faaliyetleri, bütçeleri ve personelinin niteliklerine ilişkin Kalkınma
Bakanından yazılı soru önergesi (7/7871) (Başkanlığa geliş tarihi: 29.05.2012)
50.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Kalkınma Bakanından yazılı
soru önergesi (7/7872) (Başkanlığa geliş tarihi: 29.05.2012)
51.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Kültür ve Turizm Bakanından
yazılı soru önergesi (7/7873) (Başkanlığa geliş tarihi: 29.05.2012)
52.- İstanbul
Milletvekili Sabahat Akkiray’ın, Atatürk Kültür
Merkezinin tadilatına ilişkin Kültür ve Turizm Bakanından yazılı soru önergesi
(7/7874) (Başkanlığa geliş tarihi: 29.05.2012)
53.- İstanbul
Milletvekili Durmuşali Torlak’ın, Beşiktaş ve
Eminönü’nde Milli Emlak Müdürlüğünden kiralanan taşınmazlara ilişkin Maliye
Bakanından yazılı soru önergesi (7/7875) (Başkanlığa geliş tarihi: 29.05.2012)
54.- Kastamonu
Milletvekili Emin Çınar’ın, 2002 yılından bugüne Türkiye’nin dış borcuna
ilişkin Maliye Bakanından yazılı soru önergesi (7/7876) (Başkanlığa geliş
tarihi: 29.05.2012)
55.- Kütahya
Milletvekili Alim Işık’ın, Kütahya-Merkez’de bir köy
sınırı içindeki arazilerin satıldığı ihaleyle ilgili bazı iddialara ilişkin
Maliye Bakanından yazılı soru önergesi (7/7877) (Başkanlığa geliş tarihi:
29.05.2012)
56.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Milli Eğitim Bakanından
yazılı soru önergesi (7/7878) (Başkanlığa geliş tarihi: 29.05.2012)
57.- Hatay
Milletvekili Adnan Şefik Çirkin’in, ortaöğretim ders kitaplarında yapılan bir
değişikliğe ilişkin Milli Eğitim Bakanından yazılı soru önergesi (7/7879)
(Başkanlığa geliş tarihi: 29.05.2012)
58.- Balıkesir
Milletvekili Ahmet Duran Bulut’un, zorunlu eğitim yaşının üst sınırının
belirlenmesine ilişkin Milli Eğitim Bakanından yazılı soru önergesi (7/7880)
(Başkanlığa geliş tarihi: 29.05.2012)
59.- Balıkesir
Milletvekili Ahmet Duran Bulut’un, il içi ve il dışı öğretmen atamalarına
ilişkin duyurunun gecikmesinin yol açacağı sorunlara ilişkin Milli Eğitim
Bakanından yazılı soru önergesi (7/7881) (Başkanlığa geliş tarihi: 29.05.2012)
60.- Yozgat
Milletvekili Sadir Durmaz’ın, Sarıkaya’da yapımına
başlanan yüksekokul ile ilgili çalışmalara ilişkin Milli Eğitim Bakanından
yazılı soru önergesi (7/7882) (Başkanlığa geliş tarihi: 29.05.2012)
61.- Balıkesir
Milletvekili Ahmet Duran Bulut’un, öğretmenlerin yeni hizmet bölgeleri ve
hizmet puanları ile ilgili yönetmelik değişikliğine ilişkin Milli Eğitim
Bakanından yazılı soru önergesi (7/7883) (Başkanlığa geliş tarihi: 29.05.2012)
62.- Ankara
Milletvekili Zühal Topcu’nun, bilgisayar ve öğretim
teknolojileri öğretmeni ihtiyacına ilişkin Milli Eğitim Bakanından yazılı soru
önergesi (7/7884) (Başkanlığa geliş tarihi: 29.05.2012)
63.- Ankara
Milletvekili Zühal Topcu’nun, bilgisayar ve öğretim
teknolojileri öğretmenlerine ilişkin Milli Eğitim Bakanından yazılı soru
önergesi (7/7885) (Başkanlığa geliş tarihi: 29.05.2012)
64.- Ankara
Milletvekili Zühal Topcu’nun, öğretmen yeterliklerine
ilişkin Milli Eğitim Bakanından yazılı soru önergesi (7/7886) (Başkanlığa geliş
tarihi: 29.05.2012)
65.- Niğde
Milletvekili Doğan Şafak’ın, yeni eğitim sistemi ile yaşanacak sorunlara
ilişkin Milli Eğitim Bakanından yazılı soru önergesi (7/7887) (Başkanlığa geliş
tarihi: 29.05.2012)
66.- İstanbul
Milletvekili Mustafa Sezgin Tanrıkulu’nun, öğretmenlerin maaşlarına ve çalışma
sürelerine ilişkin Milli Eğitim Bakanından yazılı soru önergesi (7/7888)
(Başkanlığa geliş tarihi: 29.05.2012)
67.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Orman ve Su İşleri Bakanından
yazılı soru önergesi (7/7889) (Başkanlığa geliş tarihi: 29.05.2012)
68.- Ankara
Milletvekili Özcan Yeniçeri’nin, 2007-2011 yılları
arasında meydana gelen orman yangınlarına ilişkin Orman ve Su İşleri Bakanından
yazılı soru önergesi (7/7890) (Başkanlığa geliş tarihi: 29.05.2012)
69.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Sağlık Bakanından yazılı soru
önergesi (7/7891) (Başkanlığa geliş tarihi: 29.05.2012)
70.- Ankara
Milletvekili Özcan Yeniçeri’nin, zayıflama ilaçlarına
ve bunların denetimine ilişkin Sağlık Bakanından yazılı soru önergesi (7/7892)
(Başkanlığa geliş tarihi: 29.05.2012)
71.- Yozgat
Milletvekili Sadir Durmaz’ın, kene ısırması
vakalarına ve alınan tedbirlere ilişkin Sağlık Bakanından yazılı soru önergesi
(7/7893) (Başkanlığa geliş tarihi: 29.05.2012)
72.- Erzincan
Milletvekili Muharrem Işık’ın, doğum kontrol yöntemlerine ilişkin Sağlık
Bakanından yazılı soru önergesi (7/7894) (Başkanlığa geliş tarihi: 29.05.2012)
73.- Erzincan
Milletvekili Muharrem Işık’ın, sezaryen ve kürtajla ilgili açıklamalarına
ilişkin Sağlık Bakanından yazılı soru önergesi (7/7895) (Başkanlığa geliş
tarihi: 29.05.2012)
74.- Bursa
Milletvekili Sena Kaleli’nin, hemşirelerin özlük haklarına ve mesleki
sorunlarına ilişkin Sağlık Bakanından yazılı soru önergesi (7/7896) (Başkanlığa
geliş tarihi: 29.05.2012)
75.- İstanbul
Milletvekili Mustafa Sezgin Tanrıkulu’nun, ilaçlı stentler
ve bazı ilaçların bedellerinin ödenmediği iddialarına ilişkin Sağlık Bakanından
yazılı soru önergesi (7/7897) (Başkanlığa geliş tarihi: 29.05.2012)
76.- Kars
Milletvekili Mülkiye Birtane’nin, Kars-Digor yolunun
asfaltlanmasına ilişkin Ulaştırma, Denizcilik ve Haberleşme Bakanından yazılı
soru önergesi (7/7898) (Başkanlığa geliş tarihi: 28.05.2012)
77.- Kütahya
Milletvekili Alim Işık’ın, Kütahya-Balıkesir
karayoluna ilişkin Ulaştırma, Denizcilik ve Haberleşme Bakanından yazılı soru
önergesi (7/7899) (Başkanlığa geliş tarihi: 29.05.2012)
78.- Mersin
Milletvekili Ali Öz’ün, Şereflikoçhisar-Aksaray karayolunun yapım çalışmalarına
ilişkin Ulaştırma, Denizcilik ve Haberleşme Bakanından yazılı soru önergesi
(7/7900) (Başkanlığa geliş tarihi: 29.05.2012)
79.- Iğdır
Milletvekili Sinan Oğan’ın, Ankara’dan yurtdışına doğrudan uçuşların
başlatılmasına ilişkin Ulaştırma, Denizcilik ve Haberleşme Bakanından yazılı
soru önergesi (7/7901) (Başkanlığa geliş tarihi: 29.05.2012)
80.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Ulaştırma, Denizcilik ve
Haberleşme Bakanından yazılı soru önergesi (7/7902) (Başkanlığa geliş tarihi:
29.05.2012)
81.- Kütahya
Milletvekili Alim Işık’ın, Şaphane ilçesini
Gediz-Simav karayoluna bağlayan karayoluna ilişkin Ulaştırma, Denizcilik ve
Haberleşme Bakanından yazılı soru önergesi (7/7903) (Başkanlığa geliş tarihi:
29.05.2012)
82.- Kütahya
Milletvekili Alim Işık’ın,
Simav-Dağardı-Harmancık-Bursa karayoluna ilişkin Ulaştırma, Denizcilik ve
Haberleşme Bakanından yazılı soru önergesi (7/7904) (Başkanlığa geliş tarihi:
29.05.2012)
83.- Kütahya
Milletvekili Alim Işık’ın, Pazarlar ilçesini
Gediz-Simav karayoluna bağlayan karayoluna ilişkin Ulaştırma, Denizcilik ve
Haberleşme Bakanından yazılı soru önergesi (7/7905) (Başkanlığa geliş tarihi:
29.05.2012)
84.- Adana
Milletvekili Ali Halaman’ın, 112 Acil Servis
hizmetlerinin geliştirilmesine ilişkin Ulaştırma, Denizcilik ve Haberleşme
Bakanından yazılı soru önergesi (7/7906) (Başkanlığa geliş tarihi: 29.05.2012)
85.- Tekirdağ
Milletvekili Candan Yüceer’in, Tekirdağ Limanında meydana gelen bir kaza ile
ilgili ihmal iddialarına ilişkin Ulaştırma, Denizcilik ve Haberleşme Bakanından
yazılı soru önergesi (7/7907) (Başkanlığa geliş tarihi: 29.05.2012)
86.- Artvin
Milletvekili Uğur Bayraktutan’ın, Artvin’in havaalanı
ihtiyacına ilişkin Ulaştırma, Denizcilik ve Haberleşme Bakanından yazılı soru
önergesi (7/7908) (Başkanlığa geliş tarihi: 29.05.2012)
87.- Kütahya
Milletvekili Alim Işık’ın, Başbakanlık Yatırım Destek
ve Tanıtım Ajansı Dubai temsilciliğine ataması yapılan bir kişiyle ilgili bazı
iddialara ilişkin Başbakan Yardımcısından (Ali Babacan) yazılı soru önergesi (7/7909)
(Başkanlığa geliş tarihi: 29.05.2012)
88.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Başbakan Yardımcısından
(Beşir Atalay) yazılı soru önergesi (7/7910) (Başkanlığa geliş tarihi: 29.05.2012)
89.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Bilim, Sanayi ve Teknoloji
Bakanından yazılı soru önergesi (7/7911) (Başkanlığa geliş tarihi: 29.05.2012)
90.- Iğdır
Milletvekili Sinan Oğan’ın, Türkiye’nin büyüme hızının yavaşladığı iddialarına
ilişkin Ekonomi Bakanından yazılı soru önergesi (7/7912) (Başkanlığa geliş
tarihi: 29.05.2012)
91.- Kütahya
Milletvekili Alim Işık’ın, Kütahya’da yapılan kamu
yatırımlarına ve ayrılan ödenek miktarına ilişkin Enerji ve Tabii Kaynaklar
Bakanından yazılı soru önergesi (7/7913) (Başkanlığa geliş tarihi: 29.05.2012)
92.- Balıkesir
Milletvekili Ahmet Duran Bulut’un, Kenan Evren isminin bulunduğu park, cadde ve
bulvarların adlarının değiştirilmesine ilişkin Milli Savunma Bakanından yazılı
soru önergesi (7/7914) (Başkanlığa geliş tarihi: 29.05.2012)



No:
165
12
Haziran 2012 Salı

Raporlar
1.- Kamu Denetçiliği Kurumu Kanunu
Tasarısı ile Avrupa Birliği Uyum Komisyonu ve Anayasa Komisyonu Raporları (1/626)
(S. Sayısı: 276) (Dağıtma tarihi: 12.06.2012) (GÜNDEME)
2.- İş Sağlığı ve Güvenliği Kanunu
Tasarısı ile Erzincan Milletvekili Muharrem Işık’ın; Meslek Hastalıkları ve
İşçi Sağlığı Kanun Teklifi ile Avrupa Birliği Uyum Komisyonu ve Sağlık, Aile,
Çalışma ve Sosyal İşler Komisyonu Raporları (1/605, 2/490) (S. Sayısı: 277)
(Dağıtma tarihi: 12.06.2012) (GÜNDEME)

Meclis
Araştırması Önergeleri
1.-
Kütahya Milletvekili Alim Işık ve 22
Milletvekilinin, üniversite öğrencilerinin barınma ve yurt sorunlarının araştırılarak
alınması gereken önlemlerin belirlenmesi amacıyla bir Meclis araştırması
açılmasına ilişkin önergesi (10/310) (Başkanlığa geliş tarihi: 18/11/2011)
2.- Kahramanmaraş Milletvekili Mesut
Dedeoğlu ve 20 Milletvekilinin, şoför esnafının sorunlarının araştırılarak
alınması gereken önlemlerin belirlenmesi amacıyla bir Meclis araştırması
açılmasına ilişkin önergesi (10/311) (Başkanlığa geliş tarihi: 18/11/2011)
3.- Kahramanmaraş Milletvekili Mesut
Dedeoğlu ve 20 Milletvekilinin, kanuni takibe düşen krediler sorununun
araştırılarak alınması gereken önlemlerin belirlenmesi amacıyla bir Meclis
araştırması açılmasına ilişkin önergesi (10/312) (Başkanlığa geliş tarihi: 18/11/2011)

Süresi
İçinde Cevaplanmayan Yazılı Soru Önergeleri
1.- Kütahya Milletvekili Alim Işık’ın, sözleşmeli personel istihdamının boşanmalara
sebep olduğu iddiasına ilişkin Sağlık Bakanından yazılı soru önergesi (7/6006) 
2.- Bilecik Milletvekili Bahattin
Şeker’in, Bilecik ve ilçelerindeki kanser vakalarına ve yeni açılacak Devlet
Hastanesine onkoloji bölümü yapılıp yapılmayacağına ilişkin Sağlık Bakanından
yazılı soru önergesi (7/6007) 
3.- Samsun Milletvekili Cemalettin
Şimşek’in, Samsun’daki sağlık kurum ve kuruluşlarında yapılan görevlendirmelere
ilişkin Sağlık Bakanından yazılı soru önergesi (7/6008) 
4.- Samsun Milletvekili Cemalettin
Şimşek’in, Bakanlık bünyesinde görev yapan müdür ve müdür yardımcısı
kadrosundaki personelin mağduriyetine ilişkin Sağlık Bakanından yazılı soru
önergesi (7/6009) 
5.- Kütahya Milletvekili Alim Işık’ın, Kütahya Merkez ve ilçelerindeki hekim, sağlık
personeli ve araç-gereç ihtiyacına ilişkin Sağlık Bakanından yazılı soru
önergesi (7/6010) 
6.- Kütahya Milletvekili Alim Işık’ın, Kütahya Eti Gümüş AŞ üretim tesislerinde
çalışan personelin sağlık sorunlarına ilişkin Sağlık Bakanından yazılı soru
önergesi (7/6011) 
7.- Manisa Milletvekili Sümer Oral’ın,
Ahmetli ilçesi Devlet Hastanesinin yeterliliğine ilişkin Sağlık Bakanından
yazılı soru önergesi (7/6012) 
8.- Manisa Milletvekili Erkan Akçay’ın,
otizmli çocukların tedavi ve eğitimleri için yapılan çalışmalara ilişkin Sağlık
Bakanından yazılı soru önergesi (7/6013) 
9.- Manisa Milletvekili Erkan Akçay’ın,
Manisa’ya yapılan yatırımlara ve ayrılan ödenek miktarına ilişkin Sağlık
Bakanından yazılı soru önergesi (7/6014) 
10.- Şanlıurfa Milletvekili İbrahim
Binici’nin, Şanlıurfa’da yapılan atamalara ilişkin Sağlık Bakanından yazılı
soru önergesi (7/6015)


12 Haziran 2012 Salı 
BİRİNCİ
OTURUM
Açılma
Saati: 15.03
BAŞKAN:
Başkan Vekili Meral AKŞENER
KÂTİP
ÜYELER: Mine LÖK BEYAZ (Diyarbakır), Muhammet Bilal MACİT (İstanbul)


BAŞKAN – Türkiye Büyük
Millet Meclisinin 118’inci Birleşimini açıyorum. 
III.-
YOKLAMA
BAŞKAN - Elektronik cihazla
yoklama yapacağız. 
Yoklama için üç dakikalık
süre vereceğim. Sayın milletvekillerinin oy düğmelerine basarak salonda
bulunduklarını bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla üç dakikalık süre içerisinde Başkanlığa
ulaştırmalarını rica ediyorum.
Yoklama işlemini
başlatıyorum.
(Elektronik cihazla yoklama
yapıldı)
BAŞKAN – Toplantı yeter
sayısı yoktur, birleşime on dakika ara veriyorum.

Kapanma
Saati: 15.06

İKİNCİ OTURUM
Açılma Saati: 15.20
BAŞKAN: Başkan Vekili Meral AKŞENER
KÂTİP ÜYELER: Mine LÖK BEYAZ (Diyarbakır), Muhammet Bilal MACİT
(İstanbul)


BAŞKAN – Türkiye Büyük
Millet Meclisinin 118’inci Birleşiminin İkinci Oturumunu açıyorum. 
Yapılan ilk yoklamada
toplantı yeter sayısı bulunamamıştı. 
III.- Y O K L A M A
BAŞKAN - Şimdi, yeniden
elektronik cihazla yoklama yapacağız. 
Yoklama için üç dakika süre
veriyorum. 
Yoklama işlemini
başlatıyorum. 
(Elektronik cihazla yoklama
yapıldı) 
BAŞKAN – Toplantı yeter
sayısı vardır.
Görüşmelere başlıyoruz.
Gündeme geçmeden önce üç
sayın milletvekiline gündem dışı söz vereceğim. 
Gündem dışı ilk söz, şair Abdurrahim Karakoç’un vefatı münasebetiyle söz isteyen
Manisa Milletvekili Sayın Selçuk Özdağ’a aittir.
Buyurun Sayın Özdağ. (AK
PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin
Gündem Dışı Konuşmaları
1.- Manisa Milletvekili Selçuk Özdağ’ın, şair Abdurrahim
Karakoç’un vefatına ilişkin gündem dışı konuşması
SELÇUK ÖZDAĞ (Manisa) –
Sayın Başkan, değerli milletvekilleri; büyük şair Abdurrahim
Karakoç’un vefatı nedeniyle şahsım adına söz almış bulunuyorum. Hepinizi
saygıyla selamlıyorum.
Değerli büyüğüm, ağabeyim,
bir dönem birlikte siyaset de yaptığım, Anadolu’nun kavruk yüzü, delikanlısı Abdurrahim Karakoç’u ebedî âleme uğurlamanın hüznünü
yaşıyoruz. Yaşayan en büyük halk ozanımızı ve taşlama ustasını kaybettik.
Türkiye’de üç kuşak onun şiiriyle büyümüştür, pek çok Anadolu köyü şiirle onun
“Hasan’a Mektuplar” adlı kitabı vasıtasıyla tanışmıştır. Vefatının ardından
çoğunlukla Mihriban şiiri üzerinden anıldı Abdurrahim
Karakoç. Yazdığı bu şiir, sağcısıyla solcusuyla, Alevi’siyle Sünni’siyle
herkesin ruhuna işledi. Bu şiirinde:
“Yâr deyince, kalem elden
düşüyor.
Gözlerim görmüyor, aklım
şaşıyor.
Lambada titreyen alev
üşüyor.
Aşk, kâğıda yazılmıyor
Mihriban.” diyordu.
İnsan merak ediyor, bundan
daha güzel nasıl yazılabilirdi aşk. Böyle damıtılmış mısralar ancak aşk
damlayan yürekten çıkar. Ancak Karakoç sadece bir şiire sıkışacak ve
sınırlanacak bir şahsiyet değildi, Anadolu toprağı gibi kara kuruydu ama tam
bir koç yiğitti. Bütün hayatını İslamiyet’le şereflenmiş bu toprağın insanına
adadı, bu halkın sesi oldu.
Değerli milletvekilleri, Abdurrahim Karakoç, isyandı, başkaldırıydı, çığlıktı,
ağıttı, gözyaşıydı, sevgiydi ve aşktı. Hayatında hiç adam satmadı, hiçbir
yoldaşını yarı yolda bırakmadı. Hiç kimsenin yüzüne karşı söylemediğini
gıyabında konuşmadı. Güzellikler ve yiğitlikler ilkeleri oldu. Hiç ikbal
peşinde koşmadı. Bütün hayatı cedelle ve mücadeleyle
geçti. Gayrimillî hiçbir fikre, ideolojiye ve
düşünceye prim vermedi. Kitabında yalakalık,
ikiyüzlülük yazmadı hiç. Hayatı boyunca inandığı değerleri yaşadı ve anlattı.
Düşüncelerini korkmadan, cesurca dile getirdi. Dayatmacı ve zorbalara en ağır
lisanla meydan okudu. Herkesin sindirildiği bir dönemde şiirleri destan oldu,
mesajları bayraktı kara günlerde. Hayatının hiçbir döneminde eksen kayması
yaşamadı. Bir alperen edasıyla yazdı, konuştu, söyledi. Bazen bağrı yanık
sessiz bir çölü, bazen kafasının tası atmış bir kasırgayı, bazen mülayim bir
dervişin edasını gördük şiirlerinde. Karakoç bir yandan Karacaoğlan ve Yunus,
öbür yandan Köroğlu’ydu, Dadaloğlu’ydu ama en çok da kendisiydi. Hem gönül
insanı hem de 
“Ben milletim uğruna adamışım
kendimi, 
Bir doğrunun imanı bin
eğriyi düzeltir. 
Zulüm Azrail olsa da hep
Hakk’ı tutacağım, 
Mukaddes davalarda ölüm
bile güzeldir.” diyebilecek kadar gözü kara, dertli ve vicdanlı bir dava
adamıydı. 
O, Türk’ün kültür
değerlerine coşku ve heyecan veren yiğit bir adamdı. Onun, sevdasıyla,
acısıyla, hüznüyle, ince ince eleştirisiyle, sisteme öfkesiyle, yolsuzluklara,
ahlaksızlıklara isyanıyla bir Anadolu yüreği vardı. O, politik duruşu olan,
aydın kimliğiyle bir toplumsal mücadele içinde yer alan bir sanatçıydı aynı
zamanda. Milliyetçiydi, milleti bu topraklar üzerinde ortak bir tarihi paylaşan
insanların kültür değerlerinin hamuru içinde yoğrularak bir olmalarının ürünü
olarak gören bir milliyetçiydi. Çileli ve dertli biriydi, milletinin derdini
kendine dert edinenlerdendi. Zalimlere yakın duran, zulmü alkışlayanlardan biri
değildi Karakoç. Dikbaşlı değildi ama başı dik
biriydi. O mütevazıydı. Müminleri kardeş bilen, yaratılanı Yaradan’dan ötürü
seven bir halk adamıydı. 
Değerli milletvekilleri,
hiciv, taşlama, sıradan zekâların yapacağı bir şey değildir. Hiciv için keskin
bir zekâya, kıvrak bir dile ve geniş bir kelime hazinesine sahip olmak gerekir;
rahmetli Abdurrahim Karakoç’ta bunların hepsi vardı.
Şimdi birer dörtlüğünü
okuyacağım İsyanlı Sükût, Hâkim Bey, Doktor Bey gibi
şiirleri elitist bürokrasiyi, bürokratik oligarşiyi
korkusuzca eleştiren ama daha çok acıtan ve sarsan şiirlerdir. Bu tür şiirleri
masum Anadolu halkının birer öfke patlamasıdır. 
“Gitmişti makama arzuhâl
için, / “Bey” dedi, yutkundu, eğdi başını. /
Bir azar yedi ki oldu o
biçim, / “Şey” dedi, yutkundu, eğdi başını.”
“Gene tehir etme üç ay
öteye, / Bu dava dedemden kaldı Hâkim Bey, / 
Otuz yıl da babam düştü
ardına, / Siz sağ olun, o da öldü Hâkim Bey.”
“Memur gelir, karşılarsın
köşeden, / Zengin gelir, kırılırsın neşeden,
Öte kaçma bizim garip Eşe’den, / Bakıp boynundaki kire Doktor Bey.”
Bu dünyadan gidişini kendi
mısralarıyla şöyle ifade etmişti: “Uyuz öküzlerin adam güttüğü, / Çarpık bir
dünyada yaşadı gitti. / Çoğunun putlara secde ettiği, / Dünyayı dünyada boşadı
gitti.”
Abdurrahim Karakoç hayatı boyunca çok
yargılandı yazdıklarından ötürü ama hiç avukat tutmadı. Mahkeme kapılarında hep
şu niyazla içeriye girdi: “Allah’ım milletim için yazdıysam beni beraat ettir
ama kendim için yazdıysam bana ceza verdir.” Hayatı boyunca ceza almadı. Bir
kez mahkemede ceza aldı, o da Yargıtaydan bozuldu. 
Kendisine rahmet diliyorum.
Ruhu şad olsun. 
Yüce heyeti saygıyla
selamlıyorum. (AK PARTİ sıralarından alkışlar)
BAŞKAN – Teşekkür ederim
Sayın Özdağ.
Gündem dışı ikinci söz,
tutuklu milletvekilleri hakkında söz isteyen Malatya Milletvekili Sayın Veli Ağbaba’ya aittir.
Buyurun Sayın Ağbaba. (CHP sıralarından alkışlar)
2.- Malatya Milletvekili Veli Ağbaba’nın,
tutuklu milletvekillerine ilişkin gündem dışı konuşması
VELİ AĞBABA (Malatya) –
Sayın Başkan, değerli milletvekilleri; geçtiğimiz perşembe günü, Manisa
Milletvekili Özgür Özel’le birlikte, bu Parlamentonun parmaklıklar arkasındaki
8 milletvekilinden birini, Mustafa Balbay’ı ziyaret ettik. Şimdi burada,
Türkiye, hatta dünya parlamenter tarihinde bir ilki hep beraber yaşayacağız.
Halkın oylarıyla seçilmiş bir milletvekili, mensubu bulunduğu Meclise
parmaklıklar arkasından seslenecek. Ben de, bu tarihî ama hepimiz açısından
utanç verici bu konuşmanın sesi olacağım.
“Sayın Başkan, sayın
milletvekilleri; Türkiye Büyük Millet Meclisinin 24’üncü Döneminin vücut
bulmasını sağlayan 12 Haziran seçimlerinin yıl dönümü nedeniyle Silivri’den söz
almış bulunuyorum. Ülkemizin zaman zaman içinden geçtiği olağanüstü dönemlerden
birini daha yaşıyoruz. Şu anda oturduğunuz koltuklarda 8 eksik var. Bir yıldır
o koltuklar boş. Bir okulda sınıftaki öğrencilerden birkaçı sürekli gelmiyorsa,
onlarla geçmişte sorun yaşamış arkadaşları bile telaşlanır, nedenini öğrenmeye
çalışırlar. Hele de onların okula gelmesini sağlamak için kendilerinin
yapabileceği bir şey varsa bir an bile durmazlar. Ülke yönetiminin kalbi olan
Parlamentonun eksiklerini gidermek sizin sorumluluğunuz değilse kimindir?
Sizden hiçbir şekilde kişisel talepte bulunmuyorum, sadece elinizi oylama
düğmesine koyup bu sorunun yanıtını vermenizi bekliyorum. Oylamadan çıkacak
sonuç kabulümdür.
Sayın Başkan, sayın
milletvekilleri; yüce Meclisin kendisine iş edindiği konulardan birinin
Türkiye’nin yakın geçmişindeki bütün karanlık noktaları araştırmak olduğunu
görüyorum. Geçmişteki hukuksuzluklar, faili meçhul karanlık olaylar elbette ki
araştırılmalı, ancak bugünü de unutmamanızı dilerim. Silivri’de görülmekte olan
davalarla ilgili hepinizin kafasında belli bir yargı var. Gerçek şudur diye
başlayıp zamanınızı almayacağım, Silivri davalarının ne kadar süreceğini sizin
çalışmanızdan bir benzetmeyle anlatacağım.
Düşünün ki elli maddelik
bir yasayı görüşüyorsunuz, her maddeyi oyladığınızda iki yeni madde daha
ekleniyor. Böyle bir görüşmeyi ne zaman tamamlarsınız? İşte, Silivri davaları
bu mantıkla devam ediyor. Üst üste yığılan iddianamelerin
içeriği ise insanların düşüncelerinin, mesleklerinin, sosyal yaşamlarının suç
sayıldığı bir hukuksuzluk zincirinden ibaret. Bu tabloya bakıp hukuk
işliyor diyebilir misiniz? Sık sık Meclis gündemine de gelen yakın
tarihimizdeki siyasi davalardan hangisi için hukuki diyebilirsiniz? Dün
Yassıada varsa bugün Silivri var, dün sıkıyönetim mahkemeleri varsa bugün özel
yetkili mahkemeler var.
Sayın Başkan, değerli
milletvekilleri; seçimler demokrasinin en önemli unsurudur ancak bir seçimin
gerçekte demokratik olabilmesi için halkın iradesinin eksiksiz Parlamentoya
yansıması gerekir. Bugün, dünyanın her ülkesinde seçim vardır ama her ülkede demokrasi
yoktur. Demokrasinin kalitesi iktidar partisinin aldığı oy oranıyla ölçülemez.
Bugün en çok tartıştığımız Suriye’de Devlet Başkanı Esad’ı o koltukta tutan
gücün halktan aldığı oy oranının yüzde 90’ın üzerinde olduğunu anımsatmak
isterim. Mısır’ın devrik Başkanı Hüsnü Mübarek üst üste beş seçimden yine yüzde
90’lık seçim başarısıyla çıkmıştı.
NİHAT ZEYBEKCİ (Denizli) –
Ayıp… Ayıp…
VELİ AĞBABA (Devamla) –
Demokrasilerde bir siyasetçi, kendisi gibi düşünenlerin verdiği destek kadar
değil, kendisi gibi düşünmeyenlerin duyduğu saygı kadar büyüktür. Bu yapıdaki
siyasetçilerle Meclisin ortak paydalarının artacağına ve iç barışın
sağlamlaşacağına inanıyorum.
Sayın Başkan, değerli
milletvekilleri; ben, partim Cumhuriyet Halk Partisinin İzmir ikinci bölgede aday
göstermesiyle her 2 seçmenden 1’inin oyunu alarak milletvekilli seçildim. Yargı
onayladı, sizler de onaylayıp özlük haklarımı verdiniz. Ancak gelinen noktada
beni demir parmaklıkların arkasında bırakan mevcut durumu kabullenerek siz bana
şunu söylüyorsunuz: ‘Hiçbir faaliyete katılmadan maaşını al.’ Bu, benim ahlaken
kabul edebileceğim bir durum değil.
MEHMET CEMAL ÖZTAYLAN
(Balıkesir) – Maaşını almasın. 
VELİ AĞBABA (Devamla) –
Silivri’de beni en çok meşgul eden konulardan biri bu. Siyaset bir takım oyunuysa
siz bana ‘Sen ilk 11’in içinde sahadasın ama topa dokunmak yasak.’ diyorsunuz.
Ben Atatürk’ün Kurtuluş Savaşı’nı yönettiği, adım adım modern Türkiye'nin
temellerini attığı bu Mecliste halkı temsil etme görevini yerine… 
(Mikrofon otomatik cihaz
tarafından kapatıldı) 
MUHARREM İNCE (Yalova) –
Hapisteki bir milletvekilinin mektubunu okuyor, arka taraftan laf atıyor.
Ahlakla uyuşuyor mu bu?
VELİ AĞBABA (Devamla) -
…getirmek istiyorum. Özgürlükte yeri geldikçe dile getirdiğim, yazdığım ‘En
kötü Meclis bile kapalı bir Meclisten iyidir.’ sözünü huzurunuzda bir kez daha
vurguluyor, daha güzel bir Türkiye için Meclis zemininde her şeyi özgürce
konuşacağımız günlerin özlemiyle hepinize saygılar sunuyorum. 
CHP İzmir Milletvekili
Mustafa Balbay” (CHP sıralarından alkışlar) 
BAŞKAN – Teşekkür ederim
Sayın Ağbaba.
Gündem dışı üçüncü söz,
yerel yönetimlerin sorunları hakkında söz isteyen Mersin Milletvekili Sayın
Mehmet Şandır’a aittir. 
Buyurun Sayın Şandır. (MHP
sıralarından alkışlar) 
3.- Mersin Milletvekili Mehmet Şandır’ın,
yerel yönetimlerin sorunlarına ilişkin gündem dışı konuşması
MEHMET ŞANDIR (Mersin) -
Sayın Başkan, değerli milletvekilleri; öncelikle yüce heyetinizi saygıyla
selamlıyorum. 
Değerli arkadaşlar, değerli
Adalet ve Kalkınma Partisi milletvekilleri öncelikle ve de öncelikle, özellikle
de Adana milletvekilleri, değerli arkadaşlar; yirmi yedi aydan bu yana Adana
Büyükşehir Belediye Başkanı olarak seçilen Sayın Aytaç Durak’a yapılanı bir
zulüm olarak değerlendirip değerlendirmediğinizi size sormak istiyorum,
vicdanlarınıza bırakıyorum. 
Değerli arkadaşlar, 28/3/2010 tarihinden bu yana Adana halkının oylarıyla
seçilmiş bir belediye başkanını, soruşturmanın selameti için bu gerekçe
gösterilerek, açığa alan İçişleri Bakanı, Aytaç Durak’ı -açılan 13 mahkemenin 7
tanesinde beraat etmiş olmasına rağmen- hâlâ görevine iade etmemiştir. Bu
zulümdür değerli arkadaşlar. Bu kişi, tam beş dönemdir Adana halkının oylarıyla
Adana’ya hizmet etmektedir. Aytaç Durak, soy ismiyle müsemma Adana’da bilinen,
tanınan bir ailenin Adana’ya hizmet eden bir vatan evladıdır. Hangi sebeple
yani beş yıl da size büyükşehir belediye başkanlığı yaptı. Değerli Adalet ve
Kalkınma Partisinin Adana milletvekilleri, Aytaç Durak’ın AKP Büyükşehir
Belediye Başkanlığı döneminde yaptığı işlemlerden dolayı bugün görevden
alınmasını nasıl içinize sindiriyorsunuz? Sizi Adana halkına şikâyet ediyorum.
Hangi hakla, Adana’nın ortaya koyduğu, Adana’da yaşayan insanların ortaya
koyduğu iradeyi gasbediyorsunuz? Bunu kabullenebilmek
mümkün değil. Milliyetçi Hareket Partisinden seçilmiş olmasını cezalandırmak
size yakışmıyor. Bu, kindarlık olur. Türkiye Cumhuriyeti devleti hukuk
devletiyse bu, hukuk değil; bu, Adana halkının cezalandırılmasıdır. Bu sebeple,
yirmi yedi aydan bu yana açık bir hak ihlali olan, açık bir millî irade gaspı
olan Adana Büyükşehir Belediye Başkanı Sayın Aytaç Durak’ı ne zaman göreve iade
edeceksiniz?
Değerli arkadaşlar, Aytaç
Durak çok önemsiz birtakım iddia ve ithamlarla mahkemeye veriliyor. Açın
İnternet ortamında, sorun İnternette, onun hakkında açılan davaları
göreceksiniz: Ya dava düşüyor ya da beraat ediyor. Otuz altı yılla çete
kurmaktan itham altında tuttuğunuz Aytaç Durak hâkimin kararıyla davası
düşürülerek beraat ettiriliyor. E, daha neyi bekliyorsunuz bu insanı göreve iade
etmekte? Dolayısıyla, Aytaç Durak’a yaptığınız Adana halkına zulümdür, bu size
yakışmamaktadır. Adaletin yerine gelmesini talep ediyorum, temenni ediyorum.
Bir başka şey: Değerli
arkadaşlar, İçişleri Bakanlığı 24/4/2012 tarihinde
11085 sayılı bir Genelge yayınladı. Bu genelgeyle belediye başkanlarının, belde
belediyelerinin tüm hizmetlerine el koydular. Anayasa’ya aykırı, hukuka aykırı
muhtemel bir kanun düzenlemesini gerekçe göstererek belde belediyelerinin tüm
işlemlerini durdurdunuz, hepsini valiliğin onayına bıraktınız. Türkiye bir
hukuk devletiyse hukukta bunun yeri neresidir? Çok açıktan resmen hukuku ihlal
ediyorsunuz. Bunu da
dikkatlerinize sunuyorum. 
Bir başka şey: Özellikle
İstanbul’da yaşanan bir sorun var. Değerli arkadaşlar, televizyonlarda
izliyorsunuz, sürekli konut projeleri reklamlarıyla karşılaşıyorsunuz ama dünkü
banker faciası gibi İstanbul’da şimdi bu konut faciası yaşanıyor. Emsal aşımı
sorunu diye bir sorunla mustarip binlerce insan dün Türkiye Büyük Millet
Meclisindeydi. Paralarını yatırmışlar, müteahhit
şartlara uymadığı için konutlarını veremiyor ve yeniden bir toplumsal sorunla
karşı karşıyayız. Bu sorunları çözmek iktidarın görevidir, AKP’nin görevidir.
Bunları dikkatinize sunmak üzere söz aldım.
Hepinize saygılar
sunuyorum. (MHP sıralarından alkışlar)
BAŞKAN – Teşekkür ederim
Sayın Şandır.
İlk 10 kişiye, 60’ıncı
maddeye göre, söz vereceğim.
Sayın Tüzel…
V.- AÇIKLAMALAR
1.- İstanbul Milletvekili Abdullah Levent Tüzel’in, Çocuk
İşçilikle Mücadele Günü’ne ve Türkiye’deki çocuk işçilerin durumuna ilişkin
açıklaması
ABDULLAH LEVENT TÜZEL
(İstanbul) – Teşekkür ederim Sayın Başkan.
Bugünü, ILO, Çocuk
İşçilikle Mücadele Günü olarak ilan etmiştir. Türkiye’de 1 milyon çocuk okul
sıralarında eğitim görmesi, kişisel ve toplumsal gelişimi için huzurlu bir
ortamda yetişmesi gerekirken sokakta, atölyede, tarlada çalışmaktadır. Çocuk
işçilikle mücadele etmek üzere broşürler hazırlayan Bakanlık, trajikomik
şekilde “On altı yaşından küçük işçiler günde en çok sekiz saat
çalıştırılabilir.” diye yazan yasa ve yönetmelikten bihaber gibi propaganda
yapmaktadır. Yetmemiş, şimdi, İşçi Sağlığı Güvenliği Yasası’nda on altı
yaşındakilerin ağır ve tehlikeli işlerde çalışması yasağı kaldırılmaktadır.
Eğitim yasası ise meslek edindirme adına çocuk bedenleri kapitalizmin acımasız
sömürü koşullarına göndermenin yolunu açmıştır. Çocuk ve genç emeğine her
vesileyle gözünü dikmiş sermayenin siyasetçileri çocukların öfkesinden
kurtulamayacaktır. 
Teşekkür ederim.
BAŞKAN – Sayın Yeniçeri…
2.- Ankara Milletvekili Özcan Yeniçeri’nin,
10/6/2012 tarihli Taraf gazetesinin PKK ile barış
sağlanırsa Güneydoğu’da görev yapan güvenlik görevlilerinin savaş suçlusu
olarak yargılanacağı iddialarına Hükûmetin açıklama yapması gerektiğine ilişkin
açıklaması
ÖZCAN YENİÇERİ (Ankara) – Teşekkür
ederim Sayın Başkan.
MİT Müsteşarı, Başbakanın
talimatıyla, Oslo’da PKK’lılarla yapılan görüşmeler sırasında isim vererek
“Şikâyet edebileceğiniz şu adam PKK’ya düşmandır diyeceğiniz Vali ve Emniyet
Müdürü var mı?” diye sormuştu. PKK’ya özgürlük alanı açıldığından söz etmiş,
bir noktaya kadar da PKK’yı tolere ettiğini
söylemişti. Bu sözler, iktidarın bölgeyi PKK’ya dost bürokratlarla doldurduğu
anlamına gelmektedir. 
10 Haziran 2012 tarihli
Taraf gazetesinde Emre Uslu konuyla ilgili yeni bir iddia daha dile getirdi. O
da Oslo’da varılan mutabakat konularından birisinin de PKK ile barış anlaşması
sağlanırsa Güneydoğu’da görev yapan güvenlik görevlileri savaş suçlusu olarak
yargılanacağı hususudur. Başbakan ve Hükûmet zan altındadır. Hükûmet derhâl konuyla
ilgili açıklama yapmalıdır, aksi takdirde iddiaları kabul etmiş sayılacaktır. 
Saygılar sunuyorum.
BAŞKAN – Sayın Fırat…
3.- Adıyaman Milletvekili Salih Fırat’ın, tutuklu
milletvekillerine ve Sosyal Güvenlik Kurumunun bazı hastaların ömür boyu kullanması
gereken ilaçları vermemesine ilişkin açıklaması
SALİH FIRAT (Adıyaman) –
Teşekkür ederim Sayın Başkan.
Bugün 12 Haziran, seçimler
yapılalı üç yüz altmış beş gün geçti. Ancak ne yazık ki milletin iradesiyle
seçilen 8 tane milletvekilimiz hâlâ cezaevlerinde tutuklu. Bu, Türkiye Büyük
Millet Meclisi için büyük bir ayıptır, bunun tez elden çözülmesi gerekiyor diye
düşünüyorum.
Diğer bir konu -gazetelerde
okuduk- Sosyal Güvenlik Kurumu, bazı hastaların ömür boyu kullanması gereken
ilaçları artık veremeyeceğini, zekâ testi yapacağını, eğer IQ’ları
60’ın altında ise bu insanlara bu ilacı vermeyeceğini söylüyor yani
çocuklarımızı ve hastaları kaderiyle baş başa bırakıyor. Bunun düzeltilmesi
gerekiyor diye düşünüyorum.
Teşekkür ederim.
BAŞKAN – Sayın Yurttaş…
4.- Manisa Milletvekili Muzaffer Yurttaş’ın,
Manisa ilinin Alaşehir ilçesi Alkan köyü ve Piyadeler kasabası arasındaki
jeotermal sondaj çalışmaları sırasında oluşan patlamalar nedeniyle çiftçilerin
kayıplarının karşılanacağına ve Manisa’nın yer altı zenginliklerine ilişkin
açıklaması
MUZAFFER YURTTAŞ (Manisa) –
Manisa ilimiz Alaşehir ilçesi Alkan köyü ve Piyadeler kasabası arasındaki
jeotermal sondaj çalışmaları sırasında toprakta oluşan patlamaları yerinde
görüp bilgi almak üzere bölgede bulundum. MTA Bölge Müdürlüğü ve şirket
yetkililerinden aldığımız bilgiye göre, 50-60 dekarlık bağlık bir arazide maddi
kayıplar oluşmuştur. Çiftçilerimizin kayıpları tamamen karşılanacaktır. Yapılan
incelemelerde, içme suyuyla ilgili olarak herhangi bir karışımın olmadığı anlaşılmıştır.
Jeotermal açıdan zengin bir bölge olan Manisa’mızın yer altı zenginliklerini
yeryüzüne çıkarıp elektrik enerjisi üretiminde, seracılıkta, konut ısıtmada ve
jeotermal sağlık turizminde kullanacağız. Türkiye’nin en sıcak suyu olan 287
derece sıcaklığındaki su bu bölgede çıkarılmıştır. Bu su 52 milyon dolara ihale
edilmiştir. 15 milyon Türk lirası Manisa’mızın Özel İdare emrine verilmiştir.
Bu köylerimizin mamur olması için kullanılacaktır. MTA ve özel sektör yeni
kuyular ve sondajlar açmaya devam etmektedir. 
Şehzadeler şehri
Manisa’mızı tarım, sanayi, inanç ve jeotermal turizm merkezi yapacağız. Bir yıl
önce AK PARTİ’ye yüzde 50 oy veren ve üçüncü…
(Mikrofon otomatik cihaz
tarafından kapatıldı) 
BAŞKAN – Sayın Erdoğan…
5.- Muğla Milletvekili Mehmet Erdoğan’ın, 10 Haziran 2012
tarihinde Ölüdeniz açıklarında meydana gelen depreme ilişkin açıklaması
MEHMET ERDOĞAN (Muğla) –
Teşekkür ediyorum Sayın Başkan.
Pazar günü Ölüdeniz açıklarında meydana gelen depremden etkilenen bütün
hemşehrilerimize ve bölgemize geçmiş olsun diyorum.
Allah’a şükür depremde can kaybı olmaması bizi en çok mutlu eden şeydir.
Böylesine felaketlerden de memleketimizi koruması için yüce Mevla’ya niyaz
ediyorum. 
Teşekkür ediyorum.
BAŞKAN – Sayın Eyidoğan…
6.- İstanbul Milletvekili Haluk Eyidoğan’ın,
Türkiye'de yaşanan trafik kazalarına ve ülke çapında bir ulaşım master planı oluşturulması ve çok yönlü bir eylem planı
uygulanması gerektiğine ilişkin açıklaması
HALUK EYİDOĞAN (İstanbul) –
Teşekkür ediyorum Sayın Başkan.
Dünya Sağlık Örgütü (WHO)
dünyada her yıl meydana gelen trafik kazası kaynaklı 50 milyondan fazla
yaralanmanın ve 1 milyon 300 bin ölümün önlenebilir halk sağlığı sorunu
olduğunu kabul ederek, kazaların sonuçlarını küresel halk sağlığı sorunu ilan
etmiştir. Kayıtlara göre 2011 yılında Türkiye’de toplam 2.582 vatandaşımız
trafik kazalarında hayatını kaybetmiş, 194 bin 149 kişi de yaralanmıştır. Bu
rakamlara göre Türkiye genelinde meydana gelen trafik kazalarında günde
yaklaşık 8 kişi yollarda hayatını kaybederken yaklaşık 540 kişi de yaralanıyor.
Bugün tek bir otobüs kazasında 7 ölü, 38 yaralı vardır. Bolu-Ankara yolunda
yolcu otobüsü yanmıştır, 50 yolcu son anda kurtulmuştur. Bugünkü diğer trafik
kazalarından bahsetmiyorum.
Türkiye’de trafik
endüstriyel afet sınıfa girmiştir. Bu durum ülke çapında acilen bir lastik
tekerlekli ulaşım master planı oluşturulmasını ve çok
yönlü bir eylem planı uygulamasını gerektirmektedir. Kara yolundan toplu ve
raylı ulaşım ağırlıklı bir…
(Mikrofon otomatik cihaz
tarafından kapatıldı) 
BAŞKAN – Sayın Yılmaz…
7.- Uşak Milletvekili Dilek Akagün
Yılmaz’ın, tutuklu milletvekillerine ilişkin açıklaması
DİLEK AKAGÜN YILMAZ (Uşak)
– Teşekkür ederim Sayın Başkan.
Bugün 12 Haziran 2012,
Sayın Milletvekilimiz Mustafa Balbay’ın tutuklu kaldığı, tutsak kaldığı 1.195
gün geçti bugün, hücredeki 471’inci günü ve milletvekili seçilmesinden itibaren
de 367’nci günü. Mustafa Balbay’la beraber, onunla birlikte 8 milletvekili daha
tutuklu. Böylesine bir günde, yani bu Meclis Başkanlığı ve bu Meclis tutuklu
milletvekillerinin sorunlarına çözüm bulmayacaksa herkes oturduğu koltuğu bir
kez daha sorgulamalı. Böylesi bir utanç içinde dünyaya karşı da bunun hesabını
veremeden ve bu tutuklu milletvekillerinin çocuklarına, ailelerine bu hesabı
veremeden burada oturmak kendimiz açısından sorgulanması gereken bir olay diye
düşünüyorum. Ayrıca, bu milletvekillerimizle ilgili şu gün şu sorun
çözümlenecek, bugün bu sorun çözümlenecek. Bülent Arınç bir farklı şey
söylüyor, Cemil Çiçek bir farklı şey söylüyor. 
(Mikrofon otomatik cihaz
tarafından kapatıldı) 
BAŞKAN – Sayın Kuşoğlu…
8.- Ankara Milletvekili Bülent Kuşoğlu’nun, tutuklu
milletvekillerine ilişkin açıklaması
BÜLENT KUŞOĞLU (Ankara) –
Teşekkür ederim Sayın Başkan. 
Bugün 24’üncü Dönem
milletvekillerinin seçilişlerinin yıl dönümü, herkesi kutluyorum, başarılar
diliyorum bundan sonrasıyla ilgili olarak. Ancak bugünde tüm
milletvekillerimizden özellikle rica ediyorum, herkes lütfen elini vicdanına
koysun ve empati yapsın; eğer milletvekili seçilmiş
olsaydınız suçlu olmanız durumunda, içeride tutulmanız durumunda nasıl
hissederdiniz, hiçbir suçunuz olmaması durumunda neler duyardınız, nasıl
hissederdiniz? Lütfen bugün herkes empati yapsın, bu
arkadaşlarımızın sıkıntılarını, ruhi durumlarını anlamaya çalışsın, çoluk
çocuklarını düşünsün. Ayrıca, millî egemenliğin neden yerine gelmediğini,
getirilmediğini cumhuriyet tarihinde ilk defa olarak, düşünsün, anlamaya
çalışsın.
Çok teşekkür ediyorum Sayın
Başkan. 
BAŞKAN – Sayın Kaplan...
9.- Şırnak Milletvekili Hasip Kaplan’ın,
tutuklu milletvekillerine ilişkin açıklaması
HASİP KAPLAN (Şırnak) –
Sayın Başkan, teşekkür ederim. 
Tutuklu milletvekillerinin
1’inci yılı doldu. Eğer özel yetkili mahkemeler milletin iradesinin üstündeyse,
Meclisin iradesinin üstündeyse ben buna isyan ediyorum ve 8 milletvekilinin
hâlâ tutuklu olması, bir yılını doldurması Meclisin ayıbıdır, bütün partilerin
ayıbıdır, bu ayıp millî iradeye saygının tecelli etmemesinin de aynı zamanda
ayıbıdır. Bunun bir an önce giderilmesi ve milletvekillerinin özgür olarak Mecliste
görevlerinin başına dönmesi gerekiyor. Özel yetkili mahkemeler ya Meclisin
üstündedir ya Meclis onların üstündedir, bunun artık kararının verilmesi
gerekiyor diyorum. 
Teşekkür ederim. 
BAŞKAN – Sayın Öğüt…
10.- İstanbul Milletvekili Kadir Gökmen Öğüt’ün, Karabük ilinin
Yenice ilçesi Karşıyaka Mahallesi’nde yapılan 2/B Yasası uygulamasıyla orman
köylülerinin mağdur edildiğine ve tutuklu milletvekillerine ilişkin açıklaması
KADİR GÖKMEN ÖĞÜT
(İstanbul) – Teşekkür ediyorum Sayın Başkanım. 
Karabük ili, Yenice ilçesi,
Karşıyaka Mahallesi’nde yapılan 2/B Yasası uygulamasıyla orman ve 2/B
sınırları, arazi tespitleri alelacele yapılarak usulsüz ve hukuksuz
uygulamalarla orman köylüsü mağdur edilmiştir. Aynı tapu kökünde yapılaşma olan
taraf orman kapsamında sayılmış, yapılaşma olmayan taraf 2/B kapsamına
alınmıştır. Aile büyüklükleri hesap edildiğinde 532 orman köylüsü mağdur
olacaktır. Alanın yeniden gözden geçirilmesini rica ediyorum. 
Ayrıca, millî iradenin bir
yıl tutuklu olmasını burada tekrar protesto ediyorum, Meclisin önlem alması
gerektiğini düşünüyorum. 
Teşekkür ediyorum. 
BAŞKAN – Gündeme geçiyoruz.

Başkanlığın Genel Kurula
sunuşları vardır. 
Meclis araştırması
açılmasına ilişkin üç önerge vardır, okutuyorum: 
VI.- BAŞKANLIĞIN GENEL KURULA SUNUŞLARI
A) Meclis Araştırması
Önergeleri
1.- Kütahya Milletvekili Alim Işık ve 22
milletvekilinin, üniversite öğrencilerinin barınma ve yurt sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/310)
Türkiye Büyük Millet
Meclisi Başkanlığına
"Üniversite
öğrencilerinin barınma ve yurt sorunlarının araştırılarak alınacak önlemlerin
belirlenmesi" amacıyla Anayasamızın 98'inci, Türkiye Büyük Millet Meclisi
İç Tüzüğünün 104 üncü ve 105'inci maddeleri gereğince Meclis Araştırması
açılması için gereğini saygılarımızla arz ederiz. 17.11.2011
1) Alim Işık (Kütahya)
2) Oktay Vural (İzmir)
3) Mehmet Şandır (Mersin)
4) Ali Halaman (Adana)
5) Emin Çınar (Kastamonu)
6) Lütfü Türkkan (Kocaeli)
7) S. Nevzat Korkmaz (Isparta)
8) Seyfettin Yılmaz (Adana)
9) Hasan Hüseyin Türkoğlu (Osmaniye)
10) Celal Adan (İstanbul)
11) Ali Uzunırmak (Aydın)
12) Enver Erdem (Elâzığ)
13) Yusuf Halaçoğlu (Kayseri)
14) Kemalettin Yılmaz (Afyonkarahisar)
15) Bülent Belen (Tekirdağ)
16) Necati Özensoy (Bursa)
17) Adnan Şefik Çirkin (Hatay)
18) Mesut Dedeoğlu (Kahramanmaraş)
19) Mehmet Erdoğan (Muğla)
20) Sinan Oğan (Iğdır)
21) Özcan Yeniçeri (Ankara)
22) Ali Öz (Mersin)
23) Oktay Öztürk (Erzurum)
Gerekçe: 
Ülkemizde gerek yeni açılan,
gerekse yıllardır eğitim-öğretimin sürdürüldüğü üniversitelerde ne yazık ki her
yıl giderek artan yurt sorunu gerçeği bulunmaktadır. Bu sorun iktidar veya
muhalefete ait tüm Milletvekilleri tarafından yakından bilinmektedir. Her yıl
üniversiteler açıldığında, özellikle ilk bir aylık dönemde Kredi Yurtlar
Kurumuna bağlı öğrenci yurtlarına yerleşemeyen öğrencilerimiz ya da velileri
tarafından bu yurtlara yerleşme talepleri tüm milletvekillerini en çok meşgul
eden konuların başında yer almaktadır.
Devlet yurtlarında
kontenjan yetersizliği nedeniyle barınma imkânı bulamayan öğrenciler, ülkemizin
değişik il ve ilçelerinde ya yüksek ücretlerle özel yurtlara kayıt yaptırmakta
ya da sağlıksız ev koşullarında öğrenimlerini sürdürmek zorunda kalmaktadırlar.
Ülke genelinde her öğretim
yılında öğrenciler ve aileleri tarafından yaşanan bu önemli sorunun, ülkemizi 9
yılı aşkın bir süredir tek başına yöneten AKP hükümetleri döneminde yeterince
dikkate alınmadığı dikkat çekmektedir. Ocak 2003 ile Aralık 2010 arasında YURTKUR
tarafından işletilen yurtlarda yatak kapasitesinin yaklaşık %31 oranında
artmasına karşın aynı tarihler arasında yükseköğretim örgün eğitimde öğrenim
gören öğrencilerin sayısının yaklaşık %71 oranında artması, yükseköğretimde
yaşanan yurt ve barınma sıkıntının en önemli nedenleri arasında yer almaktadır.
Aralık-2010 tarihi itibari ile YURTKUR'a bağlı yurtlardaki yatak kapasitesi 246
bin dolayında iken 2010-2011 döneminde yüksek öğrenime
devam eden öğrenci sayısı ise 2 milyon 100 bin dolayına çıkmıştır. Ayrıca
üniversitelerde her yıl arttırılan kontenjanlara karşın yurt kapasitelerindeki
artış sınırlı kalmaktadır.
Devlet yurtlarının yatak kapasitelerinin yetersizliği ve başka bir
imkân da bulamadığı için birçok gencimizin üniversiteye kayıt yaptırmaktan vazgeçerek
memleketine geri dönmek zorunda kaldığı, kayıt yaptıran ve mevcut yurtlarda
barınma şansı bulan birçok öğrencimizin ise bodrum katlarında kaldığı, birçok
yurtta bir yatakta iki öğrencinin yattığı, hatta odalarda karyola aralarına,
yerlere bile ek yatak atıldığı iddiaları kamuoyunda ciddi endişelere yol
açmaktadır.
Öğrencilerin yurt ve
barınma sorununun en aza indirilmesi için kurulan Kredi Yurtlar Kurumuna ait
mevzuatta bazı kişilere imtiyaz sağlanmış olması uygulamada birçok sorunun
yaşanmasına yol açmaktadır. Kredi Yurtlar Kurumu Genel Müdürü'ne tanınan %5'lik
öğrenci kontenjanının bir anlamı olmadığı gibi nasıl kullanıldığı da
bilinmemektedir. Her yıl çok sayıda milletvekili Genel Müdüre tanınan
kontenjandan yararlanmak amacıyla bir bürokrata minnet etmek zorunda
bırakılmaktadır. Bu uygulama köklü devlet anlayışımızla hiç bağdaşmamaktadır.
Diğer yandan, maddi durumu iyi olmamasına rağmen Kredi Yurtlar Kurumunun
yurtlarına yerleşemeyen binlerce öğrenci dururken Genel Müdür kontenjanlarının
hatırlı ailelerin çocukları için kullanıldığı iddiaları da kamu vicdanını
derinden yaralamaktadır. Anayasanın eşitlik ilkesine aykırı olan bu özel
kontenjan uygulamasından vazgeçilmesi, öğrencilerin daha adil bir şekilde yurt
imkânlarından yararlanmasına katkıda bulunacaktır.
Van'ın Erciş ilçesinde
meydana gelen depremde ağır hasar gören ve tehlike arz eden YURTKUR Van Bölge
Erciş öğrenci yurdunun yıkılması da ülke genelindeki yurt binalarının depreme
dayanıklılık açısından incelenmesini zorunlu kılmıştır.
Yukarıda açıklanan
nedenlerle, üniversite öğrencilerinin barınma ve yurt sorunlarının
araştırılarak alınması gereken önlemlerin belirlenmesi amacıyla bir Meclis
Araştırması açılması gerekli görülmektedir.
2.- Kahramanmaraş Milletvekili Mesut Dedeoğlu ve 20 milletvekilinin,
şoför esnafının sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/311)
Türkiye Büyük Millet
Meclisi Başkanlığına
Şoför esnafının
sorunlarının araştırılarak, alınması gereken önlemlerin belirlenmesi amacıyla
Anayasa'nın 98. ve TBMM içtüzüğünün 104 ve 105. maddesi uyarınca Meclis
araştırması açılmasını saygılarımla arz ve talep ederim.
1) Mesut Dedeoğlu (Kahramanmaraş)
2) Ali Öz (Mersin)
3) Oktay Vural  (İzmir)
4) Hasan Hüseyin Türkoğlu  (Osmaniye)
5) Alim Işık  (Kütahya)
6) Kemalettin Yılmaz  (Afyonkarahisar)
7) Özcan Yeniçeri  (Ankara)
8) Enver Erdem  (Elâzığ)
9) Süleyman Nevzat Korkmaz  (Isparta)
10) Reşat Doğru  (Tokat)
11) Sinan Oğan  (Iğdır)
12) Yusuf Halaçoğlu  (Kayseri)
13) Mustafa Kalaycı  (Konya)
14) Lütfü Türkkan  (Kocaeli)
15) Mehmet Şandır  (Mersin)
16) Muharrem Varlı  (Adana)
17) Oktay Öztürk  (Erzurum)
18) Seyfettin Yılmaz  (Adana)
19) Necati Özensoy  (Bursa)
20) Celal Adan  (İstanbul)
21) Ali Uzunırmak  (Aydın)
Gerekçe:
Şoförlük mesleği artan
sorunlar karşısında her geçen gün zorlaşmaktadır. Uzun yolları saatlerce
direksiyon sallayarak, bin bir güçlükle aşan şoför esnafı, bürokrasiden
kaynaklanan sorunları bir türlü aşamamaktan yakınmaktadır. 
Şoför esnafının en önemli
sorunlarının başında pahalı akaryakıt fiyatları ve yüksek vergi oranları
gelmektedir. Vergi ve yüksek akaryakıt fiyatları karşısında kazançları düşen
şoför esnafı, ailelerine ekmek götürmekte zorlanır hâle gelmişlerdir.
4925 Sayılı Karayolu Taşıma
Kanunu ve Karayolu Taşıma Yönetmeliği kapsamında şoför esnafını ilgilendiren 41
farklı yetki belgesi bulunmaktadır. Yetki belge sayısı arttıkça, şoför
esnafının maddi yükü de artmaktadır. Söz konusu kanun ve yönetmelik
uygulamaları şoför esnafı üzerinde baskı oluşturmaktadır. Özellikle K1 yetki
belgesi almak durumunda olan kamyoncu esnafı ile D4 yetki belgesi kapsamında
taşımacılık yapan esnaf kesiminin sorunları artmıştır.
Karayolu Taşıma Yönetmeliği
kapsamında şoför esnafımızın alması gereken Yetki Belgelerinin, meslek
odalarından alınması ve SRC belgelerinin eğitimi ve muafiyet ölçütlerinin
Ulaştırma, Denizcilik ve Haberleşme Bakanlığı ile Türkiye Şoförler ve
Otomobilciler Federasyonu (TŞOF) işbirliği ile yapılmaması da yine şoför
esnafını olumsuz yönde etkilemektedir.
Yapılan çalışmalar, taksici
esnafının belediye sınırları ve mücavir alanı dışına götürmüş olduğu yolcusunu
aynı şekilde geri almasını engellemektedir. Taksici esnafı bu sorunun çözümüne
yönelik çalışma yapılmasını beklemektedir.
A1 yetki belgeleri ile
yapılan tarifesiz taşımaların haksız rekabete neden olduğu söylenmektedir. Bu
belge ile yapılan taşımacılığın haksız rekabete neden olup olmadığı da
araştırma konusu hâline gelmiştir.
Şoför esnafı sürekli artan
akaryakıt fiyatları karşısında büyük sıkıntı yaşamaktadır. Vergi indirimli
akaryakıt, hava yolu ve deniz yolu taşımacılığına büyük avantaj sağlamaktadır.
Avantajlı akaryakıt kullanamayan karayolu taşımacılığı yapan şoför esnafı bu
konuda da sıkıntı çekmektedir. Karayolu taşımacılığı yapan şoför esnafı da
tıpkı hava ve deniz yolu taşımacılığında olduğu gibi Özel Tüketim Vergisi
(ÖTV)'siz akaryakıt kullanmak istemektedir.
Bu nedenle, şoför esnafının
sorunlarının araştırılarak, gerekli önlemlerin alınması için Anayasa'nın 98. ve
TBMM içtüzüğünün 104 ve 105. maddesi uyarınca bir Meclis Araştırma Komisyonu
kurulması uygun olacaktır.
3.- Kahramanmaraş Milletvekili Mesut Dedeoğlu ve 20
milletvekilinin, kanuni takibe düşen krediler sorununun araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/312)
Türkiye Büyük Millet
Meclisi Başkanlığına
Kanuni takibe düşen
kredilerin araştırılarak, takibe düşen KOBİ ve vatandaşlara yönelik alınması
gereken önlemlerin belirlenmesi amacıyla, Anayasa'nın 98. ve TBMM içtüzüğünün
104 ve 105. maddesi uyarınca Meclis araştırması açılmasını saygılarımla arz ve
talep ederiz.
1) Mesut Dedeoğlu (Kahramanmaraş)
2) Oktay Vural (İzmir)
3) Alim Işık (Kütahya)
4) Mehmet Şandır (Mersin)
5) Ali Öz (Mersin)
6) Özcan Yeniçeri (Ankara)
7) Reşat Doğru (Tokat)
8) S. Nevzat Korkmaz (Isparta)
9) Kemalettin Yılmaz (Afyonkarahisar)
10) Ali Uzunırmak (Aydın)
11) Mustafa Kalaycı (Konya)
12) Sinan Oğan (Iğdır)
13) Celal Adan (İstanbul)
14) Seyfettin Yılmaz (Adana)
15) Necati Özensoy (Bursa)
16) Oktay Öztürk (Erzurum)
17) Lütfü Türkkan (Kocaeli)
18) Muharrem Varlı (Adana)
19) Enver Erdem (Elâzığ)
20) Hasan Hüseyin Türkoğlu (Osmaniye)
21) Yusuf Halaçoğlu (Kayseri)
Gerekçe:
Ülkemizde hemen hemen her
alanda ekonomik kriz yaşanmaktadır. Kriz en küçük esnafı bile etkilemektedir.
Artık esnaf, vergi ve sigorta borcunu ödemekte zorlanmaktadır. Birçok alanda
göz göre göre üretim düşmekte ve istihdam sağlanamamaktadır. Tarım ve
hayvancılık alanında yaşanan sıkıntılar sanayi kesimini de olumsuz yönde
etkilemektedir.
İşsizlik hâlen ülkemizde,
en önemli sorunlar arasında yer almaktadır. Ödenemeyen kredi ve kredi kartı
borçları da artmaktadır. Ekonominin bel kemiği durumundaki binlerce Küçük ve
Orta Boy İşletme (KOBİ) kredileri, takibe düşmektedir.
Kriz, toplumsal alanda en
büyük etkiyi yine işsizlik konusunda göstermeye devam etmektedir. Binlerce
vatandaşımız hâlen işini ve aşını kaybetmeye devam etmektedir. İşsiz
vatandaşlarımıza her geçen gün yeni işsizler eklenmektedir. Türkiye İstatistik
Kurumu'nun (TÜİK) Temmuz 2011'de yaptığı açıklamaya göre, Türkiye'de genç
nüfusta işsizlik oranı yüzde 18.3 olarak
gerçekleşmiştir. Bu rakamlarla, ülkemiz işsizlik oranı konusunda, dünya
sıralamasındaki üst sıralardaki yerini korumuştur.
Ocak-Eylül 2011 döneminde
kapanan şirket sayısı yüzde 17.03 oranında artarken, küçük esnaf kesiminde de
gelir vergisi faal mükellef sayısı son bir yıl içinde 13 bin 147 azalmıştır.
Kapanan şirket sayısı ve küçük esnaf kesiminde yaşanan sıkıntı, üretimi ve istihdamı
da olumsuz yönde etkilemektedir.
İşçi, memur, emekli ve
çalışanların düşen alım gücü evde mutfaklara çarşı ve pazarda da ticarete
olumsuz yönde yansımaktadır. Çarşı ve pazar esnafındaki durgunluk, senetlerin
protesto ve çeklerin de karşılıksız çıkmasına neden olmaktadır. 2011 yılının
Eylül ayında, yaklaşık 3 milyar 463 milyon tutarındaki senet vadesinde
ödenemediği için protesto olmuştur. Yine Eylül ayı içinde, protesto olan senet
sayısı 671 bin 789'a çıkmıştır. Nisan ayı içinde karşılıksız çıkan çek sayısı
da 181 bin 963 olarak gerçekleşmiştir. Bu yıl da binlerce, ekonominin bel
kemiği durumundaki Küçük ve Orta Boy İşletme (KOBİ), kredi borcunu ödeyememiş
ve takibe düşmüştür. Her 100 TL'lik KOBİ kredisinin 2.90 TL'si takibe
düşmüştür.
Büyük umutlarla bankalardan
çekilen taşıt, konut ve ihtiyaç kredileri de takibe düşmüştür. Binlerce
vatandaşımızın kira öder gibi konut sahibi olma hayali iyi yönetilemeyen
ekonomiye kurban gitmiştir. Türkiye Bankalar Birliği (TBB) verilerine göre,
Nisan-Haziran 2011 döneminde takibe alınan kredilerin yüzde 41'i konut, yüzde
31’i ihtiyaç ve yüzde 14'ü de taşıt kredileri oluşturmuştur.
Bu nedenle, kanuni takibe
düşen krediler ile ilgili araştırma yapılarak, KOBİ ve vatandaşlara yönelik
gerekli önlemlerin alınması konusunda Anayasa'nın 98. ve TBMM İçtüzüğünün 104
ve 105. maddesi uyarınca bir Meclis Araştırma Komisyonu kurulması yerinde
olacaktır. 
BAŞKAN – Bilgilerinize
sunulmuştur.
Önergeler gündemdeki
yerlerini alacak ve Meclis araştırması açılıp açılmaması konusundaki görüşmeler,
sırası geldiğinde yapılacaktır.
Türkiye Büyük Millet
Meclisi Başkanlığının bir tezkeresi vardır, okutup oylarınıza sunacağım.
B) Tezkereler
1.- Türkiye Büyük Millet
Meclisi Başkanı Cemil Çiçek’in, Türkmenistan Meclis Başkanı Akça Nurberdiyeva’nın vaki davetine icabetle 12-14 Haziran 2012
tarihleri arasında Türkmenistan’a ve 14-16 Haziran 2012 tarihleri arasında Türk
Dili Konuşan Ülkeler Parlamenter Asamblesi (TURKPA) 3’üncü Genel Kuruluna
katılmak üzere Kırgızistan’a ziyaretlerde bulunmasına ilişkin Türkiye Büyük
Millet Meclisi Başkanlığı tezkeresi (3/890)
 07.06.2012
Türkiye Büyük Millet
Meclisi Genel Kuruluna
28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun’un 6. ve 9. maddeleri uyarınca, Türkiye Büyük Millet Meclisi Başkanı
Cemil Çiçek’in, Türkmenistan Meclis Başkanı Akça Nurberdiyeva’nın
vaki davetine icabetle 12-14 Haziran 2012 tarihleri arasında Türkmenistan’a ve
14-16 Haziran 2012 tarihleri arasında Türk Dili Konuşan Ülkeler Parlamenter
Asamblesi (TÜRKPA) 3. Genel Kurulu’na katılmak üzere Kırgızistan’a ziyaretlerde
bulunması hususları Genel Kurul’un tasviplerine sunulur.
 Cemil
Çiçek
 Türkiye
Büyük Millet Meclisi 
 Başkanı
BAŞKAN – Kabul edenler…
Kabul etmeyenler… Kabul edilmiştir.
Barış ve Demokrasi Partisi
Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım:
VII.- ÖNERİLER
A) Siyasi Parti Grubu
Önerileri
1.- BDP Grubunun, doğal afet yönetim politikasının araştırılarak
alınması gereken önlemlerin belirlenmesi amacıyla vermiş olduğu Meclis
araştırması önergesinin, Genel Kurulun 12/6/2012 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
  12.06.2012
Türkiye Büyük Millet
Meclisi Başkanlığına
Danışma Kurulu'nun
12.06.2012 Salı günü (Bugün) yaptığı toplantısında, siyasi parti grupları
arasında oy birliği sağlanamadığından, Grubumuzun aşağıdaki önerisini,
İçtüzüğün 19 uncu maddesi gereğince Genel Kurul'un onayına sunulmasını
saygılarımla arz ederim.
 Pervin
Buldan
 Iğdır Milletvekili
 Grup
Başkanvekili
Öneri:
Türkiye Büyük Millet Meclisi Gündeminin, Genel Görüşme ve Meclis
Araştırması Yapılmasına Dair Ön Görüşmeler Kısmının 204 üncü sırasında yer alan
10/221 Doğal afet yönetim politikasının araştırılarak alınması gereken
önlemlerin belirlenmesi amacıyla bir Meclis Araştırması açılmasına ilişkin
önergelerin görüşülmesini, Genel Kurulun 12.06.2012 Salı günlü birleşiminde
birlikte yapılması önerilmiştir. 
BAŞKAN – Barış ve Demokrasi
Partisi Grubu önerisinin lehinde ilk söz Ağrı Milletvekili Sayın Halil Aksoy’a
aittir.
Buyurun Sayın Aksoy. 
HALİL AKSOY (Ağrı) – Sayın
Başkan, değerli milletvekilleri; vermiş olduğumuz araştırma önergesi üzerine
söz aldım. Hepinizi saygıyla selamlıyorum.
Milletvekili seçimlerinden
bu yana bir yıl geçti ancak 8 tane milletvekili yani halkın demokratik iradesi
8 milletvekili üzerinden hâlâ buraya taşınamadı. Doğrusu bu durumu çok olağan
kabul etmek mümkün değil. Esas itibarıyla Parlamentonun bu anlamdaki rolünü
oynaması gerekiyordu, bugüne kadar henüz ne Parlamento ne de Meclis Başkanlığı
bu rolünü oynayamamıştır. Umarım yakın bir gelecekte bu olumsuzluk ortadan
kaldırılır. 
Öte yandan, son birkaç gün
içerisinde mahkemelerden çıkan birçok karar göz önüne alındığında en çarpıcı
olanlardan birisi de Milletvekilimiz Sayın Aysel Tuğluk’a Diyarbakır Ağır Ceza
Mahkemesinin vermiş olduğu on dört yıl yedi aylık ağır cezadır. Doğrusunu
isterseniz, konuşmaktan başka hiçbir şey yapmayan, şiddete veyahut da şiddeti
çağrıştıran herhangi bir çabası olmayan, sadece görüş ve düşüncelerini şu
veyahut da bu mekânda ifade eden bir Milletvekilinin böylesi bir uygulamayla
karşılaşmış olmasını kabul etmek ve bir hukuk devletinde buna “Evet.” demek
mümkün değil. Bu anlamıyla, öyle anlaşılıyor ki, artık hukuk, adalet bir zulüm
hâlini almaya başlamıştır. Bunu birçok yerde de görmek mümkündür. 
Keza, birkaç gün önce, biliyorsunuz Ağrı’da bir sel
felaketi yaşandı, sel felaketinde bir insanımız yaşamını yitirdi. Aynı gün,
şimşek çakması sonucunda da yine başka bir insanımız da bir başka yerde
yaşamını yitirdi. Hemen arkasından, sel felaketinin olumsuzluklarını ortadan
kaldırabilmek için yerel belediye son derece yoğun bir çalışma başlattı. Ne var
ki aynı gün sabaha doğru, içinde Belediye Başkan Vekili de olmak kaydıyla, on
beş kişi gözaltına alındı ve dolayısıyla, Doğubeyazıt’ta
yaşanan bu felaket karşısında yaralı halka yardım etmek isteyen insanlarımız
çalışmalardan alıkonuldu. Dolayısıyla da insanlarımızın mağduriyeti daha da
büyüyerek devam etmektedir. 
Zaten on gün önce 29 Mayıs
günü de Doğubeyazıt’ta tekrar bir gözaltı olayı
yaşanmıştı, 19 kişi gözaltına alınmıştı; arkasından, bu 19 kişiden 17’si
tutuklandı. Bunlardan birisi parti meclis üyemizdi ve bu parti meclis üyemiz
tutuklama hâkimi tarafından serbest bırakılmış olmasına rağmen, yıldırım
hızıyla yapılan bir itiraz sonucu yarım saat sonra tekrar tutuklandı. 
Anlatmak istediğim şudur:
Son on gün içerisinde Doğubeyazıt ve Ağrı’da 40’ın
üzerinde insan tutuklanmış bulunmaktadır. Özel yetkili mahkemeler tarafından
gerçekleştirilen bu tutuklamaların hukuki hiçbir yanı yoktur. 
Açıkça söylemek gerekirse,
bu arkadaşlarımızın tutuklanmasına neden olan şey şudur: Barış ve Demokrasi
Partisinin normal olarak tüzüğünden kaynaklı yapmış olduğu bütün toplantılar,
değerlendirme toplantıları, milletvekilleriyle yapılan sohbetler, bunların
hepsi ortam dinlemesi şeklinde dinlenmiş ve buradan bazı sorular çıkarılmak
suretiyle bu toplantılar doğrudan doğruya gizli örgüt toplantısı şeklinde
telakki edilmiştir. 
Bir siyasi partinin,
Parlamentoda temsil edilen bir siyasi partinin, ortam dinlemesi yoluyla
suçlanması ve toplantılarının yasa dışı kabul edilmesi doğrusu büyük bir
ayıptır. Bu, bir hukuki şey olmaktan çok, bir talimatla yerine getirilen bir
davranış olarak kabul edilmelidir. Esas itibarıyla bu, hukukun ve adaletin
yeniden bir zulme dönüştüğünün de işaretidir. 
Keza sadece Doğubeyazıt’ta değil, birçok yerde benzer operasyonlarla
yaptıkları sade ve sadece tüzükten kaynaklı toplantılarını yapmak olan insanlar
ve siyasetçiler siyasetten koparılarak cezaevlerine doldurulmuştur. 
Esas itibarıyla söylenmesi
gereken şudur: Doğubeyazıt’ta veya Van’da yaşanan bu
afetler incelenmeden, araştırılmadan, bunların üzerine gidilmeden, bu afetlerde
çabaları olan, halkın sıkıntılarına ortak olmak isteyen insanların gözaltına
alınması, tutuklanması kabul edilemez. 
Peki, nedeni nedir? Nedeni
biraz şudur: Doğubeyazıt gibi, Van gibi yerler,
birileri aracılığıyla yerel yönetimlerinin ele geçirilmesi şeklinde bir çabanın
da ürünüdür. Doğrusu, ahlaki olarak buyurun, seçim yapalım, kim kazanırsa
alsın, götürsün ama normal olması gereken bu iken, ahlak dışı yollarla,
hilelerle, desiselerle insanlarımızın tutuklanması ve belediyelerin çalışamaz
hâle getirilmesi suretiyle eğer belediyeleri elinize geçirmeyi düşünüyorsanız
bunu çok beklersiniz. Siz, Paris’in belediyesini ne zaman alabilirseniz; siz,
Londra’nın belediyesini ne zaman alabilirseniz veya New York’un belediyesini ne
zaman alabilirseniz, siz Doğubeyazıt ve Van gibi
yerlerin de belediyesini o zaman alabilirsiniz. Tavsiyem: Normal, ahlaki
yollarla buyurun, yarışalım. Ahlak dışı yollarla, hukuk dışı yollarla
insanlarımızın sosyal yaşamdan ve çalışmalarından koparılması kabul edilemez.
Keza, buralarda çok ciddi depremler yaşandı, Van’da iki tane ciddi deprem
yaşandı. Henüz Van’ın yaraları sarılmış değil.
Ege Bölgesi’nde de bölgenin
ciddi bir deprem bölgesi olmaklığı nedeniyle
depremler yaşanıyor. Ama bununla ilgili olarak vermiş olduğumuz araştırma
önergesinin gereğinin yerine getirilmesi gerekir. Doğrusunu isterseniz, ülkemiz
bu gerçekle yaşamak zorundadır. Eğer bu gerçekle yaşamak zorunda isek, öyleyse,
buna karşı ciddi, bilimsel tedbirler almamız gerekir. Bu tedbirleri alırken,
çabaları olan insanları bu çabalardan koparmak, halkın yanında olmasına izin
vermemek gibi bir durum ise kabul edilemez.
Öte yandan, Doğubeyazıt çok ciddi bir hasar gördü, yetmiş üç tane ev
oturulamaz hâlde. Bu yetmiş üç tane evin aynı zamanda bütün eşyaları da hasar
gördü. Sadece öyle olmadı, aynı zamanda büyük ölçüde yiyecek ve içecekleri de
zarar gördü. Bunun telafi edilebilmesi için yapılabilecek şeyler vardır,
şüphesiz bunları o insanlarımızdan esirgememek gerekir. Ama her şeyden önce
şuna inanıyorum ki Doğu Beyazıt halkını ve başka yerlerdeki insanlarımızı
yalnızlığa sevk eden bu anlayış, bu duruş karşısında Doğu Beyazıt halkı ya da
Van halkı kendi yaralarını kendisi çözebilecek bir durumdadır ve bu nedenle de
insanlarımıza yardım elini uzatacaklarına hiçbir şüphem yoktur. 
Sonuç olarak şunu söylemek
istiyorum: Doğal afetlere karşı tedbirler almak, geliştirmek gerekir ama bu
doğal afetlerin zararlarının en aza indirgenebilmesi için yapılan bu
çalışmaların yanında afetin en büyüğü olan siyasal afetlerle de insanlarımızın
üzerine gidilmesi ve siyasi soykırımın sürdürülmesi kabul edilemez. Umarım,
bunlar da göz önüne alınmak suretiyle doğal afetlerle ilgili olarak tedbirlerin
alınması için Meclis tutum takınır ve gereğini yapar. 
Hepinizi saygıyla
selamlıyorum. (BDP sıralardan alkışlar) 
BAŞKAN – Teşekkür ederim
Sayın Aksoy. 
Barış ve Demokrasi Partisi
Grubu önerisinin aleyhinde ilk söz Bursa Milletvekili Sayın Hüseyin Şahin’e
aittir. (AK PARTİ sıralarından alkışlar) 
Buyurun Sayın Şahin. 
HÜSEYİN ŞAHİN (Bursa) –
Sayın Başkanım, değerli milletvekili arkadaşlarım; Barış ve Demokrasi
Partisinin grup önerisinin aleyhinde olduğumuzu belirtiyoruz çünkü Meclisimizin
gündemi çok yoğun, Meclisimizin bir an önce kendi gündeminde olan yasama
faaliyetlerine geçmesi ve milletimizin bizden beklediği, kendi hayatlarını
kolaylaştıracak yasama düzenlemelerinin yapılmasıdır. Bu hafta gündemde
görüşülecek olan ve 271 sıra sayılı Bireysel Emeklilik Tasarruf ve Yatırım
Sistemi Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı var gündemimizde. Ayrıca, yine, 276 sıra sayılı
Kamu Denetçiliği Kurumu Kanunu Tasarısı var. Yine, inşallah, perşembe gününe
kadar bitiremezsek gündemimizi, çalışma saatlerimizi yeniden düzenleyerek cuma
günü de çalışarak 277 sıra sayılı İş Sağlığı ve Güvenliği Kanunu Tasarısı
vardır. Milletimiz bizden bir an önce, kendi yaşamlarını kolaylaştıracak kanuni
düzenlemeler beklemektedir. 
Bu minvalde, Barış ve
Demokrasi Partisinin grup önerisine katılmadığımızı belirtir, yüce heyetinizi
saygıyla selamlarım. (AK PARTİ sıralarından alkışlar)
BAŞKAN – Teşekkür ederim
Sayın Şahin.
Barış ve Demokrasi Partisi
Grubu önerisinin lehinde İstanbul Milletvekili Sayın Haluk Eyidoğan.
Buyurunuz Sayın Eyidoğan. (CHP sıralarından alkışlar)
HALUK EYİDOĞAN (İstanbul) –
Sayın Başkan, değerli milletvekilleri; doğal afetlerin araştırılmasıyla ilgili,
Barış ve Demokrasi Partisinin araştırma önergesiyle ilgili görüş ileteceğim
Cumhuriyet Halk Partisi adına. 
Biliyorsunuz, bugün, benim
gibi ilk kez milletvekili seçilip bu yüce Mecliste milletvekili olarak görev
yapanların birinci yıl dönümü, senei-devriyesi. Millî
irade bizi buraya milletvekili olarak gönderdi görevimizi yapmamız için. Ancak,
millî iradenin milletvekili olarak seçtiği 8 milletvekili var ki onlar millî
iradenin tutsak edildiği durumu yansıtıyorlar. Sayın Balbay bin yüz doksan beş
gününü doldurdu hapiste, Haberal keza öyle. 
Bakın, bu hapisteki
milletvekilleri konusu uluslararası bir konu. Sayın Haberal’ın arkadaşları
yüzlerce mektup yazıyorlar kendisine. Müsaade ederseniz bir tanesini okuyayım:
“Sevgili Profesör Haberal,
Türk siyasi sisteminin elinde maruz kaldığınız uygunsuz muamele nedeniyle son
derece üzgünüz. -Bunun gibi birçok var meslektaşlarından.- Serbest
bırakılıncaya kadar size elimizden gelen her türlü desteği vermeye devam
edeceğiz. 
 Prof.
Dr. Ron Shapiro
 Pittsburgh
Üniversitesi” 
Dünya Organ Nakli Derneği
Başkan Yardımcısı, Böbrek, Pankreas ve Adacık Nakli Direktörü, enstitüde
çalışan bir profesör böyle yazmış. Bunun gibi birçok değerli meslektaşı acı
dolu, trajedi dolu ifadeler kullanarak böyle mektuplar yazıyorlar ve
desteklerini ifade ediyorlar. Buradan sizlere duyuruyorum. 
Bilindiği gibi, ülkemiz,
yüzde 46’sı birinci derece, yüzde 70’i birinci ve ikinci derece deprem bölgesi.
Tabii, yalnız deprem değil, ülkede kayıplara neden olan başka doğal afetler de
var; heyelanlar, sel, çığ, toprak kayması ve bunun gibi. 
1980-2009 yılları arasında
40’a yakın hasar yapıcı deprem yaşadık. 21 bin vatandaşımız öldü, 6-7 milyon
arasında kişi doğrudan ve dolaylı olarak depremlerden etkilendi. 25 milyar
dolar ekonomik kaybımız var. Yılda ortalama 600 kişi depremden ölüyor. 700
milyon dolar da depremlerden dolayı yıllık ekonomik kaybımız var ve büyük
depremlerde ekonomik kayıplarımız gayrisafi millî hasılada yüzde 10’u geçiyor
ve toplam ekonomik kayıp, biraz önce ifade ettiğimiz gibi, 20-25 milyar dolar. 
Şimdi, biz afet deyince
aslında, genellikle deprem ağırlıklı olmak üzere doğal afetler geliyor aklımıza
ama sanayileşen, kalkınmaya çalışan, gelişmeye çalışan bu ülkede ve dünyada da
yeri olan endüstriyel afetler var. Dolayısıyla afetleri hem doğal hem de
endüstriyel afetler olarak algılamamız lazım, öyle çalışmamız lazım;
geliştireceğimiz strateji ve eylem planlarının, doğal afetlerin yanı sıra,
endüstrileşme açısından doğal endüstriyel afetler olarak da ele alınması lazım.

Bakınız, Avrupada ve dünyada afetlerle kayıplar açısından, insan
kayıpları açısından karşılaştırdığımızda, milyon kişide risk oranı olarak
İtalya’da 175 kişi, Türkiye’de 345 kişi, Avrupa’da 76, Japonya’da 9 kişi,
Amerika Birleşik Devletleri’nde 1’den küçük. Dolayısıyla 17’nci büyük ekonomi
diye lanse edilen, ilan edilen Türkiye’nin doğal ve endüstriyel afetler
açısından kayıplarının behemehâl düşürülmesi için bilimsel, stratejik planlar
ve eylem planları yürütmemiz gerekiyor. Aksi takdirde, hem büyük ekonomi olma
iddiasında olacaksınız hem de dünyada afetlerden en çok insan ve ekonomik kayba
uğrayan ülke sınıfında olacaksınız. Bu bir tezattır, buna da dikkatlerinizi
çekmek istiyorum, saygılarımla. 
“Ülke alanının yüzde 70’i
birinci ve ikinci derece deprem bölgesi” dedik. Nüfusu 1 milyondan fazla on bir
kentimiz birinci ve ikinci derece deprem bölgelerinde ve bunlar sürekli göç
alıyor. Yani deprem tehlikesi aynı kalsa bile bu on bir kentimizin nüfusu 1
milyondan fazla, sürekli afet riski artan iller şeklinde. 
Keza endüstri öyle, enerji tesisleri öyle.
66 havaalanından 27 tanesi
birinci derece deprem bölgesinde, 23 tanesi ikinci derece deprem bölgesinde. 
Elektrik dağıtım, hava gazı
üretim, dağıtım, doğal gaz, LPG istasyonları, bunların birçoğu deprem açısından
tehlikeli bölgelerde. 
Peki, biz bu tehlikeli
alanlardaki riskleri nasıl azaltacağız? Biliyorsunuz, afet risklerinin
azaltılması için üç evreyi ele almak ve bu konuda ödevlerimizi yerine getirmek
zorundayız yani afet öncesi, anı ve sonrası. Her üçünde de, gerek Van
depreminde gerek Simav depreminde veya ondan önce Kocaeli depreminde gördüğümüz
gibi, öncesi hazırlık, anı ve müdahale ve sonrasındaki çalışmalarda ciddi eksikliklerimiz
var. Deprem anında zaten bir kaos yaşıyoruz; çadır mı
olacak, konteyner mi olacak, kalıcı konutlar nereye yapılacak gibi. Bu konu
oldukça derin. 
Vaktimiz sınırlı olduğu
için ben biraz daha akademik olan bir konuya hemen değinmek istiyorum. Bakınız,
yıllardır söyledik büyük depremlerden sonra oluşan artçı depremlerin çok
dikkatli analizi gerekir diye. Bunun için 2,3 milyon dolar para harcandı AFAD
tarafından ve TÜBİTAK Marmara Araştırma Merkezi tarafından ortaklaşa bir sistem
kuruldu: DEPAR. Ne yapılacaktı? Büyük depremlerden sonra bölgeye gidilip artçı
depremler araştırılacaktı. Simav’da ve Van’da bu sistemi kullanıp artçı
depremleri izleyemedik ve izleyemiyoruz artık. Neden? Kurumlar arası işlerlik
yok, ilgisizlik var ve bu yatırım heba oldu. 
Ayrıca, AYBİS Projesi var,
Afet Yönetim Bilgi İşlem Sistemi. Dünya Bankasından kredi alındı, yazılım var
ama kullanılamıyor. Fizibilite projesi raporu yok ve o zaman DPT projeyi
dondurmuştu. Bu AYBİS, Afet Yönetim Bilgi Sistemi ne olacak? 
Şimdi, Türkiye’de deprem
zararlarını, riskleri azaltmanın birçok faktörü var. Bir bütüncül yaklaşımla
bunları ele almamız lazım. Risk ve afet politikası, yönetmeliklerin
uygulanması, göç baskısı, plansız yerleşmeler ve belediyelerin felç olması,
herkesin yapı üretmesi, kurumsallaşamamış müteahhitlik,
denetim sistemindeki kara delikler, profesyonel mühendislik sisteminin bu
ülkede yerleşememesi, malzeme ve işçilikteki ciddi sorunlar, yerel yönetimlerin
görev ve sorumluluklarındaki belirsizlikler, yapı denetiminde ve bu işlerle
meşgul olanların mali sorumluluk, mesleki sorumluluk sigortasının olmaması,
mevcut yapı denetim sisteminde sigorta sisteminin ve profesyonel mühendislik
sisteminin entegre olmaması, eğitim ve politik müdahaleler, yerel yönetimlere
politik müdahaleler ve en önemlisi afet yönetim stratejisi ve eylem
planlarındaki sürdürülebilirlik eksikliği. 
Değerli milletvekilleri, bir ülkede deprem, diğer doğal afetler ve
endüstriyel risklerin azaltılması için, biraz önce saydığım bütün bu unsurların
bütüncül bir yaklaşımla ele alınması, yeni inşaat, yeni bina yaparak olaya
yalnız inşaat olarak, kentsel dönüşüm olarak bakmak değil, kentsel dönüşümün
diğer sosyal, kültürel ve ekonomik boyutlarını da ele almak gerekiyor. 
Dinlediğiniz için teşekkür
ediyorum. Saygılarımla. (CHP sıralarından alkışlar)
BAŞKAN – Teşekkür ederim
Sayın Eyidoğan.
Barış ve Demokrasi Partisi
Grubu önerisinin aleyhinde…
MEHMET ŞANDIR (Mersin) –
Karar yeter sayısı istiyoruz efendim. 
BAŞKAN – Daha bir konuşma
var, o zaman isteriz.
MEHMET ŞANDIR (Mersin) –
Olsun, hazırlıklı olsunlar. Arkadaşlara kıyağımız
olsun.
BAŞKAN - Tamam. 
Karar yeter sayısı… 
Bağırayım mı? Söyleyeyim mi
yani? Bilgi olarak söyleyeyim mi diyorum, gelsinler?
MEHMET GÜNAL (Antalya) –
Neyse, daha oylamıyoruz, acele etmeyin!
BAŞKAN – Aleyhinde son söz,
İzmir Milletvekili Sayın Ali Aşlık’ta. 
Buyurun Sayın Aşlık. (AK
PARTİ sıralarından alkışlar)
ALİ AŞLIK (İzmir) – Sayın
Başkan, değerli Meclis üyeleri; BDP’nin önerisi
üzerinde söz almış bulunmaktayım. 
Türkiye'nin önemli
gündemleri var, Meclisimizin de önemli gündemleri var. Biz, AK PARTİ Grubu
olarak bu öneri aleyhinde oy kullanacağız çünkü Meclisin gündemini Meclis
kapanıncaya kadar tamamlamamız gerekiyor. Dolayısıyla, millet bizi buraya yasa
çıkarmak için gönderdi. Bu yasaları da gününde, saatinde çıkarmak ve
milletimizin beklentilerine cevap vermek için çalışmalarımızı sürdüreceğiz. 
Bu vesileyle hepinizi
sevgiyle, saygıyla selamlıyorum. Aleyhte oy kullanacağız. (AK PARTİ
sıralarından alkışlar) 
BAŞKAN – Teşekkür ederim.
Barış ve Demokrasi Partisi
grup önerisini oylarınıza sunuyorum, karar yeter sayısı arayacağım: Kabul edenler… Kabul etmeyenler… Karar yeter sayısı yoktur.
On dakika ara veriyorum.
Kapanma Saati: 16.28

ÜÇÜNCÜ OTURUM
Açılma Saati: 16.42
BAŞKAN: Başkan Vekili Meral AKŞENER
KÂTİP ÜYELER: Mine LÖK BEYAZ (Diyarbakır), Muhammet Bilal MACİT
(İstanbul)


BAŞKAN – Türkiye Büyük
Millet Meclisinin 118’inci Birleşiminin Üçüncü Oturumunu açıyorum. 
Barış ve Demokrasi Partisi
Grubu önerisinin oylamasında karar yeter sayısı bulunamamıştı.
Şimdi, öneriyi tekrar
oylarınıza sunacağım ve karar yeter sayısı arayacağım: Kabul edenler… Kabul
etmeyenler… Kabul edilmemiştir, karar yeter sayısı vardır.
Milliyetçi Hareket Partisi
Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
2.- MHP Grubunun, 20/10/2012 tarihinde
ülkemizdeki tarım ve hayvancılıkla uğraşan üreticilerin içinde bulunduğu
sorunların araştırılarak çiftçimizin üretim sıkıntılarının giderilmesi,
üretilen ürünlerin değerlendirilmesi ve pazarlanmasına yönelik çözümlerinin
araştırılması ve gerekli önlemlerin alınması amacıyla vermiş olduğu Meclis
araştırması önergesinin, Genel Kurulun 12/6/2012 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
 12/06/2012
Türkiye Büyük Millet
Meclisi Başkanlığına
Danışma Kurulu'nun
12.06.2012 Salı günü (bugün) yaptığı toplantısında, siyasi parti grupları
arasında oybirliği sağlanamadığından Grubumuzun aşağıdaki önerisinin İç Tüzük'ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Mehmet
Şandır
 Mersin
 MHP
Grup Başkan Vekili
Öneri:
20 Ekim 2011 tarihinde 485 sayı ile TBMM Başkanlığına verdiğimiz,
"Ülkemizdeki tarım ve hayvancılıkla uğraşan üreticilerin, içinde bulunduğu
sorunların araştırılarak, çiftçimizin üretim sıkıntılarının giderilmesine,
üretilen ürünlerin değerlendirilmesi ve pazarlanmasına yönelik çözümlerinin
araştırılması ve gerekli önlemlerin alınması amacıyla" verdiğimiz Meclis
Araştırma önergemizin 12.06.2012 Salı günü (bugün) Genel Kurulda okunarak
görüşmelerinin bugünkü Birleşiminde yapılması önerilmiştir.
BAŞKAN – Milliyetçi Hareket
Partisi Grubu önerisinin lehinde ilk söz Adana Milletvekili Sayın Ali Halaman’da. (MHP sıralarından alkışlar)
Buyurun Sayın Halaman.
ALİ HALAMAN (Adana) – Sayın
Başkanım, teşekkür ederim.
Ben sözlerime başlarken,
“morg bekçiliği” ve “Şehitler ölmez, vatan bölünmez.” demeye devam edeceğiz.
Bugün Çukurca’da, Şırnak’ta Allah’ın rahmetine kavuşan şehitlerimize Allah
rahmet eylesin diyerek sözüme başlıyorum. 
Sayın Başkan, değerli
milletvekilleri; ülkemizdeki tarım ve hayvancılıkla uğraşan üreticilerin içinde
bulunduğu sorunların araştırılması ve çiftçilerimizin üretim sıkıntılarının
giderilmesi, üretim ürünlerinin değerlendirilmesi ve pazarlanmasına yönelik
sorunların araştırılması için Meclis Başkanlığına vermiş olduğumuz Meclis
araştırması önergemiz hakkında grubum adına söz almış bulunuyorum. Yüce
heyetinizi grubum ve şahsım adına saygıyla selamlıyorum.
Tarım şu anda dünyada en
stratejik meslek gruplarından biri hâline gelmiştir. Bir tarım ülkesi olan
Türkiye için Orta Doğu ve Avrupa’ya yönelik stratejik bir noktada olan ülkemiz
için bir başka stratejik önem olarak değerlendirilmesi gerektiği gayet açık ve
net ortadadır. 
Adana ilimizde ova
kesiminde başlayan buğday hasadı diğer kesimlere doğru genişleyerek
sürmektedir. Adana ili, ülke buğday üretiminin yaklaşık yüzde 6’sı gibi önemli
bir miktarını tek başına karşılamaktadır. İlimiz, buğday üretim miktarı
bakımından taşıdığı bu önem yanında belki ondan da önemlisi ülkemizde buğday
hasadının ilk yapıldığı bölge olması nedeniyle piyasaya yön vermesi, fiyat
oluşumuna başlangıç oluşturması gibi önemli bir işlev görmektedir. 
Adana Ticaret Borsası yeni
ürünü veya tüccar piyasasında 600-620 yani 60 kuruş, 62 kuruş dolaylarında.
Toprak Mahsulleri de yeni hasat dönemi nedeniyle fiyat konusunda tam bir
sessizliğe bürünmüş olup fiyatlarla ilgili net bir açıklama yapmamıştır.
Çukurova’da hasat başlamasına rağmen Toprak Mahsulleri Ofisi ve Hükûmet
tarafından nasıl bir politika izleneceği hâlâ bilinmezliğini korurken
sessizliği devam etmektedir. Buğday taban fiyatı bir an önce açıklanmalı ve
milyonlarca çiftçi ailesinin gelirini doğrudan etkileyen buğday fiyatları
serbest piyasanın insafına terk edilmemelidir. Tarım Bakanlığı “Buğday fiyatını
Arjantin borsası bilir.” diyor. O zaman Ankara’nın Polatlı Borsası ne işe
yarar? O zaman Polatlı Borsası niye var? 
Geçmiş dönemle ilgili,
buğday fiyatları, pamuk fiyatlarıyla ilgili karşılaştırmaları buralarda zaman
zaman yaptık. Yani 2002’de 3 kilo buğday ile 1 litre mazot alan çiftçi, 2012’de
7 kilogram buğday ile 1 litre mazot alıyor. 2002’de 15 litre süt ile 1 torba
yem alan besici 2012’de 55 litre süt ile 1 torba yem alıyor. Yine 2002’de 33
kilogram ayçiçeği ile 1 büyük tüp alan köylü kardeşim, bugün 60 kilogram
ayçiçeği ile 1 büyük tüp alabilmektedir. 
Ülkemizde tarımla uğraşan
buğday, pamuk, patates, zeytinyağı üreticilerimizde büyük sıkıntı vardır. Bugün
itibarıyla bunların hepsinin sorunları yığınla ortada bulunmakta ve Hükûmetin
aldığı tedbirler bu sorunlarla ilgili netice vermemektedir. Biz Milliyetçi
Hareket Partisi olarak tarımın sorunlarını sürekli dile getirdiğimizde, Hükûmet
yetkilileri, iktidar partisinin yöneticileri çıkıp tarıma verilen desteklerden
bahsetmekte ve bunların arttığını ifade etmektedir. Ama ortada olan bir gerçek
var ki tarımın sorunları olduğu gibi yerinde durmaktadır. 
Şimdi, ben, geçmiş dönemde, 57’nci Hükûmet döneminde tarımla
ilgili yapmış olduklarımızı çok anlatmayacağım ama bu fiyatın oluşumuyla
ilgili, pazar fiyatlarının oluşumuyla ilgili “Daha çok Arjantin borsası bilir.”
demekten ziyade, zaman zaman Türkiye’nin içerisinde ticaret yapan, üretim
yapan, alım yapan, fabrikası olan, dolayısıyla borsaların bilebileceğini
söyleyerek Toprak Mahsulleri Ofisini gündeme getirip, her ay geri dönüşümlü
fiyat açıklayarak yani çiftçinin hasat dönemini hep koruma kollama içerisinde
olduk. 
Şimdi, sayın
milletvekilleri, buğdayla ilgili aynı sorunları söylerken beraber, yine İç
Anadolu’muzun tarımdaki en büyük sorunu, patates üreticileri, soğan
üreticilerinin sorunlarıdır. Dolayısıyla bu insanlar altı aydır evlerine para
götüremiyorlar çünkü dondan çok zarar gördüler, özellikle Niğde ve Nevşehir’deki
patatesçiler, çünkü bunların ürettikleri ürünlerin yüzde 60’ı tarlalarında
kaldı, maliyetlerinde satamadılar, zaman zaman almış oldukları kredilerin
dönüşümünü sağlayamadıkları için hacizle karşı karşıyalar, hacizle karşı
karşıya olurken beraberinde jandarmayla da karşı karşıya geliyorlar.
Dolayısıyla bunları, sorunları, problemleri anlatacak çok siyasi de
bulamıyorlar. 
Yine, benzer sorunlardan
bir tanesinin bu hayvancılık sektöründe yaşandığı bir gerçektir. Bakın,
1980’lerin başında Türkiye’de 16 milyon tane hayvan varken bugün bunun sayısı
10 milyona düştü. Şimdi, son zamanlarda bu üreticilerimizin maliyetlerindeki
artışlardan dolayı -bu Gaziantep, Hatay ve Şanlıurfa’da- bakın, Suriye’yle
ilgili sorun derken beraber oralardan kaçak kuzu geliyor. Bu kuzuları o
bölgelerde çok düşük fiyatla nasıl getiriyorlar, kaçak mı getiriyorlar? Nasıl
getiriyorlarsa sınırlar kontrol edilmediğinden dolayı çok düşük fiyatlara
satılıyor, o bölgelerdeki hayvancılık dibe vuruyor. Dolayısıyla iktidar
milletvekillerini, yöneticilerimizi bunlara bir çözüm olması noktasında
uyarmayı, Türkiye Büyük Millet Meclisinin bir mensubu olarak görev addediyoruz.
Yine, bu yukarıda deminden
bu tarafa söylediğimiz sorunlarla ilgili, ben bu hafta sonunda… Konya’nın Kulu
ilçesi var, genelde Konya’nın Kulu ilçesi tarımla iştigal eden insanların
oturduğu yerleşim alanları. Ben -AKP milletvekili arkadaşımız da vardı- bir
kurultay, bir şenlik yaptıkları için kurultaylarına, şenliklerine hemşehri olarak katıldım. O bölgelerdeki çiftçi
arkadaşlarla konuştuğumuzda iklim şartlarıyla ilgili çiftçilik olduğu için,
iklim şartları da iyi gitmediği için bak, oralara daha biçerdöverler, makineler
daha girmedi, Adana’dan çıkıp oralara gidecekler. Dolayısıyla Konyalı iktidar
milletvekillerine söylüyorum. Bu çiftçilerin bu taban fiyat dediğimiz, Toprak
Mahsulleri Ofisi dediğimiz, borsa dediğimiz, kendi işleri
için her yere gidenler, bu çiftçiler için de Başbakana gitsinler, bakanlara
gitsinler, dolayısıyla bu buğdayı Arjantin’e teslim etmesinler, dolayısıyla
Polatlı Borsasına teslim etsinler. 
Ben bunları söylerken
hepinize saygı, sevgilerimi sunuyor, iyi günler diliyorum, sağ olun. (MHP
sıralarından alkışlar) 
BAŞKAN – Teşekkür ederim
Sayın Halaman. 
Milliyetçi Hareket Partisi
Grubu önerisinin aleyhinde ilk söz Kars Milletvekili Sayın Yunus Kılıç’a
aittir. 
Buyurun Sayın Kılıç. (AK
PARTİ sıralarından alkışlar) 
YUNUS KILIÇ (Kars) –
Teşekkürler Sayın Başkan. 
Saygıdeğer milletvekilleri,
Milliyetçi Hareket Partisinin tarım ve hayvancılıktaki bu kötü gidişle alakalı
kendilerine göre iddiaları aslında Meclisimizin bugününe ait bir gündem değil.
Sürekli, ellerinde yazılı bir metin var, bunu sıkıştıkça Meclisimizin gündemine
getirerek Meclisimizin çalışmasına engel olma gayretlerinden birisi olarak
değerlendiriyoruz. 
ÖZCAN YENİÇERİ (Ankara) –
Elimizde olmayan yazıyla mı getireceğiz?
S. NEVZAT KORKMAZ (Isparta)
– Yani, bu, denetim mekanizmasına nasıl baktığını gösteriyor. Muhalefete böyle
şey söylenir mi ya?
YUNUS KILIÇ (Devamla) –
Bizim, saygıdeğer milletvekilleri, tabii, bir konuda fikir ortaya atarken
değerlere, bilimsel değerlere bakarak konuşmakta fayda var. 
ALİ ÖZ (Mersin) – Fikrini
söylersin ama böyle bir itham olur mu?
S. NEVZAT KORKMAZ (Isparta)
– Yazık ya! Aydın adam olarak kürsüye çıkıyorsun, aydın adam olarak muhalefete
bakışına bak!
BAŞKAN – Sayın
milletvekilleri, lütfen… Sayın milletvekilleri lütfen…
S. NEVZAT KORKMAZ (Isparta)
– Yazık ya, yazık! 
BAŞKAN – Sayın Korkmaz,
lütfen… 
MEHMET ŞANDIR (Mersin) –
Bir de hocasın!
YUNUS KILIÇ (Devamla) –
“Aydın adam” diyorsanız dinleyeceksiniz, siz de aydınlanacaksınız, siz de
aydınlanacaksınız. 
S. NEVZAT KORKMAZ (Isparta)
– Bir de sen üniversitede ne öğrettin, merak ediyorum. 
BAŞKAN – Sayın Korkmaz,
lütfen…
YUNUS KILIÇ (Devamla) –
“Aydın adam” diyorsanız dinleyip aydınlanacaksınız. 
S. NEVZAT KORKMAZ (Isparta)
– Ne öğrettin sen üniversitede? Yazık ya!
BAŞKAN – Sayın Korkmaz,
lütfen…
MEHMET ŞANDIR (Mersin) –
Kars’ın hayvan üreticisi rahat mı, dinliyor seni? 
YUNUS KILIÇ (Devamla) –
Efendim, şimdi, bizim ülkemizde… 
MEHMET ŞANDIR (Mersin) – Ne
var ülkemizde, bir söyle!
YUNUS KILIÇ (Devamla) –
Yazdıkları metinden kendilerinin bile haberi yok! 
S. NEVZAT KORKMAZ (Isparta)
– Sen ne yapıyorsun? Ezberlemiş oraya çıkıp konuşuyorsun! 
YUNUS KILIÇ (Devamla) –
1980 yılının sorumluluklarını, 2001 yılında kurulmuş olan AK PARTİ’ye yıkma gayreti içerisinde düzenlemiş oldukları
ellerinde bir metin var…
ÖZCAN YENİÇERİ (Ankara) –
Sütten çıkmış ak kaşıksınız siz, sizin sorumluluğunuz yok hiç! 
S. NEVZAT KORKMAZ (Isparta)
– On senedir ülkeyi yönetiyorsunuz, hâlâ geçmişi karalıyorsunuz! 
YUNUS KILIÇ (Devamla) – …ve
2007 yılıyla alakalı bir iddiaları var, diyorlar ki: “2007 yılında kuraklığın
ve iklimin olumsuz şartlarından etkilenen tarım ve hayvancılık sektörü, AK PARTİ’nin kötü tarım politikaları yüzünden bu hâle
gelmiştir.” 
S. NEVZAT KORKMAZ (Isparta)
– Ne kadar zayıf ve âcizsiniz, yazık! Ne yaptığınızı anlatın, ne yaptığınızı! 
YUNUS KILIÇ (Devamla) –
Arkadaşlar, tarım ve hayvancılık, doğaya, iklimin kötü şartlarına oldukça açık
bir alandır. Burada, Allah’ın takdiridir, fakat şuna bakmak lazımdır. Dokuz
yıllık iktidarımız içerisinde tarım sektörü, 2007 hariç -ki o da kuraklığın
olumsuz etkisinin bir sebebidir- sekiz yıl üst üste büyümüştür, bu AK PARTİ
dönemine has bir özelliktir, bunu özellikle bilmenizi isteriz. 
S. NEVZAT KORKMAZ (Isparta)
– Ali Bey’in rakamlarını bir açıkla bakalım! 
YUNUS KILIÇ (Devamla) –
Sayın Halaman’ın bir iddiası var, diyor ki: “2001’den
önce Türkiye'de 16 milyon sığır varlığımız vardı, daha sonra bu 10 milyona düştü.”
Hayır, tutup da bu ülkenin hayvanlarını kendi eliyle tek tek saymadıktan sonra
böyle bir bilgisinin olmuş olması söz konusu olamaz, çünkü biz bilim adamları
onlara böyle bir veri vermedik. 
S. NEVZAT KORKMAZ (Isparta)
– Niye? Bilim adamı olarak bu veriyi üretmek senin görevin değil mi?
ALİ ÖZ (Mersin) –
İktidarın…
BAŞKAN – Sayın Korkmaz,
lütfen… Sayın Öz, lütfen…
YUNUS KILIÇ (Devamla) –
Efendim, Türkiye'de ilk tarım sayımında 12,4 milyon hayvan varlığımız var idi.
S. NEVZAT KORKMAZ (Isparta)
– Görevini nasıl yerine getirmediğini anlatıyorsun! 
YUNUS KILIÇ (Devamla) – …ve
şu anda, bizim tekrar tarımdaki hayvan sayısı, varlığımız 12 milyona -şükürler
olsun- ulaşıyor…
MEHMET ŞANDIR (Mersin) – Bu
ithalatı kim yaptı?
S. NEVZAT KORKMAZ (Isparta)
– Sen ne zaman saydın?
YUNUS KILIÇ (Devamla) – AK
PARTİ 2001 yılında iktidarı devraldığı zaman hayvan sayımız 9 milyona kadar
düşmüştü, bunun yüzde 85’i de verimsiz ırklardan oluşuyordu, şu anda Türkiye'de
hayvan varlığımız, sığır varlığımız 12 milyona çıkmıştır…
S. NEVZAT KORKMAZ (Isparta)
– Hocam, bunları sen ne zaman saydın?
YUNUS KILIÇ (Devamla)
– …ve kültür ırkı hayvan varlığımız da
bunun içerisinde yüzde 40’lık bir orana ulaşmıştır. 
S. NEVZAT KORKMAZ (Isparta)
– Eline bir kâğıt verilmiş onu okuyor ya! 
YUNUS KILIÇ (Devamla) –
Tabii ki 1980’den bu tarafa baktığınız zaman, dünyada tarımdaki ve
hayvancılıktaki hayvan sayılarındaki artışı göz ardı etmemiz mümkün değil. Biz
iktidarı devraldığımızda, ki, şükürler olsun ki sizin
elinizde daha fazla kalmadan devralmışız yoksa sıfıra inecekti bu rakamlar…
MEHMET ŞANDIR (Mersin) –
Hayvan sayısı artıyor da ithalat niye yapıyorsunuz? 
YUNUS KILIÇ (Devamla)
- 9 milyon olarak almış olduğumuz hayvan
varlık sayısının yüzde 40’ını kültür ırkı hayvan varlığı noktasına getirerek, bugün
12 milyona çıkarmış bulunuyoruz. 
ÖZCAN YENİÇERİ (Ankara) – Amerikacılar sizi! Obamacılar
sizi!
YUNUS KILIÇ (Devamla) -
Saygıdeğer milletvekilleri, birtakım iddialarda bulunurken rakamlarla
konuşacaksınız. Bu ülkedeki insanların aklını, zihnini bilgi sahibi olmadan
bulandırmaya hakkımız yok. 
S. NEVZAT KORKMAZ (Isparta)
– Sayın Hocam, şu rakamları bir sen ver bakalım.
YUNUS KILIÇ (Devamla) -
Bakın, bu ülkede 6,5 kilo kırmızı et tüketiliyordu 2001 yılında AK PARTİ
iktidar olduğu zaman,
S. NEVZAT KORKMAZ (Isparta) – Kürsüye çıkıp
yuvarlayıp yuvarlayıp rakam veriyorsun. 
YUNUS KILIÇ (Devamla) -
…bugün 10,5 kilo kırmızı et tüketiliyor. Bu ülkede sizin elinizden hûkümeti devraldığımız zaman…
MEHMET ERDOĞAN (Muğla)
- Ne eti tüketiyor vatandaş, ne eti? Angus eti mi tüketiyor?
YUNUS KILIÇ (Devamla) -
Hayvanlarımız bile sizin elinizde süt vermiyordu ya. 
AHMET DURAN BULUT
(Balıkesir) – Kurbanlık bile ithal edildi bu ülkede. 
YUNUS KILIÇ (Devamla) -
1.700 kiloydu sizin bu ülkede iktidar olduğunuz dönemlerde bir ineğin verdiği
süt… 
ÖZCAN YENİÇERİ (Ankara) –
On sene geçti, on. 
YUNUS KILIÇ (Devamla) -
…bugün 2.800-3.000 kilo civarında. 
Sizin zamanınızda bir
sığırdan alınan karkas miktarı 170 kiloydu…
ÖZCAN YENİÇERİ (Ankara) – Angusu getirdiniz, Müslüman’ı gâvur
etine mahkûm ettiniz!
BAŞKAN – Sayın Yeniçeri,
lütfen…
YUNUS KILIÇ (Devamla) -
…bugün 230 kilo civarındadır bir hayvandan alınan et miktarı.
Saygıdeğer milletvekilleri,
baktığınız zaman, örneğin balıkçılıkta iddianız var: “Üretim düştü.” Türkiye dünyada balıkçılık üretimini en iyi, en yüksek seviyede
üreten üçüncü ülke konumunda. 
Tarımdaki diğer alanlara
baktığınız zaman, evet doğrudur, özellikle kırmızı et noktasında bir sıkıntısı
var bu ülkenin. 
MEHMET ŞANDIR (Mersin) –
Niye ithalat yapıyorsunuz? Onu anlat Yunus Bey. 
YUNUS KILIÇ (Devamla) - Biz
bu ülkenin insanının, çocuklarının, gençlerinin, yaşlılarının daha çok
hayvansal protein tüketmesini arzu ediyoruz. 
Medeni ülkelerde, bakın,
insanların protein ihtiyaçlarının yüzde 70’i hayvansal ürünlerden karşılanırken
bizim ülkemizde bu oran sadece yüzde 30’lar civarındadır. Biz, ülkemizin
hayvansal proteini daha çok üretmesini istiyoruz fakat biz aldığımızda bu
ülkenin değerleri buydu arkadaşlar. Bunu yükseltmeye çalışıyoruz. Önce durumu
doğru tespit etmezseniz çözümleriniz sağlıklı olmaz. Beklentilerinizi
yapabileceklerinize göre ayarlayacaksınız, koyacaksınız ki elde ettikleriniz
sizi de, ülkemizi de tatmin etsin. 
Şükürler olsun ki, ülkemiz
bu sıkıntıları belirledi, şu anda kırmızı et meselesini halletmek üzere…
MEHMET ŞANDIR (Mersin) –
İthalat yapıyorsunuz!
YUNUS KILIÇ (Devamla) - …bu
ülkede ilk defa, bakın ilk defa, doğrudan gelir desteği kaldırıldı, artık,
ürüne destek veriliyor. 
ÖZCAN YENİÇERİ (Ankara) –
Hem “Mesele yok.” diyorsunuz, hem de meseleyi halletmek üzere “Onu yapıyoruz,
bunu yapıyoruz…” 
YUNUS KILIÇ (Devamla) -
Yani parayı alıp da köylü, üretimini yapmadan bunu cebine koymuyor; üretiyor ve
ondan sonra karşılığını alıyor. Bu ne yaptı biliyor musunuz? 
MUHARREM VARLI (Adana) –
Kırmızı etle bunun ne alakası var ya? 
YUNUS KILIÇ (Devamla) - Yem
bitkileri üretimimizi 25 milyon tondan 37 milyon tona çıkardı. 
MUHARREM VARLI (Adana) –
Kırmızı etle ne alakası var?
YUNUS KILIÇ (Devamla) -
Yani, bizim ihtiyacımız olan yem üretiminin yaklaşık yüzde 75’ini karşılayacak
hâle geldi. Amacımız, ülkemizde, 2023 vizyonumuz bu…
MUHARREM VARLI (Adana) –
Sizin vizyonunuz kararmış, kararmış!
YUNUS KILIÇ (Devamla) -
Amacımız, ülkemizde sulanabilir, ekonomik olarak sulanabilir tarım
arazilerimizin tamamını sulamak, üretebileceğimiz kadar, en az 50 milyon ton,
15 milyona çıkarmayı düşündüğümüz kendi hayvan sayımızın tamamını besleyecek
kadar olan 50 milyon ton kaba yemi, üretimimizin tamamını, kendi ülkemiz
içerisinden karşılamak ve ondan sonra bunu entansif
hayvancılığa dönüştürerek ihtiyacımız olan, en az, medeni ülkelerde olduğu
kadar, 20 kiloya yakın seviyelerde kırmızı et tüketimini kişi başı olarak
ülkemiz insanına sağlamak. Amacımız budur, 2023 vizyonumuz budur. 
Bakın, sizin
döneminizdeyken köylü nüfusunun millî gelirden aldığı pay, kişi başı, sadece
bin dolardı arkadaşlar. Bakın, bunlar artık Afganistan, Tacikistan seviyeleri.
Şu anda AK PARTİ sayesinde bu rakam 3.500-3.600 doların üzerine çıktı…
MUHARREM VARLI (Adana) –
Kim alıyor, kim?
YUNUS KILIÇ (Devamla)
- …ve bizim hedefimiz, vizyonumuz şudur: Bu ülkenin -bu, Sayın Başbakanımızın da
talimatıdır, arzusudur, isteğidir- batısında ne varsa, doğusunda da, kuzeyinde
de, güneyinde de o olacak. Benim köylüm de bu ülkede millî gelirden payına
düşeni alacak.
ÖZCAN YENİÇERİ (Ankara) –
Demirel’den kopya çekmeyi bırak!
YUNUS KILIÇ (Devamla) -
2023 vizyonumuz, köylümüzün millî gelir seviyesini 10
bin dolarlar seviyesine çıkarmaktır. Bakın, şu anda ülkenin seviyesi budur. Biz
köylü nüfusunun… Dünyanın her tarafında olduğu gibi, kırsal kesim…
S. NEVZAT KORKMAZ (Isparta)
– Düşürmeye çalışıyorsunuz!
YUNUS KILIÇ (Devamla) -
…ekonomik gelişmelerden en az pay alan kesimdir. Bizim iddiamız, köylümüzün de
10 bin dolar gelir seviyesine ulaştırılmasıdır. 
Süt verimine baktığınız
zaman, 8,5 milyon tondan aldığımız süt üretimini 13,5 milyon tona çıkardık. Süt
üreticimizin dalgalanmalardan etkilenmemesi için, gelir kaybına uğramaması
için, işletmelerini kapatmamaları için, bakın çok güzel bir proje başlattık,
Okul Sütü Projesi başlattık. 
MEHMET ERDOĞAN (Muğla) -
Bozuk süt o, bozuk, bozuk!
ALİ ÖZ (Mersin) – “Okul
sütü” değil, bozuk süt!
YUNUS KILIÇ (Devamla) – Ben
Tarım Bakanlığına, Millî Eğitim Bakanlığına, Sayın Başbakanımıza çok teşekkür
ediyorum. Hatta mümkünse bunun “yaşlı sütü”, “asker sütü”, “yurt sütü” şeklinde
de devam ettirilmesi, çiftçimizin desteklenmesi açısından son derece önemli bir
projedir. 
Fakat saygıdeğer
milletvekilleri, biliyorsunuz, bundan da, hiç rahatsız olunmaması gereken bu
güzel olaydan en büyük sesler, en büyük sıkıntılar Meclisten geldi. 
Güneydoğu’dan beni arayan
bir yaşlı amcamız bana aynen şöyle söyledi: “Arkadaşlar, çok güzel bir proje
yapıldı.” dedi, benim de bu konuyla alakamı bildiği için olsa gerek. “Kim
bununla alakalı çıkıp olumsuz şekilde bağırıyorsa...” Bakın: “Kim bununla
alakalı olumsuz propaganda yapıyorsa bizim çoluğumuzun çocuğumuzun rızkına göz
dikenler onlardır.” dedi. (AK PARTİ sıralarından alkışlar) 
Bizim derdimiz üreticiyi
desteklemek; inşallah, bu vizyonumuzun gereği olarak
yem bitkisini üretebilirsek… 
MEHMET ERDOĞAN (Muğla) –
Hangi üreticiyi destekliyorsunuz? Afrika’daki Angus
üreticilerini mi?
YUNUS KILIÇ (Devamla) –
Bakın, ziraat fakültesi hocaları var, bunun altına imza atanlardan bir tanesi.
Arkadaşlar, Türkiye’de ot meselesi halledilmeden et meselesinin halledilmesi
mümkün değildir. Meselemiz şu anda hayvancılığın gıda güvenliğini temin etmek. 
(Mikrofon otomatik cihaz
tarafından kapatıldı) 
YUNUS KILIÇ (Devamla) –
Bakın, hayvancılıkta gıda güvenliğini ilk defa bu Mecliste biz dile getirdik.
Hayvancılığımız iyi yoldadır.
Hepinize saygılar
sunuyorum. (AK PARTİ sıralarından alkışlar) 
S. NEVZAT KORKMAZ (Isparta)
– Ayı da siz keşfettiniz zaten!
BAŞKAN – Teşekkür ederim
Sayın Kılıç.
MEHMET ŞANDIR (Mersin) –
Sayın Başkan…
BAŞKAN – Muhteremler,
azıcık susarsanız Sayın Şandır’ı dinleyeceğim.
MEHMET ŞANDIR (Mersin) –
Sayın Başkanım, Sayın Hatip, hem konuşan Sayın Milletvekilimizi ilzam edecek
hem de Grubumuzu ilzam edecek, geçmiş dönemleri de suçlayan beyanlarda bulundu.
BAŞKAN – Buyurun. (MHP
sıralarından alkışlar) 
VIII.- SATAŞMALARA İLİŞKİN KONUŞMALAR
1.- Mersin Milletvekili Mehmet Şandır’ın,
Kars Milletvekili Yunus Kılıç’ın MHP Grubuna sataşması nedeniyle konuşması
MEHMET ŞANDIR (Mersin) –
Değerli arkadaşlar, öncelikle, Sayın Hocanın, talihsizlik… Tabii, yani buraya
çıkıp da geçmişi suçlayarak, konuşan milletvekilini Meclisin gündemini
doldurmakla suçlayarak konuşma yapılmaz Hocam; doğru değil, o zaman birileri
kalkar size cevap verir.
Değerli arkadaşlar, biz
milletin gündemini burada konuşuyoruz, iktidarın gündemi başka olabilir ama
milletin gündemini de konuşmak lazım. Sayın Hocam, sizi Karslılar da dinliyor.
Ben de gittim Kars’a, o çayırlıklar bomboş. Biraz vatandaşın yüzüne
bakacaksınız ama vatandaşı ikna edebilirsin de Allah’ı ikna etmek, ona
anlatabilmek mümkün değil; onu ikna edemezsin. Kars insanı perişan, hayvancılık
ölmüş. 
Şimdi, ben kendi bölgemden
size söyleyeyim. Değerli arkadaşlar, Mersin’de 1 kilogram kayısı 14 kuruş, 14
kuruş… Alan da yok, soran da yok, toplayan da yok, yere dökülüyor. Hani
büyüttüğünüz çiftçi? 
SONER AKSOY (Kütahya) –
Burada 14 lira, 14.
MEHMET ŞANDIR (Devamla) –
Sayın Aksoy, gene görevinizi yapıyorsunuz laf atarak.
Şimdi, ben size şunu
söyleyeyim: Yüreğiniz yetiyorsa çıkın çiftçinin arasına gidin, gelin güneye:
Sebzecilik perişan, meyvecilik perişan, hayvancılık perişan. Ve bir şey
hatırlatayım size beyler: On yıldır bu ülkeyi siz yönetiyorsunuz, hangi
mazerete sığınıyorsunuz? Madem bu kadar iyisiniz niye et ithal ediyorsunuz?
Cumhuriyet tarihinde ilk defa bu millet, yabancının ürettiği koyunla
kurbanlarını kesti. Bu size tarihte ve bugün de yeterince bir utanç
meselesidir. Kurbanlık ilk defa sizin döneminizde ithal edildi. Kalkıp burada
MHP’yi, geçmişi suçlayarak, bizi suçlayarak bu milleti aldatmanız artık mümkün
değil Yunus Hoca. 
(Mikrofon otomatik cihaz
tarafından kapatıldı) 
MEHMET ŞANDIR (Devamla) –
Gidip Karslılara anlatın.
Teşekkür ederim. (MHP
sıralarından alkışlar) 
S. NEVZAT KORKMAZ (Isparta)
– Hocam vekil olmadan önce sizin gibi konuşuyordu ama ne çare ki vekil şimdi,
ne yapsın?
VII.- ÖNERİLER (Devam)
A) Siyasi Parti Grubu
Önerileri (Devam)
2.- MHP Grubunun, 20/10/2012 tarihinde
ülkemizdeki tarım ve hayvancılıkla uğraşan üreticilerin içinde bulunduğu
sorunların araştırılarak çiftçimizin üretim sıkıntılarının giderilmesi,
üretilen ürünlerin değerlendirilmesi ve pazarlanmasına yönelik çözümlerinin
araştırılması ve gerekli önlemlerin alınması amacıyla vermiş olduğu Meclis
araştırması önergesinin, Genel Kurulun 12/6/2012 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN – Milliyetçi Hareket
Partisi Grubu önerisi lehinde Bursa Milletvekili Sayın İlhan Demiröz. 
Buyurun. (CHP sıralarından
alkışlar)
İLHAN DEMİRÖZ (Bursa) – Sayın
Başkan, değerli milletvekilleri; yüce Parlamentoda yıl dönümünü kutlayan ilk
milletvekili olarak benimle beraber savcılığa müracaat eden, il seçim
kurulundan, Yüksek Seçim Kurulundan onay alan ama aramızda olmayan Sayın
Balbay’a ve Sayın Haberal’a selam göndererek sözlerime başlamak istiyorum. (CHP
sıralarından alkışlar)
Değerli arkadaşlar, Sayın
Hocamı dinledim, dinlerken “Acaba ben başka bir ülkede mi yaşıyorum, beraber
çalıştığımız Tarım Komisyonu üyesi arkadaşım değil mi?” diye düşünmek
mecburiyetinde kaldım. Sizler öğretim üyesisiniz, bizim, burada bütün muhalefet
partilerinin ortaya koyduğu rakamların hepsi yine Tarım Bakanlığının, Türkiye
İstatistik Kurumunun rakamlarıdır. Şunun altını açık ve net olarak çizerek
söylemek istiyorum: Hiçbir dönemde tarım, devlet eliyle bu şekilde
çökertilmemişti, ilk defa sizin iktidarınız döneminde tarım, devlet eliyle
çökertilmiştir. Nasıl çökertildiğini hemen tek tek sırayla beraber söyleyelim.
Değerli arkadaşlar,
Ankara’nın yüzölçümü kadar, 2,5 milyon hektarlık tarım alanından bu
çiftçilerimiz uzaklaşmıştır. Yine, 2 milyona yakın yurttaşımız çiftçiliği
bırakarak terk etmiştir. Hangi zamanda yapmıştır? Bu dönemde yapmıştır. Hâlbuki
istihdama yüzde 25, yurt içi hasılaya da yüzde 9 katkı veren bir sektördür
burası, doyuran ve barındıran bir sektördür. 
Sayın Hocam büyümeyle
ilgili rakamlar söylüyor ama bunu söylerken şunu da söylemesi lazım: Gayrisafi
yurt içi hasıladaki oranın altında kalmıştır maalesef tarımdaki büyüme. Sizin
döneminizdeki toplam ortalama büyüme yüzde 1,7’dir. Hâlbuki ekonomik olarak
ortaya koyduğunuz rakamlar yüzde 4,8 civarındadır. 
Hayvancılıkla ilgili
rakamların arttığını ifade ediyorsunuz. O zaman ben şunu sormak durumundayım:
2010 yılında ithal hayvanlara izin verdiniz ve hayvan ithal etmeye başladınız.
1 milyon 600 bin koyun ithal ettiniz, 600 bin sığır ithal ettiniz, 157 bin ton
karkas et ithal ettiniz değerli arkadaşlar. O zaman yani bunları söylerken…
Zaten sağ olsun Tarım Bakanı hiç ortada yok. Gıda, Tarım ve Hayvancılık
Bakanını, ben, şahsen komisyonda da görmüyorum, Mecliste de görmüyorum; hangi
konularla veya nerede, ne iş yaptığını da bildiğim yok. Çiftçinin bu kadar
sıkıntısı var, buğdaycı perişan, eken, zeytini perişan, meyvesi perişan,
kayısısı perişan; bir tane ürün söyleyin. 
Değerli arkadaşım, buraya
çıkarak, burada, yüce Meclisin huzurunda bazı ifadeleri kullanırken dikkatli ve
ona göre kullanmamız gerektiğini ifade etmek istiyorum. 
Hemen şunu da söyleyeyim
-evet, bunları söylüyorsunuz- Tarım Kanunu’nu çıkardınız 2006 yılında. Dediniz
ki kanunda: “Gayrisafi yurt içi hasılanın yüzde 1’inden az olmamak üzere
çiftçiye destek vereceğiz.” 2007 yılından 2011 yılına kadar, siz, çiftçiye 20
milyar civarında borçlusunuz. Bu borcunuzu ödemeniz gerekir ama hiçbir zaman
Sayın Bakan bu konularla uğraşmıyor. “Destek veriyoruz.” dediniz. Mesela hemen
söyleyebilirsiniz “Hayvancılığa da destek verdik.” diye. Arkadaşlar, ithal
ettiğiniz hayvanlara verdiğiniz, ödediğiniz para 2 milyar dolar ama destek
olarak verdiğiniz miktar 1,7 milyar dolar; bu, sizin rakamlarınız. Ben, bu
rakamları, Tarım Bakanlığının ve Türkiye İstatistik Kurumunun rakamlarına göre
ifade ediyorum. 
Değerli arkadaşlar, tarıma
destek verilmediğini bir de şu konuyla açıklayarak ondan sonra bölgemizle
ilgili konulara gelmek istiyorum. Her konuda “tarıma destek veriyoruz”
diyorsunuz ama ben şöyle iddia ediyorum: Bu Hükûmet tarıma destek vermiyor,
tarıma destek olarak verdiğini, bu taraftan verdiğini diğer taraftan alıyor.
Nasıl aldığını şöyle söyleyelim: Bugün mazot 4 lira. Mazotun rafineriden çıkışı
ve petrol istasyonlarında, tabancalarda olan bütün fiyatlar dâhil, 1,5 lira.
2,5 lira KDV ve ÖTV. Arkadaşlar, Yunus Bey, tarımcıların kullandığı mazot
miktarı 3,5 milyar litre. Siz bu rakamla çarptığınız zaman 9 milyar eder.
Hâlbuki 2011’de bütçeye koyduğunuz tarıma destek 7 milyar. Yani bu taraftan 7
milyar verirken, mazottan KDV ve ÖTV’yle bunları maalesef alıyorsunuz
arkadaşlar.
Değerli arkadaşlar,
tarımcıların sorunu, sıkıntıları had safhada. Benim bölgem Bursa. Karacabey’de,
Kemalpaşa’da istediğiniz çiftçiye şu anda açın sıkıntılarını sorun. Hepsinin
icra takiplerinde, hepsinin sıkıntılar içerisinde olduğunu ifade etmek
istiyorum.
Ayrıca bir konuya daha
gelmek istiyorum. Tarım Bakanlığının ne iş yaptığını da henüz öğrenmiş değilim.
Nedeni derseniz, -burada değerli Bursalı milletvekili arkadaşlarım da var,
onları da bu konunun içine çekmek anlamında söylüyorum- Yenişehir’de 18 Mayıs
Cuma günü 13 köyde dolu yağdı. Bu köylerin isimleri bizde var, isteyen
arkadaşlara veririz. Yüzde 85’in üzerinde zarar var. Bunu biz tespit etmedik,
bu zararı tarım il müdürlüğü tespit etti.
İstekleri şu; diyorlar ki:
“Bizim sadece ve sadece Ziraat Bankası, Halk Bankası, Tarım Kredi borçlarımızın
faizleri, devlet tarafından ödenerek ertelensin.” 
Yine aynı durum İnegöl’de
var arkadaşlar. 7 Haziran Perşembe günü Edebey,
Cerrah, Çeltikçi, Yenice’de 10 bin dönümün üzerindeki meyve bahçelerinde yüzde
85 zarar var. Ben bu köyleri gezdim. Ben bu köylerin de hepsini tek tek
gördüğüm için buradan bunları ifade ediyorum ama gelin, görün ki bizim bu kadar
ifadelerimize rağmen, Tarım Bakanının, bu konuya, Bursa’ya hiç bakmayacağını…
Buradaki kredilerin faizlerinin ödenmeyeceğini, ertelenmeyeceğini bu yüce
Meclisin huzurunda söylüyorum. İnanın ki yanılırsam çıkar Sayın Bakana da
teşekkür ederim. Yeter ki Yenişehirli ve İnegöllü çiftçilerimizin bu
sıkıntısını alsın. 
Bununla ilgili örneği
yaşadığım için söylüyorum arkadaşlar. Kasım 2011’de zeytinlerde, gece gündüz
ısı farkından dolayı yüzde 85 kalite farkı ortaya çıktı ve kilo kaybı oldu. Biz
tarımda siyaset gözetmeksizin tüm Bursalı milletvekili arkadaşlarımızla, ziraat
odalarıyla defaatle toplanmamıza rağmen, defaatle Bakanla görüşmemize rağmen, zeytin üreticisine
maalesef Tarım Bakanı hiç sıcak bakmadı, hiçbir konuda yardımcı olmadı. Burada,
bunu söylerken komisyondaki arkadaşlarımı tenzih ediyorum. Tarım Komisyonu
Başkanı olmak üzere diğer arkadaşlarımız elinden gelen çabaları gösterdiler
ama… “Ama”sı şu: Sayın Tarım
Bakanının çiftçiye bakışı bu şekilde. Tarımın çökmesi lazım, bizim ithal ederek
gerekli ortamları sağlamamız lazım. Neden? Sizin döneminizde 20 milyon ton
buğday ithal ettik, 6 milyar TL döviz ödedik. Biz bu alanları boşaltmasaydık,
biz bunları yapamaz mıydık, biz bunları ödeyemez miydik?
Son bir konu da yine Bursa’dan,
arkadaşlarımın, milletvekillerimin de dikkatini çekmek üzere: Orhaneli Başköy
köyümüz var. Burada mermer ocakları var ve sularının İl Özel İdaresi
tarafından, içilmez olduğu tespit edilmiş. Lütfen arkadaşlar, bu konuda
yardımcı olun. Henüz hiçbir işlem yapılmıyor, oradaki mermer ocakları,
Başköy’de, Kabulbaba’da aynı şekilde devam ediyor. Bu
konuda gerekenlerin yapılması gerektiğini söylüyorum.
Ve son olarak da,
İstanbul-Orhangazi-Gemlik otoyoluna “Ben çevreciyim.” diyen, çevreyi seven tüm
arkadaşlarımızı davet ediyorum, 36 bin adet zeytinin nasıl kesildiğini, lütfen,
gelin hep beraber görelim.
Saygılar sunuyorum.
Teşekkür ediyorum. (CHP
sıralarından alkışlar) 
BAŞKAN – Teşekkür ederim
Sayın Demiröz.
Milliyetçi Hareket Partisi
Grubu önerisinin aleyhinde son söz, Bolu Milletvekili Sayın Ali Ercoşkun’a aittir.
Buyurun Sayın Ercoşkun. (AK PARTİ sıralarından alkışlar) 
ALİ ERCOŞKUN (Bolu) –
Teşekkür ederim Sayın Başkan. 
Sayın Başkan, değerli
milletvekilleri; MHP Grubu önerisi aleyhine söz almış bulunuyorum. Sizleri,
Genel Kurulu saygıyla, sevgiyle selamlıyorum.
Değerli arkadaşlar, tabii,
2002 yılında nüfusumuzun yüzde 35’i civarında çalışan sayısına sahip olan tarım
sektörü şu anda yüzde 25’ine hitap ediyor. Dolayısıyla yüzde 25 nüfusa hitap
eden bir sektörde dertlerin, sıkıntıların olmamasını iddia etmek mümkün değil.
Tarım alanında da doğal olarak bu sıkıntıları bazı noktalarda yaşıyoruz ama
geldiğimiz noktayı da tespit etmek lazım. Yani gene, geçmişteki bütün
hükûmetlerin, cumhuriyetin kurulduğu andan bu yana gelen bütün hükûmetlerin
yapmış olduğu hizmetleri inkâr etmemiz mümkün değil, taş üstüne taş koyanın,
muhakkak, karşılığını aldığını söyleyebiliriz ama bir de tespit yapmak lazım
yani “2002’de neydi, şu anda ne?” diye başarıyı ortaya koymak için.
2002’de OECD raporlarına
göre dünyada 11’inci sıradaydık tarım üretimine göre ve 23 milyar dolar bir hasıla elde ediyorduk, şu anda ise 7’nci sıradayız 2011
rakamlarına göre ve 62 milyar dolar hasıla elde ediyoruz. Alan aynı alan,
tarımsal alan aynı alan, çalışan sayısında yüzde 10’luk bir düşüş var ama
hasılamız yaklaşık 3 kat artmış durumda. Bunu Birleşmiş Milletler Gıda Tarım
Teşkilatı bir başarı öyküsü olarak da raporlarında düzeltiyor. Desteklemeler,
faiz uygulamaları, krediler… Yüzde 69’lardan yüzde 5’lere düşen faiz
uygulamaları, kredilerde yüzde 62 olan ödenme oranı şu an yüzde 98,8’lere
çıkmış durumda; dolayısıyla, bu gelişmeleri de inkâr etmek mümkün değil. 
Kaldı ki, Türkiye
Cumhuriyeti tarihinde tarım alanındaki ilk kanun bildiğiniz gibi 2006 yılında
çıktı ve 2006 yılından bu yana kadar da on dört tane tarımla ilgili veya
sektörle alakalı kanun bu Genel Kuruldan, bu salondan, bu Meclisten geçti. 
Hollanda -hep bizim
çocukluğumuzda tarımsal anlamda örnek gösterilen bir ülke- 12 milyar dolar hasıla elde ederken, biraz önce de dediğim gibi, Türkiye'miz
şu anda 62 milyar dolarlık hasılaya ulaşmış durumda. 
Buğday ithalatından
bahsetti Değerli Milletvekili ama ihracattan bahsetmedi. İthalat yaparken
karşılığında yapmış olduğumuz buğday ihracatını da söylemek lazım. Sadece 2010
yılında 2,6 milyon ton ithalat yaparken, karşılığında 4,7 milyon ton buğdayı da
ihraç ettik. Bu rakamları düzeltmek mümkün. 
Sayın Şandır “Cumhuriyet
tarihinde ilk defa ithalat yapıldı.” dedi ama ilk ithalat 1925 yılında oldu,
hayvan ithalatı. 
ALİ UZUNIRMAK (Aydın) –
“Kurbanlık”, hayvan değil, “Kurbanlık
ithal edildi.” dedi, hayvan değil. 
ALİ ERCOŞKUN (Devamla) -
Aynı şekilde 1935’te oldu, 1986-96 arasında 1 milyon 432 bin kasaplık hayvan
ithal edildi.
ALİM IŞIK (Kütahya) – Hayvan değil,
kurbanlık, kurbanlık. 
ALİ ERCOŞKUN (Devamla) –
91-95 arasında SHP döneminde damızlık hayvan ithalatları oldu. 
ALİ UZUNIRMAK (Aydın) –
Amuda kalkıp yürüyorsun herhâlde, lafı başka yerden anlıyorsun. 
ALİ ERCOŞKUN (Devamla) –
Bunları da göz ardı etmemek lazım. 
ALİM IŞIK (Kütahya) – Canlı
hayvan değil, kurbanlık. Bu millet ilk defa sayenizde kurbanlık Angus da kesti. 
ALİ ERCOŞKUN (Devamla) –
Değerli arkadaşlar, bütün bunlar sektörde yaşanan sıkıntıları -gübre
fiyatlarında olsun, diğer sıkıntıları- tabii ki örtmüyor. Bunları gidermek de
toplam başarıdan geçiyor, ülkenin elde ettiği başarılardan geçiyor.
ALİM IŞIK (Kütahya) – Yanlış
bilgilendiriyor Sayın Başkan, canlı hayvan değil, “Kurbanlık ilk defa ithal
edilmiştir.” dedi. 
ALİ ERCOŞKUN (Devamla) – Dolayısıyla,
tarım alanındaki, Hükûmetin çalışmaları, bu başarılı çalışmaları önümüzdeki
günlerde de devam edecektir. Şu anda bildiğiniz gibi haziran sonuna
yetiştirmemiz gereken gündemimizde çok önemli kanunlar var. Ben, bu vesileyle,
bu kanunların bir an önce çıkmasının daha önemli olduğunu düşünerek önerinin
aleyhinde olduğumuzu belirtir, sizleri ve Genel Kurulu saygıyla selamlarım. (AK
PARTİ sıralarından alkışlar)
BAŞKAN – Teşekkür ederim
Sayın Ercoşkun.
S. NEVZAT KORKMAZ (Isparta)
– Karar yeter sayısı istiyorum.
BAŞKAN – Karar yetersayısı
arayacağım.
Milliyetçi Hareket Partisi
Grubu önerisini oylarınıza sunuyorum: Kabul edenler… Kabul etmeyenler… Karar
yeter sayısı vardır, kabul edilmemiştir. 
Cumhuriyet Halk Partisi
Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım: 
3.- CHP Grubunun, 18/1/2012 tarihinde
Balıkesir Milletvekili Ayşe Nedret Akova ve arkadaşlarının uzun tutukluluk
sürelerinin cezai yaptırıma dönüşüp dönüşmediğinin incelenmesi ve adil
yargılanma sürecinin işleyip işlemediğinin tespit edilmesi amacıyla vermiş
olduğu Meclis araştırması önergesinin, Genel Kurulun 12/6/2012 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
Türkiye Büyük Millet
Meclisi Başkanlığına
Danışma Kurulunun, 12/06/2012 Salı günü (Bugün) yaptığı toplantısında, siyasi
parti grupları arasında oy birliği sağlanamadığından, Grubumuzun aşağıdaki
önerisinin İçtüzüğün 19’uncu maddesi gereğince Genel Kurulun onayına
sunulmasını saygılarımla arz ederim.
 Emine
Ülker Tarhan
 Ankara
 Grup
Başkan Vekili
Öneri:
Balıkesir Milletvekili Ayşe
Nedret Akova ve arkadaşları tarafından, 18/01/2012
tarihinde, Türkiye Büyük Millet Meclisi Başkanlığına "Uzun tutukluluk
sürelerinin cezai yaptırıma dönüşüp dönüşmediğinin incelenmesi ve adil
yargılanma sürecinin işleyip işlemediğinin tespit edilmesi" amacıyla
verilmiş olan Meclis Araştırma Önergesinin, (210 sıra nolu)
Genel Kurulun bilgisine sunulmak üzere bekleyen diğer önergelerin önüne
alınarak, 12/06/2012 Salı günlü birleşimde sunuşlarda okunması ve
görüşmelerinin aynı tarihli birleşiminde yapılması önerilmiştir.
BAŞKAN – Cumhuriyet Halk
Partisi grup önerisinin lehinde ilk söz, Balıkesir Milletvekili Sayın Nedret
Akova’ya aittir.
Buyurun Sayın Akova. (CHP
sıralarından alkışlar)
AYŞE NEDRET AKOVA
(Balıkesir) – Sayın Başkan, değerli milletvekilleri; bugün, demokrasimizin
tutuklu olmasının üzerinden bir yıl geçmiş oluyor. Milletvekillerimiz bir
senedir tutuklu, milletin iradesi bir senedir tutuklu. Milletvekillerimizin
hâlen tutuklu olmaları, demokratik hukuk devletinde kabul edilmez bir durumdur.
Bu, ülkemiz gerçekten demokrasiyle yönetilseydi asla yaşanacak bir durum
olmazdı. Tutuklu vekillerin durumuyla ilgili yetkililerin “Bu durum yanlıştır,
düzeltilmesi gerekir.” diye yaptıkları açıklamalar timsah gözyaşlarıdır. Eğer
gerçekten bir çözüm isteseler, nasıl MİT Müsteşarını soruşturmadan kaçırmak
için bir günde yasal düzenleme yapıldıysa, demokrasinin tutukluluğunun engellenmesi
için de aynı şey bir günde yapılabilir. 
Demokrasi ve hukukun
üstünlüğünün egemen olduğu, herkese eşit fırsatların sunulduğu bir Türkiye
özlemimize rağmen, yargının bağımlı, hukukun taraflı olduğu hususunda çok ciddi
sorunlar yaşamaktayız. 
Deniz Feneri davasından üç
aydır tutuklu bulunan sanıkların, “uzun tutukluluk sürelerinin cezaya
dönüşmesi” gerekçesiyle tutuksuz yargılanmak üzere serbest bırakılma kararı,
çok daha uzun süredir tutuklu bulunan sanıklara uygulanmamaktadır. Yargıda
yaşanan çifte standardı anlamak ve içimize sindirmek mümkün değildir. Bu çifte
standart, yargının bağımlı ve taraflı olduğunu, uzun tutukluluk süreleriyle,
sonuçta serbest kalacak sanıklara hukuk dışı ceza uygulaması
gerçekleştirildiğini göstermektedir. Kamuoyu vicdanı da bu konuda ciddi yara
almaktadır. 
Milletvekillerimiz,
aydınlarımız, gazetecilerimiz, akademisyenlerimiz, polislerimiz ve
askerlerimizin özgürlükleri, muğlak suçlamalar ile yeterli delil olmaksızın
ellerinden alınmaktadır. Üstelik, delil toplandı ve “delilleri
sanıkların karartabileceği” ifadesiyle sanıkların tutuksuz yargılanmalarına
izin verilmemektedir. Yeterli delil toplanmadan sanıkların tutuklu
yargılanmasına nasıl karar verildiği ise anlaşılamamaktadır. Delillerin
yeterliliğine göre sanıkların tutuklanıp tutuklanmayacaklarına karar verilmesi
gerekirken sanıkların suçları belirtilmeden, savunmaları dahi alınmadan
tutuklanmaları, sanıkların lehine olan delillerin iddianamede yer almaması ve
tutukluluk hâllerinin devamı yönünde sürekli karar alınması, bireylerin Anayasa
ve yasalarca korunan adil yargılanma hakkını ortadan kaldırmaktadır. 
Sanıkların tutukluluk
hâlinin devamı veya salıverilmesi, yargı mensubunun objektif takdirine
bağlıdır. Sanıkların neden tutuklu olduklarının, dosyadaki maddi delillerle
birlikte, vicdanların da kabul edeceği şekilde izah edilmesi gereklidir.
Mutlaka “tutukluluğun devamı”, “tahliyenin reddi” kararlarının da gerekçeli
olması ve gerekçenin de açıkça belirtilmesi gerekmektedir. 
Yargı mensubunun objektif kriterlere göre değil de subjektif
kriterlere göre takdir yetkisini kullanması, adil yargılanma hakkıyla
bağdaşmamaktadır. Üstelik tutukluluk kararı veren yargı mensuplarının daha üst
görevlere getirilmesi, tutukluluğu sona erdiren yargı mensuplarının da tenzili
rütbeyle cezalandırılması yargının siyasallaştığı inancını doğrular nitelikte
çok olumsuz gelişmelerdir. 
Kıymetli milletvekilleri, kanuna açıkça aykırı olmasına rağmen
özel hayatın gizliliğini ihlal edecek şekilde iddianamelerin hazırlanması,
sanıkların aylarca, yıllarca tutuklu kalmasına yol açan hataların “sehven”
denilerek geçiştirilmesi ve sorumlular hakkında bugüne kadar herhangi bir işlem
yapılmaması, belirli davalarda savcılar hakkında yapılan şikâyetlerin hemen
işleme konulması ancak belirli davalarda yapılan şikâyetler için ise hiçbir
işlem yapılmaması, soruşturmaların gizliliğine rağmen, savcılık
soruşturmalarında sanık ve avukatlardan belge ve bilgi gizlenmesine rağmen bu
konuların belirli medya gruplarında yayınlanması, Adli Tıp ve TÜBİTAK’ta
bilirkişi heyetlerine yapılan müdahaleler, adil yargılanma sürecinin
işlemediğini göstermektedir.
Önleyici bir koruma tedbiri
olan tutuklama kararının uzun tutukluluk süreleriyle ceza yaptırımına dönüştüğü
de görülmektedir. Bireylerin en temel haklarından olan adil yargılanma hakları
açıkça ihlal edilmektedir. Kamuoyunu ilgilendiren önemli davalarda gözlemlenen
uzun tutukluluk süreleri, yargının siyasallaştığı ve adil yargılanma sürecinin
işlemediği hususunda akıllarda soru işareti yaratmakta ve toplumun devlete inancını,
yargıya inancını da sarsmaktadır. 
Yargı sistemine güven ve
kişinin haklarının korunacağı inancı toplumların kaos
ortamına sürüklenmesini engeller. Bu bağlamda, uzun tutukluluk sürelerinin
cezai yaptırıma dönüşecek şekilde kullanılması toplumun -açık söylüyorum-
yargıya olan güvenini de zedelemektedir. Eğer kişiler adil ve tarafsız
yargılanmanın önemini ancak başlarına bir şey geldiği zaman hatırlıyorsa,
hukukun genelliği, sürekliliği, nesnelliği ilkelerinin işlemediğini
göstermektedir. 
Milletvekili olarak 8
kişinin tutukluluğunun bugün 1’inci yıl dönümüdür. Bu durum, Türkiye Büyük
Millet Meclisinin tarihinde çok önemli bir kara lekedir. Milletin sesi Mecliste
yoktur sevgili milletvekilleri, değerli milletvekilleri. Demokrasimiz
üzerindeki bu ayıbın temizlenmesi için çalışılması gerekirken bu sorun
görmezlikten gelinmektedir. Tutuklu milletvekillerimizin tutukluluğunun sona
erdirilmesi ve Mecliste göreve başlamaları için bütün tarafların hiç şüpheye
düşmeden anlaşması ve çaba göstermesi gerekliliktir. Demokrasimizin var
olabilmesi için bugün tutuklu vekiller hakkında yaptığımız son konuşma olmasını
diliyorum. 
Değerli milletvekilleri,
hepiniz çok iyi bu fotoğrafı görüyorsunuz. Önce gazeteciler susturularak, tüm
muhalif TV kanallarının yöneticileri bir bir
hapsedilip diğerlerine gözdağı verilerek kendi iktidarlarını korumaya alanlar,
sonra yargı eliyle toplumu terörize ederek sivil
toplumu ve üniversiteleri susturdular. Yeni bir koruma kalkanı yaratıldı. Kendi
yargıları ile iyice güçlendiler. Yasa değişiklikleri ile kendi bürokrasilerini
de koruma altına aldıktan sonra koruma halkalarını gün gün genişlettiler.
Cezaevindeki hastalara rapor verenleri bile cezaevine atan, hasta odalarında
baskın ve aramalar yapan bir zihniyetin, birilerinin kini susuncaya kadar ve
intikamı, Adalet Bakanlığının yönetimindeki özel yetkili mahkemeler ve infaz
evleri adaletin değil, iftiraların, tuzakların, sahte belgelerin ve komploların
merkezi hâline gelmişken, artık yavaş yavaş koca bir morga dönmektedir. Bunu da
hepimiz maalesef üzülerek günbegün izlemekteyiz. 
Taammüden ölüme neden olan
sahte dava kurgulayıcıları, tutuklayanlar devlet
eliyle korumaya alınmış, tazminattan dahi muaf tutulmuştur. Bu haksız ve
hukuksuz tutuklamaların sona ermesi için daha kaç kişinin ölmesi ya da isim isim kimlerin ölmesi bekleniyor? Biz bugün belki
bilinenleri tekrar ediyoruz ama bir araya geldiğimiz her yerde, asıl önemli
olan bence, bir kez daha aydınların, gazetecilerin ve halkın temsilcilerinin
hürriyetlerini tehdit eden, demokrasiyi hapseden bu adaletsizliğe isyan
hakkımızı kullanmalıyız. Bize söylemeyi, yazmayı, düşünmeyi yasaklayan, kendisi
gibi düşünmeyen herkesi de iyi hâlli birer mahkûma dönüştürmeye çalışanları bir
kez daha teşhir etmek için bunu sık sık yapmalıyız. 
Bu nedenle, verdiğim soru
önergemin kabulünü diliyorum. Saygılarımla. Teşekkür ediyorum. (CHP
sıralarından alkışlar)
BAŞKAN – Teşekkür ederim
Sayın Akova. 
Cumhuriyet Halk Partisi
Grubu önerisinin aleyhinde ilk söz Ankara Milletvekili Sayın Özcan Yeniçeri’ye aittir. 
Buyurun Sayın Yeniçeri.
(MHP sıralarından alkışlar) 
ÖZCAN YENİÇERİ (Ankara) –
Sayın Başkan, değerli milletvekilleri; tabii, lehte ve aleyhte kavramları çok
birbirine karışık. Dolayısıyla bir milletvekili içeride, tutuklu, zindanda
bulunan bir partinin herhâlde “Çok iyi oluyor.” demeyeceğini herkesin bilmesi
gerekiyor ve konuşmamı da bunun üzerine oturtacağımı herkesin bilmesi lazım. 
RAMAZAN KERİM ÖZKAN
(Burdur) – Herkes burada değil!
ÖZCAN YENİÇERİ (Devamla) –
Türkiye Büyük Millet Meclisinin, yani sizin oturduğunuz o sıralarda bulunan 8
tane milletvekili şu anda hapishanededir ve tutukludur. Bitmek tükenmek
bilmeyen duruşmalar, iddialar, ithamlar, bu çerçeve içerisinde sürdürülen bir
tutukluluk hâli âdeta kangrene dönüşmüş durumdadır. Tutuklu milletvekillerinin
bir özelliği var, tamamı muhalefet partilerine ait milletvekilleridir. Türkiye
Büyük Millet Meclisi Başkanı Sayın Cemil Çiçek’in ifadesiyle, tutuklu
milletvekilleri sorunu da giderek bir pehlivan tefrikasına dönüşmüş
bulunmaktadır. Hemen başından söyleyelim ki egemenlik kayıtsız, şartsız
milletindir ve egemenlik hakkını ve hukukunu bu millet, milletvekilleri
aracılığıyla kullanır. Egemenlik, kayıtlı, şartlı özel yetkili mahkemelerin
değildir; herkesin yerini bu noktada iyi tayin etmesi lazım, “demokrasi” derken
de demokrasiyi bu temel üzerine oturtarak düşünmek ve algılamak lazım. Şimdi,
yargı bugün, resmen yasamayı bloke etmiş durumdadır. Bu kabul edilemez. 
Değerli milletvekilleri,
bugünkü tutuklu milletvekilleri hukuki değil toplumsal bir sorun hâline gelmiştir.
İktidar, tutuklu milletvekilleri konusunda demokrasi adına çok kötü bir sınav
vermiştir. Başbakan Erdoğan ve AKP, tutuklu milletvekilleri konusunu kan davası
konusuna dönüştürmüştür. Başbakanın açıklamalarından sonra, tutuklu
milletvekilleri mahkemenin değil, Adalet ve Kalkınma Partisinin tutuklu
milletvekilleri hâline dönüşmüştür. Bilindiği gibi, tutuklu milletvekilleriyle
ilgili olarak Başbakan Erdoğan “Sorun AKP’nin değil.” demişti. E, tabii, doğru
demişti çünkü AKP’nin olsaydı çoktan çözülür, bir hâl yoluna bağlanırdı bu iş.
O bakımdan da çok doğru bir şey söyledi, bu sorun muhalefete ait. Muhalefetin
kolu kanadı kırılmalı, eli kolu bağlanmalı, mümkün olduğu kadar zayıf bir
konumda ve durumda tutulmalıdır. Hazır bahane de var, bu bahanenin üzerinden
hareket ederek hadise yürütülmelidir. Kaldı ki Sayın Başbakan “sır küpüm”
dediği bürokrat Hakan Fidan’ı savcının soruşturmasına üç gün kala onun elinden
almış, yasayı buradan geçirmiş ve bu çerçeve içerisinde de aynı yasa dört saat
içerisinde Sayın Cumhurbaşkanının da onayından geçmiştir. Bu, çok ciddi bir
çelişkiyi gösteriyor. Atanmışlar için bu denli aceleci ve tavizsiz
davrananların seçilmişler için “Elimizden bir şey gelmez.” demesi hiç de
inandırıcı değildir. Türkiye Büyük Millet Meclisi Başkanı Cemil Çiçek, tutuklu
8 milletvekilinin durumu için “Tribünlere oynamayalım, çözelim.” demişti.
Başbakan Yardımcısı Sayın Bozdağ da “Vekillerin tutuklanması diye bir şey
değil, tutukluların vekil seçilmesi gibi bir şey var.” demişti. Zannediyorum,
bundan beş sene sonra, on sene sonra bu sözden utanacaktır, bundan hiç kimsenin
kuşkusu olmasın. Milletvekilinin tutuklu, şu veya bu biçimde içeride olması
savunulamaz, hele hele demokrasi adına savunulamaz. Bunların tabii, istisnaları
olabilir ama şu anda, 1 tane, 2 tane, 3 tane, 5 tane değil, 8 tane milletvekili
içeride var, dolayısıyla, ciddi bir fenomenle karşı
karşıyayız, olağanüstü bir durum vardır, çözümü de olağanüstü olacaktır. 100
çeşit çözümü var, çözümsüzlüğünü 101 çeşit üretip bunu içeriden çıkarmamak ve bunları
hâlâ orada tutmak, dışarıdan yargılanmalarını sağlamamak, son derece büyük bir
sorumsuzluk örneği olarak, vefasızlık örneği olarak, şurada yan yana oturmanız
gereken insanların dostluğundan ve insanlığından uzak bir hâlde bulunmak
demektir. 
Şimdi, değerli
milletvekilleri, AKP, kendisini ilgilendiren konularda şahsa özel yasalar
çıkarmaktan hiç çekinmiyor. Söz gelimi, biraz önce de
söylediğim gibi, Hakan Fidan’a özgü, üç gün içinde bir yasa çıkarabiliyor; ucu
AKP’ye dokunacak olan Deniz Feneri davasında yapay gerekçeler yaratarak
yargıçları görevden alıyor, aldığı da yetmiyor, bir de yargılatıyor;
Cumhurbaşkanının görev süresiyle ilgili olarak Anayasa’yı yasayla değiştirerek
şahsa özel düzenleme geçirtebiliyor; sorun tutuklu milletvekili olunca değişikliğin
farklı ve olumsuz sonuçlarından bahsedilerek konu kapatılıyor. İçeride
tutuklu olan 1 ya da 2 milletvekili değil, biraz önce de dediğim gibi, 8 tane
milletvekili var ve dolayısıyla bu milletvekillerinin içeride tutulmaması için,
bir bürokrata gösterdiğiniz ihtimamı onlardan da esirgememeniz gerekirdi. Hatta, bugün bir defa daha bir çözüm önerisi getireyim,
algılamayacaksınız ama tarihe kayıt düşmek için söylüyorum: Bir defaya mahsus
bir yasa tasarısı getirirsiniz ve bu meseleyi çözersiniz, biter gider. Ve
dolayısıyla da bunu yapmayacaksınız, onu çok iyi biliyorum ama hık etseniz de mık etseniz de, kem etseniz de küm etseniz de
o insanlar bir gün o dört duvar arasından, zindandan çıkacaktır. Ondan sonra
onların yüzüne nasıl bakacaksınız, ben de çok merak ediyorum.
AKP’nin, tutuklu
milletvekilleri konusunda ilgisiz ve sorumsuz bir davranış içine girerken kendi
yandaşlarının durumuna çok duyarlı olduğunu da biraz önce söyledik. Oslo
süreciyle ilgili olarak, özel yetkili mahkemenin yürüttüğü soruşturmayı durdurmak
için ne cansiparane mücadele verdiğinize biz burada
şahit olduk. Kendi sorunlarıyla ilgili olduğunda hukuk, yasa ve Anayasa diye
bir şey tanımayanlar, muhalefete ilişkin hukuki bir sorun ortaya çıktığında işi
mahkemeye havale ediyorlar.
Sayın Başkan, değerli
milletvekilleri; Milliyetçi Hareket Partisinin İstanbul Milletvekili kahraman
Engin Alan’ın Başbakan Erdoğan’la kişisel bir sorunu
vardır. Sayın Başbakanın bir toplantıya saatlerce gecikmesinin sonucunda Engin
Alan ayağa kalkmamıştır ve Sayın Başbakanın önünde diz çökmemiştir ve zindanda
tutulma sebebinin de dolaylı bir biçimde bunun olduğunu Sayın Başbakan kendi
ağzıyla itiraf etmiştir. 
Zindanda tuttuğunuz Engin Alan’ın size bir de mesajı var, o mesajı buradan okumak
istiyorum: “Ben anamdan milletvekili olarak doğmadım. Benim en büyük gurur
kaynağım Türk olmaktır. Onun onurunu dışarıda da yaşadım, hapiste de yaşıyorum.
Benim için ülkem ve milletimin hayatiyetinden önemli başka bir şey olamaz,
gerisi teferruattır. Bu benim yaşam sebebimdir. Bu uğurda ödenecek her türlü
bedeli de ödemeye hazırım. Bu bedel ölene kadar Silivri’de kalmaksa ona da
hazırım. Ancak sözümün arkasındayım. Eğer sonum Silivri’de olacaksa buradan
yatarak değil, cezaevinin kapısının önünde tabutumun kapağına tekmeyi vurup ayakta
dimdik çıkacağım. Beni bekleyin.”
Hukuk devleti Türkiye’de
iktidarın hukukuna dönüşmüş bulunmaktadır. Sorun budur, gerisi de bu senaryoya
uygun bir hikâyenin üretilmesinden ibaret bir süreçtir. AKP istiyor diye
milletvekilleri içeride tutulamayacaktır. Haklı olmanın da bir zamanı vardır, o
zaman gelecektir. Demokrasi er ya da geç zindanları ve zulmü yenecektir.
Saygılar sunuyorum. (MHP ve
CHP sıralarından alkışlar) 
BAŞKAN - Teşekkür ederim
Sayın Yeniçeri. 
Cumhuriyet Halk Partisi
Grubu önerisinin lehinde Diyarbakır Milletvekili Sayın Altan Tan. 
Buyurun Sayın Tan. (BDP
sıralarından alkışlar)
ALTAN TAN (Diyarbakır)-
Sayın Başkan, sayın milletvekilleri; benden önceki arkadaşlarım da bugün birkaç
kez dile getirdiler, bugün 12 Haziran ve 2011’den bugüne, 2012/12 Haziran
tarihi itibariyle, genel seçimlerden bu yana bir yılımızı tamamlamış
bulunmaktayız. Fakat ne yazık ki bu Parlamentoda olması gereken 8 milletvekili
arkadaşımız aramızda değil. Bu konuyu bir yıl boyunca defalarca konuştuk ama
maalesef bir yol bulamadık. İktidarda bulunan Adalet ve Kalkınma Partisi ve
Sayın Genel Başkanı, her ne hikmetse -biraz önce özel sebeplerden de
bahsedildi- bu konuda ısrarlı tutumunu, hatta tutumu bir yana bırakalım,
inadını sürdürmekte devam ediyor. Nasıl çözülecek? Hak, hukuk, adalet,
dünyadaki kriterler, Türkiye’deki teamüller,
geçmişteki uygulamalar, bunların hepsini defalarca dile getirdik sevgili
arkadaşlar. Ancak, her seferinde, Nasrettin Hoca’nın tabiriyle ipe un serildi,
“Yargıya müdahale edilemez.” denildi, “Mevcut kanunlara, Anayasa’ya göre bu iş
böyle.” denildi, denildi, denildi, denildi, hâlen de deniliyor.
Sevgili arkadaşlar, bu
Meclis, yer gök oynamasına rağmen, Şike Yasası’nı, hem de iki sefer, bu
sıralarda oylayarak geçirdi. Yine aynı şekilde, MİT Müsteşarının sorguya
çağrılmasıyla ilgili bir hadise yaşandı, yine hep beraber gördük, çok kısa bir
zamanda, yine Türkiye’deki teamülleri de zorlayarak, hatta aşarak, çiğneyerek
yine bir kanun çıkarıldı ve aynı şekilde bu iş de iktidarın kendi istediği
doğrultuda halledildi. 
Şunu söylemek istiyorum: Bu
konuşulanların hepsinin bir kıymeti harbiyesi yok,
gerekçelerin bir kıymeti harbiyesi yok. Eğer
vicdanlar harekete geçse ve bu sorun çözülmek istense biz bunu çok kısa bir
zamanda, belki bir gecede, iki gecede çözüp bu arkadaşlarımızı kendi aramıza
tekrar getirebiliriz. 
Peki, ne olacak yani nereye
kadar gidecek bu? Bir yandan yeni anayasa çalışmaları var, bir yandan AKP ile
CHP’nin görüşmeleri var, bir yandan üçüncü ve dördüncü yargı paketleri var.
Eğer siyaset bir çözüm arıyorsa, eğer gerçekten samimi olarak bir yumuşama hedefleniyorsa, ve bu yumuşamadan sonra da tam bir
demokratikleşme hedefleniyorsa işte yine bir meşhur atasözümüz var, o hâlde “Bu
ne perhiz, bu ne lahana turşusu?” Yani bu işleri düzeltmeye giderken bir yandan
da elimizde âdeta balyozla bir züccaciye dükkânına
giren insan misali her tarafı kırıp dökmenin, tansiyonu bu kadar yükseltmenin,
germenin ne faydası var? Doğrusu, bunu da anlamakta zorlanıyoruz. 
8 arkadaşımızın yanında bir
de sevgili arkadaşımız, kardeşimiz Hatip Dicle’nin sorunu var. Değerli
arkadaşlar, bu Meclis, maalesef bunu içine sindirebildi, maalesef. 78 bin oy
aldı bu arkadaşımız Diyarbakır’da, bağımsız olarak. Bu 78 bin oy, 78 bin
Diyarbakırlının iradesi nereye gitti, kim bunu çöpe attı, bu çöpü kim kaldırdı,
soran yok ve bundan daha büyük bir siyasi cinayet işlendi, bu arkadaşımızın
milletvekilliği bir başka kişiye verildi. 
Bakınız, Sayın Hatip
Dicle’nin, sevgili kardeşimizin, arkadaşımızın milletvekili olma hakkının iptal
edilmesi başka bir mesele; doğrudur, yanlıştır, tartışılır. Hatip Dicle’nin
milletvekilliği iptal edildi. Bize göre, çok yanlış, asla kabul edilemez bir
şey ama iptal ettiniz. 
Peki, iptal ettiğiniz bu
milletvekilliğini nasıl götürüp bir başkasına verdiniz? E, efendim, Seçim
Kurulu bunu bana verdi. Göz göre göre benim cebimden bir şey yere düşüyor,
zorla hatta alınıyor, çalınıyor cebimden ve yine bütün kamuoyunun önünde
çıkarılıp size veriliyor. 
Sevgili arkadaşlar, bütün
dünya hukuklarına göre, yerde bile bir şey bulsanız, bizim Sevgili Sırrı
Süreyya Önder’in tabiriyle, kaldırıp “Bu kimindir?” diye sorma mecburiyetiniz
var. Siz de hiçbir şey olmamış gibi, hemen cebellezi,
cebe indirdiniz ve bu konuda da hiçbir rahatsızlık duyulmadı. 
Bakın, tekrar söylüyorum:
Sevgili Hatip Dicle’nin milletvekilliğinin iptal edilmesi ayrı bir mesele, ama
iptal edilen bir şeyi bir başkasına verme kimin hakkı, kimin yetkisi, bu Meclis
bunu bile düzeltememiştir ve hiçbir şey olmamış gibi bunu içine sindiren bir
zat da gelip bu sıralarda oturmaya devam etmektedir. Hırsızın elini cebinizde
yakalıyorsunuz, tutuyorsunuz, çekiyorsunuz, diyor ki: “Bana nezaketsizlik
yaptın, niye hırsız diyorsun?” Eli cebinizin içinde yani o şekilde
yakalıyorsunuz. Bunlar söylendiği vakit de maalesef, bir de, işte hem suçlu hem
güçlülüğün getirdiği bir aymazlıkla, arsızlıkla bir de şikâyetler serdediliyor.

Son hafta içerisinde yine
Türkiye’de çözüm, yeni anayasa, diyalog çalışmaları devam ederken, Sayın
Cumhurbaşkanı, Sayın Başbakan ziyaret edilirken -dün ve bugün bu ziyaretler
gerçekleştirildi Anayasa Uzlaşma Komisyonu tarafından- bir yandan da tam aynı
günlerde Van’da korkunç bir operasyon meydana getiriliyor. Bundan önce
cezaevine giren Iğdır, Şırnak, Kızıltepe, Silopi, İdil, Batman, Diyarbakır Kayapınar -yani bu listeyi uzatabiliriz- onlarca
arkadaşımız, yüzlerce arkadaşımız cezaevinde ve büyük bir deprem ve vurgun
yemiş Van’ın Belediye Başkanı da cezaevine konuluyor. Peki, bu gidişat nereye
gidecek, ne olacak? Yani Sayın Başbakan “Van’ı, Diyarbakır’ı, Mardin’i istiyorum.”
diyordu; nasıl alacak, ne şekilde alacak; böyle mi alacak, tankla, topla,
gazla, panzerle mi alacak? Bu ülke kimin ülkesi? Bu şehirler kimin şehri?
Sevgili arkadaşlar, tansiyon düşürülsün diye ümitlerimiz, beklentilerimiz,
çabalarımız devam ederken, sürerken bunlar maalesef, barışın üzerine benzin
dökme, mazot dökme gibi hareketlerdir, hadiselerdir. 
46 tıp fakültesi öğrencisi
Ankara’nın göbeğinde gözaltına alınıyor, bunlardan 13 tanesi tutuklanıyor.
Şimdi bunları söylerken belki dinlemiyorsunuz bile, çoğu başka şeylerle
ilgileniyor arkadaşların, dikkat ediyorum. Bu gençlerden birkaç tanesi son
sınıfta ve son imtihanlarına giriyorlardı, bu seneyi kaybettiler, haberiniz var
mı? Dereceyle Hacettepe’ye giren bir öğrenci terörist olur mu sizin tabirinizle?
46 tane Kürt tıp fakültesi öğrencisinin bugün hayatlarıyla oynandı, haberiniz
var mı? Bir annenin gözyaşlarını ve beddualarını Ankara Adliyesinin önünde
keşke işitseydiniz, mazlumun ahı indirir şahı. Bütün bugünlerin de sonucu nasıl
bitecek, ne olacak, bunu da hep beraber göreceğiz.
AKP-CHP görüşmelerine
gelince, bir “Kürt sorunu” deniliyor, bir “terör sorunu” deniliyor. Sevgili
arkadaşlar, bu isimleri doğru düzgün kullanma mecburiyeti vardır ve bugün Sayın
Başbakan çıkıyor diyor ki: “MHP görüşmezse, CHP’nin teklifini BDP de reddederse
biz de ikimiz yolumuza devam edebiliriz.” Peki, siz BDP’ye
bir çağrıda bulundunuz mu? BDP’nin böyle bir reddi
var mı? Ama, BDP bu sıralardan onlarca sefer, yüzlerce
sefer şunu dedi ki: “Bu işler müzakereyle olur, konuşmayla olur, Mecliste olur,
burada olur, diyalogla olur, Meclisin içinde ve dışında hakikatleri araştırma
komisyonuyla olur, akil adamlarla, akil insanlarla olur.” Bunları
defalarca söyledi ama BDP tabii ki -bugüne kadar, “Avrupa Birliğinin yolu
Diyarbakır’dan geçer.” dedi bir Başbakan; bir başkası “Bask modelini
tartışalım.” dedi, arkasından binlerce faili meçhul geldi; bir öbürü “Kürt
realitesini tanıyoruz.” dedi, kıyametler koptu, on binlerce insan öldü ondan
sonra- bütün bu süreci dikkatli bir şekilde, temkinli bir şekilde, sütten ağzı
yananın yoğurdu üfleyerek yemesi şeklinde takip edecektir, böyle takip ediyor
ama onlarca sefer, yüzlerce sefer deklare etti, her türlü çözümün, müzakerenin,
diyaloğun da tarafıdır, BDP’siz bir çözüm de, BDP’nin temsil ettiği Meclis içinde ve dışındaki çevrelerin
müdahil olmadığı şekilde bir çözüm de asla mümkün değildir, asla…
Son olarak da Kürtçe
seçmeli dersle ilgili bir şey söylemek istiyorum. Bu huydan vazgeçmek lazım;
mecbur kaldığın zaman, zorlandığın vakit, mümkün olduğu kadar Kürtlere az hak
ver, bu hakkı elinden geldiği kadar çok geç ver, çok geç verdiğin bu hakkın
içini boşalt, Kürtçe tabirle “…”(x), çürüt ve haram et. Buna da izin
vermeyeceğiz. 
Saygılarımı sunuyorum. (BDP
sıralarından alkışlar) 
BAŞKAN – Teşekkür ederim Sayın Tan.
Cumhuriyet Halk Partisi
Grubu önerisinin aleyhinde son söz Bartın Milletvekili Sayın Yılmaz Tunç’un. 
Buyurun. (AK PARTİ
sıralarından alkışlar) 
YILMAZ TUNÇ (Bartın) –
Sayın Başkan, değerli milletvekilleri; Cumhuriyet Halk Partisi grup önerisinin
aleyhinde söz almış bulunuyorum. Bu vesileyle yüce heyetinizi saygılarımla
selamlıyorum. 
Uzun tutukluluk süreleriyle
ilgili tartışmalar uzun zamandır kamuoyunu meşgul etmektedir. Tutuklama, başlı
başına bir ceza olmayıp zorunlu hâllerde başvurulması gerekli istisnai
nitelikte bir ön tedbirdir. Kanunumuz da tutuklamayı istisnai nitelikte
başvurulması gerekli bir ön tedbir olarak düşünmüş, bu nedenle tutuklama yoluna
gidilmesi kesin kriterlere bağlanmıştır. Ceza
Muhakemesi Kanunu’muzun 102’nci maddesine baktığımızda, ağır ceza mahkemesinde
görülen davalarda tutukluluğun üst sınırı iki yıldır, ağır cezalık olmayanlarda
bir yıldır ama istisna hükümleriyle, bir yıl olan bir buçuk yıla, iki yıl olan
da beş yıla çıkabilmektedir. 250 ve devamı maddeler devreye girdiğinde ise üst
sınır on yıla kadar çıkabilmektedir. Alt sınırı yedi yıl ve daha yüksek olan
davalarda 2004 yılına kadar bu sınırlama da yoktu. 2004 yılında yapılan
değişiklikle birlikte üst sınır getirilmiş oldu, ilk kez 2004’te, bu da AK
PARTİ İktidarında getirildi. 
Değerli milletvekilleri,
Türkiye’deki cezaevlerinde bulunanların tutukluluk ve hükümlülük oranlarına
baktığımızda, 2000 yılında tutuklu ve hükümlü sayısı hemen hemen birbirine
eşitti. 2001 yılında tutuklu sayısı hükümlü sayısını geçmiştir. 2006 yılında
cezaevinde bulunanların yüzde 37,5’u hükümlü, kalan yüzde 62,5’u tutuklu ve
hükmen tutukludur. Bugün gelinen noktaya baktığımızda, yargının
hızlandırılmasıyla ilgili alınan tedbirler sayesinde tutuklu sayısı hükümlü
sayısının altına düşmüştür. Bugün cezaevinde bulunanların yüzde 28’i tutuklu,
yüzde 72’si hükümlüdür. Son yıllardaki pozitif gelişmeye baktığımızda,
cezaevlerindeki tutuklu oranları listesinde Türkiye yüzde 28,1’le birçok
gelişmiş ülkenin önünde yer almaktadır. Cezaevlerindeki tutukluluk oranında
yüzde 41’le İsviçre başı çekerken, onu sırasıyla yüzde 40,6’yla Hollanda, yüzde
37’yle Kanada, yüzde 35,8’le İsrail, yüzde 35’le Belçika, yüzde 34’le
Danimarka, yüzde 31,2’yle Yunanistan ve yüzde 29,4’le Macaristan takip
etmektedir. Dünyadaki tutukluluk oranı en düşük ülke sıralamasında ise yüzde
15,3’le Almanya 1’inci sırada yer almaktadır. Almanya’yı sırasıyla İngiltere,
İspanya, ABD, Avustralya, Fransa, İsveç, Norveç ve yüzde 28,1’le Türkiye takip
etmektedir. Buna göre Türkiye dünyada tutuklu sayısı en az olan ülkeler
arasında 9’uncu sırada yer almaktadır. 
Ceza davalarındaki tutuklu
sayısına baktığımızda da Türkiye'de hâlen tutuklu bulunanların yüzde 75’i en
fazla bir yıl, yüzde 21’i ise en fazla bir-üç yıl arasında cezaevlerinde yatmaktadır.
Yani bir-üç yıl arasında tutuklu kalanların oranı, tüm tutukluların yüzde
96’sını oluşturmaktadır. 2011 sonu itibarıyla tutuklu sayısı 36 bin iken, bu
sayı cezaevinde bulunanların yüzde 28’ine tekabül etmektedir. 
Tüm ceza yargılamalarına
bakıldığında ise, Türkiye'de yıllık ortalama 3 milyon ceza davası işlem
görmektedir ve bu dosyalarda 36.417 kişi tutuklu hâlde yargılanmaktadır. Bu
verilere göre, tüm ceza davalarında tutukluluk oranı yüzde 1,28 düzeyindedir. 
Görüldüğü üzere, tutuklu
sayısındaki oranlar bakımından gelişmiş ülkelere göre daha iyi noktadayız.
Ülkemizde asıl sorun tutukluluk sürelerinin uzunluğu değil, bazı davalarda uzun
süren yargılama nedeniyle tutukluluk süresinin de uzamasından
kaynaklanmaktadır. Asıl mesele tutukluluk süreleriyle oynamak değil, yargıyı
hızlandırmaktır. İş yükünün fazla olması nedeniyle uzun süren davaların zaman
aşımı nedeniyle sona ermesi ve tahliyelere karar verilmesinin -Hizbullah davası
örneğinde olduğu gibi- kamuoyunda nasıl bir infial uyandırdığını hepimiz
gördük. Hûkümetimizin de, Parlamentomuzun da yapmaya
çalıştığı, yargılamanın hızlandırılmasına yönelik tedbirler alarak davaları
kısa sürede sonuçlandırmak ve dolayısıyla, tutuklu sürelerini aşağıya
çekmektir. 
Yargının hızlandırılmasına yönelik yasal düzenlemelerin
gerçekleştirilmiş olması, Yargıtay ve Danıştaydaki
daire ve üye sayılarının artırılması, hâkim ve savcı sayısında yüzde 34
oranında artış sağlanması, Adalet personelinin yüzde 78 oranında artması, yeni
adalet saraylarının yapılması ve teknolojinin son imkânlarının yargının
hizmetine verilmesi sayesinde bugün yargı eskiye oranla daha hızlı işlemekte ve
tutuklu sayısı buna paralel olarak azalmaktadır. 
Avrupa Konseyi Adaletin
Etkinliği Komisyonunun yayımladığı rapora göre, hâkim ve savcı sayısı yönünden
Avrupa ülkeleri arasında en çok artış sağlayan 5’inci ülkeyiz. Küresel krize
rağmen adalet bütçesinde kısıntıya gitmeyen birkaç ülkeden biriyiz. Bilgi işlem
donanımı yönünden
yüzde 100’lük oranı yakalayan 7 ülkeden birisiyiz. Adli yardım
için ayrılan ödenek bakımından 7’nci ülkeyiz. İlk derece mahkemeleri arasında
da en çok artış sağlayan 2’nci ülkeyiz. 
Sayın Başkan, değerli
milletvekilleri; tutuklu milletvekilleri sorunu sürekli gündemde tutulmaktadır.
Öncelikle şunu söylemek istiyorum: Bahsedilen milletvekilleri seçilmeden önce
tutuklu idiler, milletvekili seçildikten sonra tutuklanmadılar. Milletvekili
seçilmenin tahliye sebebi olması yönünde bir düzenleme şu anda dünya hukuk literatüründe yok, varsa gösterin. 
EMİNE ÜLKER TARHAN (Ankara)
– Başka mazeretiniz yok mu? Başka mazeret bildirin. 
YILMAZ TUNÇ (Devamla) –
Yasamadan, hatta Hükûmetten milletvekillerinin tahliye edilmesi yönünde bir
çalışma yapması beklenmektedir. 
SELAHATTİN KARAAHMETOĞLU
(Giresun) – Sabıkasız belgesini niye verdiniz? 
YILMAZ TUNÇ (Devamla)
- Bunun hukuki bir tarafının olmadığı
kanaatindeyim.
ALTAN TAN (Diyarbakır) –
Ceza aldılar mı, ceza? Kaç sene kalacaklar daha ceza almadan? 
YILMAZ TUNÇ (Devamla) -
Anayasa’nın yargı yetkisiyle ilgili 9’uncu maddesine ve mahkemelerin bağımsızlığıyla
ilgili 138’inci maddesine de aykırı olduğu kanaatindeyim. O zaman “Suç vasfı ne
olursa olsun, dosyadaki delilleri de dikkate almadan milletvekili seçilmek
tahliye sebebidir.” şeklindeki bir hükmün mevzuatımıza işlenmesi mümkün
olamayacağına göre, bu tartışmalar da, bu eleştiriler de yersizdir.
ALTAN TAN (Diyarbakır) –
Dosyalarda delil yok. Ne var? Hikâye var, masal var! 
YILMAZ TUNÇ (Devamla) –
Bugün, “Ergenekon”, “Balyoz” adıyla bilinen davalarda iki yüzün üzerinde
duruşma gerçekleştirilmiştir. Bu davaların bir bölümü karar aşamasına gelmiş…
EMİNE ÜLKER TARHAN (Ankara)
– Hani yargıyı hızlandırmıştınız?
YILMAZ TUNÇ (Devamla) –
…ancak sanık avukatlarının duruşmaları protesto etmeleri ve İstanbul Barosunun
da avukat atamaması nedeniyle gecikmeler devam etmektedir. Yargılama uzun
sürdükçe tutukluluk hâlleri de uzamaktadır. Bu davalarda yargının işleyişine
tüm tarafların yardımcı olması ve bir an önce karar verilmesi, tutukluluk
hâlinin sona ermesi açısından önemlidir.
REFİK ERYILMAZ (Hatay) –
Şimdi sorumlular avukatlar oldu! 
ALTAN TAN (Diyarbakır) –
Avukatları hapsedin, avukatları! Sorumlular avukatlar oldu değil mi?
YILMAZ TUNÇ (Devamla) - Sayın Başkan, değerli milletvekilleri;
yargının gerçekleştirdiği soruşturmaları AK PARTİ’yle,
Hükûmetle ilişkilendirmek, adil yargılanmayı etkilemeye yönelik beyanlarda
bulunmak, yargının yıpratılmasına yönelik açıklamalar yapmak, kapsam itibarıyla
çok geniş ve çok ciddi suçlamalar ihtiva eden, binlerce sayfa delilden ve
yüzlerce sanıktan oluşan bu davalarda gerçeği ortaya çıkarmaya çalışan yargı
mensuplarımıza da büyük bir haksızlıktır. 
ALTAN TAN (Diyarbakır) –
Hırsızlık, milletvekillerinden bahsediyorsun! 78 bin oy ne oldu?
YILMAZ TUNÇ (Devamla) –
Tutukluluk süreleri üzerinden yapılan tartışmaların, özellikle kamuoyunda,
darbe teşebbüslerinin yargılandığı davaları eleştirmek için yapıldığını
görmekteyiz. Bu davalarla ilgili eleştiriler yapılırken davaların kapsamı, suç
vasıfları, binlerce sayfadan oluşan deliller göz ardı edilip yargılamayı yapan
mahkemeler kıyasıya eleştirilmektedir.
EMİNE ÜLKER TARHAN (Ankara)
– Aynı Deniz Feneri, öyle mi? Aynı Deniz Feneri, aynı Deniz Feneri, öyle mi?
YILMAZ TUNÇ (Devamla) –
Tutuklu milletvekilleri ve bazı gazetecilerin Hükûmeti eleştirdiği için
cezaevinde olduklarını söylemek, asıl meseleyi karartmak ve çarpıtmaktan başka
bir şey değildir. 
ALTAN TAN (Diyarbakır) –
MİT Müsteşarını nasıl kurtardınız?
YILMAZ TUNÇ (Devamla) -
Hükûmeti eleştirebilirsiniz, AK PARTİ’yi de
eleştirebilirsiniz buna kimse müdahale edemez. Eğer siz, Hükûmeti eleştirmenin
ötesine geçerek “Bu iş sandıkla falan olmayacak, şiddet lazım, kaos çıkarılmalı. Bunlar artık normal yoldan gitmez, başka
yolları denemek lazım. Orduyu bu işin içerisine dâhil etmek lazım.” diyorsanız…
EMİNE ÜLKER TARHAN (Ankara)
– Hasta mısınız? Ne biçim laflar ediyorsunuz?
YILMAZ TUNÇ (Devamla)
- …orada özgürlük değil, orada özgürlük
ve demokrasi düşmanlığı vardır…
REFİK ERYILMAZ (Hatay) –
MİT Yasası’nda niye yargıya müdahale ettiniz?
YILMAZ TUNÇ (Devamla) -
…millî iradeye tuzak kurmak vardır, ülkemizi kaosa
sürükleyerek geçmişte yaşadığımız karanlık tabloları yine millete yaşatmanın
hazırlığı vardır, işte yargının el koyduğu da budur. Yargıyı, savcıları,
hâkimleri rahat bırakmak gerekir. 
Cumhuriyet Halk Partisi,
2001 yılında hazırlamış olduğu raporu hatırlamalıdır; bu raporla büyük ölçüde
örtüşen, milletimizin onayıyla değişen bugünkü yargı yapısının tam tersi bir
tutum içerisine girerek eleştirmekten vazgeçmelidir. 
Kuvvetler ayrılığı ilkesini
unutarak, yargı bağımsızlığı ilkesini unutarak bu araştırma önergesini vermenin
doğru olmadığını düşünüyorum. Bu duygu ve düşüncelerle önergenin aleyhinde oy
kullanacağımı belirtiyor, yüce heyetinizi saygılarımla selamlıyorum. (AK PARTİ
sıralarından alkışlar) 
BAŞKAN – Teşekkür ederim
Sayın Tunç.
Cumhuriyet Halk Partisi
Grubu önerisini oylarınıza sunuyorum…
HAYDAR AKAR (Kocaeli) –
Karar yeter sayısı Sayın Başkan.
BAŞKAN – Yok, sundum.
Sundum kardeşim. 
EMİNE ÜLKER TARHAN (Ankara)
– Sayın Başkan, sunmadan ayağa kalktı, siz görmediniz.
BAŞKAN – Sundum, baktım ben
size isteyecek misiniz diye, ağır ağır şey yaptınız.
Kabul edenler… Kabul
etmeyenler… Kabul edilmemiştir.
Adalet ve Kalkınma Partisi
Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
4.- AK PARTİ Grubunun,
Genel Kurulun çalışma gün ve saatleri ile gündemdeki sıralamanın yeniden
düzenlenmesine; Genel Kurulun 12 Haziran 2012 Salı günkü birleşimde sözlü
sorular ve diğer denetim konularının görüşülmemesine; 271, 276 ve 277 sıra
sayılı kanun tasarılarının İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi
12/6/2012
Türkiye Büyük Millet
Meclisi Başkanlığına
Danışma Kurulu'nun
12.06.2012 Salı günü (bugün) yaptığı toplantıda siyasi parti grupları arasında
oy birliği sağlanamadığından, İçtüzüğün 19 uncu maddesi gereğince, Grubumuzun
aşağıdaki önerisinin Genel Kurulun onayına sunulmasını arz ederim.
 Ahmet
Aydın
 Adıyaman

 AK
PARTİ Grup Başkan Vekili
Öneri:
Bastırılarak dağıtılan 276 ve 277 sıra sayılı kanun tasarılarının
48 saat geçmeden Gündemin "Kanun Tasarı ve Teklifleri ile Komisyonlardan
Gelen Diğer İşler" kısmının sırasıyla 3 ve 4 üncü sıralarına, yine bu
kısımda bulunan 271, 98, 255, 129, 134, 245 ve 250 sıra sayılı kanun tasarılarının
ise bu kısmın sırasıyla 2, 5, 6, 7, 8, 9 ve 10 uncu sıralarına alınması ve
diğer işlerin sırasının buna göre teselsül ettirilmesi,
Genel Kurulun;
12 Haziran 2012 Salı günkü
(bugün) birleşiminde sözlü sorular ve diğer denetim konularının görüşülmeyerek,
gündemin kanun tasarı ve teklifleri ile komisyonlardan gelen diğer işler
kısmında yer alan işlerin görüşülmesi ve bu birleşiminde 276 sıra sayılı kanun
tasarısına kadar olan işlerin görüşmelerinin tamamlanmasına kadar;
13 Haziran 2012 Çarşamba
günkü birleşiminde 277 sıra sayılı kanun tasarısına kadar olan işlerin
görüşmelerinin tamamlanmasına kadar;
14 Haziran 2012 Perşembe
günkü birleşiminde 129 sıra sayılı kanun tasarısına kadar olan işlerin
görüşmelerinin tamamlanmasına kadar;
Bu işlerin görüşmelerinin
14 Haziran 2012 Perşembe günkü birleşimde tamamlanamaması hâlinde Genel
Kurulun; haftalık çalışma günlerinin dışında 15 Haziran 2012 Cuma günü saat 14:00'te toplanması ve bu birleşimde "Kanun Tasarı ve
Teklifleri ile Komisyonlardan Gelen Diğer İşler" kısmında yer alan 129
sıra sayılı kanun tasarısına kadar olan işlerin görüşmelerinin tamamlanmasına
kadar;
Yukarıda belirtilen
birleşimlerde gece 24:00'de günlük programların
tamamlanamaması hâlinde günlük programların tamamlanmasına kadar; 
çalışmalarını sürdürmesi,
271, 276 ve 277 sıra sayılı
kanun tasarılarının İçtüzüğün 91. maddesine göre Temel Kanun olarak görüşülmesi
ve bölümlerinin ekteki cetveldeki şekliyle olması;
önerilmiştir.

271 Sıra Sayılı
Bireysel Emeklilik Tasarruf
ve Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı
(1/612)

BÖLÜMLER BÖLÜM
MADDELERİ BÖLÜMDEKİ MADDE
SAYISI
 1. BÖLÜM 1 ila 25 inci maddeler 25
 2. BÖLÜM 26 ila 50 nci maddeler 25
 3. BÖLÜM 51 ila 71 inci maddeler 
  (Geçici 1 ve 2 nci maddeler dahil) 23
  TOPLAM MADDE SAYISI 73
 
276 Sıra Sayılı 
Kamu Denetçiliği Kurumu
Kanunu Tasarısı
(1/626)

BÖLÜMLER BÖLÜM
MADDELERİ BÖLÜMDEKİ MADDE
SAYISI
 1. BÖLÜM 1 ila 23 üncü maddeler 23
 2. BÖLÜM 24 ila 37 nci maddeler 
 (Çerçeve 35 inci maddenin birinci, ikinci ve 
 üçüncü fıkraları ile geçici 1 inci madde dahil) 17
 TOPLAM
MADDE SAYISI 40
 
277 Sıra Sayılı
İş Sağlığı ve Güvenliği
Kanun Tasarısı (1/605)

BÖLÜMLER BÖLÜM
MADDELERİ BÖLÜMDEKİ MADDE
SAYISI
 1. BÖLÜM 1 ila 23 üncü maddeler 23
 2. BÖLÜM 24 ila 40 ıncı maddeler 
 (Çerçeve 32 nci maddenin a, b ve c
bentleri
 ile Geçici 1-8 inci maddeler dahil) 27
 TOPLAM
MADDE SAYISI 50

BAŞKAN – Adalet ve Kalkınma Partisi Grubu önerisinin lehinde ilk
söz Kahramanmaraş Milletvekili Sayın Mahir Ünal’a aittir.
Buyurun Sayın Ünal. (AK PARTİ sıralarından alkışlar)
MAHİR ÜNAL (Kahramanmaraş) – Sayın Başkan, değerli
milletvekilleri; AK PARTİ Grubu olarak bugün talep ettiğimiz Danışma Kurulu
önerimizle, bazı kanun tasarılarını gündemin ön sıralarına alıyor, Genel
Kurulun bugünkü birleşiminde sözlü soruların görüşülmeyip, “Kanun Tasarı ve
Teklifleri ile Komisyonlardan Gelen Diğer İşler” kısmında yer alan işlerin
görüşülmesini talep ediyoruz, çalışma saatlerini ise günlük programın
tamamlanmasına kadar uzatmayı amaçlıyoruz.
Öncelikle yasama yılının sonuna yaklaşmakta olduğumuz bugünlerde
yasama yılı dolmadan bazı kanun tasarılarının öncelikle yasalaşmasını
arzuluyoruz. Bunlardan biri bugün görüşmeyi arzuladığımız
Bireysel Emeklilik Tasarruf ve Yatırım Sistemi Kanunu Tasarısı’dır ki, bu
tasarıyla, İstanbul’u uluslararası finans merkezi hâline getirme, yurt içi
tasarrufları artırma ve finansman araçlarını çeşitlendirme hedefleri doğrultusunda
bireysel emeklilik ve sigortacılık sistemine ilişkin değişikliklere gidilmekte,
Hazine Müsteşarlığı tarafından kira sertifikaları ihracına imkân sağlanmakta ve
ülkemizde bireysel katılım sermayesi sistemi oluşturulmasına ilişkin esaslar
düzenlenmektedir. 
Öncelikle yasalaşmasını arzu ettiğimiz bir başka kanun tasarısı
olan Kamu Denetçiliği Kurumu Kanunu Tasarısı’nı ise Türkiye Büyük Millet
Meclisi Genel Kurulunun 13 Haziran 2012 Çarşamba günkü yani yarınki
birleşiminde görüşmeyi düşünüyoruz. Bu tasarı ise gerçek ve tüzel kişilerin
idarenin işleyişiyle ilgili şikâyetlerini, idarenin her türlü eylem ve
işlemleri ile tutum ve davranışlarını incelemek, araştırmak ve idareye
önerilerde bulunmak üzere Kamu Denetçiliği Kurumunun kuruluşu ile görev ve çalışma
usullerini düzenleyecek önemi haiz bir kanun tasarısıdır. 
Üçüncü olarak, yasalaşmasını arzuladığımız İş Sağlığı ve Güvenliği
Kanunu Tasarısı’dır. Bu tasarıyı da Türkiye Büyük Millet Meclisi Genel
Kurulunun 14 Haziran 2012 Perşembe günkü birleşiminde görüşmeyi arzulamaktayız.
Bu tasarı ile de çalışma hayatını yakından etkileyen
ekonomik, sosyal ve siyasal koşullar, uygulamada karşılaşılan sorunlar,
koruyucu ve önleyici hizmetlerden bütün çalışanların yararlanmasını sağlamak,
uygulamaların kalite yönetim sistemi benzeri sürekli iyileştirme felsefesinin
yerleştirilmesiyle daha da iyileştirilmesi ve Avrupa Birliğiyle Uluslararası
Çalışma Örgütü normlarına uyum sağlama zorunluluğundan dolayı mevcut İş
Kanunu’ndan bağımsız çalışanların tümünü kapsayan, önleyici ve koruyucu
tedbirleri içeren ve gelişmiş ülke örneklerindeki mevzuat metinleriyle uyumlu
düzenlemelerin hayata geçirilmesi amaçlanmaktadır.
Yukarıda özetlemeye çalıştığım kanun tasarılarını bu hafta
yasalaştırmayı amaçlamaktayız. Haftalık çalışma günlerinde görüşmelerin
tamamlanmaması hâlinde, Türkiye Büyük Millet Meclisi Genel Kurulunun, haftalık
çalışma günlerinin dışında 15 Haziran 2012 Cuma günü de toplanarak bu üç
tasarının görüşmelerinin tamamlanmasını yine amaçlıyoruz. 
Bu hafta Türkiye Büyük Millet Meclisi Genel Kurulunda
yasalaştırmayı düşündüğümüz bu üç tasarı da madde sayısı itibarıyla çok maddeli
olduğundan, bu tasarıları temel kanun olarak bölümler hâlinde görüşüyoruz. Bu
nedenle, grup önerimize desteklerinizi bekler, hepinize saygılarımı sunarım.
(AK PARTİ sıralarından alkışlar)
BAŞKAN – Adalet ve Kalkınma Partisi Grubu önerisinin aleyhinde
Şırnak Milletvekili Sayın Hasip Kaplan.
Buyurun.
HASİP KAPLAN (Şırnak) – Değerli milletvekilleri, Selma Irmak,
Şırnak Milletvekili; Faysal Sarıyıldız, Şırnak Milletvekili; İbrahim Ayhan,
Şanlıurfa Milletvekili; Kemal Aktaş, Van Milletvekili; Gülser
Yıldırım, Mardin Milletvekili; Hatip Dicle, Diyarbakır Milletvekili; Mehmet
Haberal, Mustafa Balbay, Engin Alan, resmen Yüksek Seçim Kurulu kararına göre
bu Meclisin üyeleridir. Bu Meclisin 550 milletvekilinin 8 üyesidir.
Tutukludurlar. Henüz haklarında bir karar verilmedi. Hem de çok uzun süredir
tutukludurlar ve çok uzun süre özel yetkili mahkemeler tarafından tutuklular,
olağanüstü mahkemeler tarafından tutuklular, siyasi mahkemeler tarafından
tutuklular, hukukun ve adaletin olmadığı mahkemeler tarafından tutuklular ve
tarihte hiçbir zaman aklanmayan olağanüstü yargı tarafından tutuklular. Özel
mahkemeler, özel polisler, özel savcılar, özel yasalar ve özel yetkili
mahkemeler her zaman, her daim düzeni korumuştur!
Bu özel yetkili mahkemeler, bu Meclisin üzerinde midir arkadaşlar?
Özel yetkili mahkemeler yargıyı temsil edebilir mi? Biraz elinizi vicdanınıza
koyun. Bir senedir bu Meclis 8 milletvekili eksik toplanıyor, eksik! Farkında
mısınız? Yani üç muhalefet partisinden diye. Ben çoğunluğum, ben çoğunluksam
burada hukukum, ben çoğunluksam kanunum, ben çoğunluksam Allah’ın kelamı mıyım
diyeceksiniz? Hiç mi sizde vicdan yok, insanlık yok, hukuk yok? Hiç mi sizde milletin
iradesine saygı yok? Üç tane grup… Meclis Başkanı çağırdı üç tane parti
grubunu, oturduk, konuştuk, kanun teklifinde anlaştık. Hem de Başbakan Meclis
Başkanıyla görüştükten sonra ve üstelik Meclis Başkanıyla Başbakan görüştükten
sonra üç partinin grup başkan vekillerini çağırdı. Dediler ki: “Anlaşamaz
bunlar.” Oysaki anlaşılmayacak bir şey yoktu. Burada bir adaletsizlik vardı,
burada bir hukuksuzluk vardı. Üç seneden fazla tutuklu kalan milletvekilleri
vardı burada. Ceza adaletinde adaletin geri dönüşü olabilir mi? Özgürlüklerde
geri dönüşü olabilir mi? Milletin iradesinin tecelli ettiği 12 Hazirandan bu
yana bir senedir, bu Mecliste milletin oylarından aldıkları yetkiyi
kullanamıyorlar. Bu Meclis “Ama bir Hakan Fidan etmiyor 8 milletvekili.” diyor.
Ya sizin memurunuz, sizin Fidan’ınız çok kıymetli, 8 milletvekili bir Fidan
etmiyor, değil mi? Etmiyor, değil mi? Çok kıymetli, değil mi? Memurunuz çok
kıymetli, değil mi? Memurunuz milletin iradesinin üstünde, değil mi? Çok
kıymetli! Şike çok kıymetli! Görevi kötüye kullanma suçlarının, yüz kızartıcı
suçların hepsinin kanunlarını çıkardınız birer birer burada; hepsini de
sonradan terfi ettirip bürokraside en üst düzey görevlere getirdiniz, bunların
hepsinin yasalarını çıkardınız. O zaman hukuk vardı, o zaman adalet vardı. Peki şimdi ne? Gündem getiriyorsunuz, sabaha kadar çalışma.
Sabaha kadar çalışma. Yetmiyor. Önergenizde gücünüz var ya, AK PARTİ çoğunluk
ya, diktasınız ya, her şeyi yapabilirsiniz ya, bir gün kırk sekiz saattir diye
bir kanun teklifi verin. Varsınız işte, çoğunluğunuz var. Kırk sekiz saate
çıkarın, bitmez bu yasalar, bitmez.
Bakın, Anayasa 83/2 14’üncü madde istisnası. Hukukçu olan, hukuk nosyonu olan sıradan bir insan bile Anayasa’nın 14’üncü
maddesinde son fıkra değişikliğinin 2001 yılında yapıldığını bilir. Bakın,
2001. 14’üncü madde son fıkra: “Bu hükümlere aykırı faaliyette bulunanlar
hakkında uygulanacak müeyyideler, kanunla düzenlenir.” 2001… Bugün 2012, on bir
senedir bu kanun çıktı mı Meclisten? Çıkmadı. Çıkmayan kanuna göre milletvekili
tutuklu olabilir mi? Belirlenen suç yok. 83’ün ikinci fıkra istisnası için
kanun çıkmamış, çıkmayan kanuna göre Meclisin üyelerinin 8 tanesi tam bir sene
bir gündür içeride tutuklu. Sonra, çıkacak burada hatipler konuşma yapacak. Ee? “Bizden önce tutukluydu.” Sanki bu Mecliste bunun
öncesi yaşanmadı. Bölükbaşı tutuklu değil miydi milletvekili olurken? Sebahat
Tuncel tutuklu değil miydi milletvekili olurken? Birisi yakın zamandan birisi
eski zamandan. Peki, bir sene içinde… Elinizi vicdanınıza koyun. Elinizi
vicdanınıza koyun. Bir senedir… Yargı kararı tamam, tutuklama tamam; peki,
idari tasarruf mudur? Yok. Peki, cezaevi infazı nedir, idari tasarruf değil mi?
Evet. 5275 sayılı Yasa’ya göre Meclis Başkanı Adalet Bakanına “8 milletvekilimi
getir…” Bakın, İç Tüzük’e göre ant içme burada
kürsüde yapılır. “Benim, seçilen 8 milletvekilimi izinli olarak iki günlüğüne
buraya istiyorum, gelsin, yemin içsinler.” diyebilirdi. Bir senedir niye
demiyor? İçerideki tutuklu milletvekili soru önergesi veremez miydi, araştırma
önergesi veremez miydi? Bakanlıklara yazı yazamaz mıydı? Tutukluyken,
kelepçeliyken bile iktidarınızı denetleyemez miydi? Siz bir senedir niye
engellediniz bunu? Meclis Başkanı…
SONER AKSOY (Kütahya) – Bağırma, bağırma!
HASİP KAPLAN (Devamla) – Konuşma lan!
SONER AKSOY (Kütahya) – Bağırma öyle! 
HASİP KAPLAN (Devamla) – Terbiyesiz herif!
MAHİR ÜNAL (Kahramanmaraş) – Düzgün konuş! 
BAŞKAN –Sayın Kaplan, lütfen…
HASİP KAPLAN (Devamla) – Milletin iradesine saygısızlık edeceksin…

BAŞKAN – Sayın Kaplan, lütfen… Sayın Kaplan lütfen…
HASİP KAPLAN (Devamla) – …zaten senin huyun bu! 
SONER AKSOY (Kütahya) – Bağırma, bağırma!
HASİP KAPLAN (Devamla) – Bu milletvekilleri tutuklu kaldığı
sürece…
SONER AKSOY (Kütahya) – Kulaklarım şişti, bağırma!
BAŞKAN – Sayın Aksoy, siz de lütfen…
HASİP KAPLAN (Devamla) - …bağıracağım da kafana da kakıla kakıla vuracağım, biliyor musun. Terbiyesizlik etme oradan!
SONER AKSOY (Kütahya) – Adam gibi konuş!
BAŞKAN – Sayın Kaplan, lütfen Genel Kurula hitap edin. 
HASİP KAPLAN (Devamla) – Senin arkadaşların tutukluyken nasıl
rahat edebilirsin, saygısız!
BAŞKAN – Sayın Kaplan, lütfen Genel Kurula hitap edin. 
HASİP KAPLAN (Devamla) – Saygısız! Senin tutuklu milletvekillerin
varken, 8 arkadaşın, sen nasıl böyle terbiyesizlik edip konuşabilirsin? Utanma!

SONER AKSOY (Kütahya) – Bağırmadan, adam gibi konuş!
İBRAHİM BİNİCİ (Şanlıurfa) – Vicdan yok, vicdan sende! Sende
vicdan yok! Vicdansız adam!
HASİP KAPLAN (Devamla) – Burada, bakın, açık söylüyorum: Sizin
gibi şikeye, hırsıza, Hakan Fidan’a, MİT’e yasa çıkarmasını biliyorsunuz ama
milletin iradesine saygılı olmasını bilmiyorsunuz. Bu milletvekilleri çıkmadığı
sürece burada, bu milletvekilleri tutuklu olduğu sürece burada bu Meclis
kilitlenecektir, kilitleyeceğiz bundan sonra. Ya bu milletvekilleri çıkacak ya
bu milletvekilleri için hukuk işleyecek ya bu milletvekilleri için adalet
işleyecek ya da bu Meclisi kilitleyeceğiz, kilitleyeceğiz arkadaşlar! Bunu
hesabınıza yazın, bunu defterinize yazın, bunu vicdanınıza yazın, bunu
kitabınıza yazın! Siz her şey değilsiniz, her şey değilsiniz! Tahammül
edeceksiniz. Biz konuştukça haklı olduğumuz için bağırırız, haklı olduğumuz
için bağırırız, siz de susarsınız. Bunun ötesi yok. 8 milletvekili için ne
yapsak azdır burada. 
Sizin Başbakanınız, sizin Başbakan yardımcılarınız milletvekilleri
için kalkıyor ne diyor? Ne diyor? “Hukuka müdahale ediyorsunuz…” Özel yetkili
mahkemelere sığınıyorsunuz, olağanüstü yargıya sığınıyorsunuz, adaletsizliğe
sığınıyorsunuz. Yüreğiniz varsa, vicdanınız varsa, bir parti bir partiyle
fikirle yarışır fikir; bir parti bir partiyle sandıkla yarışır sandık; bir
parti bir partiyle seçimde yarışır seçimde. Siz haksızlık, hukuksuzluk,
adaletsizlik, zorbalık, susturma, tutuklama, operasyonla siyaset yapıyorsunuz.
Bunun neresi ahlaki? Neresi ahlaki bana söyler misiniz? 8 milletvekili
tutukluyken bizim burada oturmamız bizim için züldür zül. Bir sene sabır yeter!
(Mikrofon otomatik cihaz tarafından kapatıldı) 
HASİP KAPLAN (Devamla) – Bir sene sabrettik yeter! Yeter, yeter,
yeter, yeter, yeter! Yeter Allah’ım ya! Ne bu iş yani? Vicdan yok mu sizlerde?
(BDP sıralarından alkışlar)
BAŞKAN – Sayın Kaplan, teşekkür ederim. 
MAHİR ÜNAL (Kahramanmaraş) – Sayın Başkan, Meclis kürsüsü sinir
krizi geçireceğimiz yer değil. Eğer fikirse…
HASİP KAPLAN (Şırnak) – Fikirdir.
MAHİR ÜNAL (Kahramanmaraş) – …fikirlerimizi sükûnetle ifade
edebiliriz. Bizim bir milletvekilimiz…
HASİP KAPLAN (Şırnak) – Sen git milletvekiline sahip çık önce.
MAHİR ÜNAL (Kahramanmaraş) – … bu tarzdan
rahatsızlık duyduğu için “Sesini yükseltme” diye uyardı. 
HASİP KAPLAN (Şırnak) – O hep yapıyor, beş senedir aynı şeyleri
yapıyor.
MAHİR ÜNAL (Kahramanmaraş) – Ama bunun karşılığı “Terbiyesiz.”
demek değildir. 
HASİP KAPLAN (Şırnak) – Beş senedir aynı şeyleri yapıyor senin o
Vekilin.
MAHİR ÜNAL (Kahramanmaraş) – Bunun karşılığı “Vicdansızlık.” demek
değildir. Dolayısıyla Hatibi özür dilemeye davet ediyorum. 
Burası sesimizi yükselterek, bağırarak, burada öfke gösterisi
yaparak haklı olacağımız yer değildir. 
HASİP KAPLAN (Şırnak) – Gerektiği zaman haklılık budur işte. 
MAHİR ÜNAL (Kahramanmaraş) – Burada fikirlerimizi, düşüncelerimizi
ifade ederiz, biz de onlara karşı çıkar, bir adap içerisinde konuşuruz.
Meclisin bir teamülü vardır, bir adabı vardır. Her seferinde bardaklara
saldırmanın neresi edeplidir efendim? (AK PARTİ sıralarından “Bravo” sesleri,
alkışlar)
HASİP KAPLAN (Şırnak) – Adap, önce bu sıradaki milletvekillerine
saygıdan geçer Sayın Başkan. Adap, tutuklu milletvekillerine de bağırmayı
alışkanlık yapan iktidar anlayışı değildir. 
SONER AKSOY (Kütahya) – Otur yerine, otur!
HASİP KAPLAN (Şırnak) – Adap, milletin iradesine saygıdır. Adap,
demokrasi... 
MAHİR ÜNAL (Kahramanmaraş) – Sakin ol, sakin! Sakin sakin konuş!
HASİP KAPLAN (Şırnak) – Bir senedir bu hukuksuzluğu sürdürme değildir.
BAŞKAN – Şimdi, çok değerli grup başkan vekilleri, birleşime on
dakika ara veriyorum, sizi de arkaya çay içmeye davet ediyorum. 
Kapanma Saati: 18.24

DÖRDÜNCÜ OTURUM
Açılma Saati: 18.38
BAŞKAN: Başkan Vekili Meral
AKŞENER
KÂTİP ÜYELER: Mine LÖK BEYAZ
(Diyarbakır), Muhammet Bilal MACİT (İstanbul)


BAŞKAN – Türkiye Büyük Millet Meclisinin 118’inci Birleşiminin
Dördüncü Oturumunu açıyorum. 
Adalet ve Kalkınma Partisi Grubu önerisi üzerindeki görüşmelere
devam edeceğiz. 
Şimdi, söz sırası, Adalet ve Kalkınma Partisi Grubu önerisi
lehinde konuşmak üzere Mersin Milletvekili Sayın Mehmet Şandır’da.

Buyurun Sayın Şandır. (MHP sıralarından alkışlar) 
MEHMET ŞANDIR (Mersin) – Sayın Başkan, değerli milletvekilleri;
öncelikle yüce heyetinizi saygıyla selamlıyorum. 
Tabii, burada kullanılan kelimelerin, cümlelerin bu millete, bu
sokağa yansımasını dikkate almak gerekiyor. Fikirlerimizi en sert biçimde ifade
edelim ama bu kürsüye yakışır bir tavır içerisinde ve yakışır cümlelerle
söyleyelim. Ben daha önceki konuşmaları bir talihsizlik olarak görüyorum,
sahipleri tarafından da düzeltileceğini ümit ediyorum. 
Değerli arkadaşlar, her defasında konuştuğumuz gibi, Hükûmetin
gündemini iktidar partisi grubunun değerli yöneticileri her hafta önümüze
getiriyorlar. İstesek de istemesek de ona bağlı çalışıyoruz. Bu bir usul,
kural, hak, bir şey söylemiyorum ama şunu yadırgıyorum değerli arkadaşlar: Yani
iktidar grubunun bir hak olarak, bir usul olarak, Hükûmetin önceliklerine göre
Meclisin çalışma gündemini belirlemeye hakkı var ancak muhalefetin de milletin
gündemini buraya getirmek gibi bir hakkı var. Bunu
yadırgamamak lazım. Bunu, böyle, zaman çalmak, Meclisi çalıştırmamak
gibi nitelemek yakışıksız oluyor, doğru olmaz. 
Bakın, bugün Meclisimizin Genel Kurulunun ilk günü. Uzlaşma temin
edilemediği için, muhalefet partileri, buraya, üç tane araştırma önergesinin
gündeme alınması teklifi getirdiler. Biz kendi partimiz olarak, Milliyetçi
Hareket Partisi olarak tarımın içerisinde bulunduğu durumu yani çiftçinin,
üreticinin sorunlarını konuşalım, dertlerini konuşalım, Hükûmete duyuralım ve
bu zorluklar içerisinde boğuşan çiftçimize sahip çıkalım amacıyla böyle bir
önerge getirdik ama iktidar partisi grubundan bir sayın milletvekili çıktı,
bizi, Meclisi çalıştırmamakla suçladı; bu doğru değil. 
Ben hepinizin takdirine sunuyorum: Yani Türk çiftçisi zorda, darda
değil mi değerli arkadaşlar? Rakamlara bakın, bankalardaki kredilerin durumuna
bakın. Her şeyden önce şuna bakın: Yani ülkeyi on yıldır yönetiyorsunuz ve
bugün hâlâ sorunlar konuşuluyorsa, bunu geçmişin rakamlarıyla mukayese ederek
kendinizi tatmin etmeye hakkınız yok. 
Sabahleyin beni erkenden -buradan söylüyorum- Mersin’in Mut
ilçesinin Göksu beldesinden bir vatandaşımız aradı, diyor ki: “Kırk ton
kayısıyı hale götürdüm, 14 kuruş verdiler.” 14 kuruş değerli arkadaşlar…
İnanınız ki o kayısının üretilmesi için o çiftçi, kilosunda en az belki 50
kuruş, belki 1 lira masraf yaptı. 14 kuruş… “Toplama parasını karşılamıyor.”
diyor. Kim veriyor bunu? Meyve suyu üreticisi fabrikalar. 
Çiftçi zor durumda, dişiyle tırnağıyla ürettiği, çoluk çocuğuyla
ürettiği ürünle karnını doyuramıyor, borcunu ödeyemiyor, bunu konuşmamız
gerekmiyor mu? 
Hasat mevsimi başladı bizim güneyde, daha henüz Ofis piyasaya
girmedi. Ben iddia ediyorum, Mersin Limanı’nda, İskenderun Limanı’nda dışarıdan
ithal edilen buğdaylarla dolu gemiler de var. Çiftçinin ürettiği buğday para
etmiyor. Ofis, piyasaya girmeyince tüccar girmiyor, almıyor. Gözümüzün önünde
Türk tarımı eriyor, üretim eriyor; artık, üretmiyor vatandaşımız. Nasıl
üretsin? Ürettiği her üründe zarar ediyor. Ne kadar çok ekerse o kadar çok
zarar ediyor. Şimdi bu sorunları burada konuşmamız gerekmiyor mu? Milliyetçi
Hareket Partisi olarak ve muhalefet partileri olarak bunu yapıyoruz. 
Değerli milletvekilleri, Türkiye Büyük Millet Meclisinin hükmi
şahsiyetine söylüyorum: Tutuklu milletvekilleri meselesi Türkiye’ye yakışmıyor.
Ne olursa olsun, milletin iradesini temsil eden insanların bugün demir
parmaklıklar arkasında bir yıldan bu yana kalmaları ve buna Türkiye Büyük
Millet Meclisi olarak, iktidar grubu olarak bir gerekçeyle… Sayın Yılmaz Tunç
burada kapsamlı bir konuşma yaptı ama sonucu halletmiyor, sonuçta 8
milletvekili demir parmaklıkların arkasında, Anayasa’nın 83’üncü maddesindeki
amir hüküm orada durmasına rağmen. Yani milletvekilini tutuklayamazsınız,
sorgulayamazsınız, suçu varsa dönem sonuna bırakırsınız. İstisnaya sığınarak
esası yok sayıyoruz. Bunu konuşmamız gerekmiyor mu değerli arkadaşlar? Bu,
muhalefet partilerinin sorunu değil ki; bu, Türkiye'nin sorunu; bu, Türk
demokrasisinin sorunu, Türkiye Büyük Millet Meclisinin sorunu. Yakışıyor mu
yani 8 milletvekili… Arkalarında en az 1 milyona yakın seçmen var. Bu insanlar
henüz daha mahkemenin hüküm koymadığı… Yani yarın bu insanlar beraat ederse ne yapacağız,
nasıl helallik dileyeceğiz bu insanlardan? Dolayısıyla, milletin gündemini
tartışmak konusunda muhalefet partilerinin ortaya koyduğu bu iradeyi, siz, bu
Meclisi çalıştırmamak olarak nitelendiremezsiniz. 
Bakın, bir şey daha söyleyeyim: Buradan teklif edelim. Şu anda
televizyon yayında, millet bizi izliyor. Kendi partim adına da söylüyorum, ümit
ediyorum, muhalefet partileri adına da söylüyorum: Evet, toplumun, insanımızın
sorunlarını çözmek için hukuk kuralım. Gelin, kanun çıkaralım. Bunun için çalışalım.
Saat 10.00’da başlayalım. Niye saat 15.00’te başlıyoruz? Niye saat 14.00’te
başlıyoruz? 
Değerli milletvekilleri, bunu millete nasıl anlatacaksınız? Gelin,
çalışalım. Saat 10.00’da başlayalım ama lütfen, şu “Bitimine kadar.” usulünden
vazgeçin ya! İnanınız ki ben, ona isyanımdan dolayı bugün grup önerisi verdim,
yoksa vermeyecektik. Hatta Sayın Cumhuriyet Halk Partisinin Grup Başkan Vekili
Hanımefendi’ye de söyledim. Yani 23.00’e kadar çalışalım. Saat 10.00’da
başlayalım, 23.00’e kadar çalışalım. Hiç itiraz etmiyoruz ama bu “Bitimine
kadar.” ne ya? Bu angarya ne? Yani bizim çalışma sürelerimiz grup başkan
vekillerinin insafına mı kaldı? Yoruluyoruz arkadaşlar. Yani şimdi kalkıp da
muhalefet partilerini grup önerisi verdikleri için Meclisi çalıştırmamak
ithamıyla suçlamak hak değil, doğru değil. Biz sizi millete şikâyet ediyoruz.
Gelin çalışalım. Saat 10.00’da başlayalım. Sayın bakanlar buraya gelsin,
milletvekilleri bakanlıkları gezeceklerine, burada sayın bakanlarla görüşsünler
ama inat ediyorsunuz işte, “Saat 14.00, bitimine kadar.” Hangi saatte bitecek?
Hangi saatte biterse, sayın grup başkan vekillerinin insafına kaldı. Vazgeçelim
bundan. Biz bugün teklif ettik, dün teklif ettim ben Sayın Grup Başkan
Vekiline. Bu “Bitimine kadar usulünü koymayın, biz de grup önerisi vermeyelim.”
ama getirdiler “Bitimine kadar.” 
Şimdi, size söylüyorum. Bakın, bu saatten sonra 73 maddelik bir
kanun görüşeceğiz. Bizim bu işle görevli arkadaşımızın 70’e yakın önergesi var;
varın hesaplayın, 3 parti, 70’e yakın önerge, 70 madde, 3 bölüm. Nasıl bitecek
arkadaşlar? Ne faydası var bunun? Ne anlamı var? İş mi yapmak istiyoruz, yoksa
birbirimizle kafa mı buluyoruz? 
ALİM IŞIK (Kütahya) – Dayatma,
dayatma!
MEHMET ŞANDIR (Devamla) - Gelin uzlaşalım. Şu işler çıkacaksa,
bakın, benim talebimle, reddedemezler. Tatile kadar hangi kanunların
çıkarılmasını istiyorsanız, bir liste yapın bize getirin, biz de kendimizi ona
göre programlayalım. Yirmi bir kanunluk bir liste getirdiler. Eyvallah,
çalışalım ama ben inanıyorum ki sayın bakanlar geç kalmış olmanın
aceleciliğiyle bu listeyi bozacaklar, biraz önce bir sayın bakandan bu yönde
bir talep geldi. Gene itiraz etmiyorum, 1 Temmuzda tatile gitmeyelim, 18
Temmuza kadar çalışalım. Milliyetçi Hareket Partisi olarak -muhalefet partileri
adına da söylüyorum- çalışmaktan kaçmıyoruz, kaldı ki milletin sorunlarına
çözüm üretelim ama buradan kalkıp da böyle, bir dayatma anlayışıyla bunu kabul
edemeyiz değerli arkadaşlar, bunun faydası yok. Bir dayatmayla “Bitime kadar,
benim istediğim saate kadar çalışacaksın.” dayatmasına boyun bükmeyiz ve sizi
millete şikâyet ediyorum, böyle kanun da çıkartamazsınız, böyle çözüm de
üretemezsiniz.
Dolayısıyla, ben, Adalet ve Kalkınma Partisinin getirmiş olduğu bu
grup önerisinin çok doğru, faydalı, akıllıca veya işte Meclisi çalıştırır
kabiliyette olmadığı kanaatiyle, lehte söz almış olmama rağmen, aleyhte oy
vereceğimi ifade ediyorum, saygılarımı sunuyorum. 
Teşekkür ederim. (MHP sıralarından alkışlar)
BAŞKAN – Teşekkür ederim. 
Sayın Kaplan buyurun.
V.- AÇIKLAMALAR (Devam)
11.- Şırnak Milletvekili Hasip Kaplan’ın, AK PARTİ grup önerisi üzerinde yaptığı
konuşma sırasında kullandığı bazı ifadelere ilişkin açıklaması
HASİP KAPLAN (Şırnak) – Sayın Başkan, Meclisin 8 milletvekili
tutuklu kaldığı sürece bunu konuşacağız, bunu tartışacağız, gerileceğiz ve
sertlikler olacak, iktidardan bize söz atmalar olacak, bizden cevaplar olacak
ve istemediğimiz sözcükler de olacak. Bunların da doğru olmadığını düşünüyorum.
Bütün arkadaşları bu 8 milletvekili konusunda biraz daha duyarlı olmaya, hele
hele mağdur olan üç muhalefet partisi karşısında iktidar partisinin de biraz
daha bu konuda vicdanlı ve sabırlı olması gerektiğini düşünüyorum.
Saygılar sunuyorum, sizleri de üzdükse ayrıca özür diliyoruz Sayın
Başkanım. 
MAHİR ÜNAL (Kahramanmaraş) – Sayın Kaplan, sözlerinizi geri alır
mısınız? İstirham ediyorum. 
HASİP KAPLAN (Şırnak) – Sayın Mahir Ünal, arkadaş, güzel
açıkladım, çok net. Israr etmeyin. 
BAŞKAN – Sözlerini geri aldı kabul ediyoruz. Tutanaklara ben
geçirtiyorum şimdi.
VII.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun,
Genel Kurulun çalışma gün ve saatleri ile gündemdeki sıralamanın yeniden
düzenlenmesine; Genel Kurulun 12 Haziran 2012 Salı günkü birleşimde sözlü
sorular ve diğer denetim konularının görüşülmemesine; 271, 276 ve 277 sıra
sayılı kanun tasarılarının İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi (Devam)
BAŞKAN – Adalet ve Kalkınma Partisi Grubu önerisinin aleyhinde son
söz İstanbul Milletvekili Sayın Mahmut Tanal’a aittir.
Buyurun Sayın Tanal. (CHP sıralarından alkışlar) 
MAHMUT TANAL (İstanbul) – Değerli Başkan, değerli milletvekilleri;
yüce heyeti saygıyla selamlıyorum. 
AKP’nin önerisine baktığımız zaman, kırk sekiz saat geçmeden Genel
Kurula bu tasarının getirilmesi, Tüzük’ümüzün 52’nci
maddesi uyarınca, Hükûmet veya esas komisyon tarafından gerekçeli olarak Genel
Kurulda istenebilir yani öne alınması için:
1) Ya Hükûmetin bu tasarıyı gerekçe göstermesi lazım.
2) Komisyonun gerekçe göstermesi lazım. 
Bunlar olmadan, AKP Grubunun, tek başına, kırk sekiz saat geçmeden
bu tasarıyı Genel Kurula getirmesi Tüzük’ün 52’nci
maddesine aykırıdır, bunu Meclise sunmak istedim; bu bir.
Değerli arkadaşlar, ülkemizin sorunu demokrasi sorunudur.
Demokrasinin sorunu da nedir? Eşitlik sorunudur, adalet sorunudur, özgürlük
sorunudur. Bu sorunlara baktığımız zaman, 12 Haziran 2011 tarihinde Türkiye’de
yapılan genel seçimde bizler gibi, şu anda cezaevinde bulunan 8 tutuklu
milletvekili bulunmakta. Şimdi, tabii, bu sorun nereden kaynaklanıyor, neden
kaynaklanıyor? Bunlar, muhalif oldukları için şu anda cezaevinde. Aynı şekilde,
Filistin’de seçim olduğu zaman basın mensupları Başbakana sorarlar:
“Filistin’de Hamas örgütünden seçilen milletvekilleri
cezaevindedir, buna ne dersiniz?” derler. “Filistin halkının isteklerine saygı
göstermeyen, saygısızlıktır.” der. Gerçekten, Türk halkının iradesine saygı
göstermeyen bir kurum, saygısızlıkla karşı karşıyayız. Bu anlamda, Türkiye
Büyük Millet Meclisinin “Egemenlik kayıtsız şartsız milletindir.” sloganı
bugüne kadar yerine gelmiş değil.
Şimdi, evet, Anayasa’nın 138’inci maddesi uyarınca bunu mahkemeye
havale etmek dürüstlük değil. Neden dürüstlük değil? Elimde bir Yargıtay Hukuk
Genel Kurulu kararı var değerli arkadaşlar. Yargıtay Hukuk Genel Kurulu,
2009/4-453, karar 2009/553. Karar şu: İdari yargı kararlarının uygulanmaması. Uygulamayan kim? Başbakan, bakan ve belediye başkanı. Hani
yargı kararlarını biz tatbik edecektik? Hani yargı kararlarına saygılı olacaktık?
Yani bizzat yargı kararlarını uygulamayan Başbakan ve Başbakan, bakın, nasıl
uygulamamış bu yargı kararlarını: “Nişasta fabrikası kurulmasına ilişkin
Başbakanlık Planlama Kurulunun kararını uygulamayan Başbakan, belediye başkanı,
bakan şahsen sorumludur.” diyor. Manevi tazminatla ilgili yine aynı şekilde,
“Yargı kararlarının yerine getirilmeyerek anayasal düzene karşı inanç ve
güvenin sarsılması nedeniyle, yargı kararlarını uygulamayan Başbakan, belediye
başkanı ve bakan doğan zararlardan şahsen sorumludur.” deniliyor. Aynı zamanda,
neresi bu? Bu Bursa’daki Cargill fabrikası değerli
arkadaşlar. “Ruhsatsız hâle gelen fabrikanın Başbakanın onayıyla işletilmeye
devam ettirilmesi, nişasta fabrikası kurulmasına ilişkin Başbakanlık Planlama
Kurulu kararını ve İl Mahalli Çevre Kurulu kararını uygulamayan Başbakan ve
yetkililer şahsen sorumludur.” Tarihi ne zaman? 25 Kasım 2009 tarihi. Yani
yargı kararlarına gerçekten saygı göstermeyen Başbakan ve Hükûmetin ta kendisi
mahkeme kararıyla tescillenmiş durumda. 
Kanunlar niçin yapılır? Kanunlar genel olur, eşit olur; özel kanun
olmaz, şahsa özgü kanun olmaz. 2002 seçimlerinde İstanbul 1’inci Bölgede
milletvekili adayı olan Sayın Başbakan Recep Tayyip Erdoğan o dönem Diyarbakır
Devlet Güvenlik Mahkemesi kararıyla mahkûm edilmiş idi yani milletvekili
seçilemiyor idi. Peki, ne oldu? Nasıl bu engel kaldırıldı? Çünkü Anayasa
değişikliğiyle… Kendi partisi iktidarda olacak ama Genel Başkanı seçilemeyecek;
bu, demokrasi açısından, Cumhuriyet Halk Partisi açısından gerçekten kabul
edilecek bir durum değildi. Demokrasinin gereği nedir? Eğer bir siyasal parti
iktidara gelmişse -olması gereken- onun genel başkanının da önündeki siyasal
engellerin kalkması lazım, kaldırılması lazım; kaldırılmıyorsa bu demokrasi
ayıbıdır. Bu demokrasi ayıbını kaldıran da kimdi? Cumhuriyet Halk Partisi o
dönem bu öneriyi getirdi ve o dönem için Sayın Başbakanın ve sizlerin Genel
Başkanınız için istediklerinizi, lütfen şu anda tutuklu bulunan 8
milletvekiline de istemek lazım. Bunun yolu yordamı nedir? Meclis Başkanı hep
şunu söyledi: Meclis Başkanı “Ben bu işe karışamam” diyor ve sizler efendim
“Anayasal engel var” deniliyor. Bunun Anayasal engeli vesairesi yok değerli
arkadaşlar. 
Biraz önce kürsüde konuşan hatiplerden Sebahat Tuncel örneği
ortada ve ayrıca gerekçelerine ben geleceğim, eğer çok bir sıkıntı oluyorsa,
Şike Yasası kadar önemli değil mi? MİT Yasası kadar önemli değil mi? İngiliz
viski firmalarının aflarıyla ilgili, af getirdiniz, kanuni düzenleme yaptınız,
onun kadar önemli değil mi? Ne yapılabilirdi? Ceza Muhakemeleri Kanunu’nun
108’inci maddesinin son fıkrasına “Soruşturması ve kovuşturması devam edenler
milletvekili seçildiğinde serbest bırakılır.” Tek cümlelik bir olaydı, ama ne
yapıldı? Maalesef bu konuda herhangi bir yaklaşım gösterilmedi, millî irade
bugüne kadar ayaklar altına alındı.
Şimdi, değerli arkadaşlar, bu mahkemelerle ilgili soruna
geldiğimiz zaman, mahkemelerle ilgili sorun çok önemli. Neden önemli? Bir, bu
mahkemelere gelen, tayin edilen hâkim ve savcılarla ilgili, Bilgi Edinme Kanunu
uyarınca Hâkimler ve Savcılar Yüksek Kuruluna bir dilekçe verdim. Dilekçe aynen
şu: “Özel yetkili hâkim ve savcıların ihtisası var mıdır? Hâlen görevde olan
özel yetkili hâkim ve savcılar bu göreve atanmadan önce, asliye hukuk hâkimi,
sulh hukuk hâkimi, aile hâkimi, kadastro mahkemesi gibi mahkemelerde görev
yapmış mıdır? Görev yapıp da bu özel yetkili mahkemelere atanan yargıç veya
savcı var mıdır?” 
Sayın Hâkimler ve Savcılar Yüksek Kurulunun cevabı çok enteresan
değerli arkadaşlar. Hani nasıl bir kulak, burun, boğaz şikâyetimiz varsa biz
göz doktoruna gidemiyorsak, eğer bizim bir göz rahatsızlığımız varsa kalp
doktoruna gidemiyorsak, aynı şekilde kadastro hâkiminin özel yetkili mahkemeye
tayin edilmemesi lazım, aile hukuku hâkiminin özel yetkili ağır cezaya tayin
edilmemesi lazım. Bunların
kuruluş felsefesi, gerekçesi neydi? “Efendim, bunlar ihtisas
mahkemesi.” denilirdi. Cevap aynen şu: “Özel mahkemelerde görevli hâkimlerin
tümü bu mahkemelerde görev yapmaya yeterlidir.” diyor. Yani, bunlar daha önce
bazıları kadastro hâkimliğinden gelmiş olabilir, aile hâkimliğinden gelmiş
olabilir. “Özel hukuk hâkimi, hukuk hâkimi veya ceza hâkimi şeklinde bir ayırım
da yok.” deniliyor. Yani bu ne demek? Bunlar ihtisas mahkemesi değil değerli
arkadaşlar. Özel yetkili mahkemeler dönem itibarıyla niçin kurulurlar? Bunlar
siyasi amaçla, öç alma amacıyla kurulur, siyasi bir dönemin hesaplaşması
amacıyla kurulur. Şu andaki özel yetkili mahkemelerin kuruluş felsefesi
maalesef bu amaçla kurulmuştur. 
Ve gelelim milletvekiliyle ilgili herkesin sığındığı hadise,
efendim, Anayasa’nın 83’üncü maddesi. Anayasa’nın 83’üncü maddesinin zamanı
rasyonel kullanma adına hemen açılımına geçeceğim ben.
Şimdi, değerli arkadaşlar, 83’üncü maddedeki dokunulmazlığın
istisnası nedir? “Bir, suç ağır cezalık olacak. İki, suçüstü hâli olacak.”
diyor. Suçüstü hâli çok önemli. Suçüstü hâli ne demek?
Ben burada kürsüde konuşurken herhangi bir arkadaşımın gelip bana yumruk,
tekme, tokat vesaire girmesi demek veya silahıyla bana bir kurşun sıkması
demek. Bu suçüstü hâlidir yani suç iki sene öncesi, beş sene öncesi işlenmişse
buna suçüstü hâli biz diyemeyiz. İki, seçimlerden önce soruşturmanın başlamış olması gerekir, doğru. Burada
seçimlerden önce başlamış ancak suçüstü hâli yok, bu iddianamelerin tamamında suç işleme
tarihi de yazılmamış. 
Geliyoruz 14’üncü maddeye: 14’üncü maddede “Temel hak ve
hürriyetlerin kötüye kullanılamaması.” diyor. Peki, bu ülkede darbe yapmak bir
temel hak ve özgürlük mü? Temel hak ve özgürlük değil. Peki, temel hak ve
özgürlük arasında sayılmayan bir hususun “Bizim Anayasa’nın 14’üncü maddesine
giriyor.” demesi maalesef hatalı bir yorumdur, hatalı bir anlayıştır. Bununla
ilgili ne yapıldı? Bununla ilgili, Meclis Başkanlığına dilekçe verdik, bir
karma komisyonun kurulması gerekir. Karma komisyon nedeniyle… Bu tutuklu
milletvekillerinin… Anayasa’nın 83’üncü maddesi uyarınca, suçüstü hâli olmadığı
için bunlar tutuklanamaz. Ancak şunu biz tasvip etmiyoruz…
(Mikrofon otomatik cihaz tarafından kapatıldı) 
MAHMUT TANAL (Devamla) - Yani bunlar yargılansınlar, suç
işlemişlerse cezaevinde yatsınlar ancak mahkûmiyet kararı kesinleştikten sonra
çekebilsinler. Ama Anayasa’nın 83’üncü maddesi gerçekleşmemiştir. 
Hepinize saygılarımı sunuyorum, iyi akşamlar diliyorum. (CHP
sıralarından alkışlar) 
BAŞKAN – Teşekkür ederim Sayın Tanal. 
Adalet ve Kalkınma Partisi Grubu önerisini oylarınıza sunuyorum:
Kabul edenler… Kabul etmeyenler… Kabul edilmiştir. 
İç Tüzük’ün 37’nci maddesine göre
verilmiş bir doğrudan gündeme alınma önergesi vardır, okutup işleme alacağım ve
oylarınıza sunacağım. 
VI.- BAŞKANLIĞIN GENEL
KURULA SUNUŞLARI (Devam)
C) Önergeler
1.- Ardahan Milletvekili
Ensar Öğüt’ün, (2/50) esas numaralı Karayolları Trafik Kanunu, Gümrük Kanunu
ile Özel Tüketim Vergisi Kanununda Değişiklik Yapılması Hakkında Kanun Teklifi’nin doğrudan gündeme alınmasına ilişkin önergesi
(4/52)
Türkiye Büyük Millet Meclisi Başkanlığına
2/50 Esas Numaralı Kanun Teklifim 45 gün içinde Komisyonda
görüşülmediğinden İç Tüzüğün 37. Maddesi gereğince doğrudan gündeme alınması
konusunda gereğinin yapılmasını saygılarımla arz ederim.
 Ensar
Öğüt
 Ardahan

BAŞKAN – Teklif sahibi olarak, Ardahan Milletvekili Sayın Ensar
Öğüt, buyurunuz. (CHP sıralarından alkışlar) 
ENSAR ÖĞÜT (Ardahan) – Sayın Başkan, değerli milletvekili
arkadaşlarım… 
Yalnız, Sayın Başkan, bu Meclis ne işe yarıyor? Ben, bugün böyle
çok tereddütlü bir şekilde izledim. Bir kısım arkadaşlar sandalyesini ters
çevirerek arkadaki arkadaşla sohbet ediyor. Yani burası sohbet edilecek yerse
veya özel konular konuşulacaksa bizim burada, kürsüde çıkıp anlatmamızın bir
anlamı yok. Demek ki burayı, Türkiye’yi bir kişi yönetiyor, o ne emrediyorsa,
el kaldır, indir, bitti! 
Yahu, kardeşim, milletvekilisiniz, biz şimdi burada bir kanun
teklifi vermişiz veya arkadaşlarımız bir konuyu söylüyor yani bunu dinleyin,
not alın ve ona göre de kanaatinizi çıkın söyleyin veya parmağınızı ona göre
kaldırın. Şimdi Sayın Bakanlar burada. 
İkinci bir husus: Rica ediyorum, bu Meclisin şu anda saat tam
7’de… Bakın arkadaşımız hâlen daha koltuğunu çevirmiş orada konuşuyor, Sayın
Başkan siz de ikaz etmiyorsunuz. 
ÜNAL KACIR (İstanbul) – Siz konuşmanızı yapın.
ENSAR ÖĞÜT (Devamla) – Nedir yani koltuğunu çevirmiş sohbet
ediyor. Ben şimdi burada o zaman protesto ediyorum, konuşmuyorum kardeşim. Ne
diye bu Meclis… Bu kürsüye saygı duyun ya! Şimdi şu vaziyete bakın. Değerli
arkadaşlar bakın, buranın bir saygınlığı var. Lütfen… Siz de burada kürsüde
konuşurken ben de orada koltuğu çevirip konuşursam bu, kürsüye saygısızlıktır,
bana değil. Lütfen bunun herkes şeyine varsın, grup başkan vekilleri de
uyarsın. 
Şimdi bakın değerli arkadaşlar, bir şey daha söyleyeyim. Ben bir
kanun teklifi verdim, şimdi daha söylemedim ama. Saat 19.00’da TRT’yi
kapattılar. Meclis Başkanıyla TRT Genel Müdürü arasındaki anlaşmayla milletin
sesi küt diye kesildi. Hani siz “demokrasi, milletin sesi” diyordunuz,
“kayıtsız şartsız milletin egemenliği” diyordunuz. Kardeşim böyle bir şey
olabilir mi ya! Şimdi bir milletvekilinin veya bir Büyük Millet Meclisinin, Türkiye’yi
temsil eden insanların sesinin kesilmesini siz içinize sindiriyor musunuz
arkadaşlar? Bunu kabul etmiyorum. Sayın bakanlar, rica ediyorum Sayın Başbakana
da arz edin bunu ya. Böyle bir şey olabilir mi ya! Yani milletin sesi kesildi.
Ya ben şimdi burada konuşsam ne olacak konuşmasam ne olacak! Tutanaklara
geçecek, efendim bilmem ne olacak. Arkadaşlar, ben niçin kanun teklifi
vermişim, beni vatandaş bilecek. Siz ne konuşuyorsunuz, sizi vatandaş görecek.
Bunu sayın grup başkan vekillerinden, bakanlardan rica ediyorum, AK PARTİ
milletvekillerinden rica ediyorum. Bakın bunu lütfen grubunuzda değerlendirin
ve düzeltin. Böyle bir şey olamaz ya! İlk defa cumhuriyet tarihinde böyle bir
şey olabiliyor. Yani ne olur, Meclis açıldığı saatten itibaren dinlense bir şey
mi olur arkadaşlar? 
Benim vermiş olduğum kanun teklifi şuydu arkadaşlar: Sakat kalan,
engelli olan gazilerin yurt dışından getireceği arabalara ÖTV alınmamasıydı.
Gazilerimize, şehitlerimize saygılıysak lütfen ben sizden rica ediyorum, bu
kanun teklifi… Özetle konuşuyorum, yurt dışından gelen araçlarda, sakat kalan,
engelli olan gazilerden ÖTV alınıyor, bu ÖTV alınmasın bir defaya mahsus olmak
üzere de olsa. Gaziler kendilerine özel araba getirtiyorlar biliyorsunuz yani
normal bizim kullandığımız araba gibi değil, -sol bacağı gitmiş, sağ bacağı
gitmiş, eliyle kullanıyor, bilmem ne yapıyor- bu özel bir araç olduğu için bu
araçlardan da özel tüketim vergisi alınıyor. Yani gazilere saygımız bu mu
arkadaşlar? O anlamda ben istirham ediyorum, bu kanun teklifini verdim. Bundan
sonra Haydar Akar arkadaşımız da konuşacak. AK PARTİ’lileri
şimdi göreceğiz, gazilere, şehitlere saygılılar mı, saygısızlar mı? Ben bu
oylamada göreceğim şimdi sizi. 
Ben başka bir şey demiyor, hepinize saygılar sunuyorum. (CHP
sıralarından alkışlar)
BAŞKAN – Teşekkür ederim Sayın Öğüt.
Kocaeli Milletvekili Sayın Haydar Akar.
Buyurun Sayın Akar. (CHP sıralarından alkışlar)
HAYDAR AKAR (Kocaeli) – Sayın Başkan, değerli milletvekilleri;
biraz evvel Ensar Bey bahsetti, televizyon yayınlarının 7’de kesilmesi ve
milletvekilinin sesinin halk tarafından duyulmaması ve bunun engellenmesi
gerçekten ıstırap verici bir durum. Biraz evvel KİT Komisyonunda TRT’yi
görüşüyorduk, TRT, müthiş reklam filmi koymuş, bize bir sunum yaptı, “Şu yayını
şu kadar artırdık, bu yayını bu kadar artırdık.” ama milletvekilinin sesinin
kısılması konusuna gelince onu o filmine koymamış, “Milletvekillerinin sesini
de böyle kıstık.” demiyor. Gerçekten 7’ye kadar burada Türkiye'nin problemleri
konuşuluyor ama mutlaka kanunlar da akşam 7’den sonra geliyor. Bu kanun
tekliflerinin halk tarafından dinlenmesi, bilinmesi çok önemli diye
düşünüyorum.
Şimdi, Ensar Bey gerçekten çok güzel bir kanun teklifi vermiş, bu
kanun teklifini eksik bulabilirsiniz ama bu kanun teklifini burada görüşmeyi
başarabilirsek bu kanun teklifinin eksiklikleri giderilebilir diye düşünüyorum.

Binlerce şehit verdik arkadaşlar, binlerce gazi verdik. Bu ülkede
Kasım 2002’den Aralık 2011 tarihine kadar 11.734 terör eyleminde 788 güvenlik
görevlisi şehit oldu ve yine aynı tarihler arasında 4.487 güvenlik görevlisi
yaralandı. Biliyor musunuz Habur açılımından sonra Kasım 2009 ile Aralık 2011
yılları arasında meydana gelen 885 olayda da 208 güvenlik görevlisi şehit
olmuş, 473 güvenlik görevlisi de yaralanmıştı. 
Peki, bu kadar şehit veriyoruz, bunca güvenlik görevlimiz gazi
oluyor. Gazi olmanın anlamını biliyorsunuz, mutlaka en az bir uzvunu kaybetmiş
olmasından geçiyor. Anayasa'nın 61’inci maddesi de bize şunu söylüyor:
Anayasa’nın “Sosyal güvenlik bakımından özel olarak korunması gerekenler”
başlığı altındaki 61’inci maddesi “Devlet, harp ve vazife şehitlerinin dul ve
yetimleriyle, malûl ve gazileri korur ve toplumda kendilerine yaraşır bir hayat
seviyesi sağlar.” hükmünü getiriyor.
Peki, sevgili arkadaşlar, biz Türkiye Büyük Millet Meclisi olarak,
canlarını bu ülkeye feda eden güvenlik görevlilerine ya da uzuvlarını bu ülke
için kaybeden güvenlik görevlilerine ne yapıyoruz? Veya siz on yıllık iktidar
döneminizde ne yaptınız? Bunu sorgulamak lazım. 
Bunu sorgulamadan önce sizinle paylaşmak istediğim bir yazı var.
Bakın, Amerika Birleşik Devletleri’nde ve Yunanistan’da gaziler için neler
yapılıyor? Yavuz Donat’ın yıllar önce “Mor Kalpli Adam” başlıklı müthiş
yazısından bir bukle: “Geçen hafta Amerika’dayken bir otomobilin plakası
dikkatimi çekti. Plakada damga, mühür, madalya gibi bir şey vardı. Sürücü
otomobilini park etti. Park yerindekiler ona saygıyla, sevgiyle, tebessümle
bakıyorlardı. Kimi de gidiyor madalyalı adamın elini sıkıyordu. Yanımızdakilere
sorduk: ‘Bu adam kim? Bu madalya neyin nesi?’ dedik. Dediler ki: ‘Bu bir gazi.’
Yakasında da Purple Heart,
Türkçesi Mor Kalp. Askerlik görevini yaparken yaralananlara verilen madalya.
Polis Mor Kalpli adama selam duruyor, lokantadaki garson Mor Kalpli adama en
iyi masayı gösteriyor, bazı müşteriler de Mor Kalpli adamın yanına yaklaşıp
‘Siz bizim için savaştınız, teşekkürler.’ diyor. Resim çektirenler bile var.
Amerika’da beyaz, siyah, kadın, erkek, zengin, fakir herkes eşit ama Mor Kalpli
adam üstün insan, ayrıcalıklı. Onun sahip olduğu ayrıcalığa Amerikalı
parlamenter bile sahip değil.”
Bunu Yavuz Donat Amerika’dan izlenimlerinde anlatıyor. Peki,
Türkiye'de durum nasıl? Türkiye'de durum şu arkadaşlar: Sosyal yardımlaşma
dernekleri, sosyal vakıflar tarafından gazilerimizin ihtiyaçları giderilmeye
çalışılıyor bizim gibi az gelişmiş ülkelerde.
Peki, Amerika ne yapmış? Gazi Bakanlığı kurmuş. Amerika ne yapmış?
60 milyar dolar gaziler için bütçe ayırmış. Amerika ne yapmış? Gazilerin
ihtiyacı olan, kaybettikleri uzuvlarının yerine geçebilecek metotlar
geliştirmiş, protezler geliştirmiş ve gazilere sunmuş.

Peki, biz ne yapıyoruz? Bunların hiçbirini yapmıyoruz. Bunları
yapmadığımız gibi sadece gazileri ve şehitlerimizi unutmuyoruz Türkiye’de,
onlara saygı göstermediğimiz gibi Astsubay Abdullah Söpçeler
ve Uzman Çavuş Zihni Koç 330 gündür terör örgütünün elinde, Kaymakam Kenan
Erenoğlu 300 gündür, Polis Memuru Nadir Özgen 270 gündür terör örgütünün
elinde.
Ben burada Millî Savunma Bakanına bu soruyu sorduğumda Millî
Savunma Bakanı bu soruya cevap vermedi, Tarım ve Hayvancılık Bakanı soruya
cevap vermeye çalıştı bir şeyler yapıyoruz diye. 
Ülkesinde kendi bedenini siper etmiş insanları bu kadar yok sayan
bir hükûmet, on yıllık Hükûmetiniz döneminde hiçbir şey yapılmadığı gibi yine de
böyle bir kanun teklifi getiren Ensar Bey’in bu kanun teklifinin burada
desteklenmesi ve gerekenlerin yapılması gerektiğini söylüyor, hepinize sevgiler
ve saygılar sunuyorum. (CHP sıralarından alkışlar) 
MEHMET GÜNAL (Antalya) – Karar yeter sayısı istiyoruz.
BAŞKAN – Karar yeter sayısı arayacağım.
Önergeyi oylarınıza sunuyorum: Kabul edenler… Kabul etmeyenler…
Karar yeter sayısı vardır, kabul edilmemiştir.
Birleşime bir saat ara veriyorum.
Kapanma Saati: 19.12

BEŞİNCİ OTURUM
Açılma Saati: 20.17
BAŞKAN: Başkan Vekili Meral
AKŞENER
KÂTİP ÜYELER: Muhammet
Bilal MACİT (İstanbul), Mine LÖK BEYAZ (Diyarbakır)


BAŞKAN – Türkiye Büyük Millet Meclisinin 118’inci Birleşiminin
Beşinci Oturumunu açıyorum. 
Alınan karar gereğince, sözlü soru önergeleri ile diğer denetim
konularını görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1’inci sırada yer alan, Adalet ve Kalkınma Partisi Grup Başkan
Vekilleri İstanbul Milletvekili Sayın Ayşe Nur Bahçekapılı, Kayseri Milletvekili
Sayın Mustafa Elitaş, Giresun Milletvekili Sayın
Nurettin Canikli, Kahramanmaraş Milletvekili Sayın Mahir Ünal ve Adıyaman
Milletvekili Sayın Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Sayın
Kamer Genç’in; Türkiye Büyük Millet Meclisi İçtüzüğünün Bir Maddesinin
Değiştirilmesi Hakkında İçtüzük Teklifi ve Anayasa Komisyonu Raporu’nun
görüşmelerine kaldığımız yerden devam edeceğiz.
IX.- KANUN TASARI VE
TEKLİFLERİ İLE KOMİSYONLARDAN 
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun
Milletvekili Nurettin Canikli, Kahramanmaraş Milletvekili Mahir Ünal ve
Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
BAŞKAN – Komisyon? Yok. 
Ertelenmiştir.
İkinci sıraya alınan Bireysel Emeklilik Tasarruf ve Yatırım
Sistemi Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Sayın Aydın Ağan
Ayaydın’ın; 193 Sayılı Gelir Vergisi Kanununda Değişiklik Yapılmasına Dair
Kanun Teklifi; Kayseri Milletvekili Sayın Ahmet Öksüzkaya
ve 5 Milletvekilinin; Bazı Kanunlar ve Kanun Hükmünde Kararnamelerde Değişiklik
Yapılmasına Dair Kanun Teklifi ile Plan ve Bütçe Komisyonu Raporu’nun
görüşmelerine başlıyoruz.
2.- Bireysel Emeklilik
Tasarruf ve Yatırım Sistemi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Aydın Ağan Ayaydın’ın; 193 Sayılı Gelir Vergisi Kanununda
Değişiklik Yapılmasına Dair Kanun Teklifi; Kayseri Milletvekili Ahmet Öksüzkaya ve 5 Milletvekilinin; Bazı Kanunlar ve Kanun
Hükmünde Kararnamelerde Değişiklik Yapılmasına Dair Kanun Teklifi ile Plan ve
Bütçe Komisyonu Raporu (1/612, 2/360, 2/600) (S. Sayısı: 271) (x)
BAŞKAN – Komisyon? Burada.
Hükûmet? Burada. 
Komisyon raporu 271 sıra sayısıyla bastırılıp dağıtılmıştır.
Sayın milletvekilleri, alınan karar gereğince bu tasarı İç Tüzük’ün 91’inci maddesi kapsamında temel kanun olarak
görüşülecektir. Bu nedenle tasarı, tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve
bölümlerde yer alan maddeler ayrı ayrı oylanacaktır.
Tasarının tümü üzerinde söz isteyen Milliyetçi Hareket Partisi
Grubu adına Antalya Milletvekili Sayın Mehmet Günal.
Buyurun Sayın Günal. (MHP sıralarından alkışlar) 
MHP GRUBU ADINA MEHMET GÜNAL (Antalya) – Teşekkürler Sayın Başkan.
Değerli milletvekilleri, hepinizi saygıyla selamlıyorum.
Kanun tasarısının geneli üzerinde grubumuz adına söz almış
bulunuyorum.
Değerli arkadaşlar, böyle bir önemli kanun tasarısını sadece
birkaç arkadaşıma karşı konuşuyor olmaktan dolayı hicap duyuyorum. Yani bu
Meclisin çalışma şekline, yasamanın önemine, yapılan önergelere, hiçbirisine
değinmiyorum, durum kendisini gösteriyor. Bu kadar önem verdiğiniz -yani
içerisinde çok büyük hedefler konulan- alt komisyonda saatlerce tartıştığımız,
üst komisyona yeniden gelen, düzeltmeler yapılan ama bir sürü de eksikliklerin
olduğu bir kanun tasarısını görüşeceğiz. Amacına birçok şey koydunuz. “İstanbul
Finans Merkezinin güçlendirilmesi, tasarruf açığının kapanması” gibi, finansal
araçların çeşitlendirilmesi falan filan bir sürü her şey içinde olan yine bir
torba kanun geldi. Maalesef, şu anda bu yapacağımız çalışma ilgili kesimlerin
de, kamuoyunun da bilgisi dışında olacak. Böyle bir çalışma usulü… 
Bakıyorum şimdi: Gündemin içindeki ön sayfaya baktım, son dönemde
doğru dürüst bir Danışma Kurulu kararı gelmemiş, hep grup önerileri var. Böyle
bir çalışma usulü, böyle bir dayatma olur mu ya? Yani bir defa oturup burada
grup başkan vekilleri toplanamıyor mu? Bakıyorum, dört tane, beş tane hepsinde
de “grup önerisi”, “grup önerisi” yazıyor. Ta aldığımız karar Ekim 2011’de
kalmış, çalışma usulüne ilişkin. Böyle bir konu tartışılırken ne kamuoyunun ne
de milletvekillerinin şu anda bilgisi ve ilgisi yok. Bu, hiç doğru bir şey
değil. Bu hususu, hem Hükûmet yetkililerine -Sayın Bakan burada- hem grup
başkan vekillerine yeniden iletiyorum. Bu kadar önemli, temel kanun yaptığınız
yetmiş bir maddelik bir kanun, umut bağladığınız “tasarruf açıklarını
azaltacak” diye baktığınız kanun ama maalesef, böyle bir ortamda, böyle bir oturumda
konuşmak zorunda kalıyoruz. Meclis bazı şeylere esir olmamalı ama Meclis
dayatmaların da olduğu bir yer olmamalı. Öncelikli olanlar belirlenerek
görüşülecek kanunları burada, muhalefetin de görüşünü alarak, demokrasi
içerisinde tartışabilir olmanız gerekiyor. 
Şimdi, burada kanunun geneli itibarıyla, çıkması gereken, aciliyeti olan hususlar var, eksik olan hususlar var,
içinde eleştirdiğimiz maddeler var. Bazıları dikkate alındı, bazıları alınmadı,
bazı talepler görüşüldü, bazıları Genel Kurula kaldı; bilmiyorum onlarla ilgili
bir çalışma iktidar grubundan gelecek mi, gelmeyecek mi. Ama çok büyük amaçlar
konulmuş. Alt komisyon oturdu, çalıştı, üst komisyon toplanırken arkadaşlarımız
geldiler, ellerinde bir tane daha birleştirme önergesiyle, 20 maddelik hem de
yani öyle bir iki tane değil… Aciliyetten ne
geldiyse, birileri koşa koşa gelip bir şey ekliyor. 
Geçen gün size iki tane sıra sayısı gösterdim, burada başka bir
bakanımız vardı, ikisinde de finansal kiralamayla ilgili madde duruyor.
Hazineden sorumlu Sayın Bakanım burada. Hem grev kanununun içerisinde vardı o
günkü görüştüğümüz -onun için “grev” diyorum, işçilere yasaklama olduğu için,
başka maddeler de vardı ama, hava yolları, bilmem
neyle ilgili- öbür taraftan aynı madde finansal kiralamanın içinde de var.
Arkadaşlara söyledim “Ya bu çıkmazsa.” dediler. O zaman “Sayın Bakanım,
çıkmayacaksa bizi niye komisyonda, alt komisyonda finansal kiralamayla ilgili
yordunuz?” diye Sayın Yıldırım’a sordum. “Çıktığı zaman kadük
olacak, geçersiz olacak.” diyorlar. Niye çıkıyor, on beş, yirmi günlüğüne mi
çıkıyor böyle bir kanun? Yani bir acelecilik, bir organizasyonsuzluk var.
Bunların Bakanlar Kurulunda da, burada Kanunlar Kararlarda da, grup başkan
vekilleri tarafından da dikkate alınması lazım, aciliyet
varsa o zaman oturup bir bakın. Son saniyede alt komisyon kurulmuş, iki tane
teklifin birleştirildiği bir şeye o gün komisyona geldiğinde 20 maddelik bir
teklif gelirse ve bunun yarısı da Plan ve Bütçe Komisyonunu doğrudan
ilgilendirmeyen hususlarsa o zaman burada bir eksiklik var demektir, siz
istediğiniz kadar koordinasyon kurulu toplayın.
Şimdi, burada birçok şey var ama son girdiğimiz on beş, yirmi
günlük süre içerisinde değerli arkadaşlar, çok daha fazlasını göreceğiz bunun.
Kimin elinde bir isteği varsa bunu teklif diye ya da “Tasarının ucuna
ekleyelim.” diye gelecek. Bu şartlarda da bunları doğru şekilde çıkarma
şansımız yok. “Bitime kadar…” Nasıl bitecek? Üç bölüm, 73 madde; sadece
okunmasının kaç saat alacağını siz biliyorsunuz yani böyle bir şey… Tamam,
çabuk çıkaralım; tamam, bakalım ama onun yolu, oturup bunlar üzerindeki
uzlaşmaları tamamlamak, alt komisyonda, Komisyonda verilen sözler üzerinde
çalışmak, ortak olanları bir an önce koymak. “Yaptık.” diyeceksiniz ama
yaptığımız eksik. Arkadaşların talepleri vardı, eksik; bazıları düzeldi,
bazıları duruyor. Bunun için söylemiyorum, genel olarak söylüyorum. 
Peki, şimdi, içeriğine baktığımız zaman… Hadi usul hakkındakileri
geçtik, artık onlara alıştık. Kendi aramızda en azından bazı şeyleri
çözebiliyor olmamız lazım. Esasa ilişkin itirazlarımız başka ama usuldekileri
çözüyor olmamız lazım. Böyle bir çalışma şeyini de koyup yetişebileceği şekilde
yapmamız lazım. 
Şimdi, büyük bir şekilde söylemişiz işte: “İstanbul finans
merkezinin güçlendirilmesi.” Bakıyorum, burayla ilgili, fiziki şartlarla ilgili
bir madde var mı? Yok. Bir iki tane enstrüman var
içerisinde, o da aşağıda finansal araçların çeşitlendirilmesiyle ilgili kısımda
var. Ama doğru, ama yanlış, söyleyeceğim şimdi maddelerini ama en önemli şey,
bireysel emeklilik sistemi, adından anlayacağınız gibi, tasarruf açığının
azaltılması demişsiniz. Efendim, 100 liralık bir şey olursa 25’ini devlet
verecek. Daha önce Komisyonda da söyledim, değerli arkadaşlar, önce o 75 lirayı
vatandaş bulacak ki siz de üzerine 25 lira koyun. Peki, vatandaş bu 25 lirayı
almak için nasıl 75 lira koyacak? Yani bizim söylediğimiz şey… Derslerde
başlıyoruz çocuklara, birinci ders makro iktisatta “tasarruf=yatırım” yani
yazıyoruz gelir fonksiyonunu. Tasarruf, gelirin bir fonksiyonu.
Benim gelirim artmadan nasıl olacak da ben buraya tasarruf için para
ayıracağım, siz de bana para vereceksiniz? Böyle, tasarruf açığını kapatmak…
Tamam, lazım mı? Evet. Teşvik edilmesi lazım mı? Evet. Yeterli mi? Hayır,
içinde eksik olanları da var, geçişler de var ama bu, tasarruf açığını
azaltmaya yetecek bir önlem değil. Öncelikle geliri artırmadan, yüzde 12’lere
düşmüş olan tasarruf oranını artırma şansımız yok. Niye yok? Bakıyorum şimdi
vatandaşın borçlarına: Tüketici kredileri ve kredi kartı 235,5 milyar TL. 2002
yılında kaçmış biliyor musunuz? 6,5 milyarcık. Katını ben söylemiyorum,
235-6,5. 
Peki, borç-gelir oranı neymiş? “Oranlamayla da ver Hocam.”
diyorlar bazen yani hep yapıyorsunuz ya. Borcun gelire oranı 2002’de yüzde
7,5’muş yani yüzde 7,5’u kadar borçlanıyorlarmış şimdi yüzde 44,7. Yani 100
liranın 44,5 lirası borçla harcanıyor. Bu, çok vahim bir
durum. Onu şunun için söylüyorum değerli arkadaşlar: Böyle bir durumda
ödenmeyen kredi kartı borcunu, kredi borcunu toplandığınız zaman, yine, 2002’de
sadece 278 milyon iken şimdi 7,3 milyar olmuş mayıs itibarıyla. 
Şimdi, vatandaş bu borç batağındayken dar gelirli vatandaştan kim
yapacak bireysel emeklilik sistemine yatırımı? Belli bir düzeyde olanlar onu
zaten satın alabiliyor, teşviksiz de alıyor. Orta gelirin altında olan dar
gelirli, ücretli vatandaşlar, bir yerden eğer yoksa,
çocukları için bir şeyler yaparsa yapacak. Bu borç batağında olan milyonlarca
insanın nasıl yapmasını bekleyeceğiz? 100 liralık yatırımı yapacak, biz de 25
lirasını vereceğiz. Dolayısıyla bu amacı, böyle, hemen bir tek bireysel
emeklilik teşvikiyle tasarrufu falan da artırmamız maalesef mümkün değil.
Şimdi, tabii, çok ayrıntısına girmiyorum, burada önceki sisteme
göre de birtakım mahzurları var, yüzde 60’a düşürüyor. Şirketleri destekliyor
ama bireylerle ilgili önceki sistemden neredeyse geriye giden kısımları var
bazı gelir grupları açısından baktığınız zaman. Maddelere geçince ayrıntılı
konuşuruz, bölümlerde arkadaşlarımız da değinir ama yüzde 60’ını veriyoruz. On
yıl sonra çıkarsa… Ancak 56 yaşına gelirse miydi Vedat Bey, 56 idi değil mi? 56
yaşından sonra çıkarsa tamamını veriyoruz, 55 yaşında çıktıysa yüzde 40’ını
şirketlere hibe ediyoruz. 
Bir taraftan bakıyoruz, şimdi… Yani, sistem daha çok şirketlerin
yanında yer almış oluyor belli gelir düzeyleri açısından ve yaş grubu açısından
baktığımız zaman. 
Diğer bir eleştirdiğimiz husus var burada: Örneğin, 25’inci
maddede “Fonların yabancı para cinsinden alım satımı.” diyor. Bir taraftan Türk
parasına itibar kazandıracağız diye uğraşıyoruz, bir taraftan Sayın Başbakan,
yanlış bilgilendirmelerle ya da bilerek, Türk lirasının itibarını değerli TL’ye
bağlayarak veya “Türk lirasının sembolü uluslararası oldu.” diyerek söylerken
biz “Yabancı parayla fon alım satımı yapalım.” diyoruz. Aynı maddenin
içerisinde madde var Sayın Bakanım. Diyor ki: “Üç tür fon kurabilirsiniz,
birisi yabancı para cinsinden.” Siz Hükûmetin üyesi olarak yabancı para
cinsinden bu alım satımın yapılmasına taraf mısınız, değil misiniz? Veya bu
yapılırsa TL’nin itibarı olur mu, olmaz mı? Biz bir taraftan
“Türk lirasının değer kazanmasının ötesinde, uluslararası para birimi olması
lazım, rekabet edebilir bir kur sistemi olması lazım; bunlar olmadan sizin
kurunuzun bir anlamı olmaz, uluslararası ödeme aracı olmadan TL’nin simgesi bir
şey olmaz.” diyoruz; buna destek olacak yerde siz geliyorsunuz, diyorsunuz ki:
“Bu fonların yabancı para cinsinden alım satımı…” Var zaten, yabancı
para cinsinden bir sürü enstrüman var. Fonun bir
tanesini de yabancı para cinsinden yapabiliyorsunuz, salahiyet vermiş. Bu madde
doğru değil, Türk lirasının itibarı açısından doğru değildir diye düşünüyorum. 
Diğer bir husus, 31’inci maddede -yeni şeyde yanlış
hatırlamıyorsam- yap-işlet-devret, yap-kirala-devretle
ilgili hususlar var. Tamam, “Stratejik yatırımlarda önemli, büyük yatırımlarda
finansmanı kolaylaştırsın.” dediniz, biz de “Tamam.” dedik. Şimdi de “Katma
bütçelilerin dışındaki diğer kuruluşları da alalım.” Tamam. “Hastaneler
yapılacak, onlarla ilgili de istisna…” “Efendim, okullar yapılacak…” Geldik.
Daha biz gelmeden, siz, komisyonda “Bu 500 milyonu 100 milyona çekelim.”
dediniz. “Niye?” dedik. “Efendim, 500 milyonluk eğitim yatırımı yok.” O zaman
niye koyuyorsun buraya kardeşim eğitim yatırımını? 100 milyonsa yapsın, onun
finansmanını da bulsun. Artı, bunun dışında diğer yöntemlerle bir sürü yapılan
okul, hastane var. Şimdi, vatandaş yapıyor. Okulu kimler yapıyor? Sadece
kiralayacak mıyız? Özel, vatandaşlar yapmıyor mu? Yapıyor. Kurumlar yapmıyor
mu? Yapıyor. Onlara niye aynı istisnayı tanımıyoruz? Burada bir adaletsizlik
olmayacak mı? Sadece kiralama yöntemiyle yapanlara mı bu hakkı tanıyacağız? Bu
adaletsizliği nasıl gidereceğiz? Veriyorsak o zaman eğitim yatırımlarına,
hepsine aynı istisnayı veya muafiyeti tanımamız lazım. Vatandaş okul yapmak
istiyor, ona bir sürü, bin bir türlü şey çıkarıyoruz. Arsayı da veriyor, on
sene, yirmi sene bekliyor, “Lanet olsun.” deyip kızıp gidiyor. Elimizde okul
yapmak isteyen adamlar varken bunun işini kolaylaştırmıyoruz, biz bunu
kiralayalım, alalım diye burada birtakım şeylere giriyoruz. Bunlar zorlama
formüllerdir. Onunla uğraşacağınıza, 4+4+4’te bu kadar ısrar etmeseydik, bu
kadar milyarlarca TL’yi de yeni derslik veya okul yapacağız diye harcamamış
olacaktık, bunların üzerinden bu eğitim harcamalarını ve okullarımızı yapmış
olacaktık, örnek olarak söylüyorum. Dolayısıyla burada diğer kanunlara göre,
yani 3996 ve 3359 sayılı kanunlar ile 652 sayılı KHK dışındaki kanunlara göre
yapılanlara da aynı hakların tanınması gerekiyor. 
Diğer bir madde, 32’nci madde, Sayın Bakan burada, Hazineyi
doğrudan ilgilendiren kira sertifikası ihracı. Burada “Efendim, çeşitlendirme
istiyoruz.” dediler, evet, tamam; faizsiz bir enstrüman
olarak Körfez ülkelerine hitap edebilir, tamam. Cari açığı nasıl kapatacağız
diye düşünürken doğru bir formül olabilir, yani içeriğini tartışırız ama amaca
yönelik olarak böyle bir enstrüman çıkarılması
düşünülmüş, güzel. Şimdi, maddenin sonuna doğru, bakıyoruz -3
defa konuştuk, arkadaşlarla da tekrar tartıştık, Sayın Müsteşara da, Sayın
Bakana da söyledik burada- diyor ki: “Bu maddenin birinci fıkrasındaki iş ve
işlemler ile -yani kira sertifikası ihracına ilişkin işlemler ile- Devlet iç
borcu, Devlet dış borcu ve nakit yönetimi kapsamında yapılan iş ve işlemler...”
Söyledim, düzeltmediniz. Burada tekrar söylüyorum, Sayın Bakan burada:
Sayın Bakanım, 3 defa bu hususlarla ilgili, size kanun tasarıları üzerinden
Hazinenin buradaki görev ve fonksiyonlarına ilişkin şeyi tekrar hatırlatacağım.
Siz bu kanunla, bütün iç borç, dış borç ve nakit yönetimine ilişkin hiçbir
işlemi Kamu İhale Kanunu’na sokmayacaksınız. Efendim, dedi ki Sayın Müsteşar:
“Onlarla ilgili zaten iç borç, dış borç vardı, biz de şimdi nakit yönetimini
koyduk.” Ben size okudum. Şimdi, Kamu İhale Kanunu’nun 3/C maddesinde yazan
yerde, (c) maddesinde açık bir şekilde bu yazılmış, öyle hemen “…her türlü iş
ve işlem...” demiyor. Tanımlamış, neler olacağını söylemiş ve hizmetleri de
sınırlandırmış. Hiç öyle sizin söylediğiniz gibi dış borç, iç borçla ilgili
geniş bir yetkiyi 3/C maddesi vermiyor. Yani burada yapmanız gereken şey
–ilgili önergeyi de vereceğiz- “sadece bu işe ilişkin iş ve işlemler” demek,
diğerleri zaten var. Bu şartlarda eğer bunu yaparsanız Kamu İhale Kurumu
mevzuatının etrafından bütün işlemlerle ilgili dolanmış olacakınız.
Örnek de verdim sizlere, örneğin dedim ki: Bir dış borç veri tabanı
oluşturacaksınız, bir sektörel hizmet satın almak
istiyorsunuz bir bilişim firmasından. Bu, dış borçla ilgili
mi? Evet. Peki, bu, dış borçla ilgili işlemi nasıl alacaksınız? Kamu
İhale Kurumuna danışmadan veya ihale mevzuatına tabi değilseniz istediğiniz
şirketten alacaksınız. Peki, bunun bir aciliyeti var
mı? Yok. Veya başka bir şey söyleyeyim: Hazine tahvil ihracı yapıyor, roadshow yapıyor gidiyor. Bir organizasyon firmasından hizmet
satın alacaksınız; bunun ne aciliyeti var, ne alakası
var Sayın Bakan? Yapıyorsunuz, yurt dışına çıkacaksınız, bu organizasyon için
bir firmadan hizmet satın alıyorsunuz. Dış borçla ilgili mi?
Evet. Peki, bunu niye normal ihale mevzuatına tabi olmadan alıyorsunuz,
ne alakası var? Buradaki amaç eğer bu iş ve işlemlerse evet, kira sertifikasına
ait iş ve işlemler istisnaya tabi olsun, değilse buna gerek yok.
Değerli arkadaşlarım, diğer bir husus, burada eğer her şeyin ekine
böyle koyacaksanız -size defalarca söyledim- bu Kamu İhale Kurumunu kapatın,
“Kamu İhale Kanunu da yürürlükten kalkmıştır.” deyin, bizi de yormayın. Her
kanunun ekinde artık… Bir de bunlar asli kanun üzerinde yapılır arkadaşlar.
Yani delik deşik oldu, kovaya döndü. Yani neresinde… Üzerine işleseniz
föy-volanlar almaz. Eskiden, biliyorsunuz, böyle, söküp söküp
arasına mevzuat ekliyorduk şeylerin. Yani nereye koyacağımızı şaşırdık.
Arıyoruz, başka kanunların içerisinde Kamu İhale Kanunu’na ilişkin istisnalar,
muafiyetler var. Kapatalım burayı, siz de rahat rahat istediğiniz ihaleyi
istediğiniz yere verin. Her şeyin ekinde geliyor. Kim, ne iş yaparsa yapsın
istisnasız hemen sayıyorlar “2880 küsur ve Kamu İhale Kanunu’ndan ve Devlet
İhale Kanunu’ndan muaftır.” Bunun kolayı, kaldıralım bence. Vallahi, yani bizi
de burada her seferinde o maddeyi tartışmak zorunda bırakmayın, buradan bu işi
kurtaralım.
Değerli arkadaşlar, burada hakikaten tartışılacak çok şey var ama
az önce de size söyledim, yani bu saatte, bu katılımla ve hiç kimsenin izlemediği
bir ortamda bunları söyleyip söyleyip… Sayın Bakana
da defalarca söyledik, Sayın Müsteşara da söyledik ama maalesef duruyor. Bu
hususta, ayrıca, sigorta şirketlerinin ve eksperlerinin
de talepleri vardı. Sayın Alt Komisyon Başkanımız bakıyor oradan “Üst
komisyonda bakarız” dedik ama son anda gelen önergelere baktım, onların
içerisinde yok.
VEDAT DEMİRÖZ (Bitlis) – Bir tane var.
MEHMET GÜNAL (Devamla) – Yok yani onların söylediği gibi bir
düzenleme yer almamış çünkü bir havuz sistemi içerisinde tesadüfi şekilde, eksperleri de koruyacak şekilde ve haksızlığı önleyerek
rekabeti sağlayacak şekilde bir düzenleme yapılması isteniyordu. Oradan çıkan
en son şeylere baktım, bir ara katılamadığım için, en son önergelere ve metne
baktığım zaman zaten metinde gözüküyor. İnşallah, burada bizim de önergemiz
var, doğru şekilde bunların dikkate alınması gerekiyor. 
Tabii, bütün bu hususlara baktığımız zaman, yine, usulüyle ilgili
de esasıyla ilgili de çalışma yöntemi ve saatiyle ilgili de sakat ve eksik olan
bir kanunu burada görüşüyoruz. İnşallah, bütün bu eksikliklerine rağmen, burada
vereceğimiz önergelerle de biraz daha işe yarar hâle gelir ama böyle,
torbalarla, çorbalarla değil, esasa ilişkin kanunlarla bunu çözmemiz lazım.
Yapısal sorunları çözebilecek yapısal reformlar içeren şeyler öncelikle
getirelim, son haftalarda böyle lüzumsuz birçok kanun teklifi, tasarısıyla da
eline alan koşup gelmesin. Sayın grup başkan vekillerine ve Sayın Bakana
Hükûmet adına buradan istirham ediyorum ve yetişen, acil olan, yapısal olan
önlemleri bir an önce alalım, diğerlerini de kusura bakmasınlar, öbür sezonu
beklesinler diyorum.
(Mikrofon otomatik cihaz tarafından kapatıldı) 
MEHMET GÜNAL (Devamla) – Bu söylediklerimi dikkate alacağınız
umuduyla saygılar sunuyorum. (MHP ve CHP sıralarından alkışlar)
BAŞKAN – Teşekkür ederim Sayın Günal.
Barış ve Demokrasi Partisi Grubu adına Muş Milletvekili Sayın
Demir Çelik. (BDP sıralarından alkışlar)
Buyurun Sayın Çelik.
BDP GRUBU ADINA DEMİR ÇELİK (Muş) – Sayın Başkan, saygıdeğer
milletvekilleri; Barış ve Demokrasi Partisinin 271 sıra sayılı bireysel
emeklilik kanununa ilişkin düşüncelerini paylaşmak üzere huzurlarınızdayım.
Hepinizi saygıyla selamlıyorum.
Sayın Başkan, değerli milletvekilleri; emeklilik insanın sosyal
haklarından biridir. Dolayısıyla da fiziksel aktiviteden olduğu kadar ruhsal
aktiviteden de mahrum kalan ya da geriye düşen insanın, bir başkasına ihtiyaç
duymadan -bu birey olur, kurum olur, kuruluş olur, devlet olur- yaşamının geri
kalanını insani yaşam endeksine uygun bir şekilde sürdürebilmesinin koşulları
anlamına gelir. İnsani endeksten anlaşılan da kişinin, topluluğun, halkın
ruhsal, bedensel, sosyal ve siyasal ihtiyaçlarının karşılandığı iyi hâli
anlamında yorumlanmalıdır. Bu açıdan baktığımızda, yapılmak istenen, getirilmek
istenen bireysel emeklilik kanun değişikliğinin toplumun ihtiyacı olmaktan çok,
bir kısım palyatif çözümlerle başta finans
kurumlarının, sonrasında sigorta şirketlerinin işini kolaylayan, onlara çıkar
sağlayan bir amacı güttüğü hemen görülebilir. Hâlbuki kanun ve yasa toplumun
ihtiyacını karşılamaya dönük olmalıdır; toplumun temel ihtiyaçlarını gideren,
kolaylaştıran, devlet karşısında onu güvence altına alan nitelikte ve içerikte
olmalıdır. Ama bir yanıyla bireysel emeklilikle yapılmak istenene karşın Türkiye
fotoğrafını bir kez daha huzurlarınıza sunduğumuzda şu paradoksları, açmazları
hep birlikte görmüş olacağız.
Bugün ülkemizde asgari ücretin 701 lira olduğu, ülkemizde yüzde
15’ler civarında işsizliğin hüküm sürdüğü, ülkemizde keza 25 milyon civarında
yoksulluk sınırıyla haşır neşir olan bir kitlenin
varlığı, onların bu temel ihtiyaçlarını karşılamaya dönük bir kısım
değişikliklerin, yasaların ve kanun değişikliğinin Meclis tarafından
gerçekleştirilmesi bekleniyorken, yani istihdam, üretim, yatırım eksenli bir
kısım çalışmaları devreye koymamız, buna dair çalışmaları yürütmemiz
gerekirken; tüketime dayalı, tüketim üzerine yapılanları teşvik edici bir kısım
kanun değişiklikleri toplumun önünü açacak nitelikte ve özellikte olmaktan
uzaktır. 
Türkiye, yeri geldiğinde 16’ncı ekonomik güç olarak övündüğümüz,
ama insani yaşam endeksi itibarıyla da 92’nci sırada olduğumuz paradoksunu,
çelişkisini gideremediğimizde; yani ekonomik gelişmişliğin toplum tarafından
adil ve eşitçe bölüşülmediği, bu ekonomik gücün bir kısım iktidar odaklarınca
paylaşıldığı, bölüşüldüğü bir noktada toplumun yüzde 98’inin bu olanak ve
imkânlardan mahrum kaldığı bir ülkede adaletin tesis edilemeyeceği, özgürlüğün,
eşitliğin sağlanamayacağı, bundan da kaynaklı siyasal ve sosyal travmaların yaşanacağı muhakkaktır. İşte tam da sorun
burada. Bize düşen, bu siyasal ve sosyal travmayı
tedavi etmektir, buna uygun toplumsal ihtiyaçları karşılayacak kanun
değişikliklerine ön açmaktır, yol açmaktır ama bireysel emeklilik kanun
değişikliğinde yapılmak istenen, bunun ötesinde çok daha farklı alanlara,
şirketlere, kurumlara, olanakları olanlara peşkeş çekmeye dönük bir işlemden
öteye gitmeyecektir. 
Düşününüz ki, mayıs ayında 4 kişilik bir ailenin açlık sınırının
1.034 lira olduğu, buna karşın asgari ücretin 701 lira olduğu ülkede asgari
ücreti kaldırmak, değilse de açlık sınırını aşan, yoksulluk sınırını aşan bir
noktada çalışanları emeklerinin karşılığı olanla onore
etmek, onurlandırmak yönlü bir çalışma yapılması gerekirken, 12 milyon
civarında sosyal güvenlikten mahrum, geçmişte yeşil kartlı olan 9 milyon
insanla birlikte bunların sosyal güvenceye tabi tutulup istihdam ve üretim
olanaklarından yararlanması beklenirken, buna dair bir kısım çalışmaları
devreye koymamız gerekirken biz, geliri olmayanın, yatırımdan mahrum olanın
bireysel emeklilikten yararlanması gibi bir anlayışı topluma dayatmış olacağız.
Toplum bir şekliyle yüzde 25’in devlet
tarafından karşılanacağı teşvikine bağlı kalarak da bu işe bulaştığında bugün
yaşanan ekonomik ve sosyal travmanın bir benzerini
gelecekte, hak etmeyen vatandaşlarımıza yaşatmış olacağız. 
Bakın, metropol kentlerimizin yanında
yöresinde, merkezinde, periferisinde, birçok yerde çok katlı devasa cazibe
merkezleri, alışveriş merkezleri oluşturuluyor. Yoksulların, emekçilerin bu
kredi kartı alışkanlıklarına bağlı olarak ticarette kullanmaya başladıklarından
bu yana kredi kartlarından kaynaklı hukuksal, siyasal ve sosyal noktada
yaşanmışın bireysel emekliliklerde de yaşanması muhtemeldir. Mayıs ayı
verilerine göre 7,5 milyar civarındaki bu takibe tutulan kredi kartı
alacaklarının nedenini sorgulamadığımızda, ona dair tedbirlere başvurmadığımız
hâlde bireysel emekliliklerle bizim yapmak istediğimiz, sorunun üstüne sorun
eklemekten öteye gitmeyecektir. Bu açıdan da bireysel emeklilik sadece ve tek
başına cari açığı gideren özellikte ve amaçta olmamalıdır. Türkiye'nin dış
ticaret borcunun 500 milyar dolar, bütçe açığının 100 milyar dolar olduğu
üzerinden bina etmeye çalıştığımız yol arayışları hiçbirimize fayda etmez. Biz,
öncelikle dış ticaret açığı ile bütçe açığının kaynaklarını, nedenlerini
sorgulayıp onları giderecek tarzda işin hukuksal ve siyasal çözümlerini bulamadığımızda yani silaha, yüksek
teknolojik ithalata dayalı var olan ticari anlayışı gideremediğimiz takdirde
yani yatırım eksenli, toplumun temel ihtiyaçlarını karşılayacak olan ekonomik
girdileri, tarım, hayvancılık ve benzeri sektörleri harekete geçirip
canlandırmadığımız takdirde, yapılmak istenenin günü kurtarmaktan öte bir
anlamı, özelliği de olmayacaktır. 
O açıdan, cari açığı kapatmak, emekçinin, yoksulun omzuna
yıkılacak, terk edilecek bir anlayış değildir, kabul edilebilinir
bir özelliği de yoktur, bu etik ve ahlaki de değildir. Takdir edersiniz ki
toplumun orta sınıf üstü olan ya da gelir kaynakları ortalamanın üstünde olan
kesimin böylesi bir günceli, gündemi yoktur. Bireysel emeklilik, sosyal
güvenden mahrum ve yoksun olan yoksul halkların, emekçilerin sorunudur. Yoksul
halkların ve emekçilerin gelirini artıramadığınızda, yükseltemediğinizde, bir
kısım teşviklerle elinde avucunda biriktirdiğini finans kurumlarına kaptırmanın
yolunu açarsak, bu hepimizin günahı olur; bu hepimizin yarın, öbür gün vebali
altında kalabileceğimiz bir sorunu, bilerek olmasa bile, niyetimizden bağımsız,
biz isteyerek olmasa bile toplumu bir şekliyle cezalandırmış olacağız. 
O açıdan, toplum eksenli ve toplum esaslı bir kanun değişikliği,
yasa değişikliği her şeyden ve herkesten çok Meclisin görevidir. Meclis, küçük
dar grupları, kişileri, kuruluşları kurtarmak, onları ikame eden, onların mali
kaynaklarını çoğaltan olmamalı. Meclis, aksine iktidar odaklarına, egemenlere,
finans kurum ve kuruluşlarına karşı bireyi, toplumu, halkları, emekçileri
güvence altına alan, onların özgürlüklerini çoğaltan bir nitelikte, özellikte
ve anlayışta olmalıdır. 
Biz, o anlamıyla, sosyal devlet olmanın, hukuk devleti olmanın kriteri olan
insan hak ve özgürlüklerine dayalı, bireysel hak ve özgürlüklerin esas alındığı
bir anlayış sosyal devletin vazgeçilmezidir. Bu çerçevede de her şeyden önce
insanın ruhsal, bedensel, sosyal ve siyasal iyi hâli olan sağlığın sürdürülebilinir, eşit, nitelikli, erişilebilinir
ve parasız olması temel argümanken bunların ötesinde
bir noktada insanları mevcut var olan olanaksızlıklarına rağmen cendereye
almak, kuşatmak, iradesizleştirmek hukuk devleti
değil otoriter, monarşik devletlerin işidir. Biz bu
açıdan Barış ve Demokrasi Partisi olarak otoriterizme,
her türlü totaliter rejime karşın demokrasi var olacaksa demokrasi
muhalefetiyle olmalıdır. Demokrasi farklı siyasal düşüncelerin kendisini
özgürce ifade edebildiği, toplumla buluşturabildiği, ilişkilenebildiği bir
çerçevede olmalıdır. Biz bu benzeri önemli kanunları tartıştığımız bu Mecliste
bu alanların halka kapalı oluyor olması, düşüncemizin halkımız ve toplum
tarafından paylaşılmasına fırsat verilmiyor olması demokrasiyle bağdaşmaz. Bu
olsa olsa her şeye rağmen halkın ve toplumun gözünden uzak ve ırak bir noktada
“Ben yaptım, ben bilirim.” anlayışının topluma, halka dayatılmasıdır,
devredilmesidir. Bu açıdan da hukuki değil. İnsani, hukuki ve etik olmayan bu
anlayışların günümüz demokrasisinin katılımcı özelliğiyle uzaktan yakından
ilişkisi yoktur. Biz doğrudan demokrasiyi tartıştığımız günümüz dünyasında
katılımcılığı hiçleştiren, katılımcılığın sivil toplum örgütüne dayalı
ilişkisini es geçen, dikkate almayanı bir yana bırakmışız, Mecliste de
katılımcılığı hiçleştiren, dikkate almayan bir algı ve anlayıştan çoğunluk
demokrasisine dayalı bir ilişkiyi var etmeye çalışıyoruz. Bu, ne ülkemize ne
ülkemiz halklarına, inançlarına ve kültürlerine ne de geleceğine katkı
değildir, aksine kaybettirendir, yitirendir. Bu ve benzeri yanlışlıklardan
dönmek noktasındaki erdemlilik herkesten ve her siyasi partiden çok iktidarın
görevidir çünkü tarih karşısında tarihin devinimi ve değişimi ruhuna denk düşen
bir adım atmamak, onun tersi uygulamalara yol açmak, biz muhalefetin şu anda
muktedir olmayışımızdan kaynaklı, iktidarın muktedirliğinden kaynaklanan bir
sorundur. O açıdan da iktidar ve onun yürütmesi Bakanlar Kurulu, herkesten ve
her siyasal düşünceden farklı olarak demokrasinin bu niteliklerine uygun bir
ilişkiyi var etmek, geliştirmek durumundadırlar. Bu açıdan da soruna
yaklaştığımızda bireysel emeklilik, toplumumuzun temel ihtiyaçlarını
karşılamaktan uzak nitelikte, uluslararası tekel ve tröstler başta olmak üzere,
finans kurum ve kuruluşlarının, başta da sigortacılık sektörü olmak üzere, bir
kısım uluslararası ilişkileri canlandırmaya, var etmeye dayalı bir anlayışın
gereği olarak gündemimize gelmiştir. Bunu doğru bulmadığımızı ifade ediyor,
hepinizi bir kez daha saygıyla selamlıyorum. 
BAŞKAN – Teşekkür ederim Sayın Çelik.
Cumhuriyet Halk Partisi Grubu adına Balıkesir Milletvekili Sayın
Haluk Ahmet Gümüş. (CHP sıralarından alkışlar) 
Buyurun Sayın Gümüş.
CHP GRUBU ADINA HALUK AHMET GÜMÜŞ (Balıkesir) – Teşekkür ederim.
Sayın Başkan, Sayın Bakan, sayın üyeler; Bireysel Emeklilik Tasarruf ve Yatırım
Sistemi Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile İstanbul Milletvekili Aydın Ağan
Ayaydın’ın; 193 Sayılı Gelir Vergisi Kanununda Değişiklik Yapılmasına Dair
Kanun Teklifi; Kayseri Milletvekili Ahmet Öksüzkaya
ve 5 Milletvekilinin; Bazı Kanunlar ve Kanun Hükmünde Kararnamelerde Değişiklik
Yapılmasına Dair Kanun Teklifi üzerinde konuşuyorum. 
Sayın üyeler, gördüğünüz gibi tasarının adının dahi anlaşılması
çok zordur, kolay değildir; kanun tasarıları karmaşık ve zor anlaşılır yapısını
devam ettirmektedir. 
Sayın üyeler, alışkın olduğumuz gibi Hükûmet tarafından, yine
birbiriyle bağlantısız ve bağlantı durumu tartışmalı konular kanun taslağı
olarak önümüze getirilmiştir. Dolayısıyla, bu tasarı, diğer birçoğu gibi bir
bütünlük arz etmekten uzaktır. Kanun tasarısı metni ise yazım şekli açısından
eklektik bir yapıdadır. 
Tasarıda, hiçbir sistematik olmaksızın bireysel emeklilik sistemi,
tarım sigortaları, kira sertifikaları, bireysel katılım yatırımcıları
konularındaki kanun ve kanun hükmündeki kararname maddeleri değişiklikleri ile
birbiri içine geçmiş konulara karışık bir sırayla yer verilmiştir. Bireysel
emeklilik sistemi ile ilgili maddelerin arasında ilgisiz şekilde diğer konulara
ilişkin maddelerin yer alması, kanun yazım tekniği açısından uygun görüntü arz
etmemektedir. Torba yasaların maddelerinin dahi belirli bir mantıki sıra takip etmesi
beklenirdi ama bu konularda ya belli bir ciddiyetsizliğe ya da “Ben yaptım oldu”ya rastlıyoruz.
Ele alınan konulardan İstanbul’un bir finans merkezi hâline
getirilmesi, bireysel emeklilik sisteminin tasarrufları daha yüksek oranda
destekler hâle getirmek için yapılan düzenlemeler, gerçekte geç kalmış
düzenlemelerdir. 
Türkiye ekonomisi, birçok konuda olduğu gibi, tasarruflar
konusunda OECD ortalamalarının ve bireysel sigortalar konusunda da dünya
ortalamalarının altındadır; üstelik tasarruflarda gerilemeler yaşanmaktadır.
Türkiye'de tasarrufların gayrisafi millî harcanabilir gelire oranı 2002’de 18,6
iken 2011 yılında bu oran 13,3’e düşmüştür. Hükûmet birçok iddia ile ortaya
çıkarken hedeflerini nasıl gerçekleştirebilecektir? Tasarruflar gelişmiş ülkelerde
yüzde 30’lar civarında dolaşırken, Türkiye bu oranın yarısının dahi altında bir
oranda tasarruf yeteneğine sahip bir tablo ile hangi hedefi tutturabilecektir?
Bu manzara Türkiye ekonomisi için ve hatta, yakın
geleceğe dair endişeleri artırmaktadır. Önümüze gelen tasarıda yurt içi
tasarruf açığının kapatılması için temel mekanizma, bireysel emeklilik sistemi
olarak düşünülmektedir ancak bazı olumlu gelişmelere rağmen tasarı içeriğinde
sıkıntı yaratabilecek konular vardır. 
Mevcut durumda sigorta ve emeklilik şirketleriyle yapılan
sözleşmeler, sigortalının kendisine, eşine ve küçük çocuklarına ait ölüm, kaza,
hastalık, sakatlık, işsizlik, analık, doğum ve eğitim gibi bireysel sigorta
poliçeleri vesaire için bizzat mükellef tarafından ödenen primler ve bireysel
katkı payları vergi matrahından indirilebilmekteydi. Tasarının getirdiği durum
ise şudur: Bireysel emeklilik için daha farklı bir sistem önerilerek sisteme
katılımda devlet katkı payı verilmesi yoluna gidilmektedir. Böylelikle,
bireysel emeklilik kapsamında yapılan prim ödemeleri için vergi matrahından
indirim yolu terk edilmektedir ancak bu uygulamanın da sakıncaları ve
eksiklikleri vardır. Mevcut sistemde vergi avantajları kısa vadede devreye
girerken ve mükellef avantajı hızla hissederken, bugün getirilmek istenen
sistemde mükellef, yıllarca sürebilecek devlet katkısının tamamını alabilmek
için otuz yıl dahi beklemek zorunda kalabilecektir.
Getirilmek istenen şartlar hem yeni handikapları ve hem
de on yılda birkaç kez krize girebilen bir ülkede sisteme güveni
etkileyebilecektir, bireysel emeklilik sistemine.
Tasarıda katkı payı istisnasının görüntüde yükseltildiği
görülmektedir. Bize göre, istisna limitinin çalışanlar ve iş
verenler için ayrı ayrı, ücretin yüzde 15’i olarak belirlenmesi
gerekliydi. 
Kanunun 3’üncü maddesinde işveren kurumların bireysel katılımcılar
adına bireysel emeklilik sistemine yapabileceği katkı payı ödemelerinde indirim
konusunu yapılabilecek tutar ücretin yüzde 5’inden yüzde 15’ine yükseltilirken
kanunun 4’üncü maddesinde bireysel katılımcılar için bu tutar yüzde 10’dan
yüzde 15’e yükseltilmektedir. Görüntüde indirim yapılabilecek limitin
yükseltildiği izlenimi verilmesine karşın, kanunun 3’üncü maddesinde bireysel
katkı payı ve işveren katkısı toplamının yüzde 15 limitini aşamayacağı hükmü
dolayısıyla hâlihazırdaki sistemden daha yüksek bir limit getirilmiş
olmamaktadır. Zira hâlihazırda çalışanlar ücretin yüzde 10’una, işveren
kurumlar, ayrıca, ücretin yüzde 5'ine kadar istisna tutulabilen katkı payı ödemesi
yapabilmektedirler.
Kanunun gerekçesinde belirtildiği gibi, eğer yurt içi tasarruf
açığının gerçekten kapatılması isteniyorsa kanunun 3’üncü maddesinde
sınırlayıcı hükmün kaldırılıp hem bireysel katılımcıların hem de işverenlerin,
ücretin yüzde 15'ine kadarki bireysel emeklilik katkı paylarının ayrı ayrı
istisna kapsamına alınması düşünülmesi gerekliydi.
“Bireysel emeklilik sistemi hesaplarına artık devlet de katkı
yapacak." diye adlandırılan yaklaşım aslında yurt içi tasarrufları daha
kabarık gösterecek bir makyaja benzemektedir. Kanun tasarısıyla mevcut
katılımcıların sahip olduğu nakit vergi teşviki kaldırılıp birçok tasarruf
sahibinin gerçekte tabi olduğu vergi diliminin altında –yüzde 25 düzeyindeki-
bir vergi oranıyla, ileride ödenmek üzere sanal bir hesaba alacak kaydedilmektedir.
Bu yöntem ilave teşvik ya da daha iyi bir gelişme değil, aslında mevcut duruma
göre aleyhte bir uygulamadır.
Kendini, zorunlu tasarruf, konut edindirme, işsizlik sigortası
gibi çeşitli düzenlemelerle sistem tarafından göz alıcı vaatlerle âdeta
aldatılmış hisseden ve bu durumu fark eden vatandaşlarımız için oyunun
kurallarının tekrar Hükûmet tarafından değiştirilme riski olan sanal hesaplar
yöntemi gerçekçi ve tasarrufları ciddi olarak destekleyici bir model değildir.
Yapılması gerekenler, tasarruf sahipleri için şüphe uyandırabilecek vaatlerde
bulunmak değil, hâlihazırdaki sistemin vergi istisnasını artırmak olarak
düşünülebilir. 
Herhangi bir gelir elde etmeyen kesimlerin mevcut sistemde vergi
avantajına sahip olmadıkları savı ise doğru bir yaklaşım değildir. Çünkü gelir
sahibi olmayan kişinin kendisine ait olmayan bir geliri tasarruf etmesi diye
bir şey mümkün değildir. Geliri her kim elde etmekte ise daha yüksek oranda
tasarruf etmesi için ona vergisel teşvik uygulanmalıdır. 
Mevcut bireysel emeklilik düzenlemelerindeki yıllık asgari ücret
düzeyi limiti kanun tasarısında da korunmaktadır. Hâlbuki, ülkemizde tasarruf
kabiliyetine sahip kesimlerin gelir düzeyinin asgari ücretle arasında bir korelasyon, bir ilişki kalmamıştır. Bireysel emeklilik tasarrufu
için bir mihenk noktası aranıyorsa kişi başı millî gelir asgari ücretten daha
mantıklı bir alternatif teşkil etmektedir. Sistemde getirilmek istenen vergi
teşviki herkese aynı oranda olmamalıdır. Bugün itibarıyla
ülkemizde sigortasızlık gerçeği ya da az sigortalanma gerçeği ya da bu oranın
düşük oluşu göz önünde tutularak, en azından önümüzdeki on-on beş yıllık süreç
içerisinde yaşlı çalışanlara gençlerden, orta yaşlılardan da, daha yüksek vergi
istisnası yapılmalıdır veya bu istisna sisteme yeni giren gençlerle sadece
yaşlılara özel olarak yapılmalıdır. Bu şu nedenle önemlidir: Ülkemiz
insanlarının ilk gençlik yıllarında temel ihtiyaçlarını giderirken tasarruf
yapmadığı, izleyen yıllarda çocukların zorunlu eğitimiyle, konut sahibi olmaya
yoğunlaştıkları ve ancak kırk beş-elli yaşlarından sonra tasarrufa yöneldikleri
ve bu dönemlerde gelirlerinin yükseldiği göz önünde tutulmalıdır. 
Bireysel emeklilik sisteminde diğer bir risk, sisteme katılanların
finansal bilgisi ve dâhil oldukları sistem hakkında bilginin pazarlama argümanları ile sınırlı olabilmesidir. Yani bireysel
emeklilik sistemine giren kişilerin satın aldıkları ürünlerle ilgili bilgileri
sınırlıdır. Örneğin, topluma bireysel emeklilik sistemi olarak pazarlanan
ürünler gerçekte bireysel tasarruf araçlarıdır. Emeklilik burada aldatıcı bir
kavramdır. Burada, bence, emeklilik tanımı algı yanlışlığına yol açmaktadır.
Bizim gibi sık kriz yaşayan ekonomiler için bu tür ürünlerde emeklilik tanımı
kullanılmamalıdır. Emeklilik, sigorta ve garanti unsurunu içermesi gereken bir
kavramdır. Oysa bu sistemde böyle bir garanti unsuru tamamen eksiktir ve
milyonlarca insan kendinin gerçekten emekli olduğunu sanmaktadır. Biz devlet
olarak bu işin böyle olmadığını, gelişmiş ülkelerdeki gibi ekonominin sunduğu bir
garanti sisteminin olmadığını topluma iyi bir şekilde anlatmakla ya da her şeyi
yeniden düzenlemekle yükümlüyüz.
Size birçok bireysel emeklilik sistemi ürününde yaşanacak ekonomik
krizler ve olağanüstü şartlarda ortaya çıkabilecek enflasyon oranları karşısında
ürünü alanın yatırdığı anaparanın dahi korunamadığını söylemek isterim. Hatta
çoğu durumda bu tür ürünler enflasyona karşı tamamen korumasız durumdadır.
Türkiye için krizlerden etkilenmeyecek, enflasyona karşı korunabilen ve devlet
garantisinin yüksek olduğu yeni bir bireysel emeklilik sistemi üretilebilir
veya mevcut sistem bu yönde geliştirilebilir. Bu tür çalışmalar acilen
başlatılmalıdır.
Bugün için sistem, içine girdikten sonra düşük riskli, orta riskli
ve yüksek riskli yatırım fonları arasında yapılacak seçimle bir tasarruf portföyü oluşturmak, finans dışında bir alanda yükseköğrenim
görmüş kişiler için bile zorluk arz etmektedir, yani yükseköğrenim görmüş
kişiler dahi aldıkları ürünlerle ilgili analiz yapma yeteneğine çok yakın
değildirler, çoğunluğu olarak. Özel yetenek gerektirir. 
Mevcut veya tasarıyla getirilmek istenen yeni hâlde yüksek gelir
hedeflerken enflasyonun altında bir getiriyle karşılaşmak ve birkaç yanlış
karar neticesinde anaparanın da altında birikim düzeyine gerilemek muhtemeldir
ve bunların geçmişte yaşandığı, bazı ürünlerde görüldüğü bilinmektedir. Bunu
önlemek için, şimdiden özellikle anapara korumalı garantili emeklilik fonlarını
çoğaltmalı, sisteme girenlerin bu fonlara yöneltilmesi sağlanmalıdır ya da
mecbur edilmelidir. Mecbur edilmelidir çünkü biz 2,5 milyon kişiden
bahsediyoruz arkadaşlar. Ümit arayan ve 100 lirası dahi hayatında çok önemli
olan 2,5 milyon kişiden bahsediyoruz. Bunların 450 bini çıkarken dahi haksız
bir şekilde bunların paraları devlet tarafından vergi altında alınmıştır.
Birazdan o konuya geleceğiz. Sayın Vahit Başkanım da iyi biliyor, gülümsüyor. 
Diğer bir konu ise bireysel emeklilik sistemindeki tasarrufların
artırılması için gereksiz masraf yaratan noter onayları dahi kaldırılırken
21’inci maddede Sermaye Piyasası Kurulunun, diğer yatırım fonlarıyla
yeknesaklık sağlayabilmek için emeklilik fonu net varlığı üzerinden yüz binde 5
düzeyinde kayıt izni parası alması başlı başına bir çelişkidir. 
Bireysel emeklilik sistemi tasarruflarını teşvik etmek istiyorsak
öncelikle kamu kurumlarının bu tasarruflar üzerinde yükünü azaltmakla işe
başlamalıyız. 2001 yılında emeklilik varlıklarının çok sıkı mali denetimi ve
gözetimi altında tutulacağı vaatleriyle kurulan bireysel emeklilik sisteminde
on yıl sonra gelinen nokta, kanun tasarısının 23’üncü ve 24’üncü maddeleriyle
emeklilik şirketleri üzerindeki denetimin hafifletilmesi olmuştur. Emeklilik
şirketlerini diğer sigorta şirketleri ve bankalarla aynı periyotlarla
denetlemek, bir gün emeklilik şirketlerinde de sigorta şirketleri ve
bankalardaki zafiyetlerle karşılaşılması ihtimalini beraberinde getirme riski
taşımaktadır. İnsanların en uzun vadeli ve dolayısıyla en değerli yatırımları
olan emeklilik tasarrufları konusunda kamuoyu nezdinde oluşabilecek en küçük
bir güvensizlik, yurt içi tasarrufları artırmayı hedefleyen bu tasarının
gayesinin tam aksi yönünde bir etki yaratabilir. 
Burada, bu kanun tasarısının Plan Bütçe Komisyonundan alt
komisyona gönderilmesi kararını destekleyen tüm milletvekillerine ve alt
komisyonda verimli çalışmaları destekleyen alt komisyon Başkanına kişisel
olarak teşekkür etmek isterim. Çünkü bu tasarıdaki düzenleme ile Gelir Vergisi
Kanunu’nun 75’inci maddesinde tanımlanan “menkul sermaye iradı” açıklığa
kavuşturularak mevcut durumda anapara dâhil gerçekleşen stopaj düzenleme
sonrası sadece getiri üzerinden gerçekleşecektir. Ancak hâlen bireysel
emeklilik sistemine girmiş olduğu hâlde sistemden ayrılan ve ödemiş olduğu
katkı payları getirileri üzerinden vergilendirilen katılımcılar mevcuttur.
Bunların sayısı 450 bindir. Bu sistemdeki kazazedeler sistemden ayrıldıkları
takdirde, getirileri dâhil anaparaları üzerinden vergilendiriliyordu. Plan
Bütçe Komisyonunda tarafımdan konunun gündeme getirilmesi, iktidar partisi ve
MHP milletvekillerinin katkıları ile bu durum tasarıya yeni madde eklentisiyle
geçmişe yönelik olarak yeniden düzenlenmiştir. Bu yolla mahkemeler 450 bin
kişinin davasından kurtulurken adaletsiz vergi kesintisine uğrayan vatandaşlar
tekrar haklarına kavuşacaklardır, paralarını geri alabileceklerdir. Vatandaşlar
teker teker mahkemeye başvurarak haklarına kavuşmaktaydılar, ancak 450 bin
kişinin mahkeme sürecinin yaratabileceği zaman ve maddi israfı düşünürsek
yapılan düzenlemenin aciliyeti, gerekliliği daha iyi
anlaşılacaktır. Bu konuda Plan ve Bütçe Komisyonunun ve alt komisyon üyelerinin
aldıkları kararları olumlu buluyoruz.
Gündemdeki tasarının ilk hâli, gündeme gelen tasarının ilk hâli
-bu son söylediklerim iyiydi ama bundan sonra biraz acılı devam ediyor- 58 madde idi. Plan ve Bütçe Komisyonunda bu
hâlde gelmişti komisyona. Bu hükümler alt komisyonda ele alınmışken devam eden
Plan ve Bütçe Komisyonu çalışmaları sırasında tasarıya alt komisyon çalışmaları
sonrası 13
madde daha eklenmiştir. Tüm itirazlara rağmen, alt komisyon çalışmaları
sonrasında eklenen bu maddeler oylanmış ve komisyondan geçirilmiştir.
Mevcut tasarı ve yasalarla hiçbir ilişiği bulunmayan bu yeni
hükümlerin eklenmesi aşamasından sonra soruyoruz: Bu nasıl bir anlayıştır? Bu
nasıl bir yasal düzenleme yoludur? Bu nasıl bir saygı biçimidir? Tartışılmayan
bu maddeler, Plan ve Bütçe Komisyonundan nasıl geçirilebilir? Hatırlatıyoruz:
Düzen ve adalet herkes için lazımdır. 
Saygılarımı sunuyorum. (CHP sıralarından alkışlar) 
BAŞKAN – Teşekkür ederim Sayın Gümüş. 
Adalet ve Kalkınma Partisi Grubu adına Bitlis Milletvekili Sayın
Vedat Demiröz. (AK PARTİ sıralarından alkışlar) 
Buyurun Sayın Demiröz. 
AK PARTİ GRUBU ADINA VEDAT DEMİRÖZ (Bitlis) – Sayın Başkan,
değerli milletvekilleri; Bireysel Emeklilik Tasarruf ve Yatırım Sistemi Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı hakkında AK PARTİ Grubu adına söz almış bulunuyorum. 
Bu tasarının Plan ve Bütçe Komisyonundaki görüşmeleri esnasında
gerek iktidar partili milletvekili arkadaşlarımın gerekse muhalefetteki
milletvekili arkadaşlarımın bu kanuna yaptıkları katkı ve pozitif
desteklerinden dolayı huzurlarınızda hepsine teşekkürlerimi bildiriyorum.
271 sıra sayılı Kanun Tasarısı aşağıdaki konuları
kapsamaktadır:
Tasarıda temel olarak, İstanbul’un uluslararası bir finans merkezi
hâline getirilmesi, yurt içi tasarruflarının artırılması ve finansman
imkânlarının çeşitlendirilmesi hedeflenmektedir. Ülkemizde yurt içi
tasarruflarının artırılması gerektiğini her zaman dile getiriyoruz. 
Şimdi, tasarruf ve yatırım dengesine bir bakalım. Bugün
tasarrufların gayrisafi yurt içi hasılaya oranı yüzde 13-14 civarındadır,
yatırımların gayrisafi yurt içi hasılaya oranı ise yüzde 22 civarındadır.
Aradaki yüzde 8’lik fark ise cari açık demektir. 
Getirilen yasa tasarısının ikinci bir konusu: Bireysel emeklilik
sisteminden faydalanma oranlarının yükseltilmesi, vatandaşların daha etkin
şekilde tasarrufa teşvik edilmesi ve sistemin uygulama süresince karşılaşılan
sorunların çözülmesi amacıyla bireysel emeklilik sisteminde değişiklikler
öngörülmektedir. Bireysel emeklilik priminin bugün itibarıyla gayrisafi millî
hasılaya oranı OECD ülkelerinde yüzde 8, gelişmekte olan ülkelerde yüzde 2,2;
Türkiye’de ise yüzde 1,3’tür. Bunun nedenlerine bakınca karşımıza, kamu sosyal
güvenlik sisteminin genişliği, sigortaya verilen paranın karşılığında tazminat
alınmaması hâlinde bunun boşa gitmiş para olarak değerlendirilmesi algısı
çıkmaktadır. 
Kamu sosyal güvenlik sistemi 1980 öncesinde ve 1990 sonrasında iki
defa yapılan köklü düzenlemelerle maalesef oy uğruna feda edilmiş, âdeta
omurgası kırılmıştır. Erken emeklilik ile genç bir emekli kitlesi oluşmuş ve
tatmin etmeyen bir emekli maaşı nedeniyle ikinci bir iş arama ihtiyacı hasıl olmuştur. Bu, hem gelirin azlığı hem de erken yaşta
emeklilikten kaynaklanmıştır. Gelişmiş ülkelerde 3,8 kişinin ödediği primlerle
bir emekliye maaş ödenirken maalesef ülkemizde 1,8 kişinin verdiği primlerle
ancak biz emekliye maaş ödemekteyiz. 
İşte, bu nedenle bireysel emeklilik sistemini topluma tanıtma
zamanı gelmiştir. Bu nasıl yapılmalı? Sigorta ile tanışmamış kitlelere
ulaşılmalı, sigortanın ihtiyaç olduğunu anlatmalı, reklam çalışmalarına
başlamalı, bilinç ve algı eksikliğinin ortadan kaldırılması sağlanmalı, sigorta
sektörünün kârımıza veya gelirimize ortak değil, sadece bizim risklerimize
ortak olduğu bilincinin yayılması gerekmektedir. 
Mevcut teşvik sisteminin yapısına gelince; katkı payı ödeme
aşamasında ödenen katkı payları belli limitler dâhilinde vergi matrahından
indirilebilmektedir. Gelir vergisi oranına göre yüzde 15 ila 35 arasında teşvik
sağlanmaktadır. İndirilebilecek katkı payları, brüt maaşın yüzde 10’unu ve brüt
asgari ücretin yıllık tutarını aşamamaktadır. Yatırım aşamasında değer
artışları ve yatırım gelirleri vergiden muaftır. Birikimlerin ödenmesi
aşamasında ise vergi indiriminden yararlanıp yararlanılmadığına bakılmaksızın
çıkış yapan herkes için anapara artı getiri üzerinden değişen oranlarda gelir
vergisi kesintisi yapılmaktadır. 
Uygulamadaki sorunlara gelince; faydalanma oranları düşüktür.
Hâlen katılımcıların ancak yaklaşık yüzde 35’i katkı paylarını gelir vergisi
matrahından indirebilmektedirler. Bazı işverenler bilgi yetersizliğinden,
bazıları ise operasyon yükü doğurduğundan dolayı çalışanlarının vergi teşvik
işlemlerini yapamamaktadırlar. Sağlanan teşvik tüketime gitmektedir. Vergi
matrahından indirim nedeniyle oluşan fark, doğrudan maaş bordrosuna veya
serbest meslek erbabının gelirine yansımaktadır. Gelire yansıyan teşvik
tüketime yönlendirildiğinden, sisteme girdikten bir süre sonra teşvikin
farkındalığı kaybolmaktadır. Vergi teşviki kamu tarafından peşin olarak
verilmektedir. Vergi matrahı indiriminden yararlanmayan katılımcılar sistemden
ayrılma esnasında anapara ve getirisi üzerinden vergilendirme yapıldığı için
çifte vergilendirme yapılabilmektedir. 
Hukuki ihtilaflar mevcuttur. Anapara üzerinden stopaj kesilmesi
son dönemde katılımcılar tarafından yoğun bir şekilde dava konusu edilmektedir.
Mahkemeler katılımcılar lehine karar vermektedir. 
Bireysel emeklilikte vergi matrahından indirim teşviki yerine
doğrudan devlet katkı sistemi getirilmektedir. Devlet katkı sisteminde
katılımcı, katkı payını katılımcı bireysel emeklilik sistemi hesabına
yatırmakta ve bireysel emeklilik sistemi katkı payı bilgisini Emeklilik Gözetim
Merkezine bildirmekte, Emeklilik Gözetim Merkezi de devlet katkısı hesabını
yaparak kamunun devlet katkısı yapmasını sağlamakta ve yüzde 25’lik devlet
katkısı alt hesabına yatırılmaktadır. 
Katkı payı ödemeleri vergi matrahından indirilmeyecektir. Bunun
yerine, katılımcının ödediği katkı payının yüzde 25’i oranında devlet katkısı,
katılımcının devlet katkısı sistemi alt hesabına ödenecektir. Bir katılımcıya
ödenebilecek azami devlet katkısı tutarı yıllık brüt asgari ücretin yüzde 25’i
ile sınırlıdır. 1 Temmuzdan itibaren bu rakamın 940 lira 50 kuruş olduğunu
düşünürsek yıllık 11 bin küsur lira demektir ve bunun devlet katkısı da yıllık
2.900 lira civarındadır. 
Mevcut sistemde olduğu gibi emeklilik yatırım fonları ve devlet
katkısı üzerinden vergilendirme yapılmayacaktır, sadece getiri üzerinden
vergilendirme yapılacaktır. Devlet katkısına sistemde uzun süre kalmayı
özendirecek şekilde kademeli olarak hak kazanılacaktır. Devlet katkıları ve
getirilerine üçüncü yıldan itibaren ayrılanlara yüzde 15, altıncı yıldan
sonrası için yüzde 35, onuncu yıldan sonrasına yüzde 60 ve emeklilikte yüzde
100’üne hak kazanılacaktır. 
Sisteme kurumsal bazlı katılımların
teşviki amacıyla işverenler tarafından ödenen katkı payları ve şahıs
sigortaları kapsamında ödenen primlerden vergi matrahından indirim konusu
yapılabilecek toplam tutar brüt ücretin yüzde 10’undan 15’ine çıkartılmaktadır.
İşveren katkılı sözleşmelerde azami hak ediş süresi beş yıldan yedi yıla
çıkarılmaktadır. Emeklilik yatırım fonlarında kıymetli madenler ile diğer
alternatif finansal araçlara yatırım yapılabilmesine olanak sağlanmaktadır.
Vakıf, sandık ve ticari şirketlerdeki emekliliğe yönelik birikimlerin bireysel
emeklilik sistemine aktarımına olanak sağlayan düzenlemenin süresi 31/12/2015 tarihine kadar uzatılmakta ve vergisel
uygulamalara ilişkin hususlar açıklığa kavuşturulmaktadır. 
Fon iç tüzüğünün notere onaylattırılması zorunluluğu kaldırılarak
işlem maliyetleri azaltılmaktadır. Emeklilik yatırım fonları için Sermaye
Piyasası Kurulunun tahsil ettiği kayda alma ücretine ilişkin düzenleme menkul
kıymet yatırım fonlarıyla paralel hâle getirilmektedir. Emeklilik yatırım
fonlarının denetim maliyetleri azaltılmaktadır. Katılımcıların, sınırlı
hâllerde, birikimlerinin bir kısmını emeklilik hakkı kazanmadan sistemden
alabilmesine olanak sağlanmaktadır. Bireysel emeklilik aracısının işlemiş
olduğu fiilin ağırlığına göre lisans iptalinin yanı sıra, satış yetkisinin
geçici olarak durdurulmasına da olanak sağlanmaktadır. 
Tasarının diğer bir bölümünde sigortacılık sektöründe faaliyet
gösteren şirketlerde mali bünyenin güçlendirilmesi ve daha etkin bir risk
yönetiminin sağlanması amacıyla söz konusu sektörün çalışma usul ve esaslarını
düzenleyen mevzuatta değişiklikler öngörülmektedir. Bununla birlikte, Türkiye
Sigorta ve Reasürans Şirketleri Birliğinin emeklilik şirketlerini de bünyesine
katarak yeniden yapılandırılması ve güvence hesabının görev ve fonksiyonlarının
yeniden düzenlenmesi amaçlanmaktadır. 
Bugün 17 milyon nüfuslu Hollanda’nın sigorta sektörünün sağladığı
sigortacılık primi 110 milyar dolar iken 75 milyon nüfuslu ülkemizin
sigortacılıkta sağladığı prim sadece ve sadece 8 milyar dolardır. En kısa
zamanda prim miktarının en az 6-7 kat artırılması gerekmektedir. Şu anda 15
emeklilik şirketi bu konuda faaliyet göstermekte ve 2 tane daha ilave
gelmiştir. Şu anda, 2 milyon 794 bin 542 katılımcı mevcuttur ve son yıl olarak,
bu yüzde geçen yıla göre yüzde 6 artmıştır. 1 Haziran itibarıyla katılımcıların
toplam fon tutarı 16 milyar 458 milyon liradır, geçen yıla göre artışımız yüzde
15’tir. Kişi başına düşen fon bedeli 5 milyon 5 bin 900 liradır. Sistem 28 Mart
2001’de kanunlaşmıştı ve iki yıl sonra devreye girdiğinden, yeni emeklilik
olmakta ve şu ana kadar sadece 4.743 kişi emekli veya toplu para almış
bulunmaktadır. Emekli olan katılımcıların ortalama birikimi 43.600 liradır,
emeklilerin yüzde 75’i ise 17.800 lira üzerinden emeklilik ödemesi almıştır. 
Mali bünyeyi güçlendirecek ve risk yönetimini etkin kılacak
düzenlemeler yapılmaktadır sektör üzerinde. Özellikle kriz dönemlerinde
şirketlerin likidite durumuna göre hızlı karar alınabilmesini teminen, Müsteşarlığa şirketin mali durumu ve ekonomik
koşullarını dikkate alarak teminatları yüzde 50 oranında artırma ve azaltma
yetkisi tanınmaktadır. 
Şirketler için tasfiye ve iflas hâlinde kullanılmak üzere özel
teminat uygulaması getirilmektedir. Mali bünye zafiyeti içerisinde bulunan
şirketlerin portföyünün idaresinin Güvence Hesabına
devri imkânı getirilmektedir. 
Müsteşarlığın sigortacılıkla ilgili uluslararası mesleki
kuruluşlara üyeliği ile bilgi paylaşımına ilişkin hususlar düzenlenmektedir. 
Kimlik ve adres paylaşım sistemi, bankaların yanı sıra sigorta
şirketi ile Güvence Hesabının da kullanımına açılmaktadır. 
Güvence Hesabının görev ve fonksiyonları, tanıtımı, zorunlu
sigorta denetimi ve eğitim merkezine katkıyı da içerecek biçimde yeniden
tanımlanmaktadır. 
Sigorta Bilgi ve Gözetim Merkezi yapısı güçlendirilmek suretiyle
yeniden düzenlenmektedir. 
Türkiye Sigorta ve Reasürans Şirketleri Birliği yapısı içerisinde
emeklilik şirketlerine de yer verilerek birlik yapısı yeniden oluşturulmakta ve
adı “Türkiye sigorta, reasürans ve emeklilik
şirketleri birliği” şeklinde değiştirilmektedir.
Diğer düzenlemelere gelince: Destek hizmetleri tanımlanarak kanun
kapsamına alınmaktadır. Uygulamada tereddüt oluşturan bazı tanımlar açıklığa
kavuşturulmaktadır. Sigorta primlerinin ülke içerisinde kalması ve birikim
oluşturması amacıyla yurt içinden veya uluslararası piyasalardan sigorta ve reasürans teminatı bulunmayan risklerin teminat altına
alınabilmesine yönelik düzenleme getirilmektedir. Uygulamada, işlenen fiile
göre ağır olduğu düşünülen cezalarda indirime gidilmektedir.
Bir başka husus da: Türkiye’de henüz mevzuatta düzenlenmemiş ve
kurumsallaşmamış olan bireysel katılım sermaye sisteminin oluşturulması ve
bireysel katılım yatırımcılarına birtakım teşvik unsurları sunularak erken
aşama ve teknoloji odaklı işletmelerin finansman kaynağına erişiminin
kolaylaştırılması amaçlanmaktadır. Bireysel katılım yatırımcısı, bireysel
varlığını, tecrübe ve birikimini başlangıç veya gelişim aşamasındaki
girişimlere aktaran kişileri; bireysel katılım sermayesi ise bireysel katılım
yatırımcısının şirketlere aktardığı sermayeyi ifade etmektedir. Tasarıda yer
alan düzenleme ile finansmana erişim sıkıntısı çeken erken aşama şirketler için
yeni bir finansal enstrüman oluşturulması, bu piyasada
belli bir davranış kültürünün ve etik kuralların hâkim kılınması ve
profesyonelliğin artırılması, bireysel katılım sermayesinin kurumsallaştırılarak
girişimcilerin güven duyacağı bir finans piyasası hâline getirilmesi, devlet
destekleri ile bireysel katılım sermayesi yatırımlarının cazip hâle getirilmesi
hedeflenmektedir. 
Tasarıyla, 2017 yılı sonuna kadar uygulanmak üzere Hazine Müsteşarlığından
lisans alan bireysel katılım yatırımcılarının anonim şirketlere ortak olurken
koydukları sermayenin yüzde 75’inin bireysel katılım yatırımcılarına yatırım
indirimi olarak yıllık beyannamelerinde konu, kazanç ve iratlardan indirilmesi
öngörülmektedir. TÜBİTAK tarafından belirlenen programlar kapsamında, son beş
yıl içinde projesi desteklenmiş kurumlara iştirak sağlayan bireysel katılım
yatırımcıları için bu oran yüzde 100 olarak uygulanacaktır. Hisse senetlerinin
elden çıkarılmasıyla elde edilen sermaye kazançları, gelir vergisinden ve tevkifattan müstesna tutulmaktadır. Vergi indiriminden
yararlanabilmek için aşağıdaki koşullar aranacaktır:
Kanunda ve tebliğde öngörülen kriterlerin
yerine getirilmesi.
İktisap edilen hisse senetlerinin en az iki tam gün süreyle elde
tutulması.
Vergi matrahından indirilebilecek yıllık tutarın yıllık bazda 1 milyon lirayı aşmaması.
Tasarıda getirilen bir yenilik ise dış finansman kaynaklarının
çeşitlendirilmesi ve alternatif finansman kaynaklarına imkân tanınması suretiyle
mali istikrara katkı sağlanması amacıyla Hazine Müsteşarlığı tarafından kira
sertifikaları ihraç edilmesine imkân tanınmaktadır. İlk kira sertifikası
ihracı, 1990 yılında Shell Şirketi tarafından gerçekleştirilmiştir. Kira
sertifikaları hızla büyüyen bir piyasadır. 2012 yılında global
piyasalarda ihraç edilmiş olan kira sertifikalarının toplam hacmi 170 milyar
dolardır. Malezya, Suudi Arabistan, Birleşik Arap Emirlikleri, Endonezya,
Katar, Bahreyn ve Kuveyt, bu piyasada başlıca ihraççı ülkelerdir. Bu ülkelerin
dışında, Batılı devlet ve şirketler de bu piyasada ihraç gerçekleştirmişlerdir.
İngiltere ve Fransa, kira sertifikası ihracı için yasal düzenlemeler
yapmaktadır. 
Türkiye'nin bu piyasada yer alması, dış finansman kaynaklarının
çeşitlendirilmesi açısından önem arz etmektedir. Hazine tarafından
gerçekleştirilecek bir kira sertifikası ihracı, ülkemizdeki özel sektör
şirketleri açısından bir gösterge niteliği taşıyacak olup bu piyasanın
derinleşmesine katkı sağlayacaktır. İstanbul, uluslararası bir finans merkezi
olması açısından değerlendirildiğinde, ülkemizdeki kira sertifikası piyasasının
derinleşmesi olumlu bir gelişme olacaktır. 
Standart bir kira sertifikası ihraç mekanizmasında en az üç taraf
bulunmaktadır: Birinci taraf, borçlanıcı; ikincisi, yatırımcılar; üçüncüsü,
varlık kiralama şirketleri. Borçlanıcı, öncelikle varlık kiralama şirketi
oluşturacaktır. Varlıklar, varlık kiralama şirketine ileri bir tarihte belirli
bir fiyattan geri alınmak üzere satılacak, aynı anda bu varlıklar, varlık kiralama
şirketinden geri kiralanacaktır. Varlık kiralama şirketleri, bu varlıkların
kira bedelleri üzerinde eşit pay sahipliğini içeren senetleri yatırımcılara
ihraç edecek, gerekli fonu toplayacak ve borçlanıcıya, varlığının satış bedeli
olarak verecektir. Borçlanıcı belirli periyotlarla
kira bedellerini varlık kiralama şirketine ödeyecek, varlık kiralama şirketi de
elinde kira sertifikası bulunanlara bu bedelleri iletecek ve böylece nakit
akımı sağlanmış olacaktır. Vade sonunda borçlanıcı, varlıkları varlık kiralama
şirketinden geri alacak, anapara kira sertifikası sahiplerine dağıtılacaktır. 
Tarım sigortalarıyla ilgili uygulamada etkinliğin artırılması
amacıyla, Tarım Sigortaları Havuzunun tüzel kişiliği haiz olduğunun
belirtilmesi suretiyle kurumsal kimliğinin açıklığa kavuşturulması
hedeflenmekte ve Havuzun yönetim kurulu tarafından uygun görülmesi ve risk
yönetimi bakımından şartların gerekli olması hâlinde sigorta şirketleriyle
müştereken de teminat verilebilmesine imkân tanınmaktadır. 
Söz konusu alanlarda yapılan düzenlemelere paralel olarak çeşitli
vergi kanunlarında ve Kamu İktisadi Teşebbüsleri Hakkında Kanun Hükmünde
Kararname’de değişiklik yapılması öngörülmektedir.
Son olarak, iki geçici madde ilave edilmektedir. Birisi Sayın
Milletvekili Arkadaşımın dediği, eski stopajlarla, kesintilerle ilgili. Anapara
üzerinden yapılan kesintiler, bir yıl içinde müracaat edildiği takdirde,
kesintiyi yapan sigorta şirketinden, vergi dairesine müracaat edilmek kaydıyla,
geri alınabilecektir. Bu da aşağı yukarı 450 bin kişiyi ilgilendirmekte ve 260
veya 280 milyon civarındadır.
Beni dinlediğiniz için hepinize teşekkür ediyorum. Kanunun hayırlı
olmasını diliyorum. (AK PARTİ sıralarından alkışlar)
BAŞKAN – Teşekkür ederim Sayın Demiröz.
Şahısları adına ilk söz, Muğla Milletvekili Sayın Mehmet Erdoğan’a
aittir.
Buyurun Sayın Erdoğan. (MHP sıralarından alkışlar)
MEHMET ERDOĞAN (Muğla) – Sayın Başkan, değerli milletvekilleri;
271 sıra sayılı Kanun Tasarısı üzerinde şahsım adına söz almış bulunmaktayım.
Yüce heyetinizi saygıyla selamlıyorum.
Şimdi, her zaman olduğu gibi, bu kanunda da, AKP’nin torba kanun
tasarısı hastalığı devam etmektedir. Bireysel emeklilik sistemi gibi çok önemli
bir kanun, bir kanun tasarısı olarak buraya getirilip bunun üzerinde konuşulmak
yerine, ilgisi olan olmayan bir sürü konu torbanın içerisine doldurulmuş, bugün
burada milletin kafası karıştırılmaktadır. Bugün bu çatı altında bizim
yaptığımız çalışmaları seyredenlerin de, takip edenlerin de bunları anlaması
imkânsız hâle getirilmektedir. 
Bu torbanın içerisinde bireysel emeklilikle alakası olmayan en
önemli konu da Kamu İhale Kanunu’ndaki değişikliklerdir. Kamu İhale Kanunu’nda,
AKP’nin iktidara geldiği 2002’den bu yana elli civarında doğrudan, yirmi
civarında dolaylı değişiklik yapılmıştır. Her yapılacak ihaleye göre istisnai
bir hüküm Kamu İhale Kanunu’na ilave edilmektedir. Şimdi, arkadaşlar, işte,
bunun örneklerini daha geçen yaşadık. Eğitim Kanunu’na ekledik istisnai hüküm,
Ulaştırma Bakanlığı Kanunu’na ekledik istisnai hüküm, şimdi yine bir sürü
istisnai hükümler getiriliyor. 
Benim teklifim: Bu Kamu İhale Kanunu’nu AKP’li belediyeler ve
Hükûmet tarafından tamamen istisna hâline getirelim, sadece muhalefet
belediyelerinin uygulayacağı bir duruma dönüşsün. Yoksa her gün bu kanunlarla
oynanıp durulmaz. Kanunlar iktidarların oyuncağı değildir. Kanunlar, günün
ihtiyaçlarına göre ortaya çıkan gelişmelere, toplumdaki yeni ihtiyaçlara göre
Türkiye Büyük Millet Meclisi tarafından yapılır ve icra ekibi tarafından
uygulanır. 
Şimdi, hukuk nizamıyla bu kadar oynarsanız, on senede bir kanunu
yetmiş defa değiştirirseniz, o zaman bundan sonra herkes kendi ihtiyacına göre,
kendi kafasına, keyfine göre yeni değişiklikler beklentisine kapılır. O zaman
herkes, madem her gün değişiyor, on senede yetmiş kere değiştiyse bundan sonra
yedi yüz kere daha değiştirilebilir havasına bürünür. Bir
kere, bu hastalıktan vazgeçmek lazım. Kanunları mümkün olduğu kadar uzun ömürlü
yapmak lazım. Kanunları uzun ömürlü yapmak için bunun üzerinde çalışmak
ve bütün kanun tasarılarını tek başına, torba kanun olmadan getirmek lazım.
Şimdi, bu kanun tasarısındaki en önemli hedef: İktidar “İstanbul’u
bir finans kenti yapmak iddiasındayız.” diyor. Şimdi bunun için dünyaya bir
bakmak lazım yani “ben İstanbul’u finans kenti yapacağım” demekle İstanbul
finans kenti olacak mı, olmayacak mı? 
Şimdi, gelişmiş ülkelerde sigorta şirketlerinin bankaları var,
bizde ise bankaların sigorta şirketleri var. Bu kanun, Türkiye’deki çarpık
yapıyı, bugüne kadar kurulamamış, yerine oturtulamamış olan bireysel emeklilik
yapısındaki çarpıklıkları ortadan kaldırmaya yetecek mi arkadaşlar? Buna siz
inanıyor musunuz? Bu kanun yeteri kadar çalışıldı mı? Bu kanun paydaşlar
tarafından yeteri kadar sorgulandı, tartışıldı mı? Bununla ilgili bir kamuoyu
oluşturuldu mu? Yok. “Biz nasıl istersek bunu o şekilde istediğimiz gibi
çıkarırız, Kamu İhale Kanunu’nda olduğu gibi gerekirse yetmiş defa daha
değiştiririz” ama bu, Türk ekonomisine, Türk sigortacılık sistemine istikrar
getirmez.
Gelişmiş ülkelerdeki tasarruf eğilimine bir bakalım: Gelişmiş
ülkelerdeki tasarruf eğilimi yüzde 30’lar civarında ama AKP iktidara
geldiğinde, 2002 yılında, Türkiye’de yüzde 18’in üzerindeki tasarruf eğilimi
şimdi yüzde 12’lere düşmüş. Niye düşmüş bu tasarruf eğilimi? Kendi kendine
düşmüyor herhâlde bu. Bunun sebepleri var. Bunun sebeplerini oturup düşünmek
lazım. En başta iktidar diyor ki: “2011 yılında ekonomi yüzde 8,5 büyüdü.” 
Şimdi, önce buna bir bakalım. Bu, gerçek bir büyüme mi, yoksa
sanal bir büyüme mi? Gerçek bir büyüme ise cumhuriyet tarihinin rekor kıran
cari açığını neyle izah edeceksiniz? Gerçek bir büyüme ise hem vatandaşların
hem kamunun rekor borçlanmasını neyle izah edeceksiniz? Sadece kira
sertifikaları ihraç ederek ekonomiyi nasıl ayakta tutacaksınız, cari açığı
nasıl kapatacaksınız? Ekonomiyi, üreten bir sisteme kavuşturmadığınız müddetçe
bu yapıyı düzeltemezsiniz. 
Her ay işte TÜİK, rakamları açıklıyor, “İhracatımız şu kadar
arttı.” diyor ama “İhracatımız bu kadar arttı.” dendiğinde, bu kürsüden 1
Ekimde Sayın Cumhurbaşkanı dedi ki: “Her 1 dolarlık ihracatın 82 senti ithalata
dayalı.” Siz, bu ithalatı düşürecek hangi yapısal değişikliği getirdiniz bu
memlekete? 
Şimdi, yine bugünkü gazetelerde içinde bulunduğumuz konuyu
tartışmakla ilgili özel bir haber daha vardı: Emeklilerin borçlanma eğilimi son
bir yılda yüzde 424 artmış, geçen yıla göre bu yıl emekliler bankalardan yüzde
424 daha fazla tüketici kredisi almışlar.
Şimdi, bu emekliler niye bu kadar kredi kullanma ihtiyacı
duyuyorlar? Acaba insanlar emekli olduktan sonra fabrikatör olmaya falan mı
soyunuyorlar, yoksa iş bulamadıkları, çoluğunu çocuğunu, torununu torbasını
beslemek için, onların maaşı olmadığı için kredi çekemediklerinden, kendi
emekli maaşlarını ortaya koyarak bir borçlanma yöntemine mi gitmektedirler? 
Şimdi, tabii ki en önemli sorun gelir dağılımı. Siz devletin
imkânlarını memura, işçiye, esnafa, emekliye, dula, yetime hakkaniyetli bir
şekilde taksim etmezseniz insanlar nasıl tasarruf edecekler? 
Şimdi, siz fakire fukaraya sadaka verir gibi yüzde 3, yüzde 4 zam
vereceksiniz ama zenginlerin ve yandaşlarınızın millî gelirden aldığı pay
sürekli artacak. Bu artış tabii ki tasarruf eğilimini, zenginlerin gelirinin
artması… Toplumun yüzde 90’ı gelirin yüzde 10’unu paylaşacak, toplumun yüzde
10’u gelirin yüzde 90’ını paylaşacak! Bu adaletsiz yapıda tabii ki fakirin
fukaranın bırakın tasarruf etmeyi, karnını doyurması bile sorun hâline geliyor.
Bugün toplumda artık kamu sektöründe de eleman alımı hemen hemen bitti.
Dolayısıyla birçok insan… Kamunun birçok ihtiyacı da taşeron işçiler üzerinden
gideriliyor. İşte özel güvenlik, özel şirketler onlara 700 lira veriyor,
kamudaki taşeron işçilere 700 lira veriyor. 700 lira maaş alan bir insanın
tasarruf yapması, 700 lira maaş alan bir insanın bireysel emeklilik sistemine
girmesi… Siz diyorsunuz ki: “Efendim vatandaş bireysel emeklilik sistemine
dâhil olacak, buraya para yatıracak, biz de ona onun yatırdığına göre orantılı
olarak destek vereceğiz.” Şimdi bir kere, bu insanlar karnını doyuramazken
buralara nasıl para aktaracaklar? Nasıl bireysel emeklilik sistemine para
koyacaklar? Dolayısıyla sizin dediğiniz bu tasarruf sistemi olmadığı müddetçe
de İstanbul’un bir finans kenti olması ancak bir AKP hayali olur arkadaşlar,
böyle bir şey gerçekleşmez. 
Şimdi, zenginler için zaten BES diye bir sorun yok. Zenginin malı
var, mülkü var yani bireysel emeklilik sistemine zengin, girmiş ya da girmemiş
önemli değil. Önemli olan, devletin sağlıktaki ileriye doğru yükünün azalması
için, devletin sosyal güvenlikteki yükünün azalması için bireysel emeklilik
sisteminin kitlelere yayılması. Kitlelere yayılması için de kitlelerin,
fakirin, dulun, yetimin, memurun, esnafın, köylünün bu sisteme para yatıracak
hâle gelmesi lazım. Her gün seçim bölgelerimizde köy, kent dolaşıyoruz, sizler
de dolaşıyorsunuz. Allah aşkına memur, işçi, asgari ücretli, köylü bu sisteme
nereden, nasıl para aktaracak? Siz buradan ne kadar para bekliyorsunuz, bir
hedefiniz var mı arkadaşlar? Çünkü tasarının gerekçesinde hedefle ilgili hiçbir
metin yok maalesef. Bu şartlarda ancak siz bireysel emeklilik sistemini bir
sistem olarak değil ancak hayal olarak kurabilirsiniz. 
Ben bu duygularla hepinizi saygıyla selamlıyorum. (MHP
sıralarından alkışlar)
BAŞKAN – Teşekkür ederim Sayın Erdoğan.
Şahısları adına son söz, Sakarya Milletvekili Sayın Engin Özkoç’a aittir.
Buyurun Sayın Özkoç. (CHP sıralarından
alkışlar)
ENGİN ÖZKOÇ (Sakarya) – Sayın Başkan, değerli milletvekili
arkadaşlarım; bugün, gene akşamın bu geç saatlerinde önemli bir konuyu
tartışıyoruz. Konuşan arkadaşlarımızı ne milletvekillerimiz dinliyor ne Sayın
Bakanımız dinliyor çünkü sonuç belli, sayı belli, çıkacak sonuç belli; ne
konuşursak konuşalım buradan alınan sonuca göre, sayı üstünlüğüne göre bir
sonuç çıkacaktır. 
Temel amacı ne bu yasanın? Yurt içi tasarruflarını artırma. Kimin
yasasıyla birleştirilmiş? Sayın Ayaydın’ın yasasıyla birleştirilmiş. Peki,
neden gerek görülmüş böyle bir yasaya? Çünkü deniz bitmiş. Biliyorsunuz, Sayın
Bakanlığın bu konudaki görevi şöyle: Sayın Bakanlık eğer gerçekten sıkışıyorsa,
milletten elde edilecek gelirlerde bir sıkışma varsa, oturuyorlar “Nasıl bir
yöntem bulsak acaba, nasıl bir yol izlesek de vatandaşın neresinden biraz daha
bir şey kopartabilsek.” anlayışıyla hareket ediliyor çünkü Türkiye'nin
gelirleri böyle. Gelir vergileri nereden
elde ediliyor? Sadece gerçekten dürüst, ücretli kesimden, ödemesinden kaçmayan,
ülkesine, vatanına, milletine hizmet etmek isteyen kesimden, onların
gelirlerinden elde ediliyor, yoksa öyle gerçekten sistemin koruduğu, Hükûmetin
koruduğu yüksek gelir elde eden kesimlerden bu vergi elde edilmiyor. Ne oluyor böyle
zamanlarda? Vatandaş teşvik edilmiş. Televizyonlarda çok güzel şeyler
anlatılıyor. Diyorlar ki: “Bak, yeni bir buzdolabı çıktı, alabilirsin.” Neyle
alabilirsin? “Kredi kartın var.” deniliyor, “kredi kartınla alabilirsin.” Nasıl
alabilirsin? “Taksitle alabilirsin.” 
Vatandaş rahat; çocuğu da istiyor, televizyonda da görüyor:
“Yiyeceği, içeceği her şeyi alabilirsin. Serbest piyasa ekonomisi var. Bak,
kimler neyi alabiliyorsa sen de bunlara sahip olabilirsin.” deniliyor. Burada
bir engelleme geliyor mu vatandaşa? “Ya, dur bak, senin gelirin bu kadar, hele
bir dur bakalım, yarın öbür gün bunun altından nasıl kalkabilirsin?” deniliyor
mu? Vatandaş gözetiliyor mu? Yok canım, gözetilen
başka taraf, gözetilenler başkaları. Ne oluyor? Diyorlar ki: “Alabildiğin kadar
al. Otomobil mi almak istiyorsun? Al. Ne almak istiyorsun? Dolap mı almak
istiyorsun? Al. Ne almak istiyorsan al.” Ne oldu? O da bitti. Neden? Vatandaşın
geleceği ipotek altına alındı, onlar da bitti.
Şimdi biz ne yapıyoruz? Biz gayet rahatız. Biz, vatandaşa buradan
bakarken -milletvekilleri olarak evet güvencelerimiz var, belli bir gelirimiz
var- muhalefet burada elinden gelen gayreti gösteriyor ama bin lira kazanan,
asgari geçimin altında olan vatandaşın, kredi kartıyla geleceğini de ipotek
altına alan vatandaşın geleceğiyle ilgili bir şeyler konuşulacak, kimsenin
umurunda değil, kimse dinlemiyor.
Zaten hesaplar yapılmış, kitaplar yapılmış. Konu nereye gelmiş?
Bireysel emekliliğe gelmiş. “Acaba oradan da nasıl elde edebiliriz? Nasıl
vatandaşın oradaki kanını da emebiliriz?” zihniyetiyle hareket ediliyor. O
zaman ne oluyor? O zaman, bazı milletvekilleri harıl harıl
konuşmacıyı dinlerken, konuşmacının gözünün içine bakarken, diğerleri ise
“Nasıl olsa bizim söz hakkımız yok, bizim ifade edecek bir şeyimiz yok. Bizim
adımıza bir kişi konuşuyor, bir kişi karar alıyor, o ne derse biz de onu yerine
getireceğiz.” deyip sohbet ediyorlar. Türkiye'nin gerçeği bu.
Onun için, bugün bireysel emeklilik gelecek Türkiye'nin gündemine, yarın
başka bir şey gelecek. Bakanlığa ait bürokratlar burada oturacaklar, gelecekler
hatipler burada konuşacaklar, bizler elimizden gelen gayreti göstereceğiz,
basın hiç yazmayacak, hiç bahsetmeyecek, televizyonlar kapalı… Ne olacak? Kararları
alacak, yürüyecek; intiharlar devam edecek, çocuklar ölecek, insanlar ölecek
burada alınan kararlarla. Kimin umurunda? Kimsenin umurunda değil. 
Çok merak ediyorum Sayın Bakan, Avrupa’da, vergi gelirlerini
artırdığı için ağlayan Sayın Bayan Bakanı hiç aklınıza getirdiniz mi? Siz
gerçekten, vatandaşa yüklediğiniz bir vergi yüküyle ilgili yüreğinizde derin
bir sızı hissettiniz mi? “Bu vatandaş bu dolaylı vergilerle ve bizim koyduğumuz
vergi adaletsizliğiyle yaşayamıyor, intihar ediyor, çoluğuna çocuğuna
bakamıyor, bir anne, bir baba çocuğunu doyuramıyor diye intihar ediyor.” diye
hiç gözlerinizden bir damla yaş aktı mı? 
Bakın, beni dinliyor mu? (CHP sıralarından
“Hayır” sesleri.) Dinliyor mu arkadaşlar, hiç sesimi duyuyor mu?
VELİ AĞBABA (Malatya) – Duymuyor.
ENGİN ÖZKOÇ (Devamla) – Ölen çocukların, ağlayan annelerin,
intihar eden insanların mezarlardan yükselen sesini Sayın Bakan duyuyor mu? 
VELİ AĞBABA (Malatya) – Duymuyor.
ENGİN ÖZKOÇ (Devamla) – Duymuyor çünkü duymaya ihtiyacı yok çünkü
buna ihtiyacı yok. (CHP sıralarından alkışlar) Onun duymak istediği tek bir şey
var: “Biz, hangi yollarla, bizi ayakta tutanlara dokunmayıp vatandaşın
sırtından varlığımızı nasıl yürüteceğiz?” Başka duymak istediği herhangi bir
şey yok. 
Onun için, Türkiye Büyük Millet Meclisini, dışarıda vatandaşımız,
gerçekten kendisi için mücadele edilen bir alan olarak görüyorsa kocaman bir
yalan! İnsanların ve muhalefetin sesi bu dört duvar arasında
kalıyor, basın konuşturulmuyor, muhalefet konuşturulmuyor, AKP’li vekiller
konuşturulmuyor, AKP’li bakanlar konuşturulmuyor; konuşan sadece bir tek kişi
var: “Türkiye Cumhuriyeti’nin Başbakanı” diye diktatör bir yönetim konuşuyor
(CHP sıralarından alkışlar, AK PARTİ sıralarından gürültüler) ve bunun yükü
işte bireysel emeklilikle, bunun yükü ölen insanlarla, bunun yükü şehit düşen
insanlarla, bunun yükü intihar eden insanlarla ödeniyor bu ülkede. O
yüzden, o yüzde 50’ye arkasını, sırtını dayayıp da diktatörce yönetimini,
vatandaşın geleceğini yok ederek sağlayanlar bir gün bunun hesabını
vereceklerdir. (AK PARTİ sıralarından gürültüler) 
Gördünüz mü nasıl canlandılar? Gördünüz mü? Ne oldu? Damarlarına
dokunuldu. (CHP sıralarından alkışlar) Neden canlandılar, bak? Nasıl
bakıyorlar, görüyor musunuz? 
RAMAZAN CAN (Kırıkkale) – Hakaret ediyorsun!
ENGİN ÖZKOÇ (Devamla) – Nasıl dinliyorlar, görüyor musunuz?
Dinleyecekler çünkü damarlarına dokunuluyor, çünkü onlar da biliyorlar ki
onların bir hükmü yok. 
MURAT YILDIRIM (Çorum) – Aynaya bak, aynaya!
ENGİN ÖZKOÇ (Devamla) – Hüküm sadece bir tek kişiye ait. Sadece
bir tek kişi konuşabilir. Onlar sadece bir tek kişinin yönettiği bir ülkenin
milletvekili olarak bu kürsülerde, bu koltuklarda oturuyorlar. 
O yüzden değerli arkadaşlarım, muhalefete mensup değerli
arkadaşlarım; burada yapacağınız konuşmaların hiçbir hükmü yoktur. Sayın
Bakanın burada oturuyor olması, bunları dinliyor anlamına gelmiyor. Sayın
bürokratların burada oluyor olması, Türkiye’ye “Muhalefeti de dinleyeceğiz.
Doğru bildiği bir şey olursa bunu da alalım kayıtlarımıza.” anlamına gelmiyor.
Sadece şu anlama geliyor: “Biz görüntüyü kurtaracağız, bildiğimizi yapacağız.”
diyen bir Başbakanın emrini yerine getiriyorlar. Başka hiçbir şey yoktur. 
Uyandırdığım için özür dilerim, uyumaya devam edebilirsiniz. 
Saygılarımla. (CHP sıralarından alkışlar)
YILMAZ TUNÇ (Bartın) – Kes! 
RAMAZAN CAN (Kırıkkale) – Hadi be!
MAHİR ÜNAL (Kahramanmaraş) – Sayın Başkan…
BAŞKAN – Buyurun. 
VIII.- SATAŞMALARA İLİŞKİN
KONUŞMALAR (Devam)
2.- Kahramanmaraş
Milletvekili Mahir Ünal’ın, Sakarya Milletvekili Engin Özkoç’un
Adalet ve Kalkınma Partisine sataşması nedeniyle konuşması
MAHİR ÜNAL (Kahramanmaraş) – Sayın Başkan, değerli
milletvekilleri; insan aklının kendi gerçekliğini kaybettiği zaman ortaya
koyduğu ürüne “evham” diyoruz. Şimdi, insan konuşmaya başladığı anda kendi
zihin içeriğini, kendi dünyasını, kendi algısını, kendi gördüklerini paylaşır.
Şimdi Sayın Milletvekilinin konuştukları bizi hiçbir şekilde rahatsız etmiyor
çünkü kötü söz, sahibine aittir ama eğer diktatörlükten bahsedeceksek,
isterseniz bu bahse hiç girmeyelim. 
ENGİN ÖZKOÇ (Sakarya) – Girelim… Girelim…
MAHİR ÜNAL (Devamla) – Dolayısıyla, sizlerin ifade etmesiyle,
sizlerin, bu, benim ağzıma bile almak istemediğim ve her seferinde yüzde 50’nin
şahsında tecelli eden millî iradeye dönük hazımsızlığınızı burada her seferinde
ifade etmeniz… Üstelik 12 Haziranın yıl dönümünde, bu hazımsızlığınızı, o gün,
ilk gün Stockholm sendromuyla bunu ifade etmiş, bu
halka hakaret etmiştiniz. 
ENGİN ÖZKOÇ (Sakarya) – Vatandaşı bununla kandıramazsın!
MAHİR ÜNAL (Devamla) – Bugün bu halkın millî iradesine, ortaya
koyduğu demokrasiye ve bu sürece, “diktatörlük” gibi hiç de hoş olmayan…
GÜRKUT ACAR (Antalya) – Çoğunluk diktatörlüğü de var.
OKTAY VURAL (İzmir) – Sen de söylediğine inanmıyorsun Mahir ya!
MAHİR ÜNAL (Devamla) – …ve kendi gördüğünüz yerden konuşarak ve
maalesef, kendinizi görerek ifade etmenizi esefle karşılıyorum. Çünkü gecenin
bu saatinde ihtiyaç duymadığımız tek şey gerilim. Maalesef Sayın Milletvekilim,
nereden geldiniz, hangi duygu hâliyle, hangi ruh hâliyle geldiniz, bilmiyorum
ama sizin ifade ettiğiniz şeyler buraya ait şeyler değil ve bu ülkeye ait
şeyler değil. 
Dolayısıyla, sizi düşüncelerinizle baş başa bırakıyorum, takdiri
de bu aziz millete bırakıyorum. İyi akşamlar diliyorum. (AK PARTİ sıralarından
alkışlar)
MEHMET GÜNAL (Antalya) – Takdiri Başbakana bırak!
ENGİN ÖZKOÇ (Sakarya) – Efendim, Sayın Konuşmacı “Hangi ruh
hâliyle nereden geldiniz?” derken gönderme yapmıştır. Müsaade ederseniz söz
almak istiyorum.
BAŞKAN – Buyurun.
3.- Sakarya Milletvekili
Engin Özkoç’un, Kahramanmaraş Milletvekili Mahir
Ünal’ın şahsına sataşması nedeniyle konuşması
ENGİN ÖZKOÇ (Sakarya) – Sizin olmadığınız yerden geldim, halkın
arasından. (CHP sıralarından alkışlar) Sizin “yüzde 50” dediğiniz ağlayan
esnafın arasından geldim. Dükkânı kapatılıp da intihar eden bir babanın
cenazesinden geldim. Sizin hiç anlayamayacağınız, az önce, bir telefon aldım.
Aldığım telefonda bir iş adamının tüm yaptıkları dürüst çalışmalara rağmen
intihar ettiğinin haberi veriliyordu. Dün Trabzon’da bir annenin intihar eden
ruh hâliyle bu kürsüye çıktım. 
OSMAN BOYRAZ (İstanbul) – Eyvah!
ENGİN ÖZKOÇ (Devamla) - Bunların hiçbirisi…
Görüyor musunuz “Eyvah, eyvah!” diyen hâlini?
OKTAY VURAL (İzmir) – Dalga geçiyorlar.
ENGİN ÖZKOÇ (Devamla) - Ölen anneyle ilgili hâlini görüyor
musunuz? Bakın yüzüne. Bakın. Görüyor musunuz? Ölen anneden bahsederken AKP
milletvekilinin “Eyvah, eyvah!” hâliyle…
Sayın Vekilim, benim hiç kimseye…
MAHİR ÜNAL (Kahramanmaraş) – Sizin ne yapmaya çalıştığınızı
anlıyorum fakat bu ülkede…
ENGİN ÖZKOÇ (Devamla) – Ben karşılıklı konuşmuyorum. Buraya
gelirsiniz.
Benim hiç kimseye hakaret etmek gibi bir niyetim yok. Ben sadece
şunu ifade ediyorum…
MAHİR ÜNAL (Kahramanmaraş) – Bu ülkenin seçilmiş Başbakanına
“diktatör” diyemezsiniz!
ENGİN ÖZKOÇ (Devamla) - Türkiye Büyük Millet Meclisinde milletin
sesini duyurmak için buradayım! O ruh hâliyle geliyorum.
MAHİR ÜNAL (Kahramanmaraş) – Bu ülkenin demokrasisine hakaret
edemezsiniz!
ENGİN ÖZKOÇ (Devamla) - Senin buna karşı söyleyecek bir sözün varsa
çık kürsüye söyle. (CHP sıralarından “Bravo” sesleri, alkışlar) 
HALİL ÜRÜN (Afyonkarahisar) – Geri al sözünü o zaman!
BAŞKAN – Sayın Ünal, buyurun.
V.- AÇIKLAMALAR (Devam)
12.- Kahramanmaraş
Milletvekili Mahir Ünal’ın, Sakarya Milletvekili Engin Özkoç’un
ifadelerine ilişkin açıklaması
MAHİR ÜNAL (Kahramanmaraş) – Sayın Başkanım, değerli
milletvekilleri; biz 2002’de bu ülkeye geldiğimizde nasıl bir ülke aldığımızı
çok iyi biliyoruz. Dünyanın her yerinde…
EMİN HALUK AYHAN (Denizli) – Daha önce neredeydiniz?
ÖZGÜR ÖZEL (Manisa) – Nereden geldiniz?
ENGİN ÖZKOÇ (Sakarya) – Nereden geldin?
MAHİR ÜNAL (Devamla) – Dünyanın her yerinde bu tür sorunlar…
ENGİN ÖZKOÇ (Sakarya) – Geldiğiniz zaman ne yaptınız?
ÖZGÜR ÖZEL (Manisa) – Hangi ruh hâliyle geldiniz?
MAHİR ÜNAL (Devamla) – …bu tür sorunlar olabilir. Bu tür sorunlar
olabilir fakat siyaset yapmak… Siyaset kurumu çözüm kurumudur. 
ÖZGÜR ÖZEL (Manisa) – Kim hazırladı o şartları?
BAŞKAN – Sayın milletvekilleri, lütfen!
MAHİR ÜNAL (Devamla) – Siz toplumun içindeki…
ÖZGÜR ÖZEL (Manisa) – Kim yolladı sizi?
MAHİR ÜNAL (Devamla) – …toplumun içindeki bazı meseleleri alıp
bunları toplumun tamamına mal ederek sanki toplumda âdeta bir cinnet hâli
varmış…
ENGİN ÖZKOÇ (Sakarya) – Evet var!
MAHİR ÜNAL (Devamla) – …insanlar toplu hâlde intihar ediyorlarmış,
Türkiye’de esnaf, memur son derece zor durumdaymış gibi bir fotoğraf
oluşturacaksınız, sonra da siyasetinizi bu fotoğrafın üstüne inşa edeceksiniz…
Seçimlerden önce bunu yaptınız ve seçimlerden önce yaptığınız şeye cevabı millet
verdi. 
Dolayısıyla, sizin milletin içinden geldiğinizi ve o yaralı
annenin, o acıyı çeken insanların acısını paylaşmanızı anlayabilirim, bu
anlaşılabilir bir şeydir. Bunu da paylaşırım.
ÖZGÜR ÖZEL (Manisa) – Biz sizin milletvekilinizin alay etmesini
anlayamıyoruz!
MAHİR ÜNAL (Devamla) – Bu acıyı biz de yaşıyoruz. Bu ülkenin
derdiyle dertlenmiş, kimsesizlerin kimsesi olmuş bir partinin temsilcisi olarak
buradan konuşuyorum ama siz kalkıp bir mesele üzerinden sanki Türkiye
tamamıyla, sözünü ettiğiniz o karanlık duruma gömülmüş gibi bir fotoğraf
oluşturup bunun üzerinden de iktidar partisini mahkûm edemezsiniz. Evet, bu
Mecliste bu ülkenin bütün sorunları konuşulur ve bu sorun buraya getirilir,
tartışılır ama bunun tartışma şekli bu değildir. Sanki bu ülkede insanlar
intihara sürükleniyormuş gibi bir hava oluşturmaya hakkınız yok. Bu ülkenin
durumu ortadadır, bu ülkenin gerçekliği ve şartları da ortadadır. 
Saygılar sunuyorum. (AK PARTİ sıralarından alkışlar) 
BAŞKAN – Birleşime on dakika ara veriyorum.
Kapanma Saati: 22.00 
ALTINCI OTURUM
Açılma Saati: 22.12
BAŞKAN: Başkan Vekili Meral
AKŞENER
KÂTİP ÜYELER: Mustafa
HAMARAT (Ordu), Mine LÖK BEYAZ (Diyarbakır)


BAŞKAN – Türkiye Büyük Millet Meclisinin 118’inci Birleşiminin
Altıncı Oturumunu açıyorum. 
271 sıra sayılı Kanun Tasarısı’nın görüşmelerine devam edeceğiz.
IX.- KANUN TASARI VE
TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Bireysel Emeklilik
Tasarruf ve Yatırım Sistemi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Aydın Ağan Ayaydın’ın; 193 Sayılı Gelir Vergisi Kanununda
Değişiklik Yapılmasına Dair Kanun Teklifi; Kayseri Milletvekili Ahmet Öksüzkaya ve 5 Milletvekilinin; Bazı Kanunlar ve Kanun
Hükmünde Kararnamelerde Değişiklik Yapılmasına Dair Kanun Teklifi ile Plan ve
Bütçe Komisyonu Raporu (1/612, 2/360, 2/600) (S. Sayısı: 271) (Devam)
BAŞKAN - Komisyon burada. 
Hükûmet burada. 
Tasarının tümü üzerindeki konuşmalar tamamlanmıştır. 
Şimdi, tasarının tümü üzerinde soru-cevap işlemine geçiyorum. 
Sayın Şandır, buyurun. 
MEHMET ŞANDIR (Mersin) – Çok teşekkür ederim. 
Sayın Bakan, siz de hatırlayacaksınızdır, son üç ay içinde sürekli
olarak hazinenin gelirlerini artıracak kanunlar çıkartıyoruz. Bu kapsamda 2/B
Yasası’nı çıkarttık, yabancıya mülk satışını çıkarttık, kamu alacaklarını
yeniden yapılandırdık, ayrıca bedelli askerlik çıkartıldı. Şimdi de, işte,
bireysel katılım sermayesi sistemi getirilerek gene bir gelir imkânı yaratılıyor,
ayrıca kira sertifikaları ihracı için de Hazineye yetki veriyorsunuz. 
Sayın Bakan, bir şeyler mi oluyor? Hazinenin bir nakit sıkıntısı
mı var? Ekonomide bir risk ihtimali mi var? 
Bu kapsamda bir hususu da sormak gerekiyor: Özellikle İstanbul’da,
bu konut projelerinde, yeni bir banker faciası yaşanacağı iddiaları var. Bu
konuda size ulaşan bilgiler var mı? 
Teşekkür ederim. 
BAŞKAN – Sayın Tanal…
MAHMUT TANAL (İstanbul) – Teşekkür ederim Başkan. 
Sayı üstünlüğü kişileri hikmet sahibi yapar mı? 
İki: Suriye’den ülkemize yerleşenlere aylık 300-400 TL ödenmek
üzere banka kredi kartı verilmiş midir? Verilmişse bu ödemeler hangi
kalemlerden ödenmektedir? 
Pırlanta hangi vergilerden muaftır? Muaf ise ekmekten, sudan,
ilaçtan vergi alındığı hâlde pırlantada neden vergi alınmamaktadır? 
Teşekkür ederim. 
BAŞKAN – Sayın Işık, buyurun. 
ALİM IŞIK (Kütahya) – Teşekkür
ederim Sayın Başkan. 
Sayın Bakan, hâlen kamu ve özel sektör borçlarıyla ferdî krediler
ve kredi kartları borçları dikkate alındığında, kişi başına düşen toplam borç
yükü ne kadardır? 2002 yılıyla bu iki rakamı karşılaştırabilir misiniz?
İki: Hâlen bireysel emeklilik imkânı sağlayan şirketlerin sayısı
ve bugüne kadar bu şirketlerden yararlanmak üzere başvuran vatandaşlarımızın
miktarı ne kadardır? Bu kanundan neyi amaçlıyorsunuz? Hedefiniz ne kadar
insanımızı bireysel emeklilikten yararlandırmaktır? Açıklarsanız sevinirim.
Teşekkür ederim.
BAŞKAN – Sayın Halaman…
ALİ HALAMAN (Adana) – Başkanım, teşekkür ederim. 
Sayın Bakanım, 2004’ten bu tarafa emekli maaşından yüzde 15 sosyal
güvenlik destek primi kesilmekte. “İş yaparsa, gelir vergisine tabi olursa,
kurumlar vergisine tabi olursa” deniyor. İş yapandan gelir veya kurumlar
vergisi alınmasına rağmen emekli maaşından, karşılık gösterilmeden, yüzde 15 sosyal
güvenlik destek primi kesilmesi doğru mu?
Teşekkür ediyorum. 
BAŞKAN – Sayın Türeli…
RAHMİ AŞKIN TÜRELİ (İzmir) – Teşekkür ederim Sayın Başkan.
Sayın Bakana iki soru yöneltmek istiyorum.
Birinci sorum: 1990’lı yıllarda yüzde 23’ler seviyesinde olan yurt
içi tasarrufların millî gelir içindeki payı AKP döneminde, yani 2003-2011
döneminde ortalama yüzde 15’lere düşmüştür. Bu durumun nedeni sizce nedir? Bu
sonucun elde edilmesinde uyguladığınız maliye ve para politikalarının etkili
olduğunu düşünmüyor musunuz?
İkinci sorum: 2002-2011 yılları arasında hane halkı borçlarının
hane halkı gelirleri içindeki payının çok hızlı bir biçimde yükselmesinin, 10
kattan fazla artmasının ve yüzde 52’ye tırmanmasının nedenleri sizce nelerdir?
Teşekkür ederim.
BAŞKAN – Sayın Ağbaba… Yok.
Sayın Kuşoğlu…
BÜLENT KUŞOĞLU (Ankara) – Teşekkür ederim Sayın Başkan. 
Sayın Bakanım, bu kira sertifikalarından, sukûku
icaradan ne kadar zaman içerisinde, ne kadar gelir
bekliyorsunuz? Hangi gayrimenkulleri ilk olarak bu varlık kiralama şirketine
devretmeyi düşünüyorsunuz, satmayı düşünüyorsunuz? Gazetelerde bunlarla ilgili
birçok haber çıkıyor. Bunların ne kadarı doğru, onları öğrenmek istedim.
Teşekkür ederim.
BAŞKAN – Sayın Ayhan…
EMİN HALUK AYHAN (Denizli) – Teşekkür ediyorum Sayın Başkanım.
Sayın Bakana aracılığınızla bir soru sormak istiyorum: Sayın
Bakan, mali kural konusunda ne düşünüyorsunuz? Türkiye Büyük Millet Meclisine
ve Türk milletine bir açıklama yapma borcunuz yok mu? Niye bizlere Komisyonda
doğruyu söylemediniz? Türkiye Büyük Millet Meclisine doğruyu söylememek sizce
makul bir davranış biçimi midir? 
Teşekkür ederim. 
BAŞKAN – Sayın Kurt… 
KAZIM KURT (Eskişehir) – Teşekkür ederim. 
Sayın Bakanım, bireysel emeklilik sisteminde şu anda kaç kişi var
ve bu yasayı çıkardıktan sonra kaç kişi olacağını hedefliyorsunuz? 
Teşekkür ederim. 
BAŞKAN – Sayın Uzunırmak… 
ALİ UZUNIRMAK (Aydın) – Teşekkür ediyorum Sayın Başkanım. 
Sayın Bakanım, geçen, İstanbul’daki forumda Sayın Başbakan “Dün
alan eldik, bugün veren el olduk.” diye bazı terimler kullanarak IMF’ye olan
borcun ödendiğini ve dolayısıyla veren el olduğumuzu artık ifade ettiler.
IMF’ye olan borcumuz düşmüş olabilir ama Türkiye'nin 2002’deki 220 milyar dolar
borcunun bugün 540 milyar doların üstünde olduğu söyleniyor. Hiç Bakanlar
Kurulu toplantılarında Sayın Başbakana hâlen daha borcumuzun yükseldiğini, borç
aldığımızı, veren el olmadığımızı uyarmıyor musunuz? 
İki: Amerika Birleşik Devletleri’nde -sizin de olduğunuz- Sayın
Bush zamanında bir at pazarlığı oldu. Bunlar sizin döneminizde yaşandı. Hep
geçmişteki ekonomik krizleri, alan eli, veren eli… Bunları hiç aklınıza
getirmiyor musunuz bazı konuları konuşurken? Bunları merak ediyorum. 
Teşekkür ediyorum. 
BAŞKAN – Sayın Tanal… 
MAHMUT TANAL (İstanbul) – Teşekkür ederim Sayın Başkan. 
Borsada oynayanların vergi limiti var mıdır? Yoksa,
borsada oynayıp gelir elde edenler vergiden muaf tutulmakta mıdır? 
İkinci sorum: Citibank’ın vergi borcu
hiç affedildi mi? Affedildiyse, ne kadar vergi borcu ve hangi tarihte
affedilmiştir? 
Üçüncü sorum: Faiz geliri vergiden muaf mıdır? Kaç TL’ye kadar
faiz geliri olanlar vergi vermemektedir? 
Dördüncü sorum: Finans kurumları mahkeme yargı harçlarından muaf
mıdır? Muafsa, işçi iş yerinden atıldığı için harç ödemek zorunda kalıyorsa
finans kurumları neden yargıda dava açarken mahkeme harcı ödememektedir? 
Teşekkür ederim. 
BAŞKAN – Sayın Şandır…
MEHMET ŞANDIR (Mersin) – Teşekkür ederim. 
Sayın Bakan, sigorta şirketlerinin mülkiyetinin ne kadarı yabancı
yatırımcıların eline geçti? 
İkinci sorum: Cari açığın finansmanında kaynağı belli olmayan bir
miktar para olduğu söyleniyor. Sizce bu kaynak nedir ve bu miktar ne kadardır? 
Bir başka şey: Sayın Bakan, asgari ücretle çalışanlar, taşeron
işçileri ve özel güvenlik çalışanlarının yani ucuz bedellerle çalıştırılan
emeğin 2002 ile bugünkü arasındaki farkla ilgili bir belirleme yaptınız mı?
Teşekkür ederim.
BAŞKAN – Sayın Bakan, buyurun. 
BAŞBAKAN YARDIMCISI ALİ BABACAN (Ankara) – Sayın Başkan, değerli
milletvekilleri; öncelikle, bireysel emeklilik sisteminin, bununla ilgili
yaptığımız değişikliğin özünde şu var: Vatandaşlarımız sisteme ne kadar para
yatırırlarsa, kendi gelecekleri için, emeklilikten sonra yararlanabilmeleri
için ne kadarlık bir tasarrufta bulunurlarsa, aslında, devlet onun yüzde 25’i
kadar yanına bir katkı payı koyuyor yeni sistemle beraber. Dolayısıyla bu, gelir sağlayacak yani kamuya gelir sağlayacak bir
düzenleme değil, hatta bütçeye bir miktar yükü olan bir düzenleme. Bireysel
emeklilik sistemi o şekilde çalışıyor. 
Şu andaki şekli: Gelir vergisinden indirimler şeklinde bir devlet
desteği var idi. Şimdi, gelir vergisinden indirimler yapmıyoruz bu yeni
düzenlemeyle beraber, herkes ne kadar tasarruf ediyorsa onun yanına bir devlet
katkısı beraberinde getirmiş oluyoruz. 
Kira sertifikaları da, yine, bir bütçe geliri değil, bir borçlanma
enstrümanı yani bizim 2/B gibi ya da eski vergi
alacaklarımızın tahsilatı, borçların yeniden yapılandırılması gibi bütçeye
gelir olarak kaydettiğimiz bir rakam değil, bir borçlanma enstrümanı. Yani
bütçenin gelir gideri içerisinde görünmeyen bir enstrüman
cinsi. 
Tabii, bütçemizin giderleri artıyor her sene. Giderlerine paralel
bir şekilde gelir artırıcı tedbirlerimizin de olması gerekiyor ama aslında
bizim bu paketimizde, bugün görüştüğümüz pakette bütçeye gelir olarak ilave bir
imkân sağlayacak herhangi bir düzenlememiz söz konusu değil.
Konutla alakalı, hem konut fiyatlarına hem de yapılan konut
miktarına baktığımızda, bugün için herhangi bir risk görmüyoruz ama yakından
değerlendiriyoruz. 
Şu var ki, Türkiye’de özellikle bireysel krediler, artık, bundan
önceki gibi yani 2011 yılı gibi hızlı artmıyor. Bireysel kredilerdeki artış
hızındaki yavaşlamaya paralel… Artış var ama düşük hızla artıyor. Konut
yapımında da, konut ihtiyacında da bir miktar geçen seneki hızın altında bir
hız beklememiz bu sene için normal. Orada, böyle kontrolsüz bir büyüme,
kontrolsüz bir arz fazlası bugün için tespit etmiş değiliz ama ileride
olduğunda da kuşkusuz çok sayıda enstrüman, çok sayıda
tedbir bunu önlemeye yönelik var. 
EMİN HALUK AYHAN (Denizli) – Tutanaklara geçiyor ama ha!
BAŞBAKAN YARDIMCISI ALİ BABACAN (Ankara) – Şimdi, şöyle bir
baktığımızda, pırlanta vergileriyle ilgili özel bir soru vardı. Orada,
biliyorsunuz, yüzde 20 özel tüketim vergisi alınmakta şu anda. Başkaca, herhangi
bir vergiden muafiyet de söz konusu değil. 
Vatandaşlarımızın borçluluğuyla alakalı bir soru vardı. Şu anda
hane halkının bankalarımıza borcu millî gelirimizin yaklaşık yüzde 18’i! Bu,
dünya ölçülerine göre baktığımızda oldukça düşük ama bu yüzde 18’e çok hızlı
vardık, çok hızlı arttı rakamlar. Dolayısıyla, bizim zaten 2010 sonundan
itibaren, 2011 ortasında almış olduğumuz tedbirler bu kredi artış hızı üzerinde
bir miktar kontrol sağlayabilmekte; bunu da şu anda zaten sağlamış durumdayız.
Avrupa’da pek çok ülkede yüzde 60-70-80 gibi oranlar söz konusu. Avrupa Birliği
ortalamasına bakacak olursak, hane halkının bankalara borcu şu anda yüzde 66;
oysa Türkiye’de şu anda oranımız yüzde 18 civarında -yaklaşık söylüyorum- bu,
tabii, her ay ufak tefek değişiklikler gösterebiliyor. 
Bireysel emeklilik sistemimizdeki toplam kişi sayısı 2 milyon 800
bin şu anda -yuvarlak söylüyorum- ve şu ana kadar toplanan fon miktarı da,
16-17 milyar TL civarında bir fon şu anda birikmiş durumda. Bu yeni uygulamayla
beraber sistemin daha da yaygınlaşacağını bekliyoruz. Biz şimdiye kadar ne kişi
sayısı olarak ne toplanan fon miktarı olarak herhangi bir hedef ilan etmedik
ama sektörün, özellikle bireysel emeklilik firmalarının bu yeni yasal
düzenlemeyle beraber beklentisi çok çok yüksek. Çünkü şu anda sadece maaşı
olanlar, maaş alanlar, gelir vergisi ödeyenler devlet desteğinden
yararlanırken, ev hanımları başta olmak üzere, herhangi bir geliri olmayıp
sadece bir kenara tasarruf koymak isteyenler de artık bu yeni sistemden, devlet
katkısı sisteminden istifade edebilecekler. 
Emekli maaşlarından kesintiler sadece çalışanlar için geçerli
biliyorsunuz. Emekli olduktan sonra eğer çalışıyorsa ve ilave bir maaş alıyorsa
o ilave maaşıyla bağlantılı bir kesinti söz konusu. O da yine sistemin özellikle
daha sıhhatli işlemesi açısından bir zorunluluk olarak sadece Türkiye’de değil
pek çok ülkede de uygulanan bir yöntem. 
Yurt içi tasarruf oranlarımıza baktığımızda “Niye düştü?” diye bir
soru vardı. Biliyorsunuz, yurt içi tasarrufların pek çok sebebi var, yapısal
bazı sebepleri var, kültürel sebepleri var ama şöyle bir baktığımızda, örneğin
yurt içi tasarruf oranının çok yüksek olduğu Çin’de –ki yüzde 50 civarındadır
tasarruf oranı- bir emeklilik sistemi yok, yani emekli maaşı diye bir kavram yok.
Dolayısıyla Çin’de yaşayanlar, Çin vatandaşları yaşadıkları dönem boyunca
dişinden, tırnağından artırdıklarını bir kenara koyuyorlar yaşlanınca, emekli
olunca kullanabilmek üzere. Dolayısıyla bizdeki, devletin sağladığı bir
emeklilik sistemi, emeklilik güvencesi ve yine vatandaşlarımızın geleceğe
güvenle bakışı, genel makroekonomik dengelerle ilgili tüketici güveninin
yüksekliği iç tüketimin artmasını ama bunun yanında da tasarruf oranlarımızın
düşmesini beraberinde getirmiş oldu. Şimdi, bir yeniden dengeleme sürecine
girmiş durumdayız. Bu aldığımız tedbirlerle ve -bugünkü düzenleme belki bunun
bir parçası ama- bunun daha ötesindeki tedbirlerle yavaş yavaş tasarruf
oranlarımızın yükselmesini bekliyoruz. 
Kira sertifikalarıyla ilgili de yine biz herhangi bir hedef
açıklamadık. Hazinemizin bu seneki finansman programına baktığımızda kira
sertifikalarıyla ilgili herhangi bir rakam öngörülmemiş durumda. Düzenleme
yapılıp uygulama başladıktan sonra, piyasa şartlarına göre, içeriden ve
dışarıdan gelecek talebe göre bunun miktarı ve hangi varlıklar üzerine
kurulacağı belirlenecek. Bugün için herhangi bir gayrimenkul ya da gayrimenkul
olmayan türden bir varlık belirlenmiş değil. Yasal düzenlemeden sonra, dediğim
gibi, piyasa şartlarına göre, içeriden ve dışarıdan gelen talebe göre bu
uyarlamalar yapılacak. 
Sayın Başbakanımızın söylemiş olduğu “Alan el iken, veren el
olduk.” ifadesi çok isabetlidir ki bu, en son, OECD’nin geçen ay yayımladığı ve
tüm ülkelerin dış yardımlarıyla ilgili raporda da çok çok açık, belli. Tüm OECD
ülkeleri içerisinde Türkiye, 2011 yılı içerisinde dış yardımını en çok artıran
ülke oldu, yüzde 38’lik bir artışımız var ve geçen sene, resmî dış
yardımlarımız 1 milyar 300 milyon doları buldu. Özellikle ekonomik krizin yoğun
olduğu bir dönemde Türkiye'nin dışarıya yardım eden ülkeler listesinde olması
hem de bu yardımları en hızlı artıran ülke oluşu OECD ülkeleri içerisinde,
gerçekten dünyanın dikkatini çok çekiyor. 
“Kamu borcu artıyor.” deniyor. Biz bunu on yıldır hep söylüyoruz.
Ben on yıldır söylediğimizi tekrar edeceğim: Millî gelire oran olarak bizim
kamu borcumuz 2002 yılına göre düşmüş durumda. 2002 yılında bu oranımız yüzde
74’tü, geçen seneyi biz yüzde 39,4’le kapattık millî gelire oran olarak.
Öte yandan, vergilerle ilgili sorular vardı. Faiz gelirleri
üzerinden yüzde 15 gelir vergisi alınmakta. Bankaların icra başvurusu sırasında
harç istisnası geçtiğimiz hafta yasalaşan tasarı ile ortadan kalkmış oldu.
Hazine bonosu faizlerinden yüzde 10 stopaj gelir vergisi alınmakta. Kurumlar
ayrıca bütün kazançlarının üzerinden yüzde 20 kurumlar vergisi ödemekte.
Sigorta şirketlerindeki yabancı payı sorulmuştu. Prim toplama
açısından baktığımızda, prim toplama açısından şu anda uluslararası sermayeli
kuruluşların prim toplamadaki payı yüzde 53, yerli sermayeli kuruluşlarımızın
da yüzde 47.
Asgari ücretteki gelişmeler: 2002’den 2012’ye kadar -bunu yine her
ay aslında biz duyuruyoruz- asgari ücretin reel satın alma gücü oldukça artmış
durumda. Şu anda yanımda tablolar yok ama pek çok ürün bazında mukayese ettiğimizde
asgari ücretin satın alım gücü bugüne kadar yükseldi.
MEHMET ŞANDIR (Mersin) – Sayın Bakan, yanlış, asgari ücretle
çalışanların sayısındaki mukayeseyi istiyorum.
BAŞBAKAN YARDIMCISI ALİ BABACAN (Ankara) – Asgari ücretle
çalışanların sayısını biz aslında tam olarak bilemiyoruz, sadece elimizdeki
veri, Sosyal Güvenlik Kurumunda kayıtlı olup Sosyal Güvenlik Kurumuna prim
ödeyen vatandaşlarımız bazında. 
MEHMET ŞANDIR (Mersin) – Bundan maksadım şu: Emeğimizi ucuz mu
satıyoruz?
BAŞBAKAN YARDIMCISI ALİ BABACAN (Ankara) – Biliyorsunuz, piyasada
şu var maalesef: Yani asgari ücretin üzerinde maaş alıp vergi ve primi düşük
ödemek için asgari ücretten kaydedilme çok çok yaygın piyasada. Dolayısıyla,
gerçek anlamda asgari ücret alan vatandaşlarımızın sayısı bizim resmî
kayıtlarımızda yok ama TÜİK vatandaşlarımız için bir hane halkı gelir
araştırması yapıyor ve bu hane halkı gelir araştırmasına göre baktığımızda da
2002’den bu yana hane halkımızın ortalama geliri reel bazda
ciddi oranda artmış durumda ve Türkiye’de gelir dağılımı düzeliyor, zenginle
fakir arasındaki uçurum daralıyor. Bu yine OECD’nin aralık
ayında yayınladığı raporda da belli. Tüm OECD ülkeleri içerisinde gelir
dağılımı en hızlı düzelen ülkeyi Türkiye gösteriyor ki, pek çok OECD
ülkelerinde gelir dağılımı bozulurken, Türkiye gelir dağılımı düzelen az sayıda
ülkeler içerisinde ama o ülkelerin de, yine listenin başında. Dolayısıyla, hane
halkı gelir anketi bizim TÜİK’in, EUROSTAT
standartlarında yapılmakta ve o araştırmanın sonuçları da aynen OECD
raporlarına alınmakta çünkü araştırmanın kalitesi ve metodu uluslararası
standartlarda yapılmakta. 
Sanırım, bu tur için sorulara… Aslında birkaç tane de kürsüden
konu vardı. İki dakikamız daha var, müsaade ederseniz, kürsüden bazı konular
vardı, onlara da hemen kısa kısa cevap vereyim.
“Vergi teşvikinden ve devlet katkısından yararlanma limitleri
düşük.” diye bir ifade oldu ve yine bir başka çelişen ifade “Sadece zenginler
mi faydalanacak?” gibi bir ifade vardı yine değerli konuşmacılar arasında.
Şimdi bu, biliyorsunuz bizim devlet katkı payı aslında asgari ücretle sınırlı
yani devletin bir kişiye yüzde 25 olarak verebileceği katkı, bir yıllık toplam
asgari ücretin yüzde 25’iyle sınırlı. Bu aslında tam tersine yani gelir
seviyesi yüksek tabakaya değil, gelir seviyesi daha düşük tabakanın geleceği
için, emekliliği için daha geniş imkânlara sahip olabilmesini sağlayacak bir
uygulama. Aksi hâlde her kenara 100 lira koyana 25 lira da devlet katkısı
demiyoruz, devlet katkısının üst sınırı var, o da yıllık asgari ücretin yüzde
25’iyle sınırlandırılmış durumda.
Şimdi “Fonlar şirketlere peşkeş çekilmektedir.” gibi bir ifade
yine kullanıldı. Hâlbuki burada bireysel emeklilik şirketleri sadece aracılık
işlevi görüyor. Bu rakamlar, şu andaki bireysel emeklilik sisteminde toplanan
fonlar, Takasbank’ta katılımcı adına açılan
hesaplarda saklanıyor. Bu bireysel emeklilik şirketlerinden herhangi bir
tanesi, hani Allah göstermesin, zor duruma düştü, beceremedi, iflas etti, bu
durumda dahi bireysel emeklilikte kenara ayrılan rakamlar Takasbank’ta
ve asıl hesap sahibi adına saklandığı için orada önemli bir güvence söz konusu.

“Toplumun ihtiyaçlarını karşılamak yerine finans ve sigorta
şirketlerinin ihtiyaçlarını karşılama.” gibi bir yine soru var, buna da sanırım
cevap vermiş oldum. Bunun amacı, vatandaşlarımızın emeklilik sonrası için
devletin sağladığı emeklilik imkânlarına ilave olarak bir gelir, bir tasarruf
kenara koyabilmesi ve bunun da devlet tarafından teşvik edilmesi; sistemin özü
bu. 
Yine “Dar gelir grubundaki kimseler teşvik edilmemektedir.” Sayın
Günal’ın sorusu. Buna da cevap verdim, tam tersine, daha çok dar gelirlilerin
istifade edeceği bir sistem aslında sunmuş oluyoruz. 
“On yıl dolmadan sistemden ayrılma durumunda kalanlar devlet
katkısının yüzde 60’ına hak kazanıp daha sonra kalanı şirketlere kalacak.” Bu
doğru değil, şirketlere kalmıyor o hak, o hazineye tekrar dönüyor. Yani
sistemde uzun süre kalmayıp zamanından önce çıkanların devlet katkısı belli
oranlarda tekrar hazineye dönüyor, o şirketlere kalmıyor. Tekrar bütçe geliri
olarak onlar yazılmış olacak. 
Sanırım soruların hepsini tamamladım.
Teşekkür ederim.
BAŞKAN – Teşekkür ederim.
Tasarının tümü üzerindeki görüşmeler tamamlanmıştır. 
Maddelerine geçilmesini oylarınıza sunuyorum: Kabul edenler… Kabul
etmeyenler… Kabul edilmiştir.
Şimdi birinci bölümün görüşmelerine başlıyoruz.
Birinci bölüm 1 ila 25’inci maddeleri kapsamaktadır.
Birinci bölüm üzerinde söz isteyen, Cumhuriyet Halk Partisi Grubu
adına Eskişehir Milletvekili Sayın Kazım Kurt.
Buyurun Sayın Kurt. (CHP sıralarından alkışlar) 
CHP GRUBU ADINA KAZIM KURT (Eskişehir) – Sayın Başkanım, sayın
milletvekilleri; 271 sıra sayılı bireysel emeklilik tasarruf ve yatırım
sistemiyle ilgili görüşülmekte olan tasarının birinci bölümünde söz almış
bulunuyorum. Hepinizi saygıyla selamlıyorum.
Bugün öncelikle 12 Haziran ve 12 Haziran 2011 seçimlerinden bir
yıl geçti. Bu bir yıllık süre içerisinde pek çok yasa yaptık, pek çok uygulama
yaptık ve bunların tamamı sermayeyi, kapitali korumak ve kollamak adına oldu.
Ancak yapamadığımız, gündeme dahi sokamadığımız bir nokta var. O da “Egemenlik
kayıtsız şartsız milletindir.” yazılı bir Mecliste millî egemenliği, millî
iradeyi oluşturan seçim sonuçlarının Türkiye Büyük Millet Meclisinde
yansımasını, temsil edilmesini sağlayamadık. O nedenle, aslında bir yıllık
milletvekilliğimiz süresi içerisinde ezikliğimizi, burukluğumuzu her daim
hissettik ve bunu kendimizce savunmaya çalıştık ama ne yazık ki sizlere bunu
anlatamadık. Özellikle ileri demokrasi uygulamasının, özellikle çağdaş ve uygar
bir toplumda yaşayan ve millî iradeyi tecelli ettirecek seçim sonuçlarının
buraya yansıması konusunda neden ısrarla geri durdunuz, beri durdunuz, bunu
anlamakta güçlük çekiyorum. 
Cumhurbaşkanı şikâyetçi, Başbakan şikâyetçi, bakanlar şikâyetçi, milletvekilleri
şikâyetçi, ama 12 Haziranda seçilen 8 milletvekili hâlâ tutuklu. Özel yetkili
mahkemelerden de şikâyetçiyiz, özel yetkili mahkemelerin yanlış olduğunu da çok
net biçimde söylüyorsunuz ama yine de bu konuda iki ileri atmak da maalesef
mümkün olmadı, mümkün olmayacak.
Bu eziklikle, bu buruklukla Türkiye Büyük Millet Meclisi dört
yıllık süreyi tamamlayamaz. Türkiye’de millî irade gerçekten seçimle tecelli
ediyor ise, hiçbir engeli olmadığı için Türk milleti tarafından seçilen 8
milletvekilinin Türk milleti adına karar verdiğini iddia edenlerce tutuklu
bırakılmasının izah edilebilir bir tarafı yoktur. Bu ayıbı, bu eksikliği bir an
önce düzeltmek ve bunu düzeltmek için hepimizin birlikte adım atması
gerekmekte. Bu adımı muhalefet attı, hem de Türkiye Büyük
Millet Meclisi Başkanının çağrısı üzerine yapılan görüşmelerle attı, ama
maalesef ve ne yazık ki, ileri demokrasinin temsilcisi olduğunu iddia eden
Adalet ve Kalkınma Partisinin Başbakanı bu adımın atılmasına çelme taktı, engel
oldu ve milletvekillerimizin tutukluluğunun devamı sadece ve sadece Başbakanın
iradesiyle gerçekleşmektedir. Bunun düzelmesi ve bunun yeniden özgür bir
biçimde yasama görevlerine dönmesinin sağlanmasını gerçekleştirmek
durumundayız. Sermayeye, kapitale, finans kapitale gösterdiğimiz ilgiyi biraz
da demokratik bir seçim sonucunda seçilen milletvekillerine göstermek durumunda
olduğumuz gibi.
Değerli arkadaşlarım, bu bir yıllık süre içerisinde gerçekten
yapılan yasalara baktığınız zaman emeği koruyan yok, üretimi koruyan yok, üretimi
teşvik eden yok ama yoksul, geçim standartlarının altında neredeyse açlık
sınırındaki insanların bile “bireysel emeklilik” adı altında üç kuruşunu dahi almanın ve onu
sermaye birikiminde kullanmanın hesaplarını yapıyoruz. Nasıl yapıyoruz?
Teşvikle, destekle, ileri açılımlar getirmekle. Burada asgari ücreti artıralım
dediğimiz zaman artırmıyoruz. Memura zam verelim, maaşını ayarlayalım;
artırmıyoruz ama bireysel emekliliği teşvik etmek için devletin katılım payını
getiriyoruz. Bu primlerin yüzde 25’ini devlet ödeyecek. Şimdi,
bu ne lahana ne perhiz. Böyle bir yaklaşım, böyle bir açılım olur mu?
Memurlarımızın toplu sözleşme yapmak üzere oturdukları masada yarım puanlık bir
ücret artışının “Ekonomiyi allak bullak ediyor.” dediğiniz bir ortamda bireysel
emeklilikte 2 milyon 800 bin kişinin priminin bir bölümünü devlet üstlenir ve
bundan sonraki dönemde kaç kişiyle bu işi yapacağınızı da hesaplamamışsınız,
bilmiyorsunuz. Kaç kişinin daha primini devlet o bir yerlere yatıracak da
oradan finans, kapital nemalanacak? Bunun hesabını yapmadan, bunun
değerlendirmesini yapmadan bir yasayı getirip, hem de bir gecede 70 maddelik
bir yasayı bitirelim diye bir dayatmayla milletvekillerini zora sokmanın insan
haklarıyla da bağdaşır bir tarafı olmadığı çok net biçimde ortada. 
Bunu yapan, bunu değerlendiren Hükûmetiniz, Meclisimiz şunu
değerlendirmeli: Sosyal sigortalar emekliliğinin yaşını altmış beşe
çıkarıyorsunuz ama bireysel emeklilik yaşını elli altı bırakıyorsunuz. Böyle
bir ortamda bireysel emekliliği teşvik eden bu sistem, korkarım, sosyal
sigortaları, sosyal bir emekliliği ikinci plana bırakacak tedbirleri, yasaları
da zamanla getirecektir. 
Böyle bir yaklaşımı eğer bu Meclise iki yıl sonra getirecek
olursanız, beş yıl sonra getirecek olursanız gerçekten Türkiye’de, biraz önce
arkadaşlarımızın söylediği o baskıcı dikta rejimini, yüzde 50’yle, yüzde 60’la,
70’le, her neyse, seçilmeyi engelleme şansı olmaz. Yüzde 70 de oy alsanız
demokrasiye saygı göstereceksiniz, size oy vermeyen yüzde 30’un haklarını korumak
da demokrasinin içinde olacak. 
Eğer bu değerlendirmeyi yapmadan “Biz yüzde 50 oy aldık, canımız
ne istiyorsa onu yaparız.” derseniz o zaman bu Meclisi çalıştırmaya gerek yok,
bu Meclisin görev yapmasını istemeye de gerek yok. Bu Mecliste altı saatte 70
maddelik bir yasayı tartışalım, sağlıklı bir sonuç çıkaralım ve bunun sonunda
da demokrasiyi işletmiş oluruz diye bir yargı taşıyor iseniz bunu değiştiriniz,
böyle bir mantık olmaz. 70 maddelik bir yasayı bir gecede çıkarma şansımız
yoktur. Bunu tekrar gözden geçiriniz, tekrar değerlendiriniz ama yapılan
işlerde üretimi, çalışanı, emeğin hakkını korumayı unutmayınız. 
Ürün mevsimi geldi. Şu anda Türkiye’de köylünün satacağı ürünün
kaç lira olacağını hiç kimse bilmiyor. Belki de bu piyasada
bu kadar önemli işleri yapıyoruz görüntüsü içerisinde tabanda yoksul ve yokluk
çeken insanlarımızı düşündüğünüzü gösterecek bazı formülleri geliştirmeniz
lazım, onu da değerlendirmeye tabi tutmadan yeni bazı icatlarla işte yatırım
melekleriyle, İslami tahvillerle, varlık kiralama şirketleriyle sermayeye yeni
kapılar, yeni oluklar açmanın yolunu bulan bir yasanın, bir tasarının bu
Mecliste kabul edilmemesi gerektiğini düşünüyorum. 
Bu duygularla hepinize saygılar sunuyorum, teşekkür ediyorum. (CHP sıralarından
alkışlar)
BAŞKAN – Teşekkür ederim Sayın Kurt.
Milliyetçi Hareket Partisi Grubu adına, Konya Milletvekili Sayın
Mustafa Kalaycı. (MHP sıralarından alkışlar)
Buyurun Sayın Kalaycı.
MHP GRUBU ADINA MUSTAFA KALAYCI (Konya) – Sayın Başkan, değerli
milletvekilleri; görüşülmekte olan 271 sıra sayılı Kanun Tasarısı’nın birinci
bölümü üzerinde Milliyetçi Hareket Partisi Grubu adına söz almış bulunmaktayım.
Bu vesileyle hepinizi saygılarımla selamlıyorum.
Bu tasarıyla yurt içi tasarrufları artırma ve finansman araçlarını
çeşitlendirme gerekçesiyle bireysel emeklilik ve sigortacılık sistemine ilişkin
değişikliklere gidilmektedir. AKP İktidarının bugüne kadar uyguladığı ekonomi
politikasında üretim perspektifi yoktur. AKP üretim yerine tüketimi, ihracat
yerine ithalatı, istihdam yerine işsizliği, rekabet yerine tekelleşmeyi,
tasarruf yerine borçlanmayı teşvik etmiştir. Sürdürülebilir büyümenin en önemli
yapı taşlarından biri olan tasarrufların düzeyi AKP İktidarı döneminde sürekli
olarak düşmüştür. Bu nedenle ülkemizde dış tasarruflara bağımlı bir yapı
oluşmuştur. Cari açık 2011 yılında 77,1 milyar dolar düzeyinde gerçekleşmiştir.
Ülkemizde 2002 yılında gayrisafi yurt içi hasılanın sadece binde 3’ü oranında
olan cari açık, 2011 yılında gayrisafi yurt içi hasılanın yüzde 10’una ulaşmıştır.
2012 yılının ilk dört aylık döneminde cari açıkta bir azalma olmakla birlikte
cari açığın finansmanında daha da bozulma olduğu görülmektedir. Ayrıca, cari
açığın faturası vatandaşa çıkarılmaktadır. “Yunanistan’ın durumuna düşeriz.”
korkusu da verilerek bir taraftan insafsızca yüksek vergi zamları yapılmış, bir
taraftan da asgari ücretliye, memura, emekliye düşük maaş zamları verilmiştir;
maaş farkları da -6’ncı aydayız- hâlâ ödenmemiştir. 
AKP Hükûmetinin uyguladığı politikalar sonucu sıcak para yoluyla ülkemiz
küresel soyguna maruz bırakılmıştır. Hâlen 110 milyar dolar civarındaki “sıcak
para” diye anılan kısa vadeli yabancı sermaye ülkemizde yıllardır çok yüksek
kazanç elde etmiştir. Bu yolla Türkiye ekonomisinden dışarıya rekor boyutta bir
kaynak transferi yapılmıştır. Üretim ekonomisi için yapısal çözüm tedbirlerinin
uygulamaya konulması ve cari açığa karşı önlemler alınması yönünde Milliyetçi
Hareket Partisi olarak yaptığımız uyarıları hiç dikkate almayan AKP
hükûmetleri, tasarruf açığını kapatma konusuyla bu yıla kadar ilgilenmemiştir.
Cari açığın oluşturduğu tehdit son dönemde Hükûmet tarafından geç de olsa
nihayet kabul edilmiştir. Hükûmetin benimsediği ithalata dayalı büyüme
stratejisinin iflas ettiği ve bunun ekonomi üzerindeki olumsuz etkileri nihayet
anlaşılmıştır. 
Başbakan Yardımcısı Sayın Ali Babacan beş ay önce katıldığı bir
toplantıda “Bizim geçen sene yatırımlarımız millî gelirimizin yüzde 22’si,
tasarruflarımızın sadece yüzde 12’si, aradaki fark yüzde 10 cari açık yani
cumhuriyet tarihimizin en düşük tasarruf oranını 2011’de gördük. İşte buna
dikkat etmemiz gerekiyor.” diyerek gerçekleri ikrar etmek zorunda kalmıştır.
AKP Hükûmeti, tasarruflardaki artışı, gelir artışlarından ziyade
tüketimi kısarak sağlamayı hedeflemektedir. Hükûmet, vatandaşın tasarruf
etmesini istemekte ve buna yönelik bazı teşvikler uygulamaya koymaktadır. 
Bugünkü asgari ücret ile, bugünkü maaşlar
ile, bugünkü emekli aylıkları ile çalışanların ve emeklilerin zorunlu
ihtiyaçlarını asgari düzeyde bile olsa karşılaması mümkün değildir. 700 liralık
asgari ücretin emekli aylığının neresinden tasarruf edilecek? Ürünü para
etmeyen, gübre alamadığından tarlasına gübre atamayan çiftçi hangi gelirinden
tasarruf edecek? Hayatın güçlüklerine direnen esnafımız iş yeri kirasını, sosyal
güvenlik primini dahi ödemekte güçlük çekerken nasıl tasarruf edecek?
Vatandaşın geliri geçimini sağlamaya yetmiyorsa nasıl tasarruf edecek? Bir
taraftan “Domates, salatalığı eğer sekiz ay taksitle kredi kartıyla almaya
başladıysak buna dikkat etmemiz lazım.” diyorsunuz, bir taraftan da vatandaştan
tasarruf etmelerini istiyorsunuz. Vatandaşın imkânı olsa günlük tüketim ürününü
niye taksitle alsın?
Sayın Başbakan da kredi kartı mağdurlarına “Cebindeki kadar harca
kardeşim.” diyor. Güzel bir uyarı ama vatandaşın cebinde para mı var? Sayın
Başbakan değil miydi “Bizden bir yılda bir şey beklemeyin ama üç yılın sonunda
cebiniz dolacak.” diyen. Bir yıl değil, üç yıl değil, dile kolay tam dokuz
buçuk yıl geçti. Soruyorum: Vatandaşın cebi doldu mu? Vatandaşlarımızın cebi
dolmadı ama kredi kartı limitleri doldu, kredi limitleri doldu, gırtlağına
kadar borç doldu. 
Değerli milletvekilleri, aylık geliri yetmeyen vatandaşımız
geçimini borçla sağlamaya çalışmaktadır. Banka kredilerine ve kredi kartlarına
yüklenen vatandaşlarımızın borcu katlanarak artmaktadır. Gelecek yıllardaki
gelirlerini şimdiden tüketen vatandaşlarımızın geleceği ipotek altına
alınmıştır. 
Türkiye İstatistik Kurumunun verilerine göre nüfusun yaklaşık üçte
2’si ciddi finansman sıkıntısıyla karşı karşıya bulunmaktadır. 19 Aralık 2011
tarihinde açıklanan Gelir ve Yaşam Koşulları Araştırması’na göre maddi
yoksunluk oranı 2009 yılında yüzde 63, 2010 yılında ise yüzde 63,5 olarak
hesaplanmıştır. İşte, AKP’nin dokuz buçuk yıllık icraatının özeti. Resmî verilere
göre vatandaşlarımızın yaklaşık üçte 2’si maddi yoksunluk içinde, vatandaşımız
borç batağında. Nüfusun yüzde 61,4’ünün konut borcunun dışında taksit ödemesi
ve borçları bulunmaktadır. Nüfusun yüzde 87,5’i evden uzakta bir haftalık
tatili, yüzde 65,7’si beklenmedik harcamalarını, yüzde 81,7’si yıpranmış ve
eskimiş mobilyalarını yenileme ihtiyacını ekonomik nedenlerle
karşılayamamaktadır. Hane halkı tüketim harcamalarının büyük bir kısmını
kredilerle finanse ederken hane halkı yükümlülüklerinin millî gelire oranı da
hızla artmıştır. 
Türkiye Cumhuriyet Merkez Bankasının finansal istikrar raporlarına
göre 2002 yılında 143,8 milyar lira olan toplam hane halkı harcanabilir geliri,
2011 yılında 487,2 milyar liraya yükselmiştir. Buna karşılık 2002 yılında 6,7
milyar lira olan hane halkı yükümlülüğü, 2011 yılında 251,9 milyar liraya
ulaşmıştır. 2002 yılında 2,5 milyar lira olan hane halkı faiz ödemeleri de 2011
yılında 23,1 milyar liraya ulaşmıştır. Dolayısıyla, AKP İktidarı boyunca
vatandaşın geliri yaklaşık 3,4 kat artarken borçları 38 kat artmıştır, faiz
ödemeleri de 9 kat artmıştır. Bu borçların içinde konut, taşıt, ihtiyaç kredisi
ve kredi kartı borçları bulunmaktadır. 2002 yılında yüzde 4,7 olan hane halkı
yükümlülüğünün hane halkı harcanabilir gelire oranı 2011 yılında yüzde 51,7
oranına ulaşmıştır. Biraz önce Sayın Bakan sorulara cevap verirken hane halkı
borcunun millî gelire oranının yüzde 18 olduğunu söylüyor, başka ülkelerde
yüzde 60, yüzde 70 olanların olduğunu söylüyor. Doğrudur ancak, burada bir nüans var, o da diğer ülkelerde ağırlıklı uzun vadeli
krediler, konut kredileri yer almakta iken bizde yoğunluk kısa vadeli
kredilerde, tüketici ve ihtiyaç kredilerindedir. 
Son yıllarda emeklilerin kredi kullanımında da patlama
yaşanmaktadır. 2007 yılında altmış altı yaş üzerinde
kredi kullanan kişi sayısı 95 bin iken bu sayı 2011 yılına gelindiğinde
yaklaşık yüzde 424 artışla 502 bine yükselmiştir. Aynı dönem içinde, altmış altı yaş ve üzeri yaş grubunun kullandığı kredi
miktarı ise 604 milyon liradan yüzde 632 artışla 4 milyar 428 milyon liraya
yükselmiştir. 
Ekonomik sıkıntılardan dolayı dar ve sabit gelirliler başta olmak
üzere toplumun büyük çoğunluğu ciddi sorunlarla karşı karşıya bulunmaktadır.
AKP Hükûmeti vatandaşta tasarruf edecek hâl bırakmamıştır. 
Tasarının hayırlara vesile olmasını diliyorum, saygılar sunuyorum.
(MHP sıralarından alkışlar)
BAŞKAN – Teşekkür ederim Sayın Kalaycı. 
Şahıslar adına, Yozgat Milletvekili Sayın Ertuğrul Soysal,
buyurunuz. (AK PARTİ sıralarından alkışlar) 
ERTUĞRUL SOYSAL (Yozgat) – Teşekkürler Sayın Başkan. 
Sayın Başkan, değerli milletvekilleri; 271 sıra sayılı Bireysel
Emeklilik Tasarruf ve Yatırım Sistemi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın birinci bölümü üzerine
söz almış bulunuyorum. Bu vesileyle yüce heyetinizi ve aziz milletimizi
saygıyla selamlıyorum. 
Hükûmetimizin ana hedefi, 2023 yılında İstanbul'un dünyanın en
büyük finans merkezlerinden biri arasına girmesini sağlamaktır. Bu hedefe
ulaşabilmek için Hükûmetimiz tarafından ele alınan konulardan biri de bireysel emeklilik sistemidir.
1 Haziran 2012
tarihi itibarı ile sistemde fon büyüklüğü 16.459 milyon TL, katılımcı sayısı
ise 2 milyon 794 bin 500 kişiye kadar ulaşmıştır. Kısa zamanda büyük gelişme
göstermesine rağmen, ülkemizin genç nüfusu düşünüldüğünde bu sistemin gelişme
potansiyelinin büyük olduğunu rahatça görebiliriz.
Kanun değişiklikleri ile bireysel emeklilik sisteminin
yaygınlaştırılmasını ve tabana yayılmasını amaçlıyoruz aslında. Sistemin
yaygınlaşması ise, yurt içi tasarrufların artırılması hedefine hizmet
edecektir. Yurt içi tasarrufların artması ile finansman vadeleri uzayacak ve
finansman imkânları çeşitlendirilecektir. Finansal istikrarın devamı ve uzayan
vadelerle Türkiye, yatırımcılar açısından daha cazip bir hâle gelecektir.
Bireysel emeklilik sisteminde yapılan en önemli değişiklik aslında
kamu teşviki uygulamasındadır. Bireysel emeklilik sisteminde hâlihazırda
katılımcıların sisteme katılımını teşvik etmek üzere vergi teşvikleri sunulmaktadır.
Buna göre, katılımcılar tarafından ödenen katkı paylarının vergi matrahından
belli limitler dâhilinde indirilmesine olanak sağlanmakta, yatırım aşamasında
vergilendirme yapılmamakta ve sistemden ayrılma esnasında sistemde bulunulan
süreye bağlı olarak vergi tevkifatı yapılmaktadır.
Ev hanımları gibi tasarruf kabiliyeti olmakla birlikte vergi
mükellefi olmayan veya gerek teşviklerin yeterince bilinmemesi gerekse de operasyonel zorluklar sebebiyle vergi mükellefi olmasına
rağmen ödediği katkı payını matrahtan indiremeyen katılımcıların oranının
yaklaşık yüzde 65 olduğu görülmektedir. Buna bir de sistemden ayrılmalar
esnasında anapara dâhil toplam para üzerinden yapılan gelir vergisi kesintisi
de eklendiğinde bireysel emeklilik sistemindeki teşvik yapısının değiştirilmesi
zorunluluğu ortaya çıkmaktadır.
Bu kapsamda, tasarı ile bireysel emeklilik sisteminin teşvik
yapısının hem daha geniş kitleler tarafından kullanılabilmesi hem de gelir
durumundan bağımsız olarak daha adil bir şekilde sağlanmasına yönelik
düzenlemeler getirilmektedir. Hem kamu teşvikinden daha fazla kişinin
yararlanmasını sağlayarak daha geniş kitlelere bu avantajı sunmak hem de
herkese eşit olarak avantajdan yararlanma imkânı getirmek amacıyla tasarı ile
hâlihazırda uygulanan teşvik sistemini tamamen değiştiriyoruz.
Tasarıyla getirilen yeni teşvik sisteminde vergiden indirim
şeklindeki avantaj yerine devlet katkısı uygulaması geliyor. Böylece gelir
vergisi mükellefi olsun olmasın herkesin yararlanabileceği bir sisteme geçilmiş
olacaktır.
Bu kapsamda, katılımcılar tarafından bireysel emeklilik sistemine
ödenen katkı paylarının yüzde 25’i devlet katkısı olarak alt bireysel hesaplara
ödenecektir. Ancak bunun için bir üst sınır olacak, bir yıl içinde alınabilecek
devlet katkısı tutarı, brüt asgari ücretin yıllık tutarının yüzde 25’i ile
sınırlı olacaktır.
Bireysel emeklilik sisteminin temel amacı, kişilerin emeklilik
dönemindeki gelir seviyesini artırmaktır. Sonuçta sistem uzun
vadeli bir sistem. Sistemde kalışı teşvik etmek de temel amaçtır. Bu
doğrultuda, katılımcı adına ödenen devlet katkılarına da kademeli hak ediş
uygulamaları getirilmektedir.
Kanun tasarısına göre, devlet katkı payına ilk üç yıl boyunca
dokunmak mümkün olmayacaktır. 3’üncü yılın sonunda yüzde 15’lik bir bölümüne,
6’ncı yılın sonunda yüzde 35’lik, 10’uncu yılda da yüzde 60’lık bir bölümüne
hak kazanmak mümkün olacaktır. Kişiler, bireysel emeklilik sisteminden
emeklilik hakkını elde ettiklerinde, devlet katkısı ve getirilerin tümüne
erişme imkânına sahip olacaklardır.
Tüm bu değişikliklerle bireysel emeklilik sistemine daha az geliri
olan veya bugüne kadar vergi avantajından faydalanma imkânı olmayan kişilerin
de dâhil edilerek herkesin eşit oranda avantajdan yararlandığı bir sisteme
geçilmesi, böylece sistemin tabana yayılması planlanmıştır ve bu şekilde de
inşallah kanun tasarısı buradan çıkacaktır.
Ben, bu vesileyle, yüce heyetinizi tekrar saygıyla selamlıyorum.
(AK PARTİ sıralarından alkışlar) 
BAŞKAN – Teşekkür ederim Sayın Soysal.
Son söz, İzmir Milletvekili Sayın Aşkın Türeli’ye
aittir.
Buyurun Sayın Türeli. (CHP sıralarından alkışlar) 
RAHMİ AŞKIN TÜRELİ (İzmir) – Teşekkür ederim Sayın Başkan.
Sayın Başkan, değerli milletvekilleri; 271 sıra sayılı Bireysel
Emeklilik Tasarruf ve Yatırım Sistemi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı hakkında kişisel
görüşlerimi belirtmek üzere söz almış bulunuyorum. Yüce heyetinizi saygıyla
selamlıyorum. 
Değerli milletvekilleri, Türkiye ekonomisinin ciddi yapısal
problemleri vardır ve bu yapısal problemler AKP iktidarları döneminde
ağırlaşmıştır. Bunun en önemlilerinden bir tanesi yurt içi tasarrufların
düşüklüğüdür. Yurt içi tasarruflar önemli midir bir ekonomi için? Önemlidir.
Önemi de şuradan kaynaklanmaktadır: Bir ekonominin büyüyebilmesi için,
gelişebilmesi için yatırım yapma ihtiyacı vardır. Bu yatırımların
sağlanabileceği temel kaynak da tasarruflardır ama eğer yurt içindeki
tasarruflar, yani sizin ürettiğiniz, kamu ve özel sektörün ürettiği, yarattığı
tasarruflar yatırımları karşılamakta yetersizse o zaman ne olur? Dışarıdan
tasarruf alırsınız, dış tasarruf ithal edersiniz, yani başka bir deyişle cari
işlemler açığı verirsiniz. 
Şimdi, Türkiye’nin yurt içi tasarrufları diğer ülkelerle
karşılaştırıldığında düşük. Bunu biliyoruz. Bizim gibi
gelişmekte olan ülkelerde hepsinde yüzde 30’lar civarında fakat ilginç olan,
zamansal olarak da yurt içi tasarrufların düşmesi. Değerli arkadaşlar, bakın,
1990’lı yıllarda -ki içinde 1994 krizi ve 1999’daki ekonomideki daralma da var-
Türkiye ekonomisinin yurt içi tasarruflarının millî gelir içindeki payı yüzde
23’tür. AKP döneminde, 2003-2011 döneminde ise yüzde 15’e düşmüştür. Bu da şu
demektir: 1990’lı yıllarda hiç cari açık vermeyen Türkiye ekonomisi, AKP
döneminde çok yüksek cari işlemler açığı vermeye başlamıştır ve sizin de
bildiğiniz gibi, 2011 yılında cari işlemler açığının millî gelir içindeki payı
yüzde 10’a düşmüştür değerli arkadaşlar. Bakın, 2002 yılında cari işlemler
açığının miktarı 1 milyar doların altında değerli arkadaşlar, 0,6 milyar dolar
ama 2011 yılında 77 milyar dolara çıkmıştır. Tabii bu, bu açıdan baktığımızda
çok üzücü bir tabloya işaret ediyor. 
Tabii yurt içi tasarruflara kamu-özel ayrımında bakmamız lazım
oradan bir sonuç çıkarabilmek için. O açıdan da baktığımızda şunu görüyoruz:
AKP döneminde kamu kesimi açıkları daralıyor yani kamu tasarruf yatırım açığı
daralıyor fakat özel kesim çok hızlı bir biçimde açık vermeye başlıyor ve kamu
kesimindeki iyileşmeyle özel kesimdeki kötüleşmeyi kıyasladığımızda özel kesimdeki
kötüleşme kamu kesimindeki iyileşmenin çok üstünde. Bunun sonucunda da
ekonominin yurt içi tasarrufları düşüyor.
Bakın değerli arkadaşlar, 2002 yılında özel tasarrufların millî
gelir içindeki payı yüzde 24; 2011 dönemindeyse yüzde 10’lara düşmüş. Tabii, bu
şunu gösteriyor: Demek ki kamu düzelirken özel kesim bozuluyor. O zaman
yalnızca kamu kesimi disiplinine, mali disipline odaklanan politikaların
Türkiye'de başarılı olma şansı yok değerli arkadaşlar, artık bu politikaları
değiştirmek gerekiyor. Sayın Bakan, hâlâ eski politikalarla, maliye
politikasıyla, para politikasıyla bir yere gitmek mümkün mü? Mümkün değil tabii
ki. Ve onun sonucunda da Türkiye ekonomisinin yaşadığı temel problem üçüz
açıktır değerli arkadaşlar, yani AKP döneminde hem kamu kesimi açık vermektedir
hem özel kesim açık vermektedir hem de dış açık yani cari işlemler açığı
verilmektedir. Bunu bir yere kaydedelim. Tabii, dünyanın hiçbir yerinde yok bu
üçüz açık. Aslında literatürde ikiz açık var, üçüz
açık yok ama başka türlü de açıklamak mümkün değil; o açıdan da Türkiye
literatüre girmiştir, sizleri tebrik ediyorum.
Tabii, tasarrufların artmasında bireysel emeklilik sisteminin
zayıflığı önemli, o açıdan da bu önümüze gelen kanun tasarısını memnuniyetle
karşılıyoruz ama bunun dışında uygulanan makroekonomik politikaların bunda rolü
yok mudur? Uyguladığınız para politikasıyla, enflasyon
hedeflemesine odaklanan ve yalnızca fiyat istikrarını sağlamaya çalışan
politikalarla bugün gelinen nokta Türkiye ekonomisini yüksek cari açıkların
kucağına bırakmıştır ve giren sermaye hareketleri, Türkiye'ye giren, hızlı bir
biçimde giren sermaye Türk lirasını değerli hâle getirmiştir, değerli Türk
lirası ithalatı patlatmıştır ve yüksek cari işlemler açığı verilmiştir.
Burada şunu düşünmek gerekir -tabii zamanımız az- onu
vurgulayalım: Dış tasarruf ile özel tasarruflar arasında zıt yönlü bir ilişki
vardır. Buradaki yanlışlık, yalnızca tasarrufları artırarak daha yüksek
tasarruflarla yatırım açığını karşılamak değil, yatırımlardan tasarrufa giden
ilişkiyi de ciddi biçimde göz önüne almak gerektiğidir yani yalnızca
tasarruftan yatırıma giden ilişki yoktur. Yatırımları artırarak, onun sonucunda
da millî geliri artırarak ve tasarrufları artırarak Türkiye ekonomisinin
dengelerini sağlamanın mümkün olduğunu düşünüyorum. 
Teşekkür ediyor, saygılar sunuyorum. (CHP sıralarından alkışlar) 
BAŞKAN – Teşekkür ederim Sayın Türeli. 
Soru-cevap işlemine geçiyoruz. 
Sayın Işık… Sayın Işık yok mu?

Sayın Şandır…
MEHMET ŞANDIR (Mersin) – Teşekkür ederim. 
Sayın Bakanım, cari açıkla ilgili, cari işlemler açığıyla ilgili
tehlikenin büyüklüğünü siz de takdir ediyorsunuz. Fakat,
cari işlemler açığının karşılanmasında belirlenemeyen, kaynağı belirlenemeyen
bir miktar paranın olduğu da belli. Şimdi, bunu, egemenliğimiz açısından, dış
politikamız açısından, bağımsızlığımız açısından bir tehlike görüp
görmediğinizi sormak istiyorum. 
İkinci sorum: Biliyorsunuz, güneyde hasat mevsimi başladı. Buğday
üreticisi şu anda perişan, niye? Çünkü Toprak Mahsulleri Ofisi piyasaya
girmedi. Ne zaman girecek? Destek fiyatı açıklayacak mı? Alım yapacak mı? Bu
sizin kararınız, bu bir siyasi karar. Toprak Mahsulleri Ofisinin
yöneticilerinin değil, sizlerin kararı gerekiyor, çiftçi malını satamıyor,
piyasa dönmüyor. Dolayısıyla, ne zaman piyasaya girecek ve fiyatı açıklayacak? 
Teşekkür ediyorum. 
BAŞKAN – Sayın Akçay… 
ERKAN AKÇAY (Manisa) – Teşekkür ederim Sayın Başkan. 
İzmir’de faaliyete geçen Vadeli İşlem ve Opsiyon Borsası dünyada
en hızlı büyüyen vadeli işlem borsalarından biridir. 2005 yılında 3 milyar lira
işlem hacmine sahip iken 2011 itibarıyla 431 milyar liraya çıkmıştır ve yedi
yılda yaklaşık 144 kat büyümüştür. İstanbul’un Finans Merkezi Yapılması Projesi
kapsamında, Vadeli İşlemler Opsiyon Borsasının önce İstanbul Menkul Kıymetler
Borsasının çatısı altına alınacağı, sonra İstanbul Altın Borsası, Vadeli
İşlemler Opsiyon Borsası ve İstanbul Menkul Kıymetler Borsasının “İstanbul
Borsası” adı altında birleştirileceği yönündeki iddialar kamuoyuna yansımıştır
ve bu çalışmaların Sayın Babacan’ın projesi olduğu söylenmektedir. Kamuoyunda
yer alan bu iddialar doğru mudur? 
Teşekkür ederim. 
BAŞKAN – Sayın Kuşoğlu…
BÜLENT KUŞOĞLU (Ankara) – Teşekkür ederim Sayın Başkan.
Sayın Bakan, bu bireysel emeklilik sisteminde sisteme aynı oranda
katkıda bulunan bir üyenin mevcut durumda gelir vergisiyle olan yükü nedir, bu
tasarının kanunlaşmasından sonra ne olacaktır? Asgari ücretin altında ve asgari
ücretin üstünde olan katkılar dikkate alınarak -iki türlü hesaplamayı
soruyorum- ne çıkıyor, nasıl bir faklılık var,
hesaplattınız mı acaba?
Teşekkür ederim.
BAŞKAN – Sayın Türeli…
RAHMİ AŞKIN TÜRELİ (İzmir) – Teşekkür ederim Sayın Başkan.
Sayın Bakan, iki soru yöneltmek istiyorum:
Birinci soru: Kamu tasarrufları ile özel tasarruflar arasındaki
zıt yönlü ilişkiyi gösteren Ricardo Denklik Kuramı’nın Türkiye ekonomisi için geçerli olduğunu
düşünüyor musunuz? Teknik bir soru oldu ama,
bürokratlarınız da burada.
İkinci sorum: Türkiye’de bireysel emeklilik sisteminin işletme
maliyetleri yüzde 2,3 oranı ile dünyadaki en yüksek oranlardan biridir. Bu oran
gelişmiş ülkelerde yüzde 5’in altında. Bu rakamlar Dünya Bankası ve Kalkınma
Bakanlığının ortaklaşa yaptığı bir çalışmanın sonuçlarıdır. Bu durum tabii,
kişilerin, bireylerin bireysel emeklilikten elde ettikleri getiriyi de
düşürmektedir. Bu durumun nedenleri nelerdir sizce? Bu maliyetleri aşağıya
çekmek için ne tür önlemler almayı düşünüyorsunuz?
Teşekkür ederim.
BAŞKAN – Sayın Öz…
SAKİNE ÖZ (Manisa) – Sayın Başkan, Sayın Bakanıma bir sorum vardı.
Gıda işletmelerinin kayıt ve onay işlemlerine dair 17 Aralık 2011
tarihli Resmî Gazete’de yayımlanarak yürürlüğe giren
yönetmelik uyarınca, gıda üretimi yapan işletmeler ve satışa sunan bakkal,
lokanta, kahvehane, market gibi işletmelerden 50 lira kayıt belgesi bedeli
alınmaktadır. Bunun boşalan hazineye gelir getirmek için mi veya ne amaçla
alındığı veyahut da bu alınan bedelin geriye ne amaçla kullanılacağı hakkında
düşüncelerinin ne olduğunu öğrenmek istiyorum.
BAŞKAN – Sayın Bakan, buyurun.
BAŞBAKAN YARDIMCISI ALİ BABACAN (Ankara) – Teşekkür ediyorum Sayın
Başkan.
Değerli milletvekilleri, öncelikle cari açığın finansman tarafına
baktığımızda, yani ödemeler dengesinin tümüne baktığımızda, bizim “net hata
noksan” diye ifade ettiğimiz rakam, nisan ayında yıllıklandırılmış
olarak şu anda 12,3 milyar dolar; ocak-nisan döneminde yani ilk dört ayda da
2,9 milyar dolar. Tabii, bunun adı üstünde, net hata noksan yani şöyle hesap
ediliyor: Türkiye’ye kayıt altında giren döviz, Türkiye’den kayıt altında çıkan
dövize bakıyoruz, bir de dönem sonu-dönem başı eldeki stok dövize bakıyoruz,
aradaki farktan da bu net hata noksanı buluyoruz. Tabii, bunun çok farklı
kaynakları olabilir. Bu, kayıt altına girmeden Türkiye’ye giren sermaye
olabilir ya da ihracat yapıyoruzdur ama yaptığımız ihracatta belki çifte
faturalama vardır, ithalatta çifte faturalama olabilir. Dolayısıyla, resmî
döviz giriş-çıkış kayıtlarıyla dönem sonu-dönem başı stok arasındaki farka
baktığımızda bu rakam olarak ortaya çıkıyor. 
MEHMET ŞANDIR (Mersin) – Bir tehlike, tehdit değil midir Sayın
Bakan? 
BAŞBAKAN YARDIMCISI ALİ BABACAN (Ankara) – Yani bugüne kadar
genelde şöyle yürüdü bu iş: Ekonomide işlerin iyi gittiği dönemde, Türkiye’ye
fonların aktığı dönemde bu da hep artı seyretti ama Türkiye’den fon
çıkışlarının olduğu dönemde bu da eksi seyretti yani genelde döviz girişi
varken Türkiye’ye -ki çoğu zaman bunu yaşıyoruz- bu rakam da artı seyrediyor
ama döviz çıkışının olduğu zaman, Türkiye'nin hani dışarıya sermaye kaybettiği
dönemlerde -kısa kısa bu son on yılda yaşadık- bu da eksiye dönüyor. Dolayısıyla, asıl ana akımların daha küçük boyutlu bir gölgesi
olarak belki ifade etmek mümkün ama zaten nereden geldiğini, ne olduğunu tam
bilsek adı “net hata noksan” olmaz, istatistiklerde bir yere kuşkusuz girer. 
İstanbul Menkul Kıymetler Borsası ve VOBAŞ’la
ilgili soruya gelince: Biliyorsunuz, bizim 2023 yılı için hedefimiz,
İstanbul’un dünyanın en önemli on finans merkezinden birisi hâline gelmesi ve
bunu sağlamak için Ankara’daki SPK olsun, BDDK olsun, kamu bankalarımız olsun,
bütün bunların İstanbul’a taşınmasıyla ilgili süreci zaten başlatmış durumdayız
ve yasal düzenlemeleri de yapmış durumdayız. Şu anda İstanbul Menkul Kıymetler Borsası olsun, VOBAŞ olsun,
altın borsası olsun, yine yeni kurulmakta olan ürün borsası olsun, kurulacak olan
enerji borsası olsun, bütün bunların nasıl bir yapıda olması gerektiği,
bunların birbirleriyle ilişkisinin ne olması gerektiği, üzerinde çalıştığımız
bir konu ama henüz nihai kararları vermedik. Ancak, İstanbul’da farklı
piyasaları bünyesinde toplayan bir İstanbul borsası, hani, bu işin büyük bir
süpermarketi gibi düşüneceğiniz, bütün dünyaya Türk finans piyasasının açıldığı
bir kapı olarak düşünebileceğimiz bir yapı fikri yavaş yavaş oluşuyor ama
kurumlarımızın arasındaki ilişki şekilleri henüz belirlenmiş değil. 
Diğer bir konu: “Bu kamu tasarruflarının artma durumunda özel
tasarrufların düşmesi Türkiye örneği için geçerli midir?” Yani bir ölçüye kadar
geçerlidir diyebiliriz çünkü kamu tasarrufu arttığı zaman ülkede -Türkiye için
en azından- güven ortamı daha sağlamlaşıyor, kamu tasarrufları arttığı zaman
borç sürdürülebilirliğiyle ilgili endişeler ortadan kalkıyor ve bu, aynı
zamanda kamunun borçlanma ihtiyacının azaldığını bize gösteriyor. Dolayısıyla,
böyle dönemlerde özel tasarrufların düştüğü ve özel tüketim harcamalarının
güven ortamıyla beraber artış eğilimine girdiği arasında zayıf da olsa bir
ilişki biz de gözlemliyoruz ama bire bir o kuralı sağlayacak, denkleştirecek
bir konu da söz konusu değil.
Şimdi, eski sistemle yeni sistemi mukayese ettiğimiz zaman,
-bireysel emeklilik açısından söylüyorum- vergi dilimlerine göre
vatandaşlarımız şu anda peşin bir vergi indirimi alıyor ve bunu maaşında gelir
olarak görüyor, ki bu, hangi vergi dilimindeyse o
vergi dilimine bağlı olarak yüzde 15 ile 27 arasında sağladıkları bir avantaj
oluyor. Öte yandan yeni sisteme baktığımızda, vergi dilimine bağlı olmadan bir
yüzde 25’lik devlet katkısı söz konusu. 
Yine, bu söylediğim düşük, orta gelir grubuydu, yüksek gelir
grubuna baktığımızda ise, onlar yüzde 35’lik dilime girdiği için yüzde 35’e
kadar bir vergi indirimi almaları şu anda söz konusu. Hâlbuki yeni sistemde
gelirden bağımsız olarak herkes yüzde 25’e tabi olacak. Dolayısıyla, biz,
ortalamada düşük gelirlilere daha çok avantaj sağlayan bir sisteme geçmiş oluyoruz
bu yeni bireysel emeklilik sistemiyle beraber.
Bu arada, tabii, şu andaki sistemden yani şu andaki vergi
avantajlarından yararlanan kişi sayısı, işte, bu, yaklaşık 2 milyon küsur kişi
içerisinde yaklaşık yüzde 35 civarında yani bireysel emeklilik sistemine
katılan vatandaşlarımızın sadece yüzde 35’i bu vergi indirimlerinden
yararlanabiliyor; yüzde 65’lik kısmı hiçbir devlet katkısından yararlanamıyor.
Bu yüzde 25 devreye girince tümü aynı şartlarda yararlanmış olacak. 
Biraz önce arkadaşlarımız Toprak Mahsulleri Ofisini aradılar çünkü
Tarım Bakanlığımızın takip ettiği bir konu. Piyasayı Tarım Bakanlığımız
yakından takip etmekte ve çok yakın bir zamanda bir fiyat açıklaması da Tarım
Bakanlığımızın kararı ve TMO’yla beraber yapılacak. Bu biraz önce TMO Genel
Müdürlüğünden aldığımız not. 
Teşekkür ediyorum Sayın Başkanım. 
BAŞKAN – Birinci bölüm üzerindeki görüşmeler tamamlanmıştır. 
Şimdi, birinci bölümde yer alan maddeleri, varsa o madde
üzerindeki önerge işlemlerini yaptıktan sonra ayrı ayrı oylarınıza sunacağım. 
Madde 1’de bir önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının birinci maddesinin aşağıdaki
şekilde değiştirilmesini arz ve teklif ederiz. 






Mahir Ünal


Mehmet Doğan Kubat


Şuay Alpay







Kahramanmaraş


İstanbul


Elâzığ







Mücahit Fındıklı


Selçuk Özdağ


Vural Kavuncu







Malatya


Manisa


Kütahya







Nureddin Nebati


Aydın Bıyıklıoğlu


Şirin Ünal







İstanbul


Trabzon


İstanbul










Murat Göktürk













Nevşehir






“Madde 1- 4/2/1924 tarihli ve 406 sayılı
Telgraf ve Telefon Kanunu’nun ek 37 nci maddesinin;
birinci fıkrasından sonra gelmek üzere aşağıdaki fıkra eklenmiş, diğer fıkralar
buna göre teselsül ettirilmiş, mevcut üçüncü fıkrasının ikinci ve üçüncü
cümleleri yürürlükten kaldırılmış, mevcut beşinci fıkrasında yer alan
"lisans" ibaresi "yetkilendirme" şeklinde ve mevcut altıncı
fıkrası aşağıdaki şekilde değiştirilmiştir.
Kurum tarafından hava taşıtlarında GSM ve/veya IMT-2000/UMTS
standartlarında veya bu standartlar temel alınarak geliştirilen standartlar
çerçevesinde kurulacak ve işletilecek şebekeler üzerinden mobil elektronik
haberleşme hizmeti sunmak üzere yetkilendirilen işletmeciler, söz konusu hizmet
kapsamındaki aylık brüt satışlarının %15'ini Hazine pay olarak öderler.
Kurum tarafından sayısı sınırlandırılarak, ulusal çapta, kamuya
açık mobil elektronik haberleşme hizmeti sunmak üzere yetkilendirilen
işletmecilerin şebekeleri üzerinden elektronik haberleşme hizmeti sunan diğer
işletmecilerin ve Kurum tarafından hava taşıtlarında mobil elektronik
haberleşme hizmeti sunmak üzere yetkilendirilen işletmecilerin Hazine payını
eksik ödediğinin veya hiç ödemediğinin tespit edilmesi halinde, bu durumun
işletmeciye tebliğini müteakip, Hazine payının ödenmemiş kısmı ile birlikte bu
tutara eksik ödeme tarihinden itibaren 21/7/1953
tarihli ve 6183 sayılı Amme Alacaklarının Tahsil Usulü Hakkında Kanun
hükümlerine göre, ödeneceği tarihe kadar tahakkuk ettirilecek gecikme zammı
oranı kadar faizi işletmeci tarafından iki ay içinde ödenir. Ödemenin süresinde
yapılmaması halinde, söz konusu işletmecilerin yetkilendirmesi bir ay içinde
Kurum tarafından iptal edilir ve ödenmeyen tutarlar, Hazine Müsteşarlığının
ilgili vergi dairesine yapacağı başvuru üzerine, 6183 sayılı Kanun hükümlerine
göre takip ve tahsil edilir."
BAŞKAN – Komisyon, katılıyor musunuz? 
PLAN VE BÜTÇE KOMİSYONU SÖZCÜSÜ VEDAT DEMİRÖZ (Bitlis) –
Katılıyoruz efendim. 
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Evet, katılıyoruz.
BAŞKAN – Gerekçeyi mi okutayım Sayın Canikli?
NURETTİN CANİKLİ (Giresun) – Gerekçe okunsun Sayın Başkan. 
Gerekçe:
406 sayılı Kanun'a, Kurum tarafından sayısı sınırlandırılmaksızın
hava taşıtlarında mobil elektronik haberleşme hizmeti sunmak üzere
yetkilendirilen işletmecilerden Hazine payı alınmasını teminen
(c) bendi olarak eklenen hüküm, yanlış anlaşılmalara sebebiyet verilmemesini teminen, ikinci fıkra olarak değiştirilmiş ve sonraki
fıkralar buna göre teselsül ettirilmiştir.
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmiştir. 
MEHMET ŞANDIR (Mersin) – Sayın Başkanım, bu önerge ne getiriyor
anlamadık. Bu kanun alt komisyonda konuşuldu, üst komisyonda konuşuldu; aynı
Hükûmet, aynı grup, aynı Bakan. 
NURETTİN CANİKLİ (Giresun) – Sayın Başkan, ifadeyi netleştiriyor. 
MEHMET ŞANDIR (Mersin) - O zaman aklınıza gelmedi sayın
bürokratlar. Burada önergeyle bu kanuna niye ilave yapıyorsunuz arkadaş ya
gecenin bu saatinde?
NURETTİN CANİKLİ (Giresun) – Sadece ifadeyi netleştiriyor Sayın
Başkan. Yanlış anlamalar söz konusu. Başka bir şey yok, sadece düzeltme.
MEHMET ŞANDIR (Mersin) – Ne ilgisi var kardeşim ya!
S. NEVZAT KORKMAZ (Isparta) – Niye izahatta bulunmuyorsunuz?
MEHMET ŞANDIR (Mersin) – Ne ilgisi var ya! Ne ilgisi var ya!
NURETTİN CANİKLİ (Giresun) – İfade çok net bu şekilde… 
S. NEVZAT KORKMAZ (Isparta) – Biraz saygı lütfen ya muhalefete. 
MEHMET ŞANDIR (Mersin) – Lütfen Sayın Başkanım… Bakın, iktidar
grubunun on üç tane veya yedi sekiz tane önergesi var. Olur
mu böyle şey ya! Yani bunu alt komisyonda konuştuk, üst komisyonda bu kanun
görüşüldü. Şimdi, buraya gelip de son dakikada önerge vermenin anlamı ne? Geri
çekin o zaman kanunu Komisyona, bizim Komisyon üyesi arkadaşlarımız meseleyi
incelesinler. Kanun mu çıkartıyoruz? Yani o zaman kanun hükmünde kararnameyle
yönetin Türkiye’yi. Böyle bir şey olmaz ya!
NURETTİN CANİKLİ (Giresun) – Sayın Başkanım, gerekiyorsa bir ara
verelim, arkadaşlara tam net olarak ne getirdiğini anlatalım.
MEHMET ŞANDIR (Mersin) – Biz bunu anlamadık, kalkın anlatın.
NURETTİN CANİKLİ (Giresun) – Sayın Başkan, öyle herhangi bir
yanlışlık yok burada. 
MEHMET ŞANDIR (Mersin) – Allah aşkına ya!
NURETTİN CANİKLİ (Giresun) – Bu teknik bir gereklilik, o çerçevede
düzeltme yapıyor.
MEHMET ŞANDIR (Mersin) – Efendim, bu teknik gerekçeniz bu kanun
komisyonda görüşülürken yok muydu Sayın Canikli?
NURETTİN CANİKLİ (Giresun) – Bakın, Sayın Başkanım, bir ara verelim,
gerekirse bilgilendirelim arkadaşları.
MEHMET ŞANDIR (Mersin) – Arkadaşları bilgilendirin, ondan sonra
getirin kanunu kardeşim. Olmaz gecenin bu saatinde.
Ara verin Sayın Başkan.
S. NEVZAT KORKMAZ (Isparta) – Büyük nezaketsizlik!
NURETTİN CANİKLİ (Giresun) – Tamam, Sayın Başkanım, ara verelim.
MEHMET ŞANDIR (Mersin) – Yedi-sekiz tane önerge getiriyorsunuz.
Yani nedir bunun anlamı ya? 
BAŞKAN – Tamam, ara veriyoruz da yani herkes döndürüp bana niye
bağırıyor onu anlayamadım.
MEHMET ŞANDIR (Mersin) – Lütfen, sizin kendi grubunuza da
haksızlık bu kardeşim ya!
BAŞKAN – Peki, birleşime on beş dakika ara veriyorum, grup başkan
vekillerini de arka tarafa rica ediyorum.
Kapanma Saati: 23.21

YEDİNCİ OTURUM
Açılma Saati: 23.47
BAŞKAN: Başkan Vekili Meral
AKŞENER
KÂTİP ÜYELER: Muhammet
Bilal MACİT (İstanbul), Mine LÖK BEYAZ (Diyarbakır)


BAŞKAN – Türkiye Büyük Millet Meclisinin 118’inci Birleşiminin
Yedinci Oturumunu açıyorum. 
271 sıra sayılı Kanun Tasarısı’nın görüşmelerine devam edeceğiz.
Komisyon? Burada.
Hükûmet? Burada.
Tasarının 1’inci maddesini oylarınıza sunuyorum: Kabul edenler…
MAHMUT TANAL (İstanbul) – Karar yeter sayısı…
BAŞKAN – İşte, geç kaldınız. Önce bir bakıyorum ben hani ”Karar
yeter sayısı ister misiniz?” diyerek.
Kabul etmeyenler… Kabul edilmiştir.
Şimdi söyleyebilirsiniz, madde 2’yi oylayacağım.
ÖZGÜR ÖZEL (Manisa) – Karar yeter sayısı…
BAŞKAN – Karar yeter sayısı isteniyor, onu arayacağım.
Madde 2’yi oylarınıza sunuyorum: Kabul edenler… Kabul etmeyenler…
Karar yeter sayısı yoktur.
Beş dakika ara veriyorum.
Kapanma Saati: 23.48

SEKİZİNCİ OTURUM
Açılma Saati: 23.57
BAŞKAN: Başkan Vekili Meral
AKŞENER
KÂTİP ÜYELER: Muhammet
Bilal MACİT (İstanbul), Mine LÖK BEYAZ (Diyarbakır)


BAŞKAN – Türkiye Büyük Millet Meclisinin 118’inci Birleşiminin
Sekizinci Oturumunu açıyorum. 
Tasarının görüşmelerine devam ediyoruz. 
Komisyon? Burada.
Hükûmet? Burada. 
271 sıra sayılı Kanun Tasarısı’nın 2’nci maddesinin oylamasında
karar yeter sayısı bulunamamıştı.
Şimdi, maddeyi tekrar oylarınıza sunacağım ve karar yeter sayısı
arayacağım: Kabul edenler… Kabul etmeyenler… Kabul edilmiştir.
Madde 3’ü oylarınıza sunuyorum: Kabul edenler… Kabul etmeyenler…
Kabul edilmiştir.
Madde 4’te bir redaksiyon talebi vardır Komisyonun.
Sayın Komisyon, buyurun.
PLAN VE BÜTÇE KOMİSYONU BAŞKANI LÜTFİ ELVAN (Karaman) – Çerçeve
4’üncü maddeyle değiştirilmesi öngörülen 193 sayılı Kanun’un 40’ıncı maddesinin
birinci fıkrasının (9) numaralı bendinde sehven yer alan “belirlemeye yetkilidir” ibaresinin 193
sayılı Kanun’un diğer maddeleriyle bütünlük sağlanması amacıyla “yeniden
belirlemeye yetkilidir” şeklinde redaksiyona tabi tutularak düzeltilmesi
gerekmektedir. 
Bilgilerinize sunarım. 
KAMER GENÇ (Tunceli) – Sayın Başkan, bu redaksiyon olmaz efendim,
önergeyle olur. Yani bu redaksiyona girer mi? İstedikleri şekilde değişiklik
yapıyorlar. Bu redaksiyon olur mu efendim? Bu önergeyle olur. 
BAŞKAN – Komisyon, açıklayabilir misiniz? 
PLAN VE BÜTÇE KOMİSYONU BAŞKANI LÜTFİ ELVAN (Karaman) – Efendim,
burada bir açıklık getiriyoruz. Aslında “belirlemeye yetkilidir”de
sehven açıkçası bu zımnen ifade edilmiş durumda ama açıklık getirilmesi
yönünden “yeniden” ifadesinin konulmasının uygun olduğunu düşünüyoruz. 
BAŞKAN – Redakte edilmiş hâlde madde 4’ü
oylarınıza sunuyorum: Kabul edenler… Kabul etmeyenler… 
KAMER GENÇ (Tunceli) – Sayın Başkan… 
BAŞKAN – Efendim? 
KAMER GENÇ (Tunceli) – Önergeyle yapılması gereken şeyde
redaksiyon yapamazsınız. Lütfen… Yani bu Komisyon veyahut bunlar bu Meclisi
oyuncak hâline getiriyorlar. 
Lütfen… Orada Başkanlık makamında oturuyorsunuz, önergeyle
yapılması gereken düzeltmeyi redaksiyonla yapamazsınız. Aynı değişik şeyler
geliyor efendim. 
MEHMET ŞANDIR (Mersin) – Sayın Başkanım, 5’inci maddede aynı konu
“yeniden belirleme” olarak geçmiş. Burada “yeniden” kelimesi yok. Dolayısıyla
yeni bir anlam yüklemek değil, bir eksiklik var. Onu Komisyonun düzeltme hakkı
var. Sayın Genç’in bu itirazı çok da yerinde değil. 
BAŞKAN – Zaten “teknik bir terim” olarak açıkladılar, özel bir
değişiklik olmadığını söylediler. 
Madde 4 kabul edilmiştir. 
Madde 5’te bir önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın çerçeve 5 inci maddesinde
"Türkiye'de kâin ve" ibaresinin madde metninden çıkarılmasını arz ve
teklif ederiz. 12.06.2012






Kazım Kurt


Bülent Kuşoğlu


Haluk Eyidoğan







Eskişehir


Ankara


İstanbul







Aydın Ayaydın


Engin Özkoç


Aşkın Türeli







İstanbul


Sakarya


İzmir










Haluk Ahmet Gümüş













Balıkesir






BAŞKAN – Komisyon katılıyor mu?
PLAN VE BÜTÇE
KOMİSYONU BAŞKANI LÜTFİ ELVAN (Karaman) - Katılamıyoruz efendim.
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır katılmıyoruz.
BAŞKAN – Kim konuşacak?
Sayın Kurt, buyurun. (CHP sıralarından alkışlar)
KAZIM KURT (Eskişehir) – Sayın Başkanım, sayın milletvekilleri;
5’inci madde üzerine bir önerge verdik, bununla ilgili söz almış bulunuyorum. 
Burada esas amacımız, aslında bu işlerin tartışılması ama
komisyonda 40 küsur maddeyle geldi, 70 maddeye çıktı. Orada, alt komisyonda
tartışıldı, komisyonda tartışıldı, iyi kötü bir tablo ortaya çıktı. Şu anda
yeni ilavelerle, gecenin saat 12’sinden sonra değerlendirme şansımız bile
olmadan pek çok değişikliği ortaya koyuyorsunuz. Meclisin çalışma yöntemi bu
mudur? Böyle midir? İnsanlar neyi oyladığını bilmeden, neyi kararlaştırdığını
bilmeden parmak kaldırmak zorunda mıdır, bunu bir tartışmamız lazım. Yani evet,
birtakım şeyler yapılması gerekir ama bu acelenin sebebi nedir, bunu anlamakta
güçlük çekiyorum. Ve biraz önce oyladığınız maddede neyi oyladığınızı ben size
soruyorum: Ne değişikliği yapıldı? Ne değişikliği yapıldı yani bir anlatın.
Hanginiz anladı? Ya bırakın şimdi, böyle değil. Doğru bir yasa yapacaksak
tartışalım, konuşalım, bizi ikna edin ya da çıkarın bizi kendi kendinize yapın.
Böyle bir çalışma yöntemi yok. 
Şimdi, bu maddedeki sigorta şirketinin Türkiye’de olması gerekir,
Türkiye’deki şirketin olması gerekir. Türkiye’dekilere mademki Türk
sermayesinin birikimini sağlayacağız, mademki Türkiye’de sermaye birikimine
katkıda bulunmak için bir yasa yapıyoruz o zaman burada yabancı şirketler
olmasın, sadece Türk şirketleri, Türkiye’deki şirketler olsun. Niçin böyle bir
aceleyle parmak kaldırıp geçiyorsunuz? Tamam
üstünlüğünüz var, sayısal çoğunluğunuz var, burada değerlendirmemizi bu
yöntemle yapalım. Bizim arkadaşlarımız bir açıklama istediği zaman bu
açıklamayı yapın. Yani niçin böyle bir yasa yapıyoruz, böyle bir yasa yapma
gereği duyuyoruz? Gece 12’den sonraki değişiklikleri özellikle, sayın
başkanlar, yani bunu biraz daha tartışarak getirmekte yarar olduğunu, bizi de
aydınlatmanız gerektiğini düşünüyorum. 
Türkiye’deki hukuk sisteminin temelini değiştiriyoruz, Türkiye’deki
uygulamaları başlatacak bir yasa yapıyoruz ve hiçbirimizin bilgisi yok,
hiçbirimizin haberi yok. Böyle bir yaklaşımla bu işi nereye kadar
götürebiliriz? Eğer insanların şu andaki konuşmasına bile tahammül ederek
dinlemeyecek isek, konuşmaları olgunlukla karşılayamayacak isek o zaman burada
bunu tartışmanın çok doğru olmadığı ortadadır. 
Bugün bu yasada çok fazla ısrar etmeyin, biraz daha aydınlatın,
biraz daha açıklayın. Şimdi ara verildi, 1-2 arkadaşımıza anlattınız ama diğer
arkadaşlarımız… Hiç değilse önergeyi veren burada çıksın gerekçesini anlatsın,
biz de ona göre neye parmak kaldıracağımızı, neye evet ya da hayır diyeceğimizi
bilelim. Muhalefetin varlığını kabul edip muhalefetin bilgilendirilmesini
sağlayacak bir çalışma yöntemi aslında Meclis İç Tüzüğü’nde var. Meclis İç
Tüzüğü’ne uygun hareket edersek, çalışırsak çok daha farklı bu işleri yaparız
Sayın Başkanım. Eğer burada ısrarla… Çünkü komisyondaki çalışmalarda da böyle
oluyor. Parmak çoğunluğuyla bu işi halledecekseniz devam edin ama burada yanlış
yapılıyor, bu yanlışı Türk insanına anlatmak bizim görevimiz. Basın yansıtır,
yansıtmaz; değerlendirir, değerlendirmez, o başka bir şey ama biz bunu
anlatacağız, siz de bizi dinleyeceksiniz kusura bakmayın yani konuşuyor diye
sinirlenmeyin. O nedenle bu önergeye bu hâliyle destek verelim eğer gerçekten
Türkiye'de Türk sermayesini, birikimini istiyor iseniz.
Teşekkür ediyorum, saygılar sunuyorum.
III.- YOKLAMA
(CHP sıralarından bir grup milletvekili ayağa kalktı)
ÖZGÜR ÖZEL (Manisa) – Yoklama istiyoruz Sayın Başkan.
BAŞKAN – Sayın Tarhan, Sayın Kurt, Sayın Türeli, Sayın Sarı, Sayın
Kuşoğlu, Sayın Öğüt, Sayın Genç, Sayın Tanal, Sayın Özel, Sayın Fırat, Sayın
Çelebi, Sayın Çam, Sayın Özgündüz, Sayın Acar, Sayın Öz, Sayın Toprak, Sayın
Canalioğlu, Sayın Demir, Sayın Koç, Sayın Korutürk.
KAMER GENÇ (Tunceli) – Sayın Başkan, bir de ad okunmak suretiyle
şu yoklamayı yapın. Biz milletvekillerini tanımıyoruz. Lütfen, bir de o yolu
deneyin efendim, ad okunmak suretiyle yoklama yapın. Çünkü millet tanımıyor milletvekillerini,
gerçekten isimlerini bilmiyor. 
MAHMUT TANAL (İstanbul) – Tabii, tanımamızda da yarar var yani.
KAMER GENÇ (Tunceli) – İç Tüzük de buna elverişli. Ad okunmak
suretiyle yoklama yapın efendim. Hep öyle yapıyorduk.
BAŞKAN – Nasıl?
ÜNAL KACIR (İstanbul) – Ad okunarak…
KAMER GENÇ (Tunceli) – Tabii, adınızı bilmiyoruz kardeşim,
sıfatınızı bilmiyoruz, öğrenelim ya.
BAŞKAN – Hayır canım, yani “İsimleri tam olarak okuyun.” diyor
Sayın Genç. Dolayısıyla, bir dahaki sefere tam olarak okurum yani ön isim ve
soy isim bir arada.
KAMER GENÇ (Tunceli) – Sayın Başkan, ad okunmak suretiyle yapın
efendim.
ÜNAL KACIR (İstanbul) – “Ad okunarak yoklama yapılsın.” diyor.
BAŞKAN – Sizi mi? (AK PARTİ ve CHP sıralarından “Evet” sesleri)
Hayır canım, ben buradakilerini
anladım. Hani “Milletvekillerinin tanınması için 20 kişiyi tek tek yani ön
isimle okuyum.” dedi zannettim. Yani ben bir Karadeniz geliniyim, dolayısıyla
on ikiden sonra hafif problemim oldu demek ki. (AK PARTİ sıralarından alkışlar)
Evet, yoklama için iki dakika süre veriyorum ve yoklamayı
başlatıyorum.
(Elektronik cihazla yoklama yapıldı) 
BAŞKAN – Toplantı yeter sayısı vardır.
IX.- KANUN TASARI VE
TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Bireysel Emeklilik
Tasarruf ve Yatırım Sistemi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Aydın Ağan Ayaydın’ın; 193 Sayılı Gelir Vergisi Kanununda
Değişiklik Yapılmasına Dair Kanun Teklifi; Kayseri Milletvekili Ahmet Öksüzkaya ve 5 Milletvekilinin; Bazı Kanunlar ve Kanun
Hükmünde Kararnamelerde Değişiklik Yapılmasına Dair Kanun Teklifi ile Plan ve
Bütçe Komisyonu Raporu (1/612, 2/360, 2/600) (S. Sayısı: 271) (Devam)
BAŞKAN – Sayın Kazım Kurt ve arkadaşlarının verdiği önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Madde 5’i oylarınıza sunuyorum: Kabul edenler… Kabul etmeyenler…
Kabul edilmiştir.
Madde 6’da bir önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın çerçeve 6 ncı
maddesinde bulunan “on yıldan” ve “on yıl” ibarelerinin “beş yıldan” ve “beş
yıl” olarak değiştirilmesini arz ve teklif ederiz. 12.06.2012






Kazım Kurt


Haluk Ahmet Gümüş


Bülent Kuşoğlu







Eskişehir


Balıkesir


Ankara







Rahmi Aşkın Türeli


Engin Özkoç


Haluk Eyidoğan







İzmir


Sakarya


İstanbul







Aydın Ağan Ayaydın


Gürkut Acar










İstanbul


Antalya






BAŞKAN – Komisyon önergeye katılıyor mu?
PLAN VE BÜTÇE KOMİSYONU BAŞKANI LÜTFİ ELVAN (Karaman) –
Katılamıyoruz efendim.
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Kim konuşacak?
GÜRKUT ACAR (Antalya) – Ben konuşacağım.
BAŞKAN – Buyurun Sayın Acar. (CHP sıralarından alkışlar)
GÜRKUT ACAR (Antalya) – Teşekkür ederim Sayın Başkan.
Sayın Başkan, değerli milletvekili arkadaşlarım; hepinizi saygıyla
selamlıyorum.
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın çerçeve 6’ncı maddesiyle ilgili
söz almış bulunuyorum.
Değerli arkadaşlarım, burada yapmak istediğimiz değişiklik, “on
yıldan” ve “on yıl” ibarelerinin “beş yıldan” ve “beş yıl” olarak
değiştirilmesidir. Bunun gerekçesi çok açıktır. Bireysel emeklilik sigortasının
daha cazip hâle gelebilmesi ve katılımcıların daha özgür hareket edebilmelerini
sağlamak amaçlanmaktadır, amacımız budur. Bu amaç çok açıktır. Bunun yanında,
bugün bizim seçilişimizin 1’inci yıl dönümü olduğu için de bu konuyla ilgili
görüşlerimi bu fırsattan yararlanarak sizlere ulaştırmak istiyorum. 
Değerli arkadaşlarım, dün Silivri’deydim. Silivri’de Mustafa
Balbay, Mehmet Haberal ve Tuncay Özkan’ı ziyaret ettim. 2 tane
milletvekilimizin mesajlarını size iletmeyi bir görev biliyorum. Değerli
arkadaşlarım, Mehmet Haberal bana bir belge verdi. Bu belgeyi sizlerin
bilgisine sunmayı da bir görev sayıyorum. Bakınız, bu tarih 24 Nisan 2000 bu
belgede. “Basına ve Kamuoyuna Duyuru” başlığında. “Sayın
Başbakanımız Bülent Ecevit’in beni Cumhurbaşkanı adaylığı için düşünülen
isimlerden biri olarak görmesi benim için bir onurdur.” diyor Mehmet Haberal.
“Ülkemin demokrasisinin geleceği ve bu konudaki düşünce ve inançlarım
Cumhurbaşkanının Parlamento içinden çıkmasının en uygun durum olacağı
yönündedir. İnanıyorum ki Parlamento kendi içinden bir adayın seçimi konusunda
iradesini gösterecek ve ülkemiz yeni Cumhurbaşkanına kavuşacaktır. Kamuoyuna
saygıyla duyururum. Profesör Doktor Mehmet Haberal.” Kabul etseydi
Cumhurbaşkanımız olacak bir insanı biz yıllardan beri cezaevinde tutuyoruz
değerli arkadaşlarım. 
KEMALETTİN AYDIN (Gümüşhane) – Niye kabul etmedi, niye? Niyesini de söyle. 
BAŞKAN – Sayın milletvekilleri, lütfen. 
GÜRKUT ACAR (Devamla) – Ayrıca size şunları da iletmek istiyorum
değerli arkadaşlar: Bakınız, bir yıl oldu, millî iradeyi yere düşürmüyorsunuz
ama bir yıldan beri millî iradeye en büyük haksızlığı siz yapıyorsunuz. Bu
mesele halledilebilecek bir meseleydi ama bilerek halletmediniz. 
Değerli arkadaşlarım, Anayasa’nın 83’üncü maddesi var. 83’üncü
maddesi yasama dokunulmazlığını öneriyor ama bunun istisnasını koymuş. İkinci
fıkrada diyor ki: “Seçimden önce veya sonra bir suç işlediği ileri sürülen bir
milletvekili, Meclisin kararı olmadıkça tutulamaz, sorguya çekilemez,
tutuklanamaz ve yargılanamaz. Ağır cezayı gerektiren suçüstü hali ve seçimden
önce soruşturmasına başlanılmış olmak kaydıyla Anayasanın 14 üncü maddesindeki
durumlar bu hükmün dışındadır -istisna koymuş- ancak, bu halde yetkili makam,
durumu hemen ve doğrudan doğruya Türkiye Büyük Millet Meclisine bildirmek
zorundadır.” 
Değerli arkadaşlarım, burada sadece ikinci fıkrada 14’üncü
maddesindeki durumlar “tutuklama hariç” iki kelimesini oraya koyduğumuz zaman
bu milletvekilleri için istisnanın istisnası bir durum yaratacaktı ve şöyle
olacaktı: “Ağır cezayı gerektiren suçüstü hali ve seçimden önce soruşturmasına
başlanılmış olmak kaydıyla Anayasanın 14’üncü maddesindeki durumlar tutuklama
hariç bu hükmün dışındadır.” deseydi o zaman milletvekilleri tutuksuz
yargılanabilecekti. Bu kadar basit bir
değişikliği uygun görmedik. Ama Türkiye’de biz –bir hukukçu olarak söylüyorum
buradan- hukukun temellerini yok ettik. 
Değerli arkadaşlarım, bakınız, hukuk devleti ilkesi tarafınızdan
ağır şekilde tahrip edilmiştir. Artık Türkiye’de geçerli olan hukuk sistemi
AKP’nin hukuk sistemidir ve AKP hukukudur. Bu hukuk şöyle işliyor: Yargı AKP’li
birine mi dokunacak. Önce, Başbakan izin vermez. Bu yeterli olursa, sorun yok
ama yetmezse
soruşturmayı yürüten savcılar görevden alınır. Deniz Feneri
davasında gördük. Savcıların görevden alınması yeterliyse sorun yok. Deniz
Feneri davasında bu aşama yeterli oldu. Savcılar değişti, suçun niteliği
değişti; nitelikli dolandırıcılık oldu, özel belgede tahrifat oldu.
Değerli arkadaşlarım, eğer savcıların görevden alınması yetmezse
ne olur? İşte, bunu da MİT yasasında gördük ve “Suça karışmış MİT’çileri
sorgulayacağız.” deyince baktılar ki savcıların görevden alınması yetmiyor,
kanun çıkarıldı. AKP’nin Cumhurbaşkanı da dört saatte bunu onayladı.
Cumhurbaşkanı aslında Türkiye’de hukukun bittiğini, AKP hukukunun oluştuğunu
onayladı. 
(Mikrofon otomatik cihaz tarafından kapatıldı)
GÜRKUT ACAR (Devamla) – Değerli arkadaşlarım, hepinize saygılar
sunuyorum. (CHP sıralarından alkışlar)
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Madde 6’yı oylarınıza sunuyorum: Kabul edenler… Kabul etmeyenler…
Kabul edilmiştir.
Madde 7’yi oylarınıza sunuyorum: Kabul edenler… Kabul etmeyenler…
Kabul edilmiştir.
Madde 8’i oylarınıza sunuyorum: Kabul edenler… Kabul etmeyenler…
Kabul edilmiştir.
Madde 9’u oylarınıza sunuyorum: Kabul edenler… Kabul etmeyenler…
Kabul edilmiştir.
Madde 10’u oylarınıza sunuyorum: Kabul edenler… Kabul etmeyenler…
Kabul edilmiştir.
Madde 11’de bir önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 11. maddesinin aşağıdaki şekilde
değiştirilmesini arz ve teklif ederiz.
"Başkan (Guvernör) Yardımcıları hukuk, maliye, ekonomi,
işletme, bankacılık, finans, mühendislik, kamu yönetimi, siyaset bilimi,
uluslararası ilişkiler, iktisadi ve idari bilimler ile istatistik alanlarından
birinde "veya İktisadi ve İdari Bilimler Fakültelerinde" lisans veya
lisansüstü öğrenim görmüş, yeterli bilgi ve deneyime sahip ve meslekleri ile
ilgili olarak en az on yıl çalışmış kişiler arasından Başkan (Guvernör)ın önerisi üzerine müşterek kararla beş yıl süre ile
atanırlar."






Oktay Vural


Mehmet Günal


Mehmet Şandır







İzmir


Antalya


Mersin







Alim Işık


Mustafa Kalaycı










Kütahya


Konya






BAŞKAN – Komisyon katılıyor musunuz?
PLAN VE BÜTÇE KOMİSYONU BAŞKANI LÜTFİ ELVAN (Karaman) – Takdire
bırakıyoruz.
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Katılıyoruz.
MEHMET ŞANDIR (Mersin) – Gerekçe…
BAŞKAN – Gerekçeyi okuyun.
Gerekçe:
Yanlış anlamaları önlemek için bu ilave gerekli görülmüştür.
İktisadi ve İdari Bilimler bir alan değil, fakülte adıdır.
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmiştir.
Madde 11’i oylarınıza sunuyorum: Kabul edenler… Kabul etmeyenler…
Kabul edilmiştir.
Madde 12’yi oylarınıza sunuyorum: Kabul edenler… Kabul etmeyenler…
Kabul edilmiştir.
Madde 13’te bir önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının 13 üncü maddesinin aşağıdaki gibi
değiştirilmesini arz ve teklif ederiz.






Mahir Ünal


Mehmet Doğan Kubat


Mücahit Fındıklı







Kahramanmaraş


İstanbul


Malatya







Şuay Alpay


Türkan Dağoğlu


Muzaffer Yurttaş







Elâzığ


İstanbul


Manisa







Hakan Çavuşoğlu


Vural Kavuncu


A. Kutalmış
  Türkeş







Bursa


Kütahya


İstanbul







Aydın Şengül


Muammer Güler


Osman Kahveci







İzmir


Mardin


Karabük



"Madde 13- 3065 sayılı Kanuna aşağıdaki geçici madde
eklenmiştir. 
Geçici Madde 30- 28/3/2001 tarihli ve 4632 sayılı Bireysel
Emeklilik Tasarruf ve Yatırım Sistemi Kanununun geçici 1 inci maddesinin
beşinci fıkrası uyarınca üyelerine veya çalışanlarına emekliliğe yönelik
taahhütte bulunan dernek, vakıf, sandık, tüzel kişiliği haiz meslek kuruluşu
veya sair ticaret şirketleri nezdinde 16/4/2012 tarihi itibarıyla mevcut
bulunan emeklilik taahhüt planları kapsamındaki yurt içi ya da yurt dışındaki
birikimler ve taahhütlere ilişkin tutarların (plan esaslarına göre aktarım
tarihine kadar mutad yapılan ödemeler nedeniyle
oluşanlar dahil) kısmen veya tamamen bireysel
emeklilik sistemine aktarılması amacıyla taşınmaz ve iştirak hisselerinin
(müzayede mahallinde satışı dahil) devir ve teslimi 31/12/2015 tarihine kadar
uygulanmak üzere katma değer vergisinden müstesnadır. Bu istisna, aktarılan
tutarla orantılı olarak uygulanır.
Maliye Bakanlığı, bu maddenin uygulamasına ilişkin usul ve
esasları belirlemeye yetkilidir."
BAŞKAN – Komisyon katılıyor musunuz?
PLAN VE BÜTÇE KOMİSYONU BAŞKANI LÜTFİ ELVAN (Karaman) – Takdire
bırakıyoruz efendim. 
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Katılıyoruz.
NURETTİN CANİKLİ (Giresun) – Gerekçe Sayın Başkan.
BAŞKAN – Gerekçeyi okuyun.
Gerekçe
4632 sayılı Kanunun geçici 1 inci maddesi uyarınca yapılacak
aktarımlarda KDV istisnasının sağlanacağı taahhüt ve birikimlere ilişkin hususa
açıklık getirilmektedir.
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmiştir. 
Madde 13’ü oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 14’ü oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 15’te bir önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının 15 inci maddesinin aşağıdaki
şekilde değiştirilmesini arz ve teklif ederiz.






Mahir Ünal


Mehmet Doğan Kubat


Ramazan Can







Kahramanmaraş


İstanbul


Kırıkkale







Yusuf Başer


Nihat Zeybekci


Sevde Bayazıt
  Kaçar







Yozgat


Denizli


Kahramanmaraş







Muhyettin Aksak


Orhan Atalay


Aydın Bıyıklıoğlu







Erzurum


Ardahan


Trabzon



“Madde 15- 15/11/200 tarihli ve 4603
sayılı Türkiye Cumhuriyeti Ziraat Bankası, Türkiye Halk Bankası Anonim Şirketi
ve Türkiye Emlak Bankası Anonim Şirketi Hakkında Kanunun 2 nci
maddesinin (1) numaralı fıkrasında yer alan "4059 sayılı Hazine
Müsteşarlığı ile Dış Ticaret Müsteşarlığı Teşkilât ve Görevleri Hakkında
Kanunun" ibaresi "9/12/1994 tarihli ve 4059 sayılı Hazine
Müsteşarlığının Teşkilat ve Görevleri Hakkında Kanunun" şeklinde
değiştirilmiş; ikinci fıkrasının birinci cümlesinden sonra gelmek üzere
aşağıdaki cümle ilave edilmiş, ikinci fıkradan sonra gelmek üzere aşağıdaki
fıkra eklenmiş ve diğer fıkra buna göre teselsül ettirilmiştir.
"4046 sayılı Kanunun 4 üncü maddesinin 2 nci
fıkrasının (ı) bendi, 17 nci maddesinin B bendinin
son cümlesi, 37 nci maddesinin 1 inci fıkrasının (a)
bendi bu bankalar hakkında uygulanmaz.”
3. Bankalardaki kamu paylarının satış işlemleri tamamlanıncaya
kadar, bu hisseler Türk Ticaret Kanunu hükümleri uyarınca Bankaların bağlı
bulunduğu Bakan tarafından idare ve temsil edilir."
BAŞKAN – Komisyon?
PLAN VE BÜTÇE KOMİSYONU BAŞKANI LÜTFİ ELVAN (Karaman) – Takdire
bırakıyoruz efendim.
KAMER GENÇ (Tunceli) – Sayın Başkan, bu önergede bir hata var
efendim. Evvela bu, İç Tüzük’ün 87’nci maddesinin
üçüncü fıkrasına, dördüncü fıkrasına aykırı. Şöyle efendim, bakın: 4603 sayılı
Türkiye Cumhuriyeti Ziraat Bankası Kanunu’nun 2’nci maddesinde “4059” ibaresi
yok, 1’inci fıkrasında var. Yani aslında bu önergenin işleme girmemesi lazım,
orada Komisyon çoğunluğunun olması lazım ama burada getirilen metinde de
yanlışlık var. Yani 4603 sayılı Türkiye Ziraat Bankası, Halk Bankasıyla ilgili
Kanun’un 2’nci maddesinin 1’inci fıkrasında “4059” ibaresi geçiyor, 2’nci
fıkrasında geçmiyor. Yani burada birtakım önergeler veriliyor ama nasıl…
Birileri bunlara getiriyor, veriyor, bunlar da okumadan getirip burada
imzalıyorlar. Böyle bir şey olmaz Sayın Başkan.
NURETTİN CANİKLİ (Giresun) – Sayın Başkanım, bu, 4603 sayılı
Kanun’la ilgili bir değişiklik ve orada o atıf yapılıyor. Bahsedilen maddeyle
ilgili bir değişiklik yapmadığı için herhangi bir sıkıntı yok.
KAMER GENÇ (Tunceli) – Anladım da Sayın Başkanım, açın, 4603’ün
2’nci fıkrasını okuyun bakalım.
BAŞKAN – Sizi dinledim de Sayın Canikli’yi de müsaade ederseniz
dinleyeyim.
NURETTİN CANİKLİ (Giresun) – Efendim, burada 4603 sayılı Kanun’da
değişiklik yapılıyor, atıf yapılan 4059’la ilgili herhangi bir düzenleme yapılmıyor,
o sadece atıf yapıyor oraya. Dolayısıyla, atıf yapılan kanun ya da madde olduğu
için, değişiklik yapılmadığı için bu anlamda İç Tüzük’e
bir aykırılık teşkil etmiyor Sayın Başkanım.
KAMER GENÇ (Tunceli) – Sayın Başkanım, ben diyorum ki: 4603 sayılı
Kanun’un 2’nci maddesinin 1 numaralı fıkrasında yer alan “4059 sayılı Hazine
Müsteşarlığı” 2’nci fıkrada yer almıyor, 1’inci fıkrada yer alıyor. Bakın Kanun
açık, orijinalinden bakın efendim.
NURETTİN CANİKLİ (Giresun) – Sayın Başkan, sadece isim değişikliği
oldu. Efendim, isim değişiklikleri oldu biliyorsunuz, o değişiklik çerçevesinde
bir atıf yapıyor, hepsi budur yapılanların. 
KAMER GENÇ (Tunceli) – Olur mu yahu? Olmayan şeyi orada
değiştiriyorsunuz. 
NURETTİN CANİKLİ (Giresun) – Efendim, diyor ki, bakın: “4059
sayılı Hazine Müsteşarlığı ile Dış Ticaret Müsteşarlığı Teşkilat ve Görevleri
Hakkında Kanun ibaresi…”
KAMER GENÇ (Tunceli) – Evet o birinci fıkrada, ikinci fıkrada
değil, aç maddeyi bak, 2’nci maddenin birinci fıkrasında geçiyor. 
NURETTİN CANİKLİ (Giresun) – “4059 sayılı Hazine Müsteşarlığının
Teşkilat ve Görevleri Hakkında Kanun’un…” şekil değiştirmesi yapıyor efendim,
başka bir şey yok burada Sayın Başkanım. 
KAMER GENÇ (Tunceli) – Yahu, sen “ikinci fıkra” diyorsun kardeşim.
Hayır, 2’nci maddede geçmiyor, o 2’nci maddenin birinci fıkrasında geçiyor. 
NURETTİN CANİKLİ (Giresun) – Bakın, aynı isim daha önce
değiştirildiği için o değişiklik çerçevesinde burada güncelliyor o ismi, başka
bir şey yok burada Sayın Başkan. 
KAMER GENÇ (Tunceli) – Yahu, bakın, kanuna bakın da ondan sonra…
Senin burada yazdığın “4603 sayılı Kanun’un 2’nci maddesinin bir numaralı
fıkrasında geçen” diyorsun, bu da ayrı, başka bir kanun. 
BAŞKAN – Sayın Komisyon, buyurun. 
PLAN VE BÜTÇE KOMİSYONU BAŞKANI LÜTFİ ELVAN (Karaman) – Sayın
Başkan, şu anda 4603 sayılı Kanun’un 2’nci maddesinde değişiklik yapıyoruz.
Birinci fıkrasına baktığımızda, yani 4603 sayılı Kanun’un birinci fıkrasına
baktığımızda 4059 sayılı Kanun’da değişiklik yapıyor. Dolayısıyla, bizim
önergemizin ilk bölümünde de 4059 sayılı Kanun’un bu bölümüyle ilgili bir
değişiklik yapıyoruz. İkinci fıkrasında ise 4046 sayılı Kanun yer alıyor,
Kanun’la ilgili bir ifade yer alıyor ikinci fıkrasında ise. Dolayısıyla, bu
önergenin ikinci fıkrasında da 4046 sayılı Kanun’un bu fıkrasına yönelik bir
düzenleme yapıyoruz. Dolayısıyla, bunda herhangi bir yanlışlık söz konusu
değildir efendim. 
KAMER GENÇ (Tunceli) – Bu, ayrı bir önerge olduğu için komisyon
çoğunluğunun olması lazım efendim, yani bu değişiklik metinde yok. 
NURETTİN CANİKLİ (Giresun) – Efendim, madde ihdası yok Sayın
Başkan. 
BAŞKAN – Madde ihdası olmadığından… 
Komisyon katılıyor mu? 
PLAN VE BÜTÇE KOMİSYONU BAŞKANI LÜTFİ ELVAN (Karaman) – Takdire
bırakıyoruz efendim. 
BAŞKAN – Hükûmet katılıyor mu? 
BAŞBAKAN YARDIMCISI ALİ BABACAN (Ankara) – Katılıyoruz.
NURETTİN CANİKLİ (Giresun) – Gerekçe okunsun.
BAŞKAN – Gerekçeyi okutuyorum: 
Gerekçe: 
4603 sayılı Kanunun 2 nci maddesinin
birinci fıkrasında, Bankaların (bağlı ortaklık ve iştiraklerindeki payları
dâhil) etkin, verimli ve özerk bir şekilde çalışmalarının sağlanması amacıyla
yeniden yapılandırılmalarına ilişkin usul ve esaslar ile mevcut yönetim
düzenlemelerinde 4059 sayılı Hazine Müsteşarlığı Teşkilat ve Görevleri Hakkında
Kanunun dikkate alınacağı hüküm altına alınmıştır. Bu kapsamda, madde metninin
birinci fıkrasına uygun olarak, kamu paylarının tamamının satış işlemleri
tamamlanana kadar bu payların Türk Ticaret Kanunu hükümleri uyarınca temsil ve
idaresinin kamu bankalarının bağlı olduğu Bakana ait olacağı hüküm altına
alınmıştır.
Bankaların özelleştirme programına alınması hâlinde, kamu
bankalarının bağlı olduğu Bakana verilen temsil ve idare yetkisi yalnızca
yönetsel yetki olacak, kamu paylarının mülkiyeti Özelleştirme İdaresi
Başkanlığında kalacak ve bu paylara tekabül eden temettü tutarları da
Özelleştirme İdaresi Başkanlığına ödenecektir.
Ancak, bu yetkinin bankaların bağlı bulunduğu Bakan tarafından
kullanılması sırasında özelleştirme kapsam ve programına alınan bankaların pay
sahipliği yetkisi Özelleştirme İdaresi Başkanlığında kalmaya devam edeceğinden,
bankaların bağlı bulunduğu Bakan ile Özelleştirme İdaresi Başkanlığı arasında
bankalar üzerinde birtakım yetkilerin kullanılması açısından karmaşa ortaya
çıkabilecektir.
Bu karmaşanın giderilebilmesini teminen
özelleştirme kapsam ve programına alınan bankaların 4046 sayılı Özelleştirme
Uygulamaları Hakkında Kanunun bazı maddelerinden istisna tutulmaları
önerilmektedir.
III.- YOKLAMA
(CHP sıralarından bir grup milletvekili ayağa kalktı)
ÖZGÜR ÖZEL (Manisa) – Yoklama istiyoruz.
BAŞKAN – Olur, hayhay.
Sayın Tarhan, Sayın Sarı, Sayın Kuşoğlu, Sayın Türeli, Sayın Kurt,
Sayın Öğüt, Sayın Özel, Sayın Fırat, Sayın Genç, Sayın Tanal, Sayın Acar, Sayın
Çelebi, Sayın Çam, Sayın Yıldız, Sayın Öz, Sayın Moroğlu,
Sayın Korutürk, Sayın Koç, Sayın Canalioğlu, Sayın Toprak.
Yoklama için iki dakika süre veriyorum ve yoklamayı başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır. 
IX.- KANUN TASARI VE
TEKLİFLERİ İLE KOMİSYONLARDAN 
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Bireysel Emeklilik
Tasarruf ve Yatırım Sistemi Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Aydın Ağan Ayaydın’ın; 193 Sayılı Gelir Vergisi Kanununda
Değişiklik Yapılmasına Dair Kanun Teklifi; Kayseri Milletvekili Ahmet Öksüzkaya ve 5 Milletvekilinin; Bazı Kanunlar ve Kanun
Hükmünde Kararnamelerde Değişiklik Yapılmasına Dair Kanun Teklifi ile Plan ve
Bütçe Komisyonu Raporu (1/612, 2/360, 2/600) (S. Sayısı: 271) (Devam)
BAŞKAN – Sayın Mahir Ünal ve arkadaşlarının verdiği önergeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Madde 15’i oylarınıza sunuyorum: Kabul edenler… Kabul etmeyenler…
Kabul edilmiştir.
Madde 16’da bir önerge vardır, okutup işleme alıyorum: 
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın çerçeve 16 ncı
maddesinde “veyahut bir istihdam ilişkisine dayalı olarak” ibaresinin madde
metninden çıkarılmasını arz ve teklif ederiz. 12/06/2012






Kazım Kurt


Bülent Kuşoğlu


Haluk Ahmet Gümüş


Aydın Ayaydın







Eskişehir


Ankara


Balıkesir


İstanbul







Rahmi Aşkın Türeli


Haluk Eyidoğan


Engin Özkoç










İzmir


İstanbul


Sakarya






BAŞKAN – Komisyon, katılıyor musunuz?
PLAN VE BÜTÇE KOMİSYONU BAŞKANI LÜTFİ ELVAN (Karaman) –
Katılamıyoruz.
BAŞKAN – Hükûmet?
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Sayın Kurt, buyurunuz.
KAZIM KURT (Eskişehir) – Sayın Başkanım, sayın milletvekilleri;
görüşülmekte olan tasarının 16’ncı maddesinde vermiş olduğumuz önerge üzerinde
söz aldım. 
Burada amacımız şu: Maddede -uzunca bir cümle- “…veyahut bir
istihdam ilişkisine dayalı olarak yapılan bireysel emeklilik sözleşmesi…”
şeklinde bir tanımlama var. Bu, şu açıdan beni endişelendiriyor: İleride
zorunlu sosyal sigortaları değil de bireysel emekliliği teşvik eden ve devletin
sosyal tarafını bir tarafa bırakan bir sistem gelebilir. Niyet bu mudur?
Gerekçede böyle bir şey anlaşılmıyor ama bunu okumamız lazım. 
Eğer bu madde böyle geçerse, önümüzdeki yıllarda, önümüzdeki
zamanlarda “Bırak sosyal sigortaları, yaptırmayıverelim, biz, iş yerinde sizi,
50 kişiyi bireysel emeklilik sigortası kapsamı içerisine aldıralım ve bu
hâliyle çalıştırmaya devam edelim.” diye yeni bir çalışma sistemi doğacak. 
Bu sistem, insanlara zaten toplu sözleşme, grev, sendika,
örgütlenme yasakları içerisinde bir çalışma yaşamı ortamında bir de böyle bir
sistem geldiği zaman iş güvencesi, sosyal güvence tamamıyla ortadan kalkar.
Bunun sonunda belki de ciddi anlamda bir sıkıntı, bir kölelik düzeni ortaya
çıkacak. Gelin, hiç değilse bu cümleyi, bu yapıyı bu maddeden çıkaralım. Zaten
maddenin devamında insanların bir grup hâlinde bireysel emeklilik sözleşmesi
yapma ya da bu şirketlerle pazarlık etme imkânı ve şansı var ama bunu bir
istihdam ilişkisi içerisinde gerçekleştirdiğimiz zaman korkarım kötü sonuçlar
doğacak, kötü sıkıntılar çıkacak ve belki de siz bunu tekrar değiştirmek
zorunda kalacaksınız. Çünkü yaptığımız yasalara baktığımız zaman, en çok
değiştirdiğimiz yasalar en yeni yapılan yasalar. Şu son on yıl içerisinde
yapmış olduğunuz yasaları değiştiriyoruz sürekli. Niye? Eksik kalmış, yanlış
olmuş, uygulamaya uymamış. 
Şimdi, uymak zorunda olduğumuz bir mevzuat hazırlama usul ve
esasları hakkında yönetmelik var. Buna uygun hareket edilmediği için zaten bu
sıkıntılar çıkıyor ve şimdi, yeni önergelerle, yeni birtakım taleplerle hem
Komisyon hem Hükûmet, belki de milletvekili arkadaşlarımız farkında bile
olmadan yeni bir yasa maddesi yapıyoruz. Kamer Bey’in
söylediği çok net. Yanlışları dinlemeden, bu yanlışlar üzerinde yorum ve
değerlendirme yapmadan günü geçirmeye çalışıyoruz; oysa bu taslak ve tasarılar
hazırlanırken bu işleri gerçekleştireceksiniz. Soracaksınız: Hazine ne
düşünüyor? Bakanlık ne düşünüyor? Diğer kurumlar ne düşünüyor? Bu geldiği zaman
neyle karşılaşacağız? Hangi sonucu elde edeceğiz? Bunları değerlendikten sonra
tasarı ortaya çıkacak. Ama ne yazık ki “Biz nasıl olsa çözeriz.” mantığıyla
hareket edilince, işte, gecenin on ikisinde yeni yeni önerilerle gelerek
farkında olmadan yanlışları yapmaya devam ediyoruz. 
Bu maddedeki öneriyi tekrar dinlemenizi, değerlendirmenizi ve
desteklemenizi diliyorum çünkü istihdam ilişkisine dayalı bir bireysel
emeklilik gerçekleştirilmesi Türkiye’de çok yanlış mecralara kayacak, çok
yanlış sonuçlar doğuracaktır. Bu değerlendirmeyi yaparsanız Türk işçisi,
çalışanı size müteşekkir kalacaktır. 
Teşekkür ediyorum, saygılarımı sunuyorum. (CHP sıralarından
alkışlar)
BAŞKAN – Teşekkür ederim Sayın Kurt. 
Önergeyi oylarınıza sunuyorum: Kabul edenler… Kabul etmeyenler…
Kabul edilmemiştir. 
Madde 16’yı oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 17’yi oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 18’i oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 19’u oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 20’yi oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 21’i oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 22’yi oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 23’ü oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 24’ü oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 25’te iki önerge vardır, sırasıyla okutup işleme alacağım:
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının 25 inci maddesi ile 4632 sayılı
Kanunun 17 nci maddesine üçüncü fıkradan sonra gelmek
üzere eklenen fıkranın sonuna aşağıdaki ibarenin eklenmesini arz ve teklif
ederiz.






Nurettin Canikli


Ramazan Can


Recep Özel







Giresun


Kırıkkale


Isparta







Durdu Mehmet Kastal


Kemalettin Aydın










Osmaniye


Gümüşhane






"Bu kapsamda yapılacak izin başvurularının
değerlendirilmesinde Müsteşarlığın ve Türkiye Cumhuriyet Merkez Bankasının
görüşü alınır."
BAŞKAN – Şimdiki önergeyi okutup işleme alıyorum:
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 25. maddesinin son fıkrasının
metinden çıkarılmasını arz ve teklif ederiz.






Oktay Vural


Mehmet Günal


Mehmet Şandır







İzmir


Antalya


Mersin







Alim Işık


Mustafa Kalaycı










Kütahya


Konya






BAŞKAN – Komisyon katılıyor mu?
PLAN VE BÜTÇE KOMİSYONU BAŞKANI LÜTFİ ELVAN (Karaman) –
Katılamıyoruz. 
BAŞKAN – Hükûmet?
BAŞBAKAN YARDIMCISI ALİ BABACAN (Ankara) – Hayır, katılamıyoruz. 
BAŞKAN – Sayın Günal, buyurunuz. (MHP sıralarından alkışlar)
MEHMET GÜNAL (Antalya) – Teşekkürler Sayın Başkan.
Değerli arkadaşlar, bu önergemizde buradaki son fıkranın madde
metninden çıkarılmasını teklif ediyoruz çünkü maddenin gerekçesinde “Yabancı
paraya endeksli olduğu hâlde TL cinsinden gerçekleşen işlemlerden dolayı operasyonel zorlukların önüne geçilmesi ve TL’ye itibar
kazandırmak amacıyla” diyor. Şimdi, TL’ye itibar kazandırmak için TL cinsinden
işlemleri teşvik etmek lazım, yabancı para cinsinden alım satımı değil. 
Tabii, burada aynı zamanda, madde içerisinde “para ve sermaye
piyasası araçlarından, kıymetli madenlerden veya kurul tarafından belirlenen
diğer yatırım araçlarından oluşan” diye üç ayrı fon kurma izni veriyor.
Bunlardan bir tanesi zaten yabancı para cinsinden olabiliyor. Dolayısıyla, fon
payının da yabancı para cinsinden alım satımının doğru olmadığını, TL’ye itibar
kazandırmak için bunun gerekli olmadığını düşünüyoruz. Onun için -az önce de
bahsettiğim gibi- uluslararası bir para olması, satın alma gücünün olması,
rekabet gücünün olması gerekir diye düşünüyoruz.
Bu duygularla bu maddenin bu kısmının metinden çıkarılmasını
teklif ettik. Önerilerimizin desteklenmesini bekliyor, saygılar sunuyorum. (MHP
sıralarından alkışlar)
BAŞKAN – Teşekkür ederim Sayın Günal. 
Önergeyi oylarınıza sunuyorum:
Kabul edenler… Kabul
etmeyenler… Kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının 25 inci maddesi ile 4632 sayılı
Kanunun 17 nci maddesine üçüncü fıkradan sonra gelmek
üzere eklenen fıkranın sonuna aşağıdaki ibarenin eklenmesini arz ve teklif
ederiz.
Nurettin Canikli (Giresun)
ve arkadaşları
"Bu kapsamda yapılacak izin başvurularının
değerlendirilmesinde Müsteşarlığın ve Türkiye Cumhuriyet Merkez Bankasının
görüşü alınır."
BAŞKAN – Komisyon katılıyor mu?
PLAN VE BÜTÇE KOMİSYONU BAŞKANI LÜTFİ ELVAN (Karaman) – Takdire
bırakıyoruz.
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Katılıyoruz.
MAHİR ÜNAL (Kahramanmaraş) – Gerekçe…
BAŞKAN – Gerekçeyi okuyun:
Gerekçe:
Yabancı para cinsinden yapılacak fon katılma paylarının alım ve
satım işlemlerine ilişkin izin başvurularının değerlendirilmesinde, Türkiye
Cumhuriyet Merkez Bankası ve Hazine Müsteşarlığının da görüşünün alınması hüküm
altına alınarak kambiyo rejimi açısından oluşabilecek sakıncaların ortadan
kaldırılması amaçlanmaktadır.
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmiştir.
Madde 25’i oylarınıza sunuyorum: Kabul edenler… Kabul etmeyenler…
Kabul edilmiştir.
Birinci bölümde yer alan maddelerin oylamaları tamamlanmıştır.
Şimdi ikinci bölümün görüşmelerine başlıyoruz.
İkinci bölüm 26 ila 50’nci maddeleri kapsamaktadır.
İkinci bölüm üzerinde söz isteyen, Cumhuriyet Halk Partisi Grubu
adına Ankara Milletvekili Sayın Bülent Kuşoğlu.
Buyurunuz Sayın Kuşoğlu. (CHP sıralarından alkışlar) 
Sayın milletvekilleri, toplamında -otuz, on beş de öyle- kırk beş
dakikanız var, sonrasında burada bekliyorum.
Buyurun.
CHP GRUBU ADINA BÜLENT KUŞOĞLU (Ankara) – Sayın Başkan, değerli
milletvekilleri; hepinizi saygıyla selamlıyorum. Sıra sayısı 271 olan, Bireysel
Emeklilik Tasarruf ve Yatırım Sistemi ile Bazı Kanunlarda Değişiklik
Yapılmasına Dair Kanun Tasarısı üzerinde söz almış bulunuyorum, ikinci bölümle
ilgili olarak. Hepinize saygılar sunarım.
Değerli arkadaşlarım, biliyorsunuz, ekonomi birey ve toplumla
ilgili her türlü faaliyeti kavrar, kapsar. Ekonominin ölçülmesi çok zordur,
neredeyse imkânsızdır. Çünkü milyonlarca çok değişken faaliyet vardır ekonomi
içerisinde, ekonomik faaliyetler içerisinde; bunların çok çeşitli sebepleri
vardır. Bunların tümünün kavranması, yönetilmesi aşağı yukarı imkânsızdır.
Ekonomi bilimi ya da disiplini belli modeller çerçevesinde, belli modeller
yaparak bunları kavramaya çalışır, ölçmeye çalışır, mukayeseler yaparak
kavramaya çalışır. 
Türkiye’de de bu konuyla ilgili olarak bazı çalışmalar yapıyoruz
ama ekonomiyi kavrama konusunda, henüz, bizde kayıt dışı ekonominin de çok
fazla olması nedeniyle yeterli durumda değiliz. 
Bunu neden söyledim? Bugün gündeme gelen, daha doğrusu dün gündeme
gelen, bugüne de taşan bu bireysel emeklilik sistemiyle ilgili olarak ekonomi
ve sosyal hayatla ilgili çok önemli bir yere sahip olan tasarıyı
değerlendiriyoruz hep birlikte. Bu çok önemli bir düzenleme ekonomik ve sosyal
açıdan, o nedenle de üzerinde, bu saatte de olsa çok daha dikkatli olarak
durmamız gerekir, konuşmamız, tartışmamız gerekir. 
Biz, alt komisyonda bireysel emeklilikle ilgili olarak bir çalışma
yaptık, sonra Komisyona getirdik. Bireysel emeklilikle ilgili bölümünü ilgili
meslek kuruluşları ve bürokrasi hazırladı. Dolayısıyla teknik bir kanun olduğu
için birçok açıdan iyi bir düzenleme oldu diyebiliriz. Özellikle ben zamanlama
hatası olduğunu düşünüyorum konuyla ilgili olarak ama Komisyonda sadece bireysel
emeklilik kısmıyla ilgili bir çalışma olduğunu düşünüyorum. İlave olarak
getirilen maddeler olmasaydı çok daha güzel olacaktı, çok daha düzenli, çok
daha anlaşılabilir, bugün de tartışırken hepimizin daha iyi kavrayacağı bir
hukuki düzenleme olacaktı. Maalesef getirilen yirmiye yakın çeşitli, farklı
kanunlarla ilgili maddeler nedeniyle, o da yirmiye yakın, konu kavranması zor
bir hâle geldi, değerlendirilmesi zor bir hâle geldi maalesef. 
Bireysel emeklilikle ilgili bir zamanlama sorunu var dedim,
zamanla ilgili bir sıkıntı var dedim. Zamanla ilgili sıkıntı şu: Bireysel
emeklilik… Biliyorsunuz, aslında kanun 2001 yılında çıktı, yürürlüğe girdi. On
bir yıl içerisinde aşağı yukarı 16-17 milyar lira toplandı, 2 milyon 800 bin
üyesi var sistemin. Çok başarılı olmadı, Avrupa’yla, gelişmiş ülkelerle
kıyasladığımız zaman çok gerilerde olduğumuzu görüyoruz. Millî gelirle
kıyasladığımız zaman yüzde 2,3’lük bir oranla OECD ülkeleri içerisinde de
gerilerdeyiz bu açıdan. Çok başarılı olunamadı, bunun tekrar canlandırılması,
düzenlenmesi gerekiyor. 
Şimdi, bu dönemde yapılması bunun zamanlama açısından, timing açısından -futboldaki terimle- yanlış oluyor. Neden?
Çünkü şimdiye kadar özellikle harcamaların bol olduğu bir dönem yaşadık, likidin bol olduğu bir dönem yaşadık, böyle bir düzenleme
yapmadık. Şimdi, orta vadeli programda da özellikle açıklandığı üzere sıkıntılı
bir döneme giriyoruz ekonomik açıdan. Geçen yılki büyüme hızının yarısını
yakalamamız dahi zor. Böyle bir dönemde biz tasarrufları artırmaya yönelik bir tasarı
üzerinde çalışıyoruz, tasarrufların artması gerektiğini söylüyoruz.
Gerekçesinde de öyle diyor, çok iddialı bir gerekçesi var. İstanbul’un finans
merkezi olması, tasarrufların artırılmasından bahsediyor. 
Şimdi bu dönemde özellikle Bireysel Emeklilik Kanunu’ndaki bu değişiklik tabii ki sıkıntılı bir
dönem olduğu için tasarruflarda artış getirmeyecek, sıkıntı yaratacak. 
Ben biraz önce Sayın Bakana sordum: Bireysel Emeklilik Kanunu’nun
mevcut şekliyle bu düzenlemeden sonra yürürlüğe girmesi hâlindeki arasında ne
kadar fark olacak? Şöyle bir şey düşünün: 500 liralık her ay tasarruf
yapıyorsanız, bireysel emeklilik sistemine girmişseniz çok düşük bir miktar söz
konusu olacak. Birisinde zaten vergi dilimleri değişiyor ama aşağı yukarı 500
liralık kısımla ilgili olarak 40-50 liralık bir fark en fazla söz konusu
olabilecek. Bunun için kimsenin sisteme dâhil olması, bu kadar tasarrufta
bulunması söz konusu olamaz. Yani bundan sonrasıyla ilgili olarak on yılda, on
bir yılda sisteme dâhil olmuş 2 milyon 800 bin kişi var Türkiye’de
düşünebiliyor musunuz? Bundan sonra bu ayda 50 lira yüzünden, bu rakamın 2
misline çıkması mümkün müdür? Değil. 2 misline çıksa dahi -çok düşük bir
rakamdan bahsediyoruz- yani bu 5 milyona, 6 milyona çıksa dahi hedeflenen
rakama ulaşmamış olacak. Hâlbuki bizim bu dönemde tasarruflarımız dibe vurduğu
için çok daha fazla tasarrufa ihtiyacımız var. Çok daha fazla bu konuyla ilgili
teşvik yapılması gerekirdi, teşvik düzenlenmesi gerekirdi. Dolayısıyla
gerekçedeki o iddialı kısım, iddialı ibarelerin çok bir anlamı kalmamış oluyor
maalesef. 
Mayıs ayı içerisinde Merkez Bankası Finansal İstikrar Raporu
açıklandı biliyorsunuz. Finansal İstikrar Raporu’nda önemli ibareler var.
Bunlardan bir tanesi de 26’ncı sayfada geçiyor hatırladığım kadarıyla, Türkiye’deki
hane halkı tüketiminin arttığını ve tüketim içerisinde özellikle borç payının
arttığını söylüyor. Yıl sonu itibarıyla, 2010 sonu
itibarıyla, her 100 liralık harcama içerisinde 51,7 lira borç var yani hane
halkının yaptığı her 100 liralık harcamanın 51,7 lirası borç. Diyor ki: “Bu,
gelişmiş ülkelerle kıyaslandığında, Avrupa’yla kıyaslandığında düşüktür.” Düşük
belki Avrupa’yla kıyaslandığında ama bu son on sene içerisinde çok artmış.
Belki seri olarak farklı ama 2002 yılında bu rakamın biz 4,7 olduğunu biliyoruz
yani 2002 yılındaki 100 liralık harcamada 4,7 lira borç varken, şimdi, 2011
sonunda 51 lira, 52 lira borç var. Bu çok büyük, hızlı bir değişim, çok büyük
bir artış, çok tehlikeli bir artış. Dolayısıyla bunun önünün alınması lazım.
Bunun önünün alınması için bireysel emeklilik sistemi çok önemli bir
mekanizmaydı ama maalesef ondan yeterince yararlanamıyoruz, yararlanamayacağız
bu şartlar altında da, amacına ulaşmamış olacak; böyle bir sıkıntısı var. Bunu
özellikle dikkatinize sunmak istiyorum. 
Bir de, biraz önce de tartıştık, mevcut şekliyle Bireysel
Emeklilik Kanunu önemliydi, bir bütün olarak getirilebilirdi. Baştan yine diğer
kanunlar söz konusuydu, ona yakın başka kanun da söz konusuydu; Merkez Bankası,
Halk Bankası, Elektrik Kurumuyla ilgili düzenlemeler de içeriyordu ama daha
sonra getirilen on beş maddeyle çok karışık hâle getirildi. Dolayısıyla işin
içinden çıkılması zor bir durum söz konusu oldu. Halbuki
daha net bir düzenleme yapılabilirdi. 
Yine, kanunun 31’inci maddesinde, daha önce eleştirdiğim
yap-işlet-devlet ya da yap-işlet-kiralayla ilgili bir
düzenleme vardı. Orada hazine garantisi getiriliyordu. Yine ona benzer bir
düzenleme yapılıyor. S&P not düşürmüştü, tekrar not düşürebilir bakın.
Tekrar uyarıyorum, o zaman da söylemiştik, not düştü, tekrar not düşebilir. 
Diğer taraftan, bu varlık kiralama şirketiyle ilgili de eleştirim
olacak; onunla ilgili bir önergemiz var, ondan sonra bu eleştirilerimi de
yapacağım.
Hepinize saygılar sunuyorum.
BAŞKAN – Teşekkür ediyorum Sayın Kuşoğlu.
BİNNAZ TOPRAK (İstanbul) – Sayın Başkan yorulduk, artık tatil
etseniz. 
BAŞKAN – Öyle bir imkânım olsa çoktan Binnaz Hanım ama öyle bir
hakkım, hukukum yok. Ama benim böyle bir hakkım, hukukum yok keşke olsaydı. Şu
anda hiç yani… Neyse…
Milliyetçi Hareket Partisi Grubu adına, Manisa Milletvekili Sayın
Erkan Akçay. (MHP sıralarından alkışlar)
Buyurun Sayın Akçay.
MHP GRUBU ADINA ERKAN AKÇAY (Manisa) – Sayın Başkan, değerli
milletvekilleri; ikinci bölüm üzerine Milliyetçi Hareket Partisi Grubu adına
söz aldım. Partim ve şahsım adına muhterem heyetinizi saygıyla selamlıyorum.
Değerli milletvekilleri, bu kanun tasarısıyla bireysel emeklilik
düzenlemesinde vergi indiriminden vazgeçilerek devlet katkısı uygulamasına
geçilmektedir. Mevcut
düzenlemede bireysel emeklilik sistemine prim yatıranlar bunu
gelir vergisi matrahından indirebilmektedir. Eğer kişinin geliri yüzde 15
oranında gelir vergisi dilimine tabiyse yatırdığı primin yüzde 15’ini
indirebiliyor, eğer yüzde 35’lik vergi dilimindeyse primin yüzde 35’ini
indirebiliyor. Devlet katkısı uygulaması ise yüzde 25’tir. Yeni düzenleme alt
gelir grubuna avantaj sağlarken üst gelir grubuna dezavantaj getirmektedir.
Ancak mevcut düzenlemede kişi vergi indiriminden hemen faydalanırken, bu
tasarıda kişi devlet katkısını ancak emekli olduğu zaman alabilecektir.
Yürürlükteki uygulamada kişi emekli olduğu veya sistemden
ayrıldığı zaman hak kazandığı toplam ikramiye tutarının yüzde 25’i gelir
vergisi istisnasına tabi tutulduktan sonra kalan yüzde 75’i üzerinden stopaj
ödenmektedir. Yeni getirilen sistemde kişi, emekli olmadan devlet katkısına hak
kazanamadığı gibi yüzde 25’lik istisnadan da yararlanamamaktadır. Ayrıca, yeni
sistemde kişi, üç yıla kadar devlet katkısının yüzde 15’ine, on yıla kadar
yüzde 60’ına, emekli olunca da yüzde 100’üne hak kazanacaktır. Yani kişi yeni
sistemde on yıl prim ödeyip ayrıldığı zaman; bir, gelir vergisi istisnasından;
iki, ikramiye üzerindeki yüzde 25’lik gelir vergisi istisnasından; üç, devlet
katkı payının yüzde 40’lık payından yararlanamayacaktır. Yeni sistem kişilerin
değil daha çok sigorta şirketlerinin lehine düzenlemeler içermektedir. Kişi
adına devletin ödediği katkı payının yüzde 60’ı tekrar kişiye iade edilirken,
yüzde 40’ı şirketlere kalmaktadır. Bu düzenlemeler bireysel emekliliği ve
sosyal güvenceyi değil, daha çok sigorta şirketlerini teşvik etmektedir. 
Tasarının 31’inci maddesinde, hâlihazırda 3996 sayılı
Yap-İşlet-Devret Kanunu kapsamında gerçekleştirilen yatırım ve hizmetler için
sözleşmelerin süresinden önce feshedilerek tesislerin ilgili kamu idaresi
tarafından devralınması hâlinde söz konusu yatırımlar için sağlanan dış
kredinin Hazine Müsteşarlığı tarafından üstlenilmesi uygulaması sağlık ve
eğitim yatırımlarına da getirilmektedir. 
Tasarının gerekçesinde, ülkemiz için hayati öneme sahip büyük
ölçekli projelerin ihale edilmesi ve projeyi alan firmalara proje kapsamında
inşaata yönelik olarak yapılan mal ve hizmet teslimleri ile bu kapsamdaki
sağlık ve eğitim tesislerinin kamuya kiraya verilmesinin KDV istisnası
kapsamına alınmasıyla, görevli şirket tarafından ödenen finansman yükünün
azaltılmasının veya yap-işlet-devret modeline işlerlik kazandırılmasının
amaçlandığı ifade edilmektedir. 
Bu çerçevede, Milliyetçi Hareket Partisi olarak ülkemizin enerji,
baraj, sulama, otoyol, demir yolu, deniz ve havalimanı gibi kalkınmada
stratejik öneme sahip büyük ölçekli yatırımların teşvikine ve yatırım
maliyetlerinin düşürülmesine yönelik düzenlemelere ilke olarak olumlu
baktığımızı ifade etmek istiyorum. 
Ancak katma değer vergisi istisnası getirilmesine gerekçe olarak
sadece borçlanma maliyetlerinin düşürülmesinin esas alınması doğru değildir.
Ayrıca 3996 ve 3359 sayılı kanunlar ile 652 sayılı Kanun Hükmünde Kararname
kapsamında yapılması düşünülen yatırımların, kamu yatırımı proje stokları ve
yıllık programlar dikkate alınarak yatırım maliyetlerine, bütçe yüküne ve
borçlanma yükümlülüğünün genişlemesine ilişkin herhangi bir hesabın
yapılmadığı, diğer bir deyimle de düzenleme etki analizinin bulunmadığı
anlaşılmaktadır.
Yine bilindiği üzere, bu 3996 ve 3359 sayılı kanunlarda sayılan
işler başka usullerle de yaptırılmaktadır. Örneğin baraj, otoyol, enerji,
hastane gibi yatırımlar genel bütçe kapsamında ve yap-işlet-devret modeli
dışındaki yöntemlerle de yaptırılmaktadır. Hastaneler Sağlık Bakanlığı
tarafından genel bütçe kapsamında inşa edildiği gibi üniversiteler tarafından
da inşa edilmektedir. Özel sektör de hastane inşa etmektedir. Eğer bu
düzenlemenin maksadı büyük ve önemli yatırımları teşvik etmek ve finansman
yükünü azaltmak ise KDV istisnasının bütün büyük yatırımları kapsamasının daha
uygun olacağı kanaatindeyiz.
Tasarının 32’nci maddesinde “kira sertifikası ihracı”
düzenlenmektedir. “Bu maddedeki iş ve işlemler ile devlet iç borcu, devlet dış
borcu ve nakit yönetimi kapsamında yapılan iş ve işlemler 2886 sayılı Devlet
İhale Kanunu ile 4734 sayılı Kamu İhale Kanunu hükümlerine tabi değildir.”
hükmü yer almaktadır. Bu ibare, Hazine Müsteşarlığının bütün iş ve işlemlerinin
Kamu İhale Kanunu ve Devlet İhale Kanunu kapsamı dışına çıkarılmasına yol
açabilecektir. 
Kamu İhale Kanunu’nda istisnanın kapsamı çok net bir şekilde
yazılırken burada “1’inci maddedeki kira sertifikasına ilişkin işlemler”in yanına “tüm iş ve işlemler”in
eklenmesi, bu düzenlemenin sanki başka amaçlar taşıdığı izlenimini vermektedir.
4734 sayılı Kamu İhale Kanunu 4 Ocak 2002’de kabul edilmiştir ve
bu Kanun’la, ihalelerde saydamlığın, rekabetin, eşit muamelenin,
güvenilirliğin, gizliliğin, kamu denetiminin, kaynakların verimli kullanımının
sağlanması amaçlanmıştır. Kanun, Avrupa Birliği mevzuatına uyumlu olmasının
yanında, Dünya Ticaret Örgütü gibi üyesi olduğumuz uluslararası kuruluşların
normlarını da dikkate almıştır. 
Kanunun 53’üncü maddesiyle de bu kanunla verilen görevleri yapmak
üzere kamu tüzel kişiliğini haiz idari ve mali özerkliğe sahip Kamu İhale
Kurumu oluşturulmuştur. Yani bu konuyu sadece Kamu İhale Kanunu olarak görmek
doğru değildir, konuyu Kamu İhale Kurumuyla birlikte bir bütün olarak ele
almakta fayda vardır. 
Değerli milletvekilleri, özerk bütçeli Emekli Sandığının otelleri
yok pahasına satılarak sosyal güvenliğin para kaynakları kurutulmuş, yük
milletin sırtına “özel sigorta” masallarıyla maalesef yıkılmıştır. Aslında,
satılan oteller devletin malı değil, Emekli Sandığının malıdır. 
Sosyal Sigortalar Kurumunun ilaç fabrikaları satılmış, ilaçlar
özel sektörden daha pahalıya alınarak Sosyal Güvenlik Kurumunun açığı
artmıştır. Sosyal devletin adı bile kalmamışken Hükûmet, bu kanun tasarısıyla,
bireysel emeklilikte ödenen primlere devletin destek olacağını söylemektedir.
Oysa asıl amaç sigorta sektörüne teşvik getirmektir ve buna yöneliktir.
Hükûmet, sürekli ekonomik büyümeden söz etmektedir. Ancak, 5510 sayılı Yasa’nın
55’inci maddesi nedeniyle emekli aylıkları altışar aylık TÜFE artışına
bağlandığı için emeklilere maalesef büyümeden bir pay verilmemektedir. Maliye
Bakanı her konuşmasında “Emeklileri enflasyona ezdirmedik.” demektedir. Bugün,
SGK verilerine göre, ülkemizdeki emeklilerin yüzde 75’i açlık sınırının altında
maaş almaktadır. Buradan, elbette, Hükûmete sormak istiyoruz: Emeklileri daha
nasıl ezdireceksiniz? 
Sayın Başkan, değerli milletvekilleri; bu konuşmam vesilesiyle de
bir konuyu dikkatlerinize sunmak istiyorum: Emeklilerin banka promosyon sorunu hâlen çözülmemiştir. Yine, Hükûmetin ilgili
bakanları tarafından geçmiş yıllarda gündeme getirilmesine rağmen hâlen
çözülmemiştir. Emekliler, Sosyal Güvenlik Kurumuna promosyon
için başvurmuşlardır. Sosyal Güvenlik Kurumu yapılan bu başvuruya, bankalarla
yapılan protokollerde promosyon maddesinin yer
almadığı yönünde bir görüş bildirmiştir. Buradan yetkililere sormak istiyorum:
Emeklilerin maaş promosyonu almasıyla ilgili bir
düzenleme yapmayı ne zaman düşünüyorsunuz? 
Bu düşüncelerle muhterem heyetinizi saygıyla selamlıyorum. (MHP
sıralarından alkışlar) 
BAŞKAN – Teşekkür ediyorum Sayın Akçay. 
Şahıslar adına, Şanlıurfa Milletvekili Sayın Abdulkerim
Gök. 
Sayın Gök, buyurun. (AK PARTİ sıralarından alkışlar) 
ABDULKERİM GÖK (Şanlıurfa) – Sayın Başkan, değerli
milletvekilleri; ben de herkesi saygıyla selamlayarak sözlerime başlamak
istiyorum. 
Efendim, tabii ki ilerleyen bu saatte ne kadar dikkatlerimiz
yoğunlaşmıştır bilemeyeceğim ama ben de özellikle burada yapılan konuşmalar
çerçevesinde bir iki noktaya dikkat çekmek istiyorum. Burada bahsedilen konu,
Türkiye ekonomisinin yurt içi tasarruflarının özellikle yetersiz olduğu
noktasında hep görüşler dile getirilmiştir. İşte, biz de diyoruz ki, yapılan bu
düzenleme birçok alanda getirdiği yeniliklerle beraber yurt içi tasarrufların
gerçekten yıllardır akademisyenlerin dile getirdiği ve yetersiz olduğumuz
noktasında zaten görüş birlikteliğimiz söz konusuydu. Onun için diyoruz ki,
biz, bu düzenlemelerle özellikle yurt içi tasarrufların artırılacağını ve
artırılan bu yurt içi tasarruflarla beraber elbette ki bu bağlamda da
yatırımlar artacaktır. 
Bir ekonominin temel girdisi olarak baktığımızda cari açık, fiyat
istikrarı ve bütçe dengesi söz konusudur. Bütçe dengesi ve cari açık
noktasında, fiyat istikrarı noktasında Türkiye ekonomisinin geldiği yeri
negatif olarak sizler de belirttiğiniz gibi cari açıkta yeterli ve arzulanan
yani kapatmada arzulanan noktada olmadığımızı bizler de kabul ediyoruz. Onun
için, getirmiş olduğumuz bu kanun tasarısının bir manada yurt içi tasarrufları
azaltma doğrultusunda önemli bir adım attığımızı belirtmek isterim. 
YUSUF HALAÇOĞLU (Kayseri) – Artırma, artırma…
ABDULKERİM GÖK (Devamla) - Yani burada özellikle yurt içi
tasarruflarla beraber geleceği peşinen… Eğer biz yurt içi tasarrufları
artırırsak geleceği bir manada peşinen ipotek altına alan bu borçlanma
noktasındaki negatif boyutumuzu da bir manada, kısmen de olsa azaltmış
olacağız.
Bir diğer düzenlemede özellikle bireysel emeklilik noktasında
getirdiğimiz kısa kısa başlıkları izah etmek istiyorum: Bireysel emeklilik
sisteminde yeni bir sisteme geçilerek sistemde artık devlet katkı payı esası
getirilmiştir. Şu ana kadar bireysel emeklilik sistemindeki temel teşvik unsuru
vergilerdeki indirim şeklindeydi. Kısa adı “BES” olan bireysel emeklilik
sistemi vatandaşlarımız ödeyecekleri vergiden belirli bir oranda indirim hakkı
elde ediyorlardı ve böylece, net maaşlarında bir artış oluyor gibi yansıyordu.
Fakat BES’teki insanların sadece yüzde 35’i bu
sistemden yararlanıyor, yüzde 65’i hiçbir şekilde yararlanamıyor. Bu yeni
oluşturduğumuz devlet katkı payı sistemiyle artık BES’e
giren herkes, vergi mükellefi olsun olmasın herkes âdeta istifade edebilecek.
Bireysel emeklilik hesabına katılımcı para yatırdığı zaman bu
yatırdığı miktarla ilgili bilgi Emeklilik Gözetim Merkezine bildirilecek, yani
bilgi Emeklilik Gözetim Merkezi dediğimiz kısa adı EGM de bunu ilgili kamu
kuruluşlarına bildirecek, ilgili kamu kuruluşu da devlet katkısını o
vatandaşımızın hesabındaki bir devlet katkısı alt hesabına yatıracak. 
Bir diğer özellikle düzenleme, geri ödemede sadece getiri
üzerinden vergilendirme yapılabilecek. Birikimlerin geri ödenmesi aşamasında da
önemli bir değişikliğe gidilmiş, vergilendirme sadece getiri üzerinden
yapılacaktır. 
Devlet katkısını sistemde uzun süre kalmayı özendirecek şekilde
kademeli olarak geri çekiş hakkı verilecek olup burada amacın, sistemde daha
çok kişinin olmasını sağlamaktır. Yeni sistemle devlet katkı payına ilk üç yıl
boyunca dokunulmayacak, 3’üncü yılın sonunda yüzde 15’lik, 6’ncı yılın sonunda
yüzde 35’lik, 10’uncu yılda yüzde 60’lık kısmın çekilebileceğini ve nihayet
emeklilikte devlet katkı payının tamamına erişmenin mümkün olması sağlanmış
olacaktır. Vatandaşın kendi yatırdığı para için ise herhangi bir sınırlama
olmayacaktır. 
Çalışmalar bireysel emeklilik şirketleri aracılığıyla yapılacak,
her vatandaş kendi hesabındaki rakamı takip etme imkânına kavuşacaktır. 
Sigortacılık alanıyla ilgili olarak Güvence Hesabının görev ve
fonksiyonlarını zorunlu sigorta denetimi ve denetim merkezine katkıyı da
içerecek biçimde yeniden bir tanımlanma söz konusu olacaktır.
Ayrıca, burada, birçok milletvekillerimiz ve bizlerin birçok
yakınımızı, çoluk çocuğumuzu bireysel emeklilik sisteminden faydalanmaları
noktasında mutlaka şu veya bu nedenle girişimleri olmuştur. İşte bugüne kadar karışıklık
arz eden bireysel emeklilik sistemindeki karşılaştığımız problemleri de bu
yapacağımız düzenlemelerle âdeta bir manada gidermiş olacağız.
Bu duygu ve düşüncelerle yüce Parlamentoyu saygılarımla
selamlıyorum. (AK PARTİ sıralarından alkışlar) 
BAŞKAN – Teşekkür ederim Sayın Gök.
Şimdi şahıslar adına, Ağrı Milletvekili Sayın Ekrem Çelebi,
buyurunuz. (AK PARTİ sıralarından alkışlar) 
EKREM ÇELEBİ (Ağrı) – Teşekkür ediyorum.
Sayın Başkanım, değerli milletvekilleri; 271 sıra sayılı Kanun
Tasarısı’nın ikinci bölümü üzerinde şahsım adına söz almış bulunuyorum. Bu
vesileyle yüce heyetinizi saygıyla selamlıyorum. 
7 Haziran 2012 tarihinde Sayın Cumhurbaşkanımızın Ağrı iline ve
Patnos ilçemize yapmış oldukları ziyaretten dolayı zatıalilerine
tüm Ağrılılar adına burada şükranlarımı sunuyorum. 
Bu kanun tasarısı ile İstanbul’un uluslararası bir finans merkezi
hâline getirilmesi, yurt içi tasarrufların arttırılması, finansman imkânlarının
çeşitlendirilmesi ve finansman vadelerinin uzatılması, girişimcinin desteklenmesi
alanlarında önemli adımlar atılmaktadır. Bu çerçevede bireysel emeklilik
sistemi, sigortacılık sektörü, Hazine Müsteşarlığı tarafından kira
sertifikaları ihracı, bireysel katılım sermayesi sisteminin esaslarının
oluşturulması, girişim sermayesinin desteklenmesi ve fonlama vadelerinin
uzatılması konularında düzenlemeler yapılmaktadır. 
Bu kanun ile elde edilecek faydaları kısaca özetlemek isterim.
Kanun, birden fazla hususta düzenleme yapılmasına imkân sağlamaktadır.
Bunlardan bireysel emeklilik sistemi ve sigortacılık kapsamında yapılan
değişikliklerle, 
1) Ulusal tasarruf seviyesi ve uzun vadeli fon arzının artırılarak
cari açığın azaltılması,
2) İstanbul’un uluslararası finans merkezi olmasına katkıda
bulunabilecek düzenlemelerin yapılması, 
3) İşverenlerin bireysel emeklilik sistemine katılımının
artırılması,
4) Kamu tarafından katılımcılara sunulan teşviklerin
görünürlüğünün artırılması ve katılımcılar nezdinde daha basit ve anlaşılır
hâle getirilmesiyle teşviklerin daha adil dağıtımının sağlanması,
5) Sistemdeki işlem maliyetlerinin azaltılması,
6) Yurt içinde veya uluslararası piyasalardan sigorta ve reasürans teminatı bulunmayan risklerin teminat altına
alınabilmesinin sağlanması,
7) Güvence Hesabının görev ve fonksiyonlarının yeniden düzenlemesi
ile zorunlu sigortaların yaygınlaştırılması,
8) Sektörün ihtiyaç duyduğu bilgi paylaşımının daha etkin biçimde
gerçekleştirilmesi ve gözetiminin etkin kılınması,
9) Alternatif bir uyuşmazlık çözüm mekanizması öngören
sigortacılıkta tahkim sisteminin işlerliğinin artırılabilmesi amaçlanmaktadır.
Yine bireysel emeklilik sistemi düzenlemeleri, düzenlemenin
etkileri yani neler getiriyor burada:
Tasarıyla yurt içi tasarrufların artırılması hedeflenmektedir. Bu
çerçevede, mevcut teşvik sisteminin devamı hâlinde bireysel emeklilik
sisteminde oluşacak katılımcı sayısı ve fon büyüklüğüyle getirilmesi öngörülen
devlet katkısı sistemi sonucunda söz konusu parametrelerde oluşabilecek
durumlara ilişkin olarak on yıllık bir analiz yapılmıştır. Bu çalışmaların
sonucuna göre, mevcut teşvik sisteminin devamı hâlinde on yıllık süre sonunda
sistemde yaklaşık 5,5 milyon katılımcıya ulaşılabileceği öngörülmektedir.
Bununla birlikte, devlet katkısı sistemine geçilmesi hâlinde ise bu sayının 2
katına kadar çıkabileceği öngörülmektedir. Yapılan analizler sistemde
oluşabilecek fon büyüklüğü açısından da yukarıda belirtilen etkiye benzer
sonuçlara işaret etmektedir. Buna göre, mevcut sistem devam ettiği takdirde
bugünkü fiyatlarla ulaşılabilecek fon büyüklüğünün gayrisafi hasılanın yaklaşık
olarak yüzde 4’ü kadar olabileceği, ancak devlet katkısı sisteminin getirilmesi
hâlinde ulaşılabilecek fon büyüklüğünün yine bugünkü fiyatlarla söz konusu
oranın ortalama olarak 2 katı düzeyinde gerçekleşeceği öngörülmektedir. 
Yukarıda belirtilen tüm bu yetkiler, devlet katkısı sisteminin
getirilmesi durumunda yurt içi tasarruflarının bireysel emeklilik sistemi
yoluyla önemli ölçüde artırılabileceğini göstermektedir. Diğer taraftan,
getirilmesi öngörülen devlet katkısı düzenlemesine ilişkin olarak fayda-maliyet
analizi yapılmış ve mevcut sistem ile devlet katkısı sisteminde bin TL’lik yeni
fon üretimi için katlanması gereken maliyetler hesaplanmıştır. Buna göre, ilk
yıl için bin TL’lik fon üretimi maliyetleri dikkate alındığında, devlet katkısı
sistemine ilişkin olarak katılımcı sayısının en yüksek düzeyde arttığı
senaryoda dahi söz konusu fon üretim maliyetinin mevcut sistemin devamına
oranla daha düşük olduğu görülmektedir. Bu kapsamda, getirilmesi öngörülen
devlet katkı sisteminin fayda-maliyet dengesi göz önüne alındığında hemen her
koşulda mevcut sistemden daha etkin bir teşvik sağlayacağı görülmektedir. 
Bireysel katılım sermayesi düzenlemesi…
(Mikrofon otomatik cihaz tarafından kapatıldı) 
EKREM ÇELEBİ (Devamla) – Bu vesileyle, herkese hayırlı akşamlar
diliyorum. (AK PARTİ sıralarından alkışlar) 
BAŞKAN –Soru-cevap işlemine geçiyorum. 
Sayın Işık…
ALİM IŞIK (Kütahya) – Teşekkür
ederim Sayın Başkan. 
Sayın Bakan, bilindiği gibi, gerek İhlas Finans Kurumunun tasfiye
sürecinde gerekse izinsiz halka arz yoluyla hisse senedi satışı yapan
holdingler aracılığıyla birçok vatandaşımız mağdur edilmiştir, on yıldır bu
mağduriyet devam etmekte. Bu konuda Hükûmetinizde şu ana kadar yapılan bir
çalışma var mı? Tedbirler alındı mı? Bu insanların mağduriyetinin giderilmesi
konusunda ne yapmayı
düşünüyorsunuz? 
Teşekkür ederim. 
BAŞKAN – Sayın Fırat…
SALİH FIRAT (Adıyaman) – Teşekkür ederim Sayın Başkan. 
Sayın Bakanım, iyi geceler, aynı zamanda iyi sabahlar diyeceğim. 
Ben bir hekim olarak konuşuyorum. Tabii, öncelikle, samimi bir
soru soracağım: Gerçekten, yasa yapıyoruz yani devleti, ülkemizi, vatandaşı
ilgilendiren bireysel emeklilik üzerine, yaklaşık 2-3 milyon, 4 milyon insanın
yararlanacağı bir yasa çıkaracağız. Ancak ne yazık ki şu an konuşulanların çoğu
anlaşılamamakta, bazen “evet” veya “hayır” diyoruz ama neye evet, neye hayır
dediğimizin farkında olamıyoruz. Dikkatimi çekti, siz de uyku hâlinde oldunuz
bir ara. Yani ciddi bir yasa çıkarılacağı kanaatinde değilim. O yüzden, yasa
yapılırken “bitimi” kelimesi biraz ucu açık bir kelime oluyor. Yani bir inşaat
bile yapılırken belli bir gün verilir, belli bir ay verilir. Bir yasa
çıkarılırken veya bir kanun çıkarılırken belli bir saat verilir, o saatte
yapılacaklar yapılır. 
O yüzden teşekkür ediyorum, sağ olun.
BAŞKAN – Sayın Çam…
MUSA ÇAM (İzmir) – Sayın Bakan, 2001 yılından beri uygulanmakta
olan bireysel emeklilikle ilgili on beş tane şirket var. Bu şirketlerden
herhangi birinde poliçeniz var mıdır? Yani bu bireysel emeklilikten siz
faydalanıyor musunuz?
Teşekkür ederim.
BAŞKAN – Sayın Türeli…
RAHMİ AŞKIN TÜRELİ (İzmir) – Teşekkür ederim Sayın Başkan. 
Sayın Bakan, tasarruf üzerine yapılan bütün çalışmalarda biliniyor
ki genç bağımlılık oranı yüksek hanelerin tasarruf oranları düşüktür. Diğer bir
ifadeyle, çocuk sayısı fazla olan ailelerin cari tüketim ihtiyaçları arttığı
için tasarruf oranları düşmektedir. 
Şimdi sormak istiyorum: Hane halkı tasarruflarını ve böylece özel
tasarrufları artırmayı amaçlayan bir bireysel emeklilik tasarısı ile Başbakanın
3 çocuk politikası arasındaki çelişkiyi nasıl çözmeyi düşünüyorsunuz?
Teşekkür ederim.
BAŞKAN – Sayın Acar…
GÜRKUT ACAR (Antalya) – Teşekkür ederim Sayın Başkan. 
Sayın Bakan, Hükûmet olarak soruyorum: Parasız eğitim isteyen
gençler bizim gençlerimiz, bizim çocuklarımız aylardır hapisteler. Pankart açan
öğrencilere sekiz buçuk yıl hapis cezası veriliyor. Üniversiteler üniversite
değil, öğrenci öğütme makinesi hâline gelmiş durumda. Son iki yılda 7 bini
aşkın öğrenciye disiplin cezası verildiği ve uygulandığı, bunun 5 bine
yakınının okuldan uzaklaştırma cezası, son on yılda YURTKUR yurtlarında kalan
45.349 öğrencinin disiplin cezası almış olduğu söyleniyor. Parasını ödeyemediği
için de 44.929 öğrenci yurtlardan atılmıştır. Bu öğrenci kıyımı nedir? Bunlar
doğru mudur, bu rakamlar doğru mudur? Lütfen bunun cevabını bekliyorum. 
BAŞKAN – Sayın Kurt.
KAZIM KURT (Eskişehir) – Teşekkür ederim.
Sayın Bakanım, bu koşullar altında sağlıklı bir yasama yapıldığına
inanıyor musunuz? Ayrıca, bireysel emeklilik kapsamı içerisinde milletvekillerinin
bu tür çalışmalarıyla ilgili bir kloz geliştirmeyi de
düşünüyor musunuz?
BAŞKAN – Sayın Kuşoğlu…
BÜLENT KUŞOĞLU (Ankara) – Teşekkür ederim Sayın Başkan.
Sayın Bakan, tasarının 29’uncu maddesi devlet katkısından
bahsediyor, tanımlıyor. Devlet katkısının önümüzdeki yıldan itibaren ne kadar
olacağını öngörüyorsunuz? Bir projeksiyon yapıldı mı?
Muhakkak yapılmış olması lazım. O projeksiyona göre ne
kadarlık yıllara göre devlet katkısı söz konusu? 
Teşekkür ederim. 
BAŞKAN – Sayın Çelebi…
SÜLEYMAN ÇELEBİ (İstanbul) – Teşekkürler Sayın Başkan. 
Sayın Bakanım, Türk Hava Yollarında bir günlük bir protesto için,
bir eylemlilik için 305 kişi işten atıldı. Şu anda vicdanen onların sigortası
konusunda bir yaklaşım içerisinde olacak mısınız? Onların geleceğinin
karartılmasını vicdanen hâlen seyretmeye devam edecek misiniz ve bunlarla
ilgili, sigortada bireysel olarak hangi katkıyı vereceğinizi açıklayabilir
misiniz? 
BAŞKAN – Sayın Özel…
ÖZGÜR ÖZEL (Manisa) – Teşekkür ederim Sayın Başkan. 
Sayın Bakan, bilindiği gibi, ilaç firmalarının kamu tarafından
alınan ilaçlarına bir üst limit konuldu ve buna “global
bütçe” deniyor ve belli bir süredir uygulanıyor. Global bütçede bu seneki
hedefle gerçekleşme rakamlarını alabilir miyiz? Bu senenin global
bütçe anlaşmasının son senesi olduğunu biliyoruz. Yeni global
bütçe görüşmelerine ilaç sanayisiyle başlandı mı? Bu sene yapılacak olan
görüşmelere ilaç dağıtım kanallarını da dâhil etmeyi düşünüyor musunuz? 
Eczacıların kendi üzerlerinde olmaması gereken ve sanayinin
devlete aktarması gereken kamu kurum iskontolarını
taşımadan dolayı zararları var. Bu zararların yeşil kartın da Sosyal Güvenlik
Kurumuna devredilmesinden sonra eczaneler üzerinden alınacağına ve doğrudan
tahsil edilebileceğine yönelik bir Hükûmet tasarrufu vardı. Bu hâlâ daha
geçerli mi? Bu konuda çalışmalar sürüyor mu? Sürüyorsa, ne aşamada ve bu
çalışmaların içine bütün paydaşları -Türk Eczacıları Birliğini, ilaç
depolarını, ecza kooperatiflerini- katmayı düşünüyor musunuz? 
BAŞKAN – Sayın Fırat…
SALİH FIRAT (Adıyaman) – Teşekkür ederim Sayın Başkanım. 
Sayın Bakanım, Sosyal Güvenlik Kurumu, biliyorsunuz, mukopolisakkaridoz yani MPS hastalığından dolayı ömür boyu
ilaç kullanması gereken hastalara bundan böyle ilaç verirken devletin IQ testi
yaptırması gerektiğini ve bu IQ’nun 60’ın altında
olduğu hastalara bu ilacın verilmeyeceğini belirtmiş. 
Bu ilacın aylık gideri yaklaşık 100 liranın üstündedir.
Vatandaşlarımız zaten geçim sıkıntısı çekiyor, bu parayı ömür boyu nasıl
ödeyecekler? Bu konuda bir düzenleme yapmayı düşünüyor musunuz?
BAŞKAN – Sayın Bakan, buyurun. 
BAŞBAKAN YARDIMCISI ALİ BABACAN (Ankara) – Teşekkür ediyorum.
Sayın Başkan, değerli milletvekilleri; öncelikle bu holding
yapılanmalarıyla ilgili, gerçekten, bir dönem vatandaşlarımızın çok ciddi
mağduriyetlerinin yaşandığı bir dönem oldu. Bununla ilgili SPK bazı
düzenlemeler yaptı ve şu anda bu konuda daha yakından bir denetleme devam
ediyor. İleride tekrarını önlemeyle ilgili daha sıkı bir yasal düzenleme
üzerinde şu anda yeni Sermaye Piyasası Kanunu’nda çalışılıyor. 
Bu öğrencilerle ilgili, bazı yargı kararlarıyla ilgili sorular
vardı. Tabii, ben tek tek hem bu yargı kararlarını hem de davaların konularını
bilmiyorum, hangi maddeden, neden böyle bir cezayla karşılaştılar bilmiyorum
dolayısıyla bu konuya belki ilgili bakanlarımızın cevap vermesinin daha uygun
olacağını düşünüyorum.
Meclisin bu saatlerde çalışmasıyla ilgili, biliyorsunuz “bu
yasanın bitimine kadar” diye bir karar var ve o karar çerçevesinde Türkiye
Büyük Millet Meclisi çalışıyor. Yine, bu Meclisin aldığı bir karar bu çalışma
saatleri dolayısıyla o çerçevede hep beraber devam ediyoruz. 
Devlet katkısına gelince, biliyorsunuz, bu devlet katkısında eski
uygulama ortadan kaldırılıp yeni uygulama başlıyor dolayısıyla bunun net
etkisinin tam olarak tahmini şu anda zor olsa da gelecek senenin bütçesi
hazırlanırken bununla ilgili daha detaylı bir tahmin çalışması yapılacak.
Türk Hava Yolları çalışanlarına gelince, biliyorsunuz, Türk Hava
Yolları, artık, Türkiye’nin bugünkü ekonomisini dikkate aldığınızda gerçekten
pek çok sektörü etkileyen ve tüm ekonominin olumsuz etkilenmesini beraberinde
getirecek kadar önemli bir kuruluşumuz. Dolayısıyla, başka ülkelerde olduğu
gibi, böyle kritik sektörlerde o sektörle ilgili ortaya çıkabilecek aksaklıkların
baştan önlenmesi önemli. 
Burada, doğrudur, bazı çalışanlarla ilgili Türk Hava Yollarının
kararı olmuştur ama o işi yavaşlatma ve yüzlerce seferin iptali sonucunda belki
binlerce, belki on binlerce vatandaşımızın da çok farklı şekilde mağduriyetleri
söz konusu olmuştur. Dolayısıyla bu konudaki nihai kararı da Türk Hava Yolları
yönetimi verecektir. 
İlaçla ilgili, evet, bu yıl, global
bütçenin, 2009 yılında yaptığımız anlaşmanın son uygulama yılı. Gelecek yılla
ilgili, uygulamayla alakalı, sektörle bir görüşme trafiği başlatılacaktır ama
henüz başlamamıştır. 
Eczanelerle ilgili, biliyorsunuz, Çalışma ve Sosyal Güvenlik
Bakanımız, zaten, sanırım 2015 ortasına kadar geçerli bir düzenleme yaptı.
Eczacılarımızın da mutabakatıyla 2015 sonuna kadar çalışma esasları bütün
detaylarıyla tespit edilmiş. Bu konuda, dolayısıyla, bununla ilgili yeni bir
konu, yeni bir düzenleme artık söz konusu değil. 
Teşekkür ediyorum Sayın Başkanım. 
MUSA ÇAM (İzmir) – Poliçeniz var mı Sayın Bakan? O soruma cevap
verin.
BAŞBAKAN YARDIMCISI ALİ BABACAN (Ankara) – Bunu ben size ayrıca
özel cevap vereyim. 
BAŞKAN – Yazılı cevap verecekmiş ona. 
BAŞBAKAN YARDIMCISI ALİ BABACAN (Ankara) – Yazılı değil, özel
cevap vereyim.
BAŞKAN – Pardon, özel cevap verecekmiş, sizin şahsınıza özel. 
MEHMET GÜNAL (Antalya) – Bizde de yapın Sayın Bakanım. “Yazılı”
deseydiniz bir şey…
MAHMUT TANAL (İstanbul) – Özel cevap olmaz, bunu öğrenmek
istiyoruz.
BAŞBAKAN YARDIMCISI ALİ BABACAN (Ankara) – Bunu aleni olarak
açıklama mecburiyeti olduğunu hiç zannetmiyorum. Kişisel bilgi kapsamındadır
dolayısıyla isteyene özel bilgi verebilirim. 
EMİN HALUK AYHAN (Denizli) – Yabancı yok burada Sayın Bakanım. 
MEHMET GÜNAL (Antalya) – Bu saatte kimse izlemiyor zaten. 
BAŞKAN – Sayın Özel, buyurun. 
ÖZGÜR ÖZEL (Manisa) – Sayın Bakanım, biraz önce bahsettiğiniz konu
eczanelerle Sosyal Güvenlik Kurumu arasındaki ilaç alım protokolüne dâhil bir
husus; oysaki kamu kurum iskontosu ilaç sanayisinin
devlete yaptığı bir iskonto. 2005 yılında SSK
hastanelerinin devri ve devletin SSK’ya toplu alım sırasında almış olduğu
yüksek iskontolar yerine yeni bir iskonto
tanımlandı; adı da “kamu kurum iskontosu”ydu. Bu,
eczanelerin yaptığı iskontodan farklı bir iskonto ama süreç içinde eczaneler kamu kurum iskontolarını depocu satış fiyatından alıp perakende satış
fiyatı üzerinden verdikleri için bir taşıma zararı yapıyorlar. Bu konuda
eczacılara verilmiş bir devlet sözü var; “Her şey elektronik ortama geçince
bunu sizin üzerinizden alacağız.” diye. Bu devlet sözünün arkasında mısınız?
2015’i öteliyor musunuz? 
BAŞKAN – Sayın Çelebi…
SÜLEYMAN ÇELEBİ (İstanbul) – Sayın Bakan, Türk Hava Yollarından
atılan işçilerle ilgili soru sordum ve net bir cevap alamadım. 
BAŞBAKAN YARDIMCISI ALİ BABACAN (Ankara) – Ben cevap verdim ama
Türk Hava Yolları için. 
SÜLEYMAN ÇELEBİ (İstanbul) – Hayır. Yani bu verdiğiniz cevap oradaki insanların perişanlığını ortadan
kaldırmıyor. Orada 305 tane nitelikli ve içlerinde yıllarca, on yıllarca
çalışmış, emek harcamış insanlar işten atıldı ve bunlarla ilgili, onların
geleceğinin karartılmaması için bu bireysel sigortadan yararlanacaklar mı? Bunu
net cevap olarak sizden bir kez daha rica ediyorum. 
BAŞKAN – Sayın Bakan, buyurun. 
BAŞBAKAN YARDIMCISI ALİ BABACAN (Ankara) – Bu eczanelerle ilgili
“devlet sözü” dediniz. Herhâlde önce kim, ne zaman söz vermiş, hangi belgede
yer alıyor, onun bir ortaya konulması lazım. Çalışma Bakanımız daha çok muhatap
oluyor eczanelerle. Dolayısıyla “devlet sözü”nün
anlamı bana göre devletin attığı imzadır. İmza var mıdır, yok mudur, ona bakmak
lazım, yoksa şahsi ifadeler her zaman söz konusu olabilir ama Çalışma
Bakanımızla görüşülmesi gereken bir konudur. 
Türk Hava Yollarıyla ilgili soruya ben cevap verdim, belki o anda
kaçırmış olabilirsiniz. Türk Hava Yollarındaki yüzlerce seferin iptali sebebiyle
binlerce, hatta on binlerce vatandaşımız da mağdur oldu, onların çok ciddi
zararları oldu, Türkiye'nin kayıpları oldu. Bu kayıpların da nasıl telafi
edileceği ve kimler tarafından telafi edileceğinin de ayrıca konuşulması
gerektiğini düşünüyorum. Dolayısıyla hele hele yasalara aykırı olarak ve
böylesine kritik bir kurumda, ekonomimizin tümünü etkileyebilecek bir kurumda
olabilecek gelişmelere de müsamaha göstermemiz ve bunu hoş karşılamamız da
kesinlikle mümkün değildir ama dediğim gibi, nihai kararı Türk Hava Yolları
verecektir. Dolayısıyla sadece çalışan kesimi değil ama onların çalışmasını
aksatması sonucunda etkilenen on binlerce vatandaşımızı ve onların uğradığı
kaybı, Türkiye'nin uğradığı kaybı da ayrıca hesap etmek gerekir. 
Teşekkür ederim 
BAŞKAN – Sayın Türeli…
RAHMİ AŞKIN TÜRELİ (İzmir) – Teşekkür ederim Sayın Başkan. 
Sayın Bakan ben bir soru yöneltmiştim ama cevap alamadım. Bu
bireysel emeklilik yasa tasarısı ile Başbakanın 3 çocuk politikası arasında çok
ciddi bir çelişki var. Buna ilişkin düşüncenizi merak etmiştim. 
Teşekkür ederim. 
BAŞBAKAN YARDIMCISI ALİ BABACAN (Ankara) – Çelişkiyi açabilir
misiniz. 
BAŞKAN – Sayın Özel…
ÖZGÜR ÖZEL (Manisa) – Sayın Bakanım, “devlet sözü”nden
kasıt, devlet adamları tarafından verilen sözdür. Bizim, devlette görev yapan
her türlü seçilmiş ve atanmış kişinin de herhâlde adamlığı konusunda bir
şüphemiz yoktur. Ayrıca, devlette çalışan bütün kadınların da aynı erdemde
olduklarını değerlendiriyorum. Ama “İmza var mı?” diye sorunuzun cevabı: Kamu
kurum iskontolarının taşıma zararının ortadan
kaldırılmasıyla ilgili, şimdiki Sağlık Bakanımızın, şimdiki Çalışma ve Sosyal
Güvenlik Bakanımızın ve bir önceki Maliye Bakanımızın attıkları imzaları daha
sonradan sizin telkininizle geri çektiklerini ve yirmi beş günlük bir ilaç
krizi yaşandığını 2008’in Ağustosunda, hatırlatırım. O imzaları ve o imzalardan
nasıl geri döndüklerini de dilerseniz size yazılı olarak bir kez daha sizin
arşivinize kazandırmak üzere teslim edebilirim.
BAŞKAN – Sayın Fırat…
SALİH FIRAT (Adıyaman) – Teşekkür ediyorum.
Sayın Bakanım, bu MPS’li hastalarla
ilgili IQ testi konusundaki değerlendirmenizi ve cevabınızı alamadım. Yani bu
düzenleme bence yanlıştır. Bu konuda bir çalışma düşünüyor musunuz?
BAŞBAKAN YARDIMCISI ALİ BABACAN (Ankara) – Sayın Başkanım, bir
daha tekrar etsin.
SALİH FIRAT (Adıyaman) – MPS’li
hastalarda ilaç tedavisi…
BAŞKAN – Bir saniye Sayın Fırat…
“MPS” diye bir hastalık var -uzun bir açılımı var onun- onunla
ilgili olarak ilaç veriminde –ben anladığımı söylüyorum- IQ testi yaptırılıyormuş,
60’ın altında olanlara da bu ilaç verilmiyormuş. “Bunun düzeltilmesi söz konusu
olabilir mi?” diyor.
ÖZGÜR ÖZEL (Manisa) – Veya IQ testi yaptırana IQ testi yaptırmayı
düşünüyor musunuz bu düzenlemeyi getirirken?
BAŞKAN – Hayır, o, onu sormadı, olmaz.
ÖZGÜR ÖZEL (Manisa) – Bu da benden olsun Sayın Başkan.
BAŞKAN – Olmaz, sen sıranı savdın.
Zaten, şu anda bitti, Sayın Bakan artık yazılı cevap verebilir.
İkinci bölüm üzerindeki görüşmeler tamamlanmıştır.
Şimdi ikinci bölümde yer alan maddeleri, varsa o madde üzerindeki
önerge işlemlerini yaptıktan sonra ayrı ayrı oylarınıza sunacağım.
Birleşime on beş dakika ara veriyorum.
Kapanma Saati: 01.29


DOKUZUNCU OTURUM
Açılma Saati: 01.50
BAŞKAN: Başkan Vekili Meral
AKŞENER
KÂTİP ÜYELER: Muhammet
Bilal MACİT (İstanbul), Mine LÖK BEYAZ (Diyarbakır)


BAŞKAN – Türkiye Büyük Millet Meclisinin 118’inci Birleşiminin
Dokuzuncu Oturumunu açıyorum. 
271 sıra sayılı Tasarı’nın görüşmelerine devam edeceğiz. 
Komisyon? Burada.
Hükûmet? Burada. 
Şimdi ikinci bölümde yer alan maddeleri ve varsa maddeler
üzerindeki önerge işlemlerini yaptıktan sonra ayrı ayrı oylarınıza sunacağım.
Madde 26’da bir önerge vardır, okutup işleme alıyorum.
TBMM Başkanlığına
Görüşülmekte olan 271 sayılı kanun tasarısının çerçeve 26. md.sinin tasarıdan çıkarılmasını
arz ve teklif ederiz.






Kazım Kurt


Özgür Özel


Müslim Sarı







Eskişehir


Manisa


İstanbul







Rahmi Aşkın Türeli


Süleyman Çelebi










İzmir


İstanbul







BAŞKAN – Komisyon katılıyor mu?
PLAN VE BÜTÇE KOMİSYONU BAŞKANI LÜTFİ ELVAN (Karaman) – Katılmıyoruz.
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Kim konuşacak?
ÖZGÜR ÖZEL (Manisa) – Müslim Sarı.
BAŞKAN – Sayın Sarı, buyurun. (CHP sıralarından alkışlar) 
MÜSLİM SARI (İstanbul) – Teşekkür ederim Sayın Başkan. 
271 sıra sayılı Kanun Tasarısı’nın 26’ncı maddesine ilişkin
verdiğimiz önergede düşüncelerimizi açıklamak üzere söz almış bulunuyorum.
Öncelikle bir tespit yapmak isterim: Son birkaç aydır ardı ardına
birtakım yasalar geliyor Türkiye Büyük Millet Meclisinin gündemine. Bu
yasalarda bir “yurt içi tasarruf artışı” vurgusu var. Türkiye'nin en önemli
problemine, en önemli ekonomik problemine ilişkin, cari açık sorununa ilişkin
doğru bir tespitin yapıldığını görüyorum. Cari işlemler açığı en nihayetinde
yurt içi tasarruf açığıdır, daha doğrusu, yurt içi tasarrufların seviyesinin
yetersizliğini gösterir. Yurt içi tasarrufların seviyesinin yetersizliği en
nihayetinde cari açık olarak karşımıza çıkar. Dolayısıyla, Hükûmetin Türkiye
ekonomisinin en yapısal sorunu ve en yumuşak karınlarından biri olan cari
işlemler açığı ve onun arkasındaki gerçeği nihayet on yıl sonra fark ediyor
oluşunu da tebrik etmek istiyorum. Fakat, temel sorun
bu iken ve bu sorunun çözümüne ilişkin birtakım yasalar gündeme getirilirken,
ister istemez şu soruyu sormak gerekiyor: Bu problemi yaratan kim? Bu problem
yapısal bir problem mi? Bu problem AKP’nin yarattığı bir problem mi? Bu problem
konjonktürel bir problem mi? Biraz bunları tartışmak
istiyorum.
Bir defa, Türkiye gibi ülkelerin yurt içi tasarruf açığının
olması, daha doğrusu yatırım ile tasarruf arasında kurulacak ilişkide
tasarrufların yatırımların altında seyrediyor oluşu yapısal bir durumdur. Fakat
enteresan olanı ve ilginç olanı, yaklaşık on yıllık AKP hükûmetleri dönemi
boyunca yurt içi tasarruf oranlarının sürekli bir biçimde aşağıya doğru
düşüşüdür. Nitekim, 2002 yılında yurt içi
tasarrufların millî gelire oranı yüzde 18,6 iken 2011 yılında bu oran yüzde
13,3’e kadar düşmüştür. Dolayısıyla yurt içi tasarrufların hacmi dip yapmıştır
âdeta. 
Şimdi, sanki bunlar AKP’nin ürettiği politikaların yarattığı
sonuçlar değilmiş gibi, burada, yurt içi tasarruf hacmini nasıl yukarı
çıkaracağımıza ilişkin yasalar getiriyoruz, kanun teklifleri getiriyoruz, kanun
tekliflerini tartışıyoruz. Elbette ki bunun fark ediliyor olması önemlidir,
ancak yurt içi tasarruf hacminin yükseltilmesi, yatırımlarla tasarruflar
arasında kurulacak ilişkinin dengeli ve olması gereken bir ilişki olduğunun
tespiti açısından bunun hangi politikaların sonucu olarak ortaya çıktığını ve
bunun müsebbibinin ne olduğunu ve kimler olduğunu da teşhir etmek gerekir.
Dolayısıyla bu, AKP’nin yaklaşık on yıldır uyguladığı ekonomik politikaların
bize getirdiği noktadır ve bu getirdiği nokta, dünyanın miktar olarak en yüksek
ikinci cari işlemler açığı veren ülke olmasıdır Türkiye’nin. 
Nitekim 2011 yılı sonu itibarıyla Türkiye’nin verdiği cari
işlemler açığı 77 milyar dolardır ve bu, Amerika Birleşik Devletleri’nden sonra
en yüksek cari işlemler açığı olduğu anlamına gelir. Amerika Birleşik
Devletleri’nin cari işlemler açığının yüksek olmasının onun için çok fazla bir
önemi yok çünkü uluslararası ticarette kullanılan para, Amerika Birleşik
Devletleri’nin kendi parasıdır. Dolayısıyla FED istediği kadar dolar basarak dış
ticaret açığını ya da cari işlemler açığını finanse edebilir. Onun için cari
işlemler açığını finanse etmek bir problem değildir ancak Türkiye gibi ülkeler
için cari işlemler açığının finansmanı önemlidir çünkü en nihayetinde cari
işlemler açığı döviz açığı demektir ve Merkez Bankası da döviz basmadığına
göre, bu dövizin bir
yerden bulunuyor olması gerekir. Dolayısıyla cari işlemler açığının ulaştığı
seviye çok önemli bir problemdir hiç finansmana girmeden ama öyle anlaşılıyor
ki bugün biz elliye yakın önerge vereceğiz nasıl olsa ve vaktimiz de bol,
finansmanı da ayrıca tartışacağız. Ayrıca ekonominin diğer problemli alanlarını
da bu gece sabaha kadar tartışacağız gibi görünüyor.
Cari işlemler açığıyla ilgili son bir not: Cari işlemler açığının
millî gelire oranı olarak da Türkiye, kendisiyle karşılaştırılabilir ülkeler
içerisinde Gürcistan’dan ve Beyaz Rusya’dan sonra en yüksek cari işlemler
açığını veren ülke, bazı Afrika ülkelerini dışarıda tuttuğumuzda. 
Şimdilik sözlerimi burada sona erdiriyorum, herkese saygılar
sunuyorum. (CHP sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul edenler… Kabul etmeyenler…
Kabul edilmemiştir.
Madde 26’yı oylarınıza sunuyorum: Kabul edenler… Kabul etmeyenler…
Kabul edilmiştir.
Madde 27’de bir önerge vardır, okutup işleme alıyorum: 
TBMM Başkanlığına
Görüşülmekte olan 271 sıra sayılı kanun tasarısının çerçeve 27.
maddesinin tasarıdan çıkarılmasını arz ve teklif ederiz.






Kazım Kurt


Özgür Özel


Müslim Sarı







Eskişehir


Manisa


İstanbul







Süleyman Çelebi


Rahmi Aşkın Türeli










İstanbul


İzmir






BAŞKAN – Komisyon katılıyor
mu? 
PLAN VE BÜTÇE KOMİSYONU BAŞKANI LÜTFİ ELVAN (Karaman) –
Katılmıyoruz Sayın Başkan. 
BAŞKAN – Hükûmet katılıyor mu? 
BAŞBAKAN YARDIMCISI ALİ BABACAN (Ankara) – Katılmıyoruz.
BAŞKAN – Kim konuşacak?
EMİNE ÜLKER TARHAN (Ankara) – Müslim Sarı…
BAŞKAN – Buyurun Sayın Sarı.
MÜSLİM SARI (İstanbul) – Teşekkür ederim Sayın Başkan.
Bundan önceki konuşmada cari işlemler açığına ilişkin
değerlendirmeleri belirli bir noktaya getirmiştik. Şimdi, buradan devam edelim isterseniz.
“Cari işlemler açığı en nihayetinde döviz açığıdır.” dedik ve
“Cari işlemler açığının ulaştığı seviye, bunun finansmanı kadar önemlidir.”
dedik.
Şimdi, Hükûmetin şöyle bir yaklaşımı vardı geçmiş dönemlerde: Biz
muhalefet olarak “Yahu, cari işlemler açığı çok hızlı bir şekilde artıyor, buna
önlem almak gerekir.” dediğimizde, hep resmî çevreler bize şunu söylediler:
“Biz cari işlemler açığından korkmuyoruz.” Niye korkmuyorsunuz? “Çünkü biz
tüketmek için değil, üretmek için mal ve hizmet ithalatı yapıyoruz.” Nereden
anlıyorsunuz? “Çünkü bizim ithalatımızın dörtte 3’ü ara malı.” Ara malı ne?
“Başka mal ve hizmetler üretmek için kullanılan, kendisi de üretilmiş olan
mallar. Dolayısıyla biz ara malını ithal edip, bunu üretim döngüsü içinden
geçirip bir mamul madde elde edeceğiz ve elde ettiğimiz mamul maddenin bir
kısmını da ihraç edeceğimiz için, ihracatımız ile ithalatımız arasındaki makas
kapanacak, orta ve uzun vadede bizim dış ticaret açığımız kapanacak. O yüzden,
biz, cari işlemler açığından korkmuyoruz.” diye bir masal dinletiyorlardı bize
resmî çevreler. 
Şimdi, bu bakış açısının altında aslında çok büyük bir itiraf var
ve çok tehlikeli bir şey söylüyoruz. Söylediğimiz şey şu: Türkiye'nin üretim
dinamikleri, aslında ithalat yapabilme kabiliyetlerine bağlanmıştır çünkü
ithalat yapabildiğiniz sürece büyüyebiliyorsunuz. Ekonominin yumuşak karnı bu
ve cari işlemler açığını tehlikeli noktaya getiren şey de bu. Şöyle bir
ekonomik model düşünün: Üretim yapacaksınız, üretim yapmak için ihtiyaç
duyduğunuz ara malı ithal ediyorsunuz. O hâlde üretiminiz ithalat yapabilme
kabiliyetinize bağlı. İthal ettiğiniz ara malları üretim döngüsüne sokup bir
mamul madde elde ediyorsunuz ama üzerine koyduğunuz yurt içi katma değer çok
düşük olduğu için ihracatınız ithalatınızı kavrayamıyor ve yetişemiyor, sonuçta
dış ticaret açığı vermeye başlıyorsunuz. 
O hâlde denklem nasıl kuruluyor? Büyüyebilmek için dış ticaret
açığı vermek zorunda olan bir ekonomik modeldir bu ve bu en nihayetinde cari işlemler
açığına gidiyor. Dolayısıyla, büyüyebilmek için cari işlemler açığı vermek
zorunda olduğunuz bir ekonomik modelle karşı karşıyasınız. Bu, benim
bilebildiğim kadarıyla, dünyada hiçbir ülkede yok. Her ülke cari işlemler açığı
verebilir ancak büyümek için cari işlemler açığı vermek zorunda olan başka bir
ekonomik model yoktur dünyada. 
Daha tehlikeli olan şey de şu: Cari işlemler açığını finanse
edebilmek için borç yaratıcı kalemlerden ya da kısa vadeli kaynaklardan medet
umuyorsunuz. O zaman bizim büyüyebilme dinamiklerimiz en nihayetinde yurt
dışından borçlanabilme kabiliyetimize bağlanıyor ve bu borçlarımızın da çoğu
kısa vadeli borçlar. O hâlde yine denklemi uzatacak olursak, büyüyebilmek için
kısa vadeli fon girişlerine ve kısa vadeli kaynağa bağlı bir ekonomik model
kuruyorsunuz. Böyle bir ekonomik modelin üzerine kapanan siyasetin de ne kadar
kırılgan olduğunu ve ne kadar dışa bağımlı olduğunu ayrıca tartışmak
istemiyorum.
Cari işlemler açığı Türkiye
ekonomisinin yumuşak karnıdır ve bu yumuşak karın onun büyüme modelinin
sakatlığından kaynaklanmaktadır. Dolayısıyla biz bir büyüme modeli ya da cari
işlemler açığı yaratmayan bir büyüme modeli tasavvur ediyorsak, o hâlde bizim
24 Ocak 1980 kararlarından beri kurgulayageldiğimiz
büyüme modeline Türkiye’nin gerçeklerine uygun birtakım müdahaleler yapmaktan
başka çaremiz yok. Yurt içi tasarrufları arttırmak istiyorsak ya da cari
işlemler seviyesini bulunduğu noktadan aşağıya indirmeye çalışıyorsak böyle bir
modeli Türkiye’nin önüne koymalıyız. İlginç olan nokta şudur: Bu, AKP
hükûmetlerinin belirlediği ve keşfettiği bir büyüme modeli değildir ancak AKP
hükûmetlerinin elinde derinleşen bir sorundur bu çünkü Türkiye ekonomisinin 1
birim büyüme başına düşen cari işlemler açığı sürekli artmaktadır. Bakın, Türkiye
ekonomisi geçmiş dönemde de yüksek büyüme dönemleri yaşadı. Örneğin 2005-2007
arasında. 2005 ve 2007 arasında yüzde 7,1 büyüyen Türkiye ekonomisinin verdiği
cari işlemler açığı daha sonraki yüksek büyümelerde verdiği cari işlemler
açığından azdır. Dolayısıyla bu süreç sürekli derinleşmektedir ve Türkiye
ekonomisinin büyümek için vermek zorunda olduğu cari işlemler açığı sürekli
olarak büyümektedir. Bu sürdürülemez ve bu hızla sürdürülemez bir noktaya doğru
gidiyor.
Ben sözlerime yine burada son veriyorum.
Teşekkür ediyorum. (CHP sıralarından alkışlar)
BAŞKAN – Teşekkür ederim Sayın Sarı.
ÖZGÜR ÖZEL (Manisa) – Karar yeter sayısı istiyoruz Sayın Başkan.
BAŞKAN – Karar yeter sayısı arayacağım.
Önergeyi oylarınıza sunuyorum: Kabul edenler… Kabul etmeyenler…
Önerge reddedilmiştir, karar yeter sayısı vardır.
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
Madde 28’de bir önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte olan 271 Sayılı Kanun Tasarısının çerçeve 28.
maddesinin tasarıdan çıkarılmasını arz ve teklif ederiz.






Kazım Kurt


Özgür Özel


Müslim Sarı







Eskişehir


Manisa


İstanbul







Süleyman Çelebi


Rahmi Aşkın Türeli










İstanbul


İzmir






BAŞKAN – Komisyon katılıyor mu? 
PLAN VE BÜTÇE KOMİSYONU BAŞKANI LÜTFİ ELVAN (Karaman) –
Katılmıyoruz Sayın Başkan. 
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Kim konuşacak? Sayın Sarı, siz mi? 
MÜSLİM SARI (İstanbul) – Evet. 
BAŞKAN – Buyurun Sayın Sarı. (CHP sıralarından alkışlar)
Bir film vardı hatırlar mısınız: “Mr.
Smith Washington’da.” 
Buyurun. 
SEBAHATTİN KARAKELLE (Erzincan) – Çok teşekkür ederim Sayın
Başkan! 
BAŞKAN – O çok güzel bir filmdi. 
MÜSLİM SARI (İstanbul) – Teşekkür ederim Sayın Başkan. 
ÖZGÜR ÖZEL (Manisa) – Başkanım, beş saniyeyi düzeltir misiniz. 
BAŞKAN – Hayhay, hemen düzeltirim, hiç merak etmeyin.
Sayın Özel, sakın benimle inatlaşmayın. 
Yeniden açıyorum, buyurun.
MÜSLİM SARI (İstanbul) – Teşekkür ederim Sayın Başkan. 
Değerli milletvekilleri, geçtiğimiz günlerde, hatırlarsanız…
ÜNAL KACIR (İstanbul) – Önergenden bahset de bilelim ne olduğunu. 
MÜSLİM SARI (Devamla) – …Standard and Poor’s Türkiye'nin kredi
görünümünü pozitiften durağana indirdi, çok da mahcup bir tavırla ve Sayın
Başbakan çok sinirlendi, resmî çevreler çok sinirlendi, “Türkiye’yi nasıl kriz
içinde olan ülkelere benzetirsiniz ve onunla aynı muameleye tabi tutarsınız?”
dedi.
ALİ AYDINLIOĞLU (Balıkesir) – Sen de sevinmişsindir! 
MÜSLİM SARI (Devamla) – Ve “Biz gerekirse kendi kredi
derecelendirme kuruluşumuzu kendimiz kurarız.” dedi. Bilmiyorum bu raporu
okudunuz mu? Aslında, Türkiye ekonomisinin en önemli beş tane kırılganlığından
sadece bir tanesine vurgu yaparak ve bunu da son derece mahcup bir tavırla, not
indirmeksizin, sadece görünümde yaptığı bir değişiklik sonrasında Sayın
Başbakanın hiddetini gördük. Oysa Türkiye ekonomisinin kırılganlıklarına
baktığımız zaman Standart and Poor’s’un
vurgusunun son derece mahcup olduğunu görürüz. Neden? Önümüzdeki patikaya
bakacak olursak yani bu yıldan başlamak üzere 2012, 2013 ve 2014 dönemini
işleyen ya da kapsayan önümüzdeki üç yıla ilişkin patikaya bakacak olursak,
Türkiye ekonomisinin bazı alanlarda kırılganlıklarının çok derinleşeceğini
göreceğiz. Bunu aslında Hükûmet Orta Vadeli Program’ında da resmen itiraf
ediyor. 
Bakın, bunlardan biri büyümedir. Önümüzdeki dönem büyüme
oranlarının düşeceği bir patikayla karşı karşıya kalacağımız kesine yakındır.
Geçmiş iki yıldaki yüksek büyümelerden sonra -ki Türkiye ekonomisinin tarihsel
büyüme ortalaması yüzde 5’tir yani cumhuriyet kurulduğundan beri Türkiye
ekonomisi ortalama yüzde 5 civarında büyümüştür- aslına bakarsanız, AKP
hükûmetleri dönemi boyunca da Türkiye'nin büyüme ortalaması yüzde 5,04’tür. Bu
da bir algıdır yani AKP bu algıyı çok iyi yaratıyor ve yönetiyor sanki AKP
hükûmetleri döneminde Türkiye çok yüksek büyümüş gibi, oysa böyle bir şey yok. 
2012, 2013 ve 2014’te yüzde 4, 5, 5, ortalama yüzde 4,7 büyüyeceği
varsayımı yapıyor Hükûmet. Bu varsayımın geçerli olduğunu kabul edersek,
2003’ten 2014’e kadar Türkiye ekonomisi ortalama yüzde 5,04 büyüyecektir ve bu,
Türkiye ekonomisinin tarihsel büyüme ortalamaları kadardır; ayrıksı bir
hikâyesi yoktur Türkiye'nin. Aynı dönemde gelişmekte olan ülkelerin büyüme ortalamaları
Türkiye'nin büyüme ortalamalarının üzerindedir. Dolayısıyla, bu algıyı önce
düzeltelim. 
İkincisi: Büyüme oranları düşecek ve bu, Türkiye ekonomisinde
ciddi bir kırılganlık yaratıyor; bunu görmek lazım. Her ne kadar Hükûmet buna
“yumuşak düşüş” diyorsa da ve bu yılı yüzde 4-4,5 gibi bir büyümeyle
bitireceğimizi öngörüyorsa da yapılan tahminler, Hükûmetin tahminlerinin
aslında en iyimser tahminlerden biri olduğunu bize gösteriyor. 
Diğer yabancı kuruluş raporlarına baktığımız zaman, uluslararası
kuruluşlardan IMF’nin ve Dünya Bankasının rakamlarına baktığımız zaman, Türkiye
ekonomisinin bu yıl yüzde 3’ler civarında büyüyeceğini öngörüyor. Sıfıra yakın
büyüme, hatta negatif büyüme öngörüsü yapan yabancı kuruluş raporları da var.
Her ne olursa olsun, Türkiye'nin büyüme ortalamaları önümüzdeki üç yıl boyunca
düşecek, bu kesin ve biz biliyoruz ki yüzde 5’in altındaki her büyüme
Türkiye'de çok ciddi toplumsal sorunlar ve problemler yaratıyor. Bunların en
başında geleni istihdam ve başka birtakım problemler, sosyal problemler. Ve
bunun birtakım siyasal sonuçları ve siyasal bedelleri de olacak ve siyasal
sonuçlar üzerinden de bir kırılganlığın Türkiye'nin önünde durduğu çok açık ve
nettir. Dolayısıyla, önümüzdeki dönem, büyüme oranlarında çok radikal düşmelerin
olacağı bir dönemin karşımıza çıkacağını gösteriyor. Dünyada artık çok yüksek
büyümelerin olmayacağı bir konjonktüre giriyoruz.
2000’li yıllardaki likidite bolluğunun yarattığı bir konjonktür
dünyanın önünde yok. Dünyada artık çok yüksek büyümeler olmayacak önümüzdeki
dönem. Dolayısıyla, kendisini dünyayla eklemlemiş ve dünyadaki likiditeye
bağımlı, dışa doğru kanayan bir ekonomiye sahip olan Türkiye ekonomisinin de
çok uzun dönem, çok yüksek büyüme oranlarını yakalayamayacağını öngörüyoruz. Bu
büyüme oranlarının istihdam üzerinde çok ciddi etkilerinin de olacağını
biliyoruz.
Şöyle bir hesap yapmış Hükûmet Orta Vadeli Program’da, demiş ki:
“Biz önümüzdeki üç yılda yüzde 4,7 büyüyeceğiz, karşılığında 1 milyon 300 bin
istihdam yaratacağız.” 
Şimdi, bu rakamlar Türkiye ekonomisinin geçmiş performanslarıyla
tutarlı değildir. Geçmişte, 2005 ve 2007 döneminde de -biraz önce söyledim-
Türkiye ekonomisi… (CHP sıralarından alkışlar)
(Mikrofon otomatik cihaz tarafından kapatıldı) 
BAŞKAN – Teşekkür ederim Sayın Sarı.
ÜNAL KACIR (İstanbul) – On senedir bunları dinliyoruz, aynı
şeyleri söylüyorsunuz.
MÜSLİM SARI (İstanbul) – Dinlemişsin ama öğrenememişsin!
ÖZGÜR ÖZEL (Manisa) – Karar yeter sayısı istiyorum.
BAŞKAN – Karar yeter sayısı arayacağım.
Önergeyi oylarınıza sunuyorum: Kabul edenler… Kabul etmeyenler…
Önerge reddedilmiştir, karar yeter sayısı vardır.
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
29’uncu maddede üç önerge vardır, sırasıyla okutup işleme
alacağım.
Türkiye Büyük Millet Meclisi Başkanlığına
Görüşülmekte olan 271 sıra sayılı Kanun Tasarısının 29'uncu
maddesiyle 4632 sayılı Kanuna eklenen ek 1'inci maddenin 2'nci fıkrasının,
“a bendindeki %15 ibaresinin %25, 
b bendindeki %35 ibaresinin
%50, 
c bendindeki %60 ibaresinin
%75," 
olarak değiştirilmesini arz ve
teklif ederiz.









Mehmet Günal


Alim Işık


S. Nevzat Korkmaz










Antalya


Kütahya


Isparta







Mustafa Kalaycı


Mehmet Şandır













Konya


Mersin









BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının 29 uncu maddesi ile 4632 sayılı
Kanuna eklenen ek 1 inci maddeye aşağıdaki fıkranın eklenmesini arz ve teklif
ederiz. 






Mahir Ünal


Mehmet Doğan Kubat


İlyas Şeker













Kahramanmaraş


İstanbul


Kocaeli













Osman Boyraz


Muzaffer Yurttaş


İlknur Denizli













İstanbul


Manisa


İzmir













Osman Çakır


Tülin Erkal Kara


Osman Kahveci













Düzce


Bursa


Karabük
















Sebahattin Karakelle


Mehmet Domaç
















Erzincan


İstanbul













Hakan Çavuşoğlu


Aydın Şengül


İlhan Yerlikaya













Bursa


İzmir


Konya









“Devlet katkısı ve getirileri haczedilemez, rehnedilemez,
iflas masasına dahil edilemez.”
BAŞKAN – Şimdiki önergeyi okutup işleme alıyorum.
TBMM Başkanlığına
Görüşülmekte olan 271 sayılı Kanun tasarısının çerçeve 29.
maddesinin tasarıdan çıkarılmasını arz ve teklif ederiz. 






Kazım Kurt


Özgür Özel


Müslim Sarı







Eskişehir


Manisa


İstanbul







Süleyman Çelebi


Rahmi Aşkın Türeli










İstanbul


İzmir






BAŞKAN – Komisyon, önergeye katılıyor musunuz?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz. 
BAŞKAN – Hükûmet katılıyor mu? 
BAŞBAKAN YARDIMCISI ALİ BABACAN (Ankara) – Hayır, katılmıyoruz. 
BAŞKAN – Sayın Sarı, buyurunuz. 
MÜSLİM SARI (İstanbul) – Teşekkür ederim Sayın Başkan. 
Buradan ayrılmadan önce, bir önceki maddeye ilişkin önergede
istihdamla ilgili problemlerden bahsetmiştik ve demiştik ki: İstihdam hedefleri
gerçekçi değil. Neye dayanarak söylüyorum? Şuna dayanarak söylüyorum: Geçmiş
dönemde, 2005 ve 2007 döneminde yüzde 7,1 büyüyen Türkiye ekonomisi 1 milyon
106 bin istihdam yaratmış. Şimdi, siz, önümüzdeki üç yılda yüzde 4,7
ortalamayla büyüme varsayımı yapıyorsunuz ve 1 milyon 300 bin istihdam yaratma
hedefini koyuyorsunuz ve sonuç olarak 2014 yılı işsizlik rakamını da yüzde 9,9
olarak tespit etmişsiniz. Bu 9,9 rakamına ulaşabilmek için 1 milyon 300 bin
istihdam hedefini uydurmuşsunuz resmen sırf tek haneli rakamlarda gösterebilmek
için işsizliği, “Üçüncü yılın sonunda işsizliği tek haneli rakamlara indirdim.”
demek için ve psikolojik sınırın, yüzde 10 oranının altında tutmak için. Bunlar
gerçekçi değildir. Türkiye ekonomisinin geçmiş dönem istihdam
elastikiyetleriyle, büyümenin istihdam elastikiyetine ilişkin karşılaştırmalarıyla
alakası yoktur. 
Bakınız, bir şey daha söyleyeyim: Sizin hükûmetleriniz döneminde,
çok yüksek büyümeyi iddia ettiğiniz dönemlerdeki işsizlik oranlarınızın
ortalaması 1980’li ve 90’lı yılların işsizlik ortalamasının üzerindedir.
1980’li yıllarda -Özallı yıllardır, dışa açılma yıllarıdır- Türkiye
ekonomisinin ortalama işsizlik oranı yüzde 8,2’dir. 1990’lı yıllar istikrarsız
yıllardır. Hani istikrarla çok övünüyorsunuz ya, koalisyon hükûmetlerinin
sürekli olarak istikrarsızlık yarattığı dönemde işsizlik oranları tek
hanelidir. 2001 krizinde -cumhuriyet tarihinin en yüksek, en radikal
krizlerinden biridir, en ağır krizlerinden biridir- işsizlik oranı yüzde 10’un
biraz üzerindedir. Şimdi, siz çok yüksek büyüdüğünüzü iddia ediyorsunuz ya
bütün bu dönem boyunca, işsizlik oranlarınız yine çift haneli rakamlara takılı
kaldı. Üstelik, iş gücüne katılım oranının ve istihdam
oranının 10 puan düştüğü bir patikada bunu yapamadınız, 10 puan. 1980’li
yıllarda Türkiye’de istihdam oranı yüzde 55’tir, sizin Hükûmetiniz dönemi
ortalaması yüzde 45. İş gücüne katılım oranı yüzde 58 iken sizin Hükûmetiniz
döneminin ortalaması yüzde 47’dir. Yani giderek daralan bir havuz üzerinden
-tırnak içinde- yüksek büyümenin olduğu bir dönemde işsizlik oranlarınız 80’li
ve 90’lı yılların üstünde. 
İstihdama ilişkin çok yapısal problemler var. Kayıt dışı istihdam
neredeyse toplam istihdamın yarısı ya da yarıya yakını. En son rakamlar biraz
düştü, yüzde 40’ların altına. Ancak hâlâ bu ülkede iş güvencesi olmadan çalışan
çok geniş bir istihdam alanı var. 
Ve kadın istihdamı… Sürekli olarak toplumsal yaşamın dışına
çıkartılmaya çalışılan ve toplam iş gücü içindeki payı ya da iş gücüne katılım
oranı yüzde 30’ların altında olan, üçte 1’in altında olan bir kadın istihdamı
var Türkiye’de. Bu, çok acı ve kadının giderek toplumsal yaşamın içine girmesi
gereken bir konjonktür söz konusuyken, böyle bir alan
yaratmak söz konusuyken en az 3 tane çocuk vaadiyle kadınları yeniden evlere
tıkıyorsunuz, yeniden istihdam piyasasının dışına itmeye çalışıyorsunuz.
Önümüzdeki dönem kadınların iş gücüne katılım oranı yükselmeyecek, göreceksiniz
ve OECD ortalamalarının çok altında olacak.
Türkiye ekonomisi çok ciddi şekilde istihdam yaratmak zorundadır.
Bunun birçok önemli nedeni var. Bunlardan birincisi, kırdan kente göç
olgusudur. Kırdan kente göç ettikçe, kırda iş talep etmeyen kesimler bu sosyal
ve toplumsal transformasyon sonrasında iş talep eder
hâle geleceklerdir. Kadınlar daha çok toplumsal yaşamın içine girmeleri
gerektiği bir konjonktür içinde daha çok iş gücü talep
edeceklerdir. Dolayısıyla Türkiye ekonomisi 2,5 milyonun üzerindeki işsize ek
olarak bu talepleri de karşılayabilecek iş gücü politikalarını inşa etmek
zorundadır. 
ÜNAL KACIR (İstanbul) – İşte, on senedir yapıyor ya.
MÜSLİM SARI (Devamla) – Evet, yapıyor. İşte, anlatıyorum. Biraz
önce de anlattım. Yaptığınız çok belli. 
1980’lerin ve 90’ların işsizlik oranının üzerinde bir işsizlik
oranı var bugün Türkiye’de. 
ÜNAL KACIR (İstanbul) – Kırsaldaki çalışan kaçtan kaça düşmüş,
söyleyin. 
MÜSLİM SARI (Devamla) – 1980’lerin, 90’ların ortalamalarının
üzerinde. Bir daha söylüyorum anlayabilmeniz için:
1980’lerin ve 90’ların işsizlik oranının üzerinde bir işsizlik oranı var
Türkiye’de. Bu çok açık ve net. Ve iş gücüne ilişkin
istatistiklerde çok ciddi problemler var. İş gücüne katılmayan nüfus içinde,
dolayısıyla işsizlik içinde değerlendirilemeyecek olan, çalışmaya hazır…
(Mikrofon otomatik cihaz tarafından kapatıldı) 
MÜSLİM SARI (Devamla) – Teşekkür ediyorum. (CHP sıralarından
alkışlar) 
BAŞKAN – Teşekkür ederim Sayın Sarı.
ÖZGÜR ÖZEL (Manisa) – Karar yeter sayısı…
BAŞKAN – Karar yeter sayısına tabii ki bakacağım.
ÜNAL KACIR (İstanbul) – Özgür grup başkan vekilliğine
hazırlanıyor.
BAŞKAN – Olabilir. Niye olmasın?
Önergeyi oylarınıza sunuyorum: Kabul edenler… Kabul etmeyenler…
Karar yeter sayısı vardır, önerge reddedilmiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının 29 uncu maddesi ile 4632 sayılı
Kanuna eklenen ek 1 inci maddeye aşağıdaki fıkranın eklenmesini arz ve teklif
ederiz. 
Mahir Ünal (Kahramanmaraş)
ve arkadaşları
“Devlet katkısı ve getirileri haczedilemez, rehnedilemez,
iflas masasına dâhil edilemez.”
BAŞKAN – Komisyon, katılıyor musunuz?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılıyoruz efendim.
BAŞKAN – Hükûmet?
BAŞBAKAN YARDIMCISI ALİ BABACAN (Ankara) – Katılıyoruz.
AYŞE NUR BAHÇEKAPILI (İstanbul) – Gerekçe...
BAŞKAN – Gerekçeyi okutuyorum:
Gerekçe:
4632 sayılı Kanunun 17 nci maddesindeki
uygulamaya paralel olarak, Devlet katkısı ve getirilerinin haciz, rehin ve
iflas masası konusu yapılamayacağı hüküm altına alınarak, Devlet katkılarına
söz konusu nedenlerle bir sınırlama konmaması amaçlanmaktadır. 
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 271 sıra sayılı Kanun Tasarısının 29'uncu
maddesiyle 4632 sayılı Kanuna eklenen ek 1 'inci maddenin 2'nci fıkrasının,
“a bendindeki %15 ibaresinin %25, 
b bendindeki %35 ibaresinin
%50, 
c bendindeki %60 ibaresinin
%75,”
olarak değiştirilmesini arz ve
teklif ederiz.
Mehmet Şandır (Mersin) ve
arkadaşları
BAŞKAN – Komisyon katılıyor mu?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz efendim.
BAŞKAN – Hükûmet?
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Kim konuşacak?
MEHMET ŞANDIR (Mersin) – Gerekçe…
BAŞKAN – Gerekçeyi okutuyorum:
Gerekçe:
Katılımcıların bu getirilerden daha fazla faydalanması
amaçlanmaktadır. 
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Madde 29’u oylarınıza sunuyorum: Kabul edenler… Kabul etmeyenler…
Kabul edilmiştir.
Madde 30’da iki önerge vardır, sırasıyla okutup işleme alıyorum:
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının 30 uncu maddesi ile değiştirilen
4632 sayılı Kanunun geçici 1 inci maddesinin beşinci fıkrasının aşağıdaki
şekilde değiştirilmesini arz ve teklif ederiz.






Mahir Ünal


Mehmet Doğan Kubat


Suat Önal







Kahramanmaraş


İstanbul


Osmaniye







Selçuk Özdağ


Osman Boyraz


Muammer Güler







Manisa


İstanbul


Mardin







İlyas Şeker


Muzaffer Yurttaş


Tülay Bakır







Kocaeli


Manisa


Samsun







İlhan Yerlikaya


Safiye Seymenoğlu










Konya


Trabzon






“Yetkili organlarınca karar alınması kaydıyla, üyelerine veya
çalışanlarına emekliliğe yönelik taahhütte bulunan dernek, vakıf, sandık, tüzel
kişiliği haiz meslek kuruluşu veya sair ticaret şirketleri nezdinde 16/4/2012
tarihi itibarıyla mevcut bulunan emeklilik taahhüt planları kapsamındaki yurt
içi ya da yurt dışındaki birikimler ve taahhütlere ilişkin tutarlar (plan
esaslarına göre aktarım tarihine kadar mutad yapılan
ödemeler nedeniyle oluşanlar dahil), 31/12/2015
tarihine kadar kısmen veya tamamen bireysel emeklilik sistemine aktarılabilir.
Belirlenmiş katkı esasına göre yürütülen emeklilik taahhüt planlarından yapılan
aktarımlarda ilgili kuruluşun yetkili organlarınca karar alınması şartı
aranmayabilir.”
BAŞKAN – Şimdiki önergeyi okutup işleme alıyorum.
TBMM Başkanlığına
Görüşülmekte olan 271 sayılı kanun tasarısının çerçeve 30.
maddesinin tasarıdan çıkarılmasını arz ve teklif ederiz.






Kazım Kurt


Özgür Özel


Müslim Sarı







Eskişehir


Manisa


İstanbul







Süleyman Çelebi


Rahmi Aşkın Türeli










İstanbul


İzmir






BAŞKAN – Komisyon, katılıyor musunuz?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz.
BAŞKAN – Hükûmet?
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Sayın Sarı, buyurunuz.
MÜSLİM SARI (İstanbul) – Teşekkür ederim Sayın Başkan.
Bu önergede de enflasyona ilişkin bazı değerlendirmelerde bulunmak
istiyorum.
ÜNAL KACIR (İstanbul) – Ama önerge ne diyor, onu da bir öğrenelim,
oy vereceğiz.
S. NEVZAT KORKMAZ (Isparta) – Rahatsız oluyorlar, yapma lütfen ya
gece gece!
MÜSLİM SARI (Devamla) – Bildiğiniz üzere, 2000’lerin ortalarından
itibaren, daha doğrusu 2001 yılındaki programdan itibaren enflasyon oranlarında
ciddi düşmeler yaşanmaya başlandı ve en nihayetinde enflasyon tek haneli
rakamlara kadar indi. Hatta, hatırlayınız, 2011
yılının ortalarında yüzde 3,9 oldu enflasyon oranı ve İngiltere gibi gelişmiş
bir ülkenin bile altında enflasyon oranlarını gördü bu ülke. Dolayısıyla,
enflasyonda birtakım fedakârlıkların sonucu olarak elde edilmiş bazı kazanımlar
yaşadık. Ancak 2011 yılının ortalarından sonra durumun değiştiğini gördük.
Yanlış uygulanan politikalar, Merkez Bankasının yarattığı kafa karışıklığı,
yabancı yatırımcıya ne yaptığını anlatamayan bir Merkez Bankası ve uluslararası
konjonktürde yaratılan, ortaya çıkan gelişmelerin de
bir sonucu olarak enflasyon oranlarında yeniden yükselme yaşanmaya başlandı.
2011 yılında yüzde 5,5 olan enflasyon oranını neredeyse bunun 2 katıyla
kapattık. Hedeften çok ciddi şekilde bir şaşma oldu.
Önümüzdeki döneme ilişkin olarak da enflasyon oranlarının, 2012
yılı için örneğin, yüzde 5 hedefine ulaşamayacağı neredeyse kesine yakın. Öyle
ki, Merkez Bankası bile kendi enflasyon hedefine inanmıyor. Yüzde 5 enflasyon
hedefini koymuş ancak tahminin yüzde 6,5 civarında olacağını söylüyor. Bir
merkez bankası düşünün, “Ben yüzde 5 enflasyon hedefi koyuyorum ama
gerçekleşmenin yüzde 6,5’ta olacağını söylüyorum.” diyor. Piyasa buna hiç
inanmıyor, piyasanın beklentilerine baktığımız zaman, yüzde 8‘e yakın, en son
beklenti anketinde yüzde 7,6’lık bir enflasyon beklentisinin olduğunu
görüyoruz. Gerçekleşen enflasyona baktığımız zaman da, çift haneli rakamlardan
yeniden tek haneli rakamlara doğru gerilediğini ve yüzde 8’in üzerinde bir
enflasyonla karşılaştığımızı görüyoruz. 
Şimdi, varılan bu noktada gerek piyasa beklentisi gerek Merkez
Bankasının kendisi gerekse konjonktürel gelişmeler
2012 yılında yüzde 5’lik enflasyon hedefinin tutmayacağını neredeyse kesine
yakın olarak bize söylüyor. Ancak Merkez Bankası, ısrarla ve inatla, yüzde
5’lik enflasyon hedefinde herhangi bir revizyon
yapmayı uygun görmedi. Daha kredibl olmak istiyorsa
Merkez Bankası, daha gerçekçi hedefler yapmış olmasının önemli olduğunu biz
gerek Plan ve Bütçe Komisyonunda yaptığımız görüşmelerde gerekse Merkez
Bankasının politikaları konusunda bize vermiş olduğu brifingde
kendilerine anlattık. Önümüzdeki dönem, uluslararası petrol fiyatlarının yüksek
kalmaya devam edeceği bir konjonktürde olacağımız
neredeyse kesine yakın. Bakınız, Orta Vadeli Program’da 2012 ve sonrasına
ilişkin petrol fiyatı varsayımı 102 dolar civarındadır, varil başına. Oysa şu
anda biz petrol fiyatının 120 doların üzerinde olduğunu biliyoruz ve jeopolitik
gelişmeler bize petrol fiyatlarının da önümüzdeki dönem de bu seviyelerin
altına düşmeyeceğini gösteriyor. Bunun yaratacağı dolaylı etkilerin, fiyatlar
genel seviyesi üzerinde yaratacağı doğrudan ve dolaylı etkilerin etkisini daha
sonra göreceğiz. Mali disiplinde ortaya çıkacak gevşeme -ki bunun sinyalleri
var- bunun vergiler üzerinde ve özellikle zamlar biçiminde dolaylı vergiler
üzerindeki etkilerini de düşündüğümüzde, önümüzdeki dönem fiyatlar genel
seviyesinin yüksek kalmaya devam edeceği bir konjonktürle
karşı karşıya kalacağımız kesin. 
Bir başka şey: Cari işlemler açığında da beklenen kadar hızlı bir
düşme yaşanmayacaktır. Şuradan biliyoruz: Bakınız, yüzde 8-9 civarında büyüyen
bir ekonominin yarattığı cari işlemler açığı 77 milyar dolar, yüzde 4’lerde
büyüyeceği var sayılan bir ekonominin yaratacağı cari işlemler açığının 60
milyar dolar civarında olacağını tahmin ediyoruz. Dolayısıyla, cari işlemler
açığında 17 milyar dolarlık bir düşmeye karşılık katlandığımız fedakârlık
neredeyse büyümeden yarı yarıya, yani büyümelerimiz yarı yarıya düşüyor ama
-cari işlemler açığımız 60 milyar dolar civarında- cari işlemler açığımızda
daha az bir düşme söz konusu oluyor. 
Sonuç olarak, önümüzde şöyle bir patika var: Büyüme oranlarının
düşeceği, fiyatlar genel seviyesinin yüksek kalmaya devam edeceği, cari
işlemler açığında beklenen kadar hızlı düşüşün olmayacağı ve işsizlik
oranlarının yeniden çift haneli rakamların üzerine doğru gideceği bir patika
var. Bunlar Türkiye ekonomisinin temel
kırılganlıkları. 
Şimdilik sözlerime burada son veriyor, hepinizi saygıyla
selamlıyorum. (CHP sıralarından alkışlar)
BAŞKAN – Teşekkür ederim Sayın Sarı.
ÖZGÜR ÖZEL (Manisa) – Karar yeter sayısı…
BAŞKAN – Karar yeter sayısı arayacağım.
Önergeyi oylarınıza sunuyorum: Kabul edenler… Kabul etmeyenler…
Karar yeter sayısı vardır, önerge reddedilmiştir.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının 30 uncu maddesi ile değiştirilen
4632 sayılı Kanunun geçici 1 inci maddesinin beşinci fıkrasının aşağıdaki
şekilde değiştirilmesini arz ve teklif ederiz.
Mahir Ünal (Kahramanmaraş)
ve arkadaşları
“Yetkili organlarınca karar alınması kaydıyla, üyelerine veya
çalışanlarına emekliliğe yönelik taahhütte bulunan dernek, vakıf, sandık, tüzel
kişiliği haiz meslek kuruluşu veya sair ticaret şirketleri nezdinde 16/4/2012
tarihi itibarıyla mevcut bulunan emeklilik taahhüt planları kapsamındaki yurt
içi ya da yurt dışındaki birikimler ve taahhütlere ilişkin tutarlar plan
esaslarına göre aktarım tarihine kadar mutat yapılan ödemeler nedeniyle
oluşanlar dahil, 31/12/2015 tarihine kadar kısmen veya
tamamen bireysel emeklilik sistemine aktarılabilir. Belirlenmiş katkı esasına
göre yürütülen emeklilik taahhüt planlarından yapılan aktarımlarda ilgili
kuruluşun yetkili organlarınca karar alınması şartı aranmayabilir.”
BAŞKAN – Komisyon katılıyor mu? 
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Takdire bırakıyoruz. 
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Katılıyoruz. 
BAŞKAN – Gerekçeyi okutuyorum: 
Gerekçe: 
4632 sayılı Kanunun geçici 1 inci maddesi uyarınca aktarım konusu
yapılabilecek birikim ve taahhütlere ilişkin hususa açıklık getirilmektedir. 
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmiştir. 
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
Madde 31’de iki önerge vardır, sırasıyla okutup işleme alıyorum. 
Türkiye Büyük Millet Meclisi Başkanlığı’na
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 31. maddesindeki “25/8/2011 tarihli ve 652 sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname” ibaresinin madde
metninden çıkarılmasını arz ve teklif ederiz. 






Mehmet Günal


Oktay Vural


Erkan Akçay










Antalya


İzmir


Manisa










Mehmet Şandır


Alim Işık


Mustafa Kalaycı


Emin Haluk Ayhan







Mersin


Kütahya


Konya


Denizli



BAŞKAN – Şimdiki önergeyi okutup işleme alıyorum. 
Türkiye Büyük Millet Meclisi Başkanlığı’na
Görüşülmekte olan 271 sıra sayılı tasarının 31’inci maddesinin
tasarı metninden çıkarılmasını arz ederiz. 






Haydar Akar


Rahmi Aşkın Türeli


Tanju Özcan







Kocaeli


İzmir


Bolu







Aydın Ayaydın


Bülent Kuşoğlu


Müslim Sarı







İstanbul


Ankara


İstanbul



BAŞKAN – Komisyon katılıyor mu? 
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz efendim. 
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır, katılmıyoruz. 
BAŞKAN – Sayın Sarı, buyurunuz. 
Sayın Özel, siz niye konuşmuyorsunuz? Merak ettiğim için sordum. 
ÖZGÜR ÖZEL (Manisa) – Ben üçüncü kısımda konuşacağım. 
BAŞKAN – Anladım, peki.
Buyurun Sayın Sarı. (CHP sıralarından alkışlar) 
MÜSLİM SARI (İstanbul) – Teşekkür ederim Sayın Başkan. 
Daha önceki konuşmalarımda da belirttiğim gibi, Türkiye ekonomisi
önünde gerçekten önemli kırılganlıklar var ve büyüme, istihdam, enflasyon ve
cari işlemler açığıyla ilgili zor bir konjonktürle
karşı karşıyayız. 
Şimdi, böyle bir konjonktürde nasıl bir maliye politikası dizayn etmek gerekir ve Hükûmetin maliye politikasının bu
konjonktürü gerçekten anlayan bir politika olup olmadığını tartışmak istiyorum
burada. 
Böyle bir konjonktürde aslında daha büyüme dostu bir maliye
politikası dizayn etmek gerekirdi ancak Hükûmet bunu
tercih etmedi. Ne yaptı? Şunu yapmaya çalıştı: Maliye
politikasını daha da sıkılaştırarak Türkiye’nin ihtiyaç duyduğu finansmanı elde
edebilecek sinyaller vermeye çalıştı yabancı yatırımcılara ve şunu yapmaya
çalıştı: Bir taraftan faiz dışı fazlayı genişletti, büyüttü, diğer yandan bütçe
açığını daralttı ve şunu söyledi yabancı yatırımcıya: “Ey yabancı yatırımcı,
Türkiye’ye para getirirsen eğer sermayeyi kediye yüklemezsin. Bizim
bankacılık sistemimiz sağlam, bankalarımız batmıyor. Evet, çünkü biz çürük
domatesleri 2001 yılında ayıkladık. Dolayısıyla bankacılık sisteminde BDDK
kuruldu ve BDDK kurulduktan sonra da daha sağlam bir bankacılık sistemiyle
karşı karşıya kaldık. 
Ayrıca, maliye politikamız da sağlam. Borç stoklarımızın millî
gelire oranı hızla azalıyor, yüzde 40’ların altına düştü. İşte 2014’e kadar da
biz bunu yüzde 32’ye indireceğiz. 
Dünyanın birçok ülkesinde borç krizi yaşanıyorken, gelişmiş
ülkeler dâhil, bu ülkeler bile batıyorken, işte, Türkiye’nin ayrı, başka,
ayrıksı bir hikâyesi var, Türkiye’de maliye politikası güçlü dolayısıyla bize
kaynak getirmeye devam edin ve bu çarklar dönmeye devam etsin.” 
Ne kadar paraya ihtiyacı var Türkiye’nin? Önümüzdeki bir yılda
vadesi gelen dış borçların, kamu artı özel, toplamı 136 milyar dolar. Yani
Türkiye önümüzdeki bir yılda 136 milyar dolar kaynak bulmak zorunda, borçların
vadesi geliyor çünkü. Ya kendi cebinden çıkartıp ödeyecek ya da uluslararası
küresel koşulların zorlandığı, zorlaştığı böyle bir ortamda yeniden borç
bularak yani borçlarını “roll” ederek, yeniden borç
bularak bu ödemelerini yapacak. 
Ayrıca, önümüzdeki dönem 60 milyar civarında da bir cari işlemler
açığı bekliyoruz ve bu cari işlemler açığını da finanse etmemiz gerekiyor.
Dolayısıyla hem vadesi gelen borçlar hem de cari işlemler açığını
topladığımızda önümüzdeki bir yılda 200 milyar dolarlık kaynağa ihtiyacımız
var. Bu kaynağı sağlamak elbette kolay değil ve bu kaynak, Türkiye ekonomisinin
giderek yabancı kaynağa olan ihtiyacının ortaya çıkardığı boyutun gözükmesi
açısından da son derece önemli. Böyle bir konjonktürde
Hükûmet şunu yaptı: “Ben büyümeden fedakârlık yapıyorum. Yumuşak düşüyorum.
Büyümelerimi yüzde 4’lere çekiyorum. Sıkı bir maliye politikası uyguluyorum ve
uyguladığım bu maliye politikasıyla da yabancı yatırımcıya sinyal veriyorum. Ey
yabancı yatırımcı: Benim kaynağa ihtiyacım var. Ben sağlamım. Benim ayrı,
ayrıksı bir hikâyem var. Lütfen bana fon ve kaynak göndermeye devam edin.” 
Şimdi, böyle bir maliye politikası kurgulandı önümüzdeki üç yıla
ilişkin. Bu maliye politikası büyüme dostu olan bir maliye politikası değil; bu
maliye politikası yatırım harcamalarının azaldığı bir maliye politikası.
Gerçekten de bütçedeki yatırım harcamalarının reel olarak 2011’den 2012’ye
geçerken düştüğünü görürüz. Merkezî yönetim kamu yatırım harcamalarının da yine
geçen döneme göre sıfıra yakın, hatta negatif olduğunu görürüz. Bu, sosyal
harcamaları daha az yapan bir bütçe demek; bu, yurt içi cari talebe kamudan
gelecek katkının daha az olduğu bir bütçe demek. Bunu nereden anlıyoruz? Bunu
mal ve hizmet alımları kaleminden alıyoruz. Mal ve hizmet alımları kalemi, reel
olarak enflasyon karşısında, enflasyonu deflate
ettiğimizde reel olarak düşüyor. Dolayısıyla yurt içi talebe bu yıldan başlamak
üzere önümüzdeki birkaç yılda kamudan herhangi bir destek gelmeyecektir.
Yatırım harcamaları düşecektir; bu, orta ve uzun vadede Türkiye'nin büyüme
olanaklarının iğdiş edilmesi demektir. 
Üstelik ilginç olan nokta şu: Bütün bunlara rağmen çatılmış olan
bu maliye politikasında ve bunun üzerine kapanan mali disiplinde de birtakım
zafiyetlerin ortaya çıktığına ilişkin işaretler var. Önümüzdeki geçmiş dört beş
aylık bütçe performansını değerlendirdiğimizde, geçen senenin aynı dönemine
göre yüzde 64’lük bir bütçe açığının genişlediğini görüyoruz. Dolayısıyla bu
övündüğümüz mali disiplin ve yabancı yatırımcıya vermeye çalıştığımız mali
disiplin konusunda da sıkıntılı bir döneme giriyoruz. 
(Mikrofon otomatik cihaz tarafından kapatıldı) 
MÜSLİM SARI (Devamla) – Saygıyla selamlıyorum. [CHP sıralarından
alkışlar, AK PARTİ sıralarından alkışlar (!)]
BAŞKAN – Önergeyi oylarınıza sunuyorum: Kabul edenler… Kabul etmeyenler…
Kabul edilmemiştir. 
Diğer önergeyi okutuyorum:
Türkiye Büyük Millet Meclisi Başkanlığı’na
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 31. maddesindeki “25/8/2011 tarihli ve 652 sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname” ibaresinin madde
metninden çıkarılmasını arz ve teklif ederiz.
Mehmet Günal (Antalya) ve
arkadaşları
BAŞKAN – Komisyon katılıyor mu?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz. 
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır, katılmıyoruz. 
Sayın Işık, buyurun. (MHP sıralarından alkışlar)
ALİM IŞIK (Kütahya) – Sayın
Başkan, değerli milletvekilleri; görüşmekte olduğumuz 271 sıra sayılı Kanun
Tasarısı’nın ve bazı kanunlarda değişiklik öngören kanun tekliflerinin 31’inci
maddesi üzerinde vermiş olduğumuz önerge hakkında söz aldım. Bu vesileyle
hepinizi gecenin bu saatinde saygıyla selamlıyorum. 
Değerli milletvekilleri, her yasama döneminin sonuna yaklaşıldığı
zamanlarda olduğu gibi, bu yasama döneminin de sonunda yine bir torba kanunla
karşı karşıyayız. Sözde bireysel emeklilikle ilgili bir kanun tasarısı ama
birçok kanunun değiştirildiğini bu örnekte de gördüğümüz gibi, şimdi de Türkiye
Büyük Millet Meclisini hiçe sayarak, millet iradesinin gereğinin dışında, kanun
hükmünde kararnamelerle, 25/8/2011 tarihli ve 652
sayılı Millî Eğitim Bakanlığının Teşkilat ve Görevleri Hakkında Kanun Hükmünde
Kararname’de yer alan bir ibareyle en az 1 milyar TL olmak üzere, okul yani
millî eğitim amaçlı yatırımlarda KDV yönünden istisna gündeme getiren bölüm de
buraya eklenmiş oldu ancak bu önergeyle sağlık yatırımlarında amenna ama millî
eğitimde minimum 1 milyar TL’lik bir yatırımın bir anlamı olmadığını, özellikle
4+4+4 uygulamasına hızla geçeceğimiz önümüzdeki dönemde bu kadar yatırımı
bulmanın çok da kolay olmayacağını bir kez daha hatırlatmak istiyorum.
Dolayısıyla, bu önergede, millî eğitimle, Millî Eğitim Kanunu’yla ilgili bu
bölümün çıkartılmasının daha mantıklı olacağını düşünüyoruz. Ayrıca,
yap-kirala-devret modeliyle özel sektörde ve vatandaşlarımız tarafından yapılan
birçok yatırıma haksızlık yapılmış olacak. Ya onları da buna dâhil edelim ya da
sadece genel bütçe kapsamındaki kamu idareleri tarafından yapılan bununla
ilgili bölümü buradan çıkartalım diye düşünüyoruz. Umarım, Genel Kurul bu
önergenin yerinde olduğuna karar verir ve desteğini esirgemez diye düşünüyorum.
Değerli milletvekilleri, Millî Eğitim Bakanlığının son dönemde
okulları ve okullarda eğitim-öğretim gören öğrencilerimizi, ayrıca öğrencilerin
velilerini bir kaos ortamı içerisine ittiğini hepimiz
yaşamaya başladık. Şimdi, bazı okulları öğrenci sayısı az olduğu gerekçesiyle
kapattı, taşımalı eğitim sistemiyle yüzlerce, binlerce okulu atıl bıraktı ve
öğrenciyi ve velisini sıkıntı içerisinde birçok olayla muhatap etti. Şimdi, bu
okulların bir kısmını geri devreye sokabilecek mi, o da beli değil. Bazı
okulları, ilköğretim ve lise beraber eğitim gören okulları şimdi ayırmak
zorunda. Bu genelgelerle birçok öğretmen, öğrenci velisi ve
öğrenci gerçekten büyük bir sıkıntı içerisinde. 5’inci sınıfa hazırlık
yapmış olan öğretmenler ikinci kademe dörde geçişte bire döndürüldü.
Dolayısıyla, bunların yerleri değişecek. Tam bir kaos
içerisindeki yaz dönemine giriyoruz. Dolayısıyla, bu kanun kapsamındaki söz
konusu madde metninden önergemizde yer alan millî eğitimle ilgili düzenlemenin
çıkartılması yerinde olacaktır. 
Yeni sorunlar yaşatmaması için bu değişikliğe desteğinizi
bekliyor, hepinize tekrar saygılar sunuyorum. (MHP sıralarından alkışlar) 
BAŞKAN – Teşekkür ederim Sayın Işık. 
Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
Madde 32’de iki önerge vardır, sırasıyla okutup işleme alıyorum.
Türkiye Büyük Millet Meclisi Başkanlığı’na
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 32. maddesindeki "Devlet iç
borcu, Devlet dış borcu ve nakit yönetimi kapsamında yapılan iş ve
işlemler" ibaresinin madde metninden çıkarılmasını arz ve teklif ederiz.






Oktay Vural


Mehmet Günal


Erkan Akçay







İzmir


Antalya


Manisa







Mehmet Şandır


Alim Işık


Mustafa Kalaycı







Mersin


Kütahya


Konya










Emin Haluk Ayhan













Denizli






BAŞKAN – Şimdiki önergeyi okutup işleme alıyorum.
TBMM Başkanlığı’na
Görüşülmekte olan 271 sıra sayılı tasarının 32’nci maddesinin
tasarı metninden çıkarılmasını arz ederiz.






Bülent Kuşoğlu


Haydar Akar


Rahmi Aşkın Türeli







Ankara


Kocaeli


İzmir







Tanju Özcan


Aydın Ayaydın










Bolu


İstanbul






BAŞKAN – Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz. 
BAŞKAN – Hükûmet katılıyor mu? 
BAŞBAKAN YARDIMCISI ALİ BABACAN (Ankara) – Katılmıyoruz.
BAŞKAN – Buyurun Sayın Kuşoğlu. (CHP sıralarından alkışlar) 
BÜLENT KUŞOĞLU (Ankara) – Teşekkür ederim Sayın Başkan.
Sayın Başkan, değerli arkadaşlarım; görüşülmekte olan tasarının
32’nci maddesi üzerine verdiğimiz önergeyle ilgili söz almış bulunuyorum. 
32’nci madde “Kira sertifikası ihracı” başlığını taşıyor. Bireysel emeklilikle ilgili bu tasarının dışında çok önemli bir
madde, bu torba kanunda çok önemli bir madde. Türkiye’de ilk defa kira
sertifikası ihracıyla ilgili bir müessese geliyor, Varlık Kiralama Şirketi
kuruluyor bu tasarıyla. Yeni bir müessese bu, yeni bir düzenleme yapılıyor.
Bunun da çok doğru dürüst yapılması lazım. 
Alt komisyonda çalıştım ben, bu tasarının alt komisyondaki
görüşmelerine katıldım üye olarak, sonra bununla ilgili olarak Komisyonda da
çalışmalarımız oldu. Alt komisyonda, daha önce bu konu 2003 yılında gündeme
geldiğinde Hazine Müsteşarlığı Hukuk Müşavirliği tarafından verilen bir görüş
var, bu görüşün olduğunu biliyoruz. O görüşü ben değerli bürokratlarımızdan
istedim, kendileri de bana söz verdiler. Hatta görüşmeler sırasında faksla
bildirilecekti ama gelmedi. Daha sonra bize ulaştırılacaktı, o da olmadı.
Komisyon çalışmaları sırasında gelmesini bekledik, yine gelmedi bir türlü.
Bugün de Genel Kurulda görüşüyoruz. Buna tarafız, önemli olduğunu söylüyoruz,
burası yüce Meclis, yasama organı, bizler bu konuyla seçilmiş, görevlendirilmiş
insanlarız ve böyle bir görüşü elde edemiyoruz. 
Bakın, her türlü çalışma yapılabilir, ama yönetimde bir yasallık
ilkesi vardır, yönetimde yasallık ilkesi, muhakkak bu tür müesseselerin, yeni
kurulan müesseselerin bir yasaya dayanmasını, o yasanın da altında bir altyapı
olmasını emreder. Bunun altında bir altyapı yok, hukuki altyapı yok. Bakın,
devletin gayrimenkulleri, taşınır taşınmaz malları, çok önemli malları bir
varlık kiralama şirketine satılıyor. Bu, Türkiye’de ilk defa yapılıyor ama
dünyada da var, ama dünyada bu, hukuki altyapısı çok iyi düzenlenerek yapılmış.
Yani bizde, nitelikli muvazaa deniliyor buna, nitelikli muvazaa olur şekilde
yapılmış maalesef. Bunun yapılmamasını savunmuyorum, böyle bir görüşümüz yok
bizim, yapılsın. Bununla Türkiye’ye para geliyorsa gelsin, biz de bunu
istiyoruz, ama bunun altyapısının doğru dürüst yapılması lazım. Biz böyle bir
şey yapıyorsak, bu saatlerde çalışıyorsak, bunun altyapısı doğru dürüst olmalı.
Sadece bunu istiyorum Sayın Bakan. Alt komisyonda, komisyonda ve burada, her
görüşmede bunu ısrarla söyledik. Böyle bir görüşün gelmemesi mümkün müdür,
gelmemesi doğru mudur? Bunu siz de savunamazsınız, sandığım kadarıyla sizin
böyle bir şey söylemeniz mümkün değil ama, ha gelmemesinin
sebebi, bunun altında bir olumsuz görüş var ise onu da bilemiyorum, o zaman o
da doğru değil, bunu çıkarmamız da doğru değildir. Yanlış bir iş yapıyoruz
demektir. 
Bakın, taraflardan bir tanesi Maliye Bakanlığı Muhakemat
Genel Müdürlüğüdür çünkü -devletin Millî Emlak Genel Müdürlüğü Maliye
Bakanlığına bağlıdır- orası gayrimenkuller konusunda, devletin gayrimenkulleri
konusunda yetkilidir. Oraya da sorulmamış, oradan da görüş alınmamış. Nereden
görüş alındı? Bilmiyorum. Hazine Müsteşarlığı Hukuk Müşavirliği tarafından
verilen görüş de yok ortada, bu dönemde de verilen bir görüş söz konusu değil.
Peki, yönetimde yasallık ilkesi söz konusuysa, burası hukuk devleti ise neden
böyle yapıyoruz? Neden verilen bir hukuki görüş ortada yok ya da o görüş ortada
yoksa mevcut durumda neden bir hukuki görüş söz konusu değil? Bu bir yanlışlık
değil midir? Bu, hukuki boşluk değil midir?
Bunu ciddiye almak gerekmez mi? Sonradan çok büyük sıkıntılar olacağına
bizim şimdiden bu konuyu ciddiye almamız gerekir çok değerli milletvekilleri. 
Kira sertifikaları -dediğim gibi- müessesesi, bu sukuku icara bütün dünyada vardır, evet ama altyapısı da
vardır, o altyapıyı bizim de çok iyi kurmamız lazım.
(Mikrofon otomatik cihaz tarafından kapatıldı) 
BÜLENT KUŞOĞLU (Devamla) – Biraz daha ayrıntılı bilgi verecektim ama sürem doldu. 
Hepinize saygılar sunuyorum, dikkatinizi çekmek istedim. (CHP
sıralarından alkışlar)
BAŞKAN – Teşekkür ederim. 
ÖZGÜR ÖZEL (Manisa) – Karar yeter sayısı…
BAŞKAN – Karar yeter
sayısını arayacağım.
Önergeyi oylarınıza sunuyorum: Kabul edenler… Kabul
etmeyenler… Karar yeter sayısı yoktur.
Birleşime on dakika ara veriyorum. 
Kapanma Saati
: 02.47 


ONUNCU OTURUM
Açılma Saati: 02.58
BAŞKAN: Başkan Vekili Meral
AKŞENER
KÂTİP ÜYELER: Bayram
ÖZÇELİK (Burdur), Mine LÖK BEYAZ (Diyarbakır)
BAŞKAN – Türkiye Büyük Millet Meclisinin 118’inci Birleşiminin
Onuncu Oturumunu açıyorum. 
32’nci madde üzerinde Sayın Bülent Kuşoğlu ve arkadaşlarının
verdiği önergenin oylanmasında karar yeter sayısı bulunamamıştı. 
Şimdi önergeyi tekrar oylarınıza sunacağım ve karar yeter sayısı
arayacağım. 
Kabul edenler… Kabul etmeyenler… Kabul edilmemiştir, karar yeter
sayısı vardır. 
271 sıra sayılı Tasarı’nın görüşmelerine devam edeceğiz.
Komisyon ve Hükûmet burada.
Diğer önergeyi okutuyorum: 
Türkiye Büyük Millet Meclisi Başkanlığı’na
Görüşülmekte olan 271 sıra sayılı Bireysel Emeklilik Tasarruf ve
Yatırım Sistemi Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 32. maddesindeki "Devlet iç
borcu, Devlet dış borcu ve nakit yönetimi kapsamında yapılan iş ve
işlemler" ibaresinin madde metninden çıkarılmasını arz ve teklif ederiz.
Mehmet Günal (Antalya) ve
arkadaşları
BAŞKAN – Komisyon, katılıyor musunuz? 
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz efendim. 
BAŞKAN – Hükûmet? 
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Sayın Günal, buyurunuz. (MHP sıralarından alkışlar) 
MEHMET GÜNAL (Antalya) – Teşekkürler Sayın Başkan. 
Değerli arkadaşlar, sizlere de alkışlar için teşekkürler.
Alkışlamayıp dinleyenlere de teşekkür edeceğim, dinlerlerse tabii. 
Değerli arkadaşlar, bu maddede niye önerge verdik? Gerekçesine
bakmadınız tabii. Sayın Kacır demin söylüyordu
“Gerekçeye bak, gerekçeye bak” diye. Burada “İç borç, dış borç ve nakit
yönetimi kapsamında yapılan iş ve işlemler.” ekleniyor ve arkadaşlarımız
diyorlar ki: “Efendim -geneli üzerine konuşurken kısaca söylemiştim madde
gelince söyleriz diye- zaten iç ve dış borç var, biz de nakit yönetimi
ekliyoruz.” İki üç defa sordum buna ilişkin düzenlemeyi bize söyleyin diye. Sonra Kamu İhale
Kanunu’nun, 4734 sayılı İhale Kanunu’nun 3’üncü maddesinin (c) bendine baktım.
Burada altı yedi satırlık açıklama var yani öyle söylendiği gibi iç borç, dış
borç demiyor ve hepsini tanımlıyor. “Uluslararası anlaşmalar gereğince sağlanan
dış finansman ile yaptırılacak olan ve finansman anlaşmasında farklı ihale usul
ve esaslarının uygulanacağı belirtilen mal veya hizmet alımları” diye bu kadar spesifik tanımlamış yani öyle hadi size dış borçla ilgili
verelim gibi bir şey söylememiş. “Uluslararası sermaye piyasalarından yapılacak
borçlanmalara ilişkin her türlü danışmanlık ve kredi derecelendirme hizmetleri”
diyor, “danışmanlık ve kredi derecelendirme”, başka hizmetleri diyor mu?
Demiyor veya burada da “Merkez Bankasının banknot ve kıymetli evrakla ilgili
hükümleri” diye bu kadar spesifik yazmış. Peki,
arkadaşlarımız ne diyor? “Bu madde kapsamındaki iş ve işlemler ile” dedikten
sonra amacınız eğer kira sertifikası işlemlerini muaf tutmaksa bu başka bir şey
ama siz “Devlet iç borcu, dış borcu ve nakit yönetimi kapsamında yapılan iş ve
işlemler derseniz -size buradan isterseniz Hazinenin görev ve yetkilerini
okuyayım- yapacağı görev ve yetkilerin yarısından çoğunu o zaman kamu ihale
mevzuatı dışında yapabilme yetkisi alıyorsunuz, bunu spesifik
hâle getirin.” dedim, getirmediler. 
Dolayısıyla, bunun sadece ve sadece bu madde kapsamında yapılan iş
ve işlemleri kapsaması lazım. Bu nedenle bunun çıkarılması gerekiyor. Bu kadar
geniş yetki verirseniz -Sayın Bakana yukarıda söylemiştim, güldü kendisi- siz
bu yetkiyi böyle koyarsanız
Sayın Bakanım, sizler bugün çile çekiyoruz diye bakıyorsunuz ama
o çileden sizi kurtarırız çünkü eğer bu yetki bu şekliyle geçerse ve Milliyetçi
Hareket Partisinin iktidarında ben ekonomiden sorumlu bakan olursam, bu
maddeyle, ben, hiçbir şekilde ne Kamu İhale Kurumuna ne Devlet Denetleme
Kurumuna ne de hiçbir otoriteye hesap vermem ve o işlerin tamamını ihale
mevzuatına uymadan yapabilirim. Yani bu kadar net söylüyorum, bu kadar geniş
yetki, söyledim Sayın Bakana, kibar bir şekilde diyor ki: “Orada var.” Bakın,
okudum, hepinize dağıtabilirim, Kamu İhale Kanunu’nun 3’üncü maddesinin (c)
bendine bakın, ne kadar spesifik bir yetki verdiğinizi
görün, ondan sonra da şimdi tamamına “Efendim, zaten onu yapıyor...” Hazinenin iş ve işlemlerinin yarısından çoğu zaten bununla ilgili. Yapacağı
tali işlemler de borç yönetimi, iç borç, dış borç, nakit yönetimi. Başka ne iş
yapıyor Hazine? Dağıtayım buradan, görev ve yetkileri, elimde…
M. MÜCAHİT FINDIKLI (Malatya) – Anlaştılar… 
MEHMET GÜNAL (Devamla) – Yok, ben söyledim kendilerine. Şimdi,
buradan doğrudan maddeyle ve yetkiyle ilgili bilgilendirme yapıyorum, benden
uyarması.
Bu yetkileri bu şekliyle alıyorsunuz, hani arada böyle “Ya hesap
dönerse” diye birkaç gündür yazılan yazılar var ya, ekonomide de hesap döndüğü
zaman bunlar yarın sizlerin aleyhine ve gelen bürokratların aleyhine dönecek, o
zaman da uğraşacaksınız, “Gelin, bunu değiştirin.” diye bize yalvaracaksınız
ama iş işten geçmiş olacak. Gelin, yol yakınken bunu… Eğer bu yetkiyi
istiyorsanız birinci kısmında zaten var, nakit yönetimiyle ilgili istiyorsanız
da aynen bu 3/C maddesinde olduğu gibi yapmak lazım, bir. İkincisi: Sayın
Bakanım, yanlış yapıyorsunuz, bunun Kamu İhale Kanunu’nda, 4734’te yapılması
gerekir yani o 3’üncü maddenin (c) bendine eklenmesi gerekiyor. Siz burada bunu
işlemiyorsunuz. Onun için dedim: “Kamu İhale Kanunu’nu artık şeye çevirdik,
nerede ne olduğu belli değil.” Şimdi o Kanun’a baktığım zaman ben nereden
göreceğim? Kamu İhale Kanunu’na bu işlenmemiş olacak. Şimdi, bu Kanun’un 3’üncü
maddesinin (c) bendinde bunlar yazıyor, dış finansmanla ilgili, diğerleri bizim
torba kanunda var. Baktınız mı peki maddenin metnine? Öyle bir şey söylüyor mu?
Yani “3/C maddesine eklenmiştir, değiştirilmiştir.” diyor mu? Demiyor. Bu madde
kapsamındaki iş ve işlemler ile bütün iç, dış borç ve nakit yönetimi
işlemlerinin…
(Mikrofon otomatik cihaz tarafından kapatıldı) 
MEHMET GÜNAL (Devamla)- …bunun Kamu İhale Kanunu’nda yapılması
gerekiyor. Yanlıştan dönün diye sizi uyarıyorum.
Teşekkür ediyorum. (MHP sıralarından alkışlar)
BAŞKAN – Teşekkür ederim Sayın Günal.
Önergeyi oylarınıza sunuyorum: Kabul edenler… Kabul etmeyenler…
Kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
Madde 33’te bir adet önerge vardır, okutup işleme alıyorum.
TBMM Başkanlığına
Görüşülmekte olan 271 sayılı kanun tasarısının çerçeve 33.
maddesinin tasarıdan çıkarılmasını arz ve teklif ederiz.






Kazım Kurt


Salih Fırat


Özgür Özel


Müslim Sarı







Eskişehir


Adıyaman


Manisa


İstanbul







İdris Yıldız


Gürkut Acar


Süleyman Çelebi










Ordu


Antalya


İstanbul






BAŞKAN – Komisyon, katılıyor musunuz?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Hayır, katılmıyoruz.
BAŞKAN – Hükûmet, katılıyor musunuz?
BAŞBAKAN YARDIMCISI ALİ BABACAN (Ankara) – Katılmıyoruz.
BAŞKAN – Buyurunuz. (CHP sıralarından alkışlar)
SALİH FIRAT (Adıyaman) – Teşekkür ederim Sayın Başkan.
Değerli milletvekilleri, tabii günün bu saatinde dikkatle
dinlediğiniz için hepinize teşekkür ediyorum. 
Bireysel emeklilik, tabii ki geleceğimizi garantiye almak için
çıkarılan bir yasadır. Böyle, cümlesine baktığımız zaman hoşumuza gidiyor ancak
insanların geleceğini garantiye alması için önce mevcut durumunu sağlama alması
gerekiyor, mevcut durumda geçimini sağlaması gerekiyor. Ne yazık ki Türkiye'de
şu an yurttaşlarımızın büyük bir kısmı açlık sınırında gelire sahiptir, yemeğe,
aşa muhtaçtır. Yemeğe, aşa muhtaç olan insanların para biriktirip de bireysel
emekliliğe yatıracak paraları olmayacağı kesindir. 
Bakın, Türkiye'de 10 milyon civarında yeşil kartlı var. Yeşil kart
almak için açlık sınırının altında bir gelirin olması gerekiyor. Demek ki
Türkiye'de yaklaşık olarak 3 milyon civarında, 3 milyon aile yoksul ve
geçinemiyor, açlık sınırında. Peki, biz, bunların bireysel emekliliğe
ayıracakları parayı bunlardan tahsil edebilir miyiz? Hayır, edemeyiz. Ancak şu
var: Ne zaman ki bir yasa teklifi geldiğinde “bitimi” ibaresi varsa, bilin ki onda
yoksula, vatandaşa bir çıkar yok ama kapitalist düzene, yurt dışındaki ve yurt
içindeki kapitalistlere bir çıkar var demektir. Bunda da onu bekliyoruz. Neyi
bekliyoruz? Bu toplanacak olan para, büyük bir ihtimalle kapitalist düzene
sermaye olacaktır, nakit para olacaktır ve bunu kullanacaktır. O yüzden, bu
saatte ne konuşursak konuşalım, önergelerimiz olumlu da olsa “ret” diyeceğinizi
biliyoruz ama dikkat çekmek istiyoruz. 
Günün bu saatinde, Bakanımız dâhil, içimizden milletvekillerimiz
dâhil çoğumuz uyukluyoruz, uyuyoruz. Yani neye karar verdiğimizi düşünme
idrakimizi yitirmek durumunda kalıyoruz. İnsanlar düşünmeden, tahlil etmeden,
beyin aktif olmadan bir olayı değerlendiremez; o yüzden, bu saatte de çıkarılan
yasalar sakıncalıdır ve nitekim, zaman zaman, bakın
şöyle yaşadık, şike yasasında yaşadık; üç ay sonra, dört ay sonra yeniden
yasayı getirdiniz, “Bunu değiştirelim.” dediniz. 
O yüzden, bir sağlıkçı olarak, bir hekim olarak diyorum ki: Bu
yasalar insan beyninin, insan düşüncesinin aktif olduğu bir ortamda
çıkarılmalıdır. Aksi takdirde neye evet, neye hayır dediğimizi bilmiyorsak o
yasa sağlıklı olamaz.
Bakın, bugün bu yasayı bu kadar sıkıştıracağımıza, bu zamana
sıkıştıracağımıza… Bir yıl önce, üç yüz altmış altı
gün önce milletvekilliğini kazanan, halkın iradesiyle, milletin iradesiyle oy
alan 8 milletvekili arkadaşımız cezaevlerinde tutuklu kalıyor. Eğer bugün bu
saatte, onları çıkarmak için, onların aramıza gelmesini sağlamak için bir yasa
teklifi vermiş olsaydınız, biz sizinle birlikte bu yasanın çıkması için çaba
sarf ederdik ama bunu devre dışı bırakıyorsunuz çünkü bu, AKP’yi ve kapitalist
sistemi ilgilendirmiyor. O yüzden, gündeme bunu aldınız.
Diğer taraftan, bakın, çiftçilerimiz tarlalarında ekinlerini
biçtiler, tarlada ekini duruyor, satamıyorlar. Ürün taban fiyatları bile belli
değil. Hükûmet, bu kadar sıkıntı varken bu kadar insanımız, çiftçimiz tarlada
ürününü bekletirken bunu belirlemek için bir çaba göstermiyor ama vatandaşın
cebinde 3-5 kuruş parası varsa “Bu parayı ben nasıl kapitalist sisteme
kazandırırım.” diye yasa çıkarmaya çalışıyor. Öncelikle halkın sorunlarına çare
bulalım arkadaşlar, kapitalist sisteme, zengine çalışmayalım. 
Yine, bakın, Türkiye’de, özelikle Adıyaman bölgesinde, Bitlis’te,
güneydoğuda tütün sorunu var. Tütün Yasası’yla ilgili bir yasa çıkaralım.
Bakın, “sarmalık tütün” dediğimiz kıyılmış sarmalık tütün fabrikası kuralım
diyoruz Adıyaman’da. Ancak, hesap kitap ediliyor, bunu piyasaya sattığımız
zaman yaklaşık yüzde 80’i vergiye gidiyor. Biz diyoruz ki: Gelin, bir yasa
düzenlemesi çıkaralım. Bari bu tütün imal edildiğinde, fabrikada
işletildiğinde, kesildiğinde piyasaya sürüleceği zaman yüzde 10’larda, yüzde
20’lerde, makul düzeyde bir vergi olsun. En azından o çiftçilerimiz hayatlarını
idame edebilsinler. Zaman zaman çoğu arkadaşımız tütünlerini yolda yakalatıyor,
cezaya maruz kalıyorlar. Bizi arıyorlar ancak ne yazık ki o yasadan dolayı o
tütünlerini kurtaramıyoruz. O yüzden, halkın ihtiyacı olan yasaları gündeme
getirelim, birlikte çıkaralım. 
Teşekkür ederim, sağ olun efendim. (CHP sıralarından alkışlar) 
BAŞKAN – Teşekkür ederim Sayın Fırat. 
Önergeyi oylarınıza sunuyorum: Kabul edenler… Kabul etmeyenler…
Kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir. 
Madde 34’te bir adet önerge vardır, okutup işleme alıyorum. 
TBMM Başkanlığına
Görüşülmekte olan 271 sayılı kanun tasarısının çerçeve 34.
maddesinin tasarıdan çıkarılmasını arz ve teklif ederiz. 






Kazım Kurt


Özgür Özel


Müslim Sarı







Eskişehir


Manisa


İstanbul







Süleyman Çelebi


Salih Fırat










İstanbul


Adıyaman






BAŞKAN – Komisyon katılıyor mu?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz efendim.
BAŞKAN – Hükûmet katılıyor mu? 
BAŞBAKAN YARDIMCISI ALİ BABACAN (Ankara) – Katılmıyoruz. 
BAŞKAN – Sayın Sarı, buyurun. 
MÜSLİM SARI (İstanbul) – Teşekkür ederim Sayın Başkan. 
Sabahın bu saatinde herkesi saygıyla selamlıyorum. 
Yaratılan algılardan biri de, ekonomi politikalarına ilişkin,
Türkiye’nin toplam borçluluğunun düştüğü biçimindedir. Gerçekten, baktığımız
zaman, Maastricht kriterlerine esas teşkil eden borcun
yani kamu borcu bölü gayrisafi millî hasılanın aşağılara doğru düştüğünü
görüyoruz. 2001 krizinin hemen ertesinde yüzde 78 olan bu oran ve 80’lere yakın
olan bu oran bugün yüzde 39’lara kadar inmiştir ve orta vadeli program
çerçevesinde 2014 yılında yüzde 32’ye ineceği varsayılmaktadır. 
Yalnız, ekonominin toplam borçluluğunun azaldığını aynı mantıkla
söyleyemeyiz. Çünkü faiz dışı fazla politikaları sebebiyle kamu borcu azaltılmaktadır
ancak ekonominin borç yaratma dinamiği devam etmektedir. Bir ülke yapısal
olarak cari işlemler açığı verdiği sürece ve cari işlemler açığını da borç
yaratıcı kalemlerle finanse ettiği sürece o ülkenin dış borçlarının millî
hasılaya oranı düşmez. O hâlde, kamu borcunun, kamu dış borcunun millî hasılaya
oranı düşerken ne olmaktadır da ekonominin borç yaratma dinamiğinin üzerine
toplam borçluluğu kim finanse etmektedir, kim taşımaktadır? İşte, burada işin
içine özel sektör giriyor. AKP hükûmetleri dönemi boyunca özel sektörün dış
borçları neredeyse 8’e katlanmıştır. Ekonomiyi bir balon gibi düşünün. Faiz
dışı fazla politikalarıyla kamu sektörünün borcunu sıktıkça, kamuyu sıktıkça
balonun öbür tarafı şişmekte, ekonominin borç yaratma dinamiği devam ettiği
için bu borcu özel sektör üstlenmektedir. 
Özel sektör borçluluğunun bu kadar yüksek hâle gelmesi ekonomide
bir başka kırılganlığı daha tetiklemektedir: Özel sektör döviz pozisyon
açıkları. Bu genellikle çok fazla tartışılmayan ve üstü örtülen bir durumdur.
2001 krizinde biz döviz pozisyonu açıklarını bankacılık sektöründe çok ağır bir
faturayla ödedik. Bankalar ne yapıyordu 2001’den önce? Yurt dışından döviz
cinsinden borçlanıyorlardı ve gelip Hazineye TL cinsinden borç veriyorlardı.
Varlıkları TL cinsindendi, yükümlülükleri döviz cinsindendi. Dolayısıyla, döviz
pozisyon açığı içindeydiler. 2001 krizinden sonra döviz çok yukarılara çıktığı
için bankacılık sektöründeki birçok banka bu döviz pozisyon açığı yüzünden
battı ve biz bunun bedelini ödedik. Daha sonra BDDK kuruldu ve BDDK’nın kayıt
sistemleri ve kayıtlamaları ve sınırlamalarıyla döviz pozisyon açıkları
neredeyse sıfıra yakın hâle geldi. Ancak, bu kez reel sektörün döviz pozisyon
açıkları ortaya çıkmıştır. 
Bakınız, bugün reel sektörün döviz pozisyon açığı 126 milyar
dolardır. Başka bir anlatımla, reel sektörün döviz cinsinden varlıkları döviz
cinsinden yükümlüklerinden 126 milyar dolar azdır. Yani reel sektör büyük bir
kur riskiyle karşı karşıyadır. Bu, reel sektörü uluslararası gelişmelere karşı,
özellikle kur riskine karşı acayip derecede kırılgan hâle getirmektedir. Döviz
fiyatları çok yukarılara çıktığında ve buralarda bir miktar kaldığında reel
sektör firmalarının batma tehlikesiyle karşı karşıya kaldığı aşikârdır.
Dolayısıyla, 2001 yılında kurulan ilişki ve onun üzerinden ortaya çıkan krizin
bu kez ters bir biçimde ortaya çıkma ihtimali vardır. 2001 yılında önce
bankalar battı döviz pozisyonu açığı yüzünden ve bu açık yüzünden kredi
kanalları üzerinden reel sektöre sirayet etti bu durum. Şimdi ise önce doğrudan
doğruya reel sektörün krize girmesi ihtimali vardır ve reel sektör krizinin
yine kredi kanalı üzerinden bankacılık sektöründeki bilançoları bozma ihtimali
vardır. 
Dolayısıyla, değerli arkadaşlar, Türkiye’nin finansman ihtiyacı
giderek artan ve cari işlemler açığından kaynaklanan bu finansman açığı ve bu
finansman açığının borç yaratıcı kalemlerle karşılanıyor oluşu ve bunun da reel
sektörle karşılanıyor oluşu ekonomide ciddi yeni bir kırılganlık yaratmaktadır
ve bu kırılganlık, Türkiye ekonomisinin önünde, daha önceki konuşmalarımda
belirttiğim kırılganlıklara ek olarak ortaya çıkan yeni, önemli, güçlü bir
kırılganlık alanıdır. Ekonomi politikalarının
bizi getirdiği sonuç budur. 
Değerlendirmelerimi dinlediğiniz için teşekkür ediyorum. (CHP
sıralarından alkışlar) 
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
Madde 35’te bir adet önerge vardır, okutup işleme alıyorum.
TBMM Başkanlığına
Görüşülmekte olan 271 sayılı kanun tasarısının çerçeve 35.
maddesinin tasarıdan çıkarılmasını arz ve teklif ederiz.






Kazım Kurt


Salih Fırat


Özgür Özel







Eskişehir


Adıyaman


Manisa







Müslim Sarı


Süleyman Çelebi


Gürkut Acar







İstanbul


İstanbul


Antalya



BAŞKAN – Komisyon katılıyor mu?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz efendim.
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Sayın Acar, buyurun. (CHP sıralarından alkışlar) 
GÜRKUT ACAR (Antalya) – Sayın Başkan, değerli arkadaşlarım;
35’inci madde üzerinde söz almış bulunuyorum. Daha önceki sözlerim yarım
kalmıştı. Biz bu hukuksal maddeleri tartışıyoruz, yasa yapıyoruz ama maalesef
çalışma koşullarımız son derece kötüdür. 
Değerli arkadaşlarım, biraz önce arkadaşlarım söyledi. Böyle bir
çalışma düzeni kabul edilemez, böyle bir çalışma düzeni sağlıklı bir düzen
değildir. Bunu mutlaka değiştirmek zorundayız. Bu, aslında bütün
milletvekillerini baskı altında tutarak, yalap şalap, işler iyice
olgunlaşmadan, pişmeden ve maddeler için insanlar konsantre
olmadan, yoğunlaşmadan yasaların geçmesine sebebiyet verecek bir
baskıdır. Bakın, gecenin saat 3’ü 20 geçesinde biz burada kanun çıkartmaya
çalışıyoruz. Yapmayın! Böyle bir çalışma düzeni olmaz. Dünyanın hiçbir
parlamentosunda böyle bir şey olduğunu zannetmiyorum. 
Değerli arkadaşlarım, bakınız, AKP bizimle hiçbir konuda
uzlaşmıyor. Uzlaşmıyorsunuz. Uzlaştığımız konuları da daima tersinden
alıyorsunuz. 
Değerli arkadaşlarım, bakın iki tane protokol imzaladınız. İki
tane iyi niyet ortak tutanağı imzaladınız. Bunlardan bir tanesi, biliyorsunuz
ki Cumhuriyet Halk Partisinin başlangıçta yemin etmeme olayıyla ilgili, yemin
edilmesini temenni eden bir tutanaktı. O tutanakta imzalarınızı inkâr ettiniz
ve dediniz ki: “Tükürdüğünü yaladılar.” Biz de dedik ki: “Siz buraya imza
atmadınız mı yemin edin diye?”
HÜSEYİN BÜRGE (İstanbul) – Nereye? Atmadık.
GÜRKUT ACAR (Devamla) – Evet, evet, attınız. Sonra ne oldu? Sonra
kendi imzanızı inkâr ettiniz ve “Tükürdüğünü yaladı.” dediniz. 
Bakın, uzlaşmıyorsunuz. Bakınız, çoğunluk diktası diye bir şey
vardır tarihte arkadaşlar. Hitler bu çoğunluk diktasının bir örneğidir. Siz
burada çoğunluk diktası yarattınız, bütün kanunlarda bunu uyguluyorsunuz. 
Sadece bu değil. Bakınız, tutuklu milletvekilleri için de bir
ortak imza attınız. O insanlar bir yıldır milletvekili ama bir yıldır buraya
ayak bastırmadınız; siz bastırmadınız, isteseniz yapardınız, yapmadınız.
Bilerek yapıyorsunuz, imzalarınızı inkâr ediyorsunuz. Tarihe bir ders olsun,
tarihe düşsün diye konuşuyorum burada. Değerli arkadaşlarım, yanlış
yapıyorsunuz, yanlış yapıyorsunuz.
Bakın, kamunun vicdanı diye bir şey vardır, halkın vicdanı
sızlıyor. Adalet diye bir şey kalmadı. Ben size söyleyeyim, ben dün görüştüm bu
tutuklu milletvekilleriyle. Söyledikleri şudur: “Bu Silivri’de hukuk diye bir
şey yoktur, adalet diye bir şey yoktur. Sadece ve sadece, bizi işlemediğimiz
suçlar için şimdiden on yıllık bir cezanın karşılığı olacak kadar yatırdılar
zaten.” Beş yıllık süre, Türkiye infaz sisteminde on yıllık bir cezaya denk
geliyor. Bu insanlar örgüt üyesi olmakla suçlanıyorlar, en yüksek alacakları
ceza on sene. Zaten bu beş yıl süreyi yattılar, şimdi tahliye edilmeleri lazım.
Değerli arkadaşlarım, elinizi vicdanınıza koyun, böyle adalet olmaz, böyle
yargılama olmaz. Bu memleketin ben otuz dokuz yıllık fiilen avukatlık yapmış
bir insanı olarak söylüyorum size: Yanlış yapıyorsunuz, yanlış yapıyorsunuz.
Bakın, sadece bu değil. Siz, sizin işinize gelmeyen konuları
söyledikleri zaman “Adil yargılamayı etkiliyor.” diyorsunuz. Bakın, adil
yargılamayı etkilemek nasıl olur biliyor musunuz? Hakkında yakalama emri
çıkarılmış adamlar için kanun çıkartırsanız o zaman işte bunu siz etkilemiş olursunuz.
(AK PARTİ sıralarından “Bağırma!” sesleri)
Sadece bu değil değerli arkadaşlarım. Bakın, hukuku yerle bir
ettiniz, Türkiye'de Anayasa’yı ve kuvvetler ayrılığı ilkesini yok ettiniz.
Anayasa ne diyor arkadaşlar? Diyor ki: “İdarenin her türlü eylem ve işlemi
yargı denetimine açıktır.” ama bu sizi ilgilendirmiyor. Artık, özelleştirmeyle
ilgili konularda mahkeme kararlarını, siz, Bakanlar Kurulu kararıyla
değiştirecek yasa kabul ettiniz. 
NİHAT ZEYBEKCİ (Denizli) – Bağırma kardeşim, bağırma!
GÜRKUT ACAR (Devamla) – Evet, ben buradan bağırıyorum çünkü bütün
Türkiye sesimi duysun gecenin bu vaktinde. 
2/B yasasında ne yaptınız değerli arkadaşlarım? 2/B yasasında da
vatandaşa dava açma yolunu kapattınız. Bakın, hükmü okuyorum size: “Hak
sahiplerinden idarenin teklifini kabul etmeyenler doğrudan satış hakkından
yararlanamazlar, başka talepte bulunamazlar, hak ve tazminat davası açamazlar,
dava açamazlar.” diyorsunuz. 
Değerli arkadaşlarım, bu gidiş iyi gidiş değildir, çoğunluk her
şey demek değildir. Halkın, kamunun vicdanı vardır, sizi de vicdanınızı
dinlemeye davet ediyorum. 
Saygılar. (CHP sıralarından alkışlar) 
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
Maddeyi oylarınıza sunuyorum…
ÖZGÜR ÖZEL (Manisa) – Karar yeter sayısı istiyoruz. 
BAŞKAN – Sundum ama… Gerçi var.
Maddeyi oylarınıza sundum: Kabul edenler… Kabul etmeyenler… Kabul
edilmiştir. 
Madde 36’da bir adet…
MAHMUT TANAL (İstanbul) – Hiç bize bakmadınız Sayın Başkan. 
BAŞKAN – Efendim? 
MAHMUT TANAL (İstanbul) – Hiçbir zaman bizim tarafa bakmadınız. 
BAŞKAN – Hayır, sayı az, kabul etmeyen de olsa bir problem yok.
Bundan sonra bakarım Sayın Tanal. Yani sizin de işiniz gücünüz bende eksik
bulmak ha. 
MAHMUT TANAL (İstanbul) – Biz sizi seviyoruz, saygı duyuyoruz da
ondan. 
BAŞKAN – Ben de sizi seviyorum, saygı gösteriyorum da biraz böyle
birbirinizle olsun rica edeyim, boynum tutuldu zaten yani kaç olmuş? 3’ü 20
geçiyor. 
MAHMUT TANAL (İstanbul) – Yok efendim, saat 8 daha!.. 
BAŞKAN –Hayır, sizin için öyle olabilir. 
Önergeyi okutuyorum: 
TBMM Başkanlığına
Görüşülmekte olan 271 sayılı kanun tasarısının çerçeve 36.
maddesinin tasarıdan çıkarılmasını arz ve teklif ederiz. 






Özgür Özel


Rahmi Aşkın Türeli


Süleyman Çelebi







Manisa


İzmir


İstanbul







Kazım Kurt


Müslim Sarı










Eskişehir


İstanbul






BAŞKAN – Komisyon katılıyor mu? 
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz efendim.
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Sayın Kurt, buyurun. 
Sayın Sarı, ben, sizi, hakikaten o filmdeki karakterle
özdeşleştirmiştim ama olmadı. 
Buyurun. 
KAZIM KURT (Eskişehir) – Teşekkür ederim Sayın Başkanım. 
Sayın milletvekilleri, 36’ncı maddeyle ilgili vermiş olduğumuz
önerge üzerine söz aldım, hepinizi saygıyla selamlıyorum. 
Bu madde, 5363 sayılı Kanun’un 14’üncü maddesinin
değiştirilmesiyle ilgili bir madde. 5363 sayılı Kanun’un 14’üncü maddesi şöyle
diyor: “Bu Kanun kapsamındaki tarım sigortası teminatları münhasıran havuz
tarafından verilir.”
Değerli arkadaşlarım, bu tarım sigortasıyla ilgili değerlendirmeyi
yapmadan önce, gerçekten sizin bölgeleriniz nasıldır, nedir bilmem ama, Eskişehir bir tarım şehridir, ciddi anlamda hububat
eker ve üretir. 2011 yılında Eskişehir’de 440.171 ton buğday üretilmiş ve bu
440.171 ton buğdayın sadece 26 bin tonu Toprak Mahsulleri Ofisi tarafından
alınmış. Böylece, yüzde 5 civarındaki alımla piyasadan Toprak Mahsulleri Ofisi,
dolayısıyla devlet çekilmiş. Çiftçi serbest piyasada tüccarın kucağına itilmiş.
Bir ay sonra bizde ürün hasat edilecek. Ancak, buğdayı, arpayı kaça
satacağımızı bilmiyoruz. Toprak Mahsulleri Ofisi bu piyasaya müdahale edecek
mi, etmeyecek mi; alım yapacak mı, yapmayacak mı; yüzde 5 mi alacak, yüzde 15
mi alacak? Bunları bilmek durumunda değil mi Türk çiftçisi? Siz halkın ve
özellikle dar gelirlinin, yoksulun oyunu alırken bunlara, iyilikler
getireceğinizi, iyi işler yapacağınızı söylüyorsunuz ancak şu anda yaptığınız
yasayla gerçekten finans kapitali kollayan ve sermaye birikimini sağlamaya
çalışan, sermayeyi güvenceye almaya çalışan yasal düzenlemeler getiriyorsunuz. Oysa, sabaha kadar çalışıp yasaları yapacak isek, gerçekten
bu yoksulun, dar gelirlinin yararına olanları yapmamız lazım. 
Düşünün, Eskişehir gibi gerçekten tarımın ve buğdayın kalbi
pozisyonundaki bir ilde 440 bin ton üretilen buğdayın sadece 26 bin tonunun
sizin müdahalenizle alındığını, geri kalan yüzde 95’i hiçbir dönemde tespit
edilen fiyata satılmaz. Oysa benim bölgemde 30 Ağustos vadeli kredi alır çiftçi
ve dolayısıyla elde ettiği ürünü 30 Ağustostan önce pazarda satıp paraya
çevirir ki götürüp o vadeyi tamamlasın, borcunu ödesin. Aksi takdirde o borcunu
ödemediği için ya icrayla karşı karşıya kalacak ya başka türlü baskılarla karşı
karşıya kalacak. 30 Ağustostan önce bu işi gerçekleştirebilmesi için de ürünü
biçer biçmez götürüp tüccara satacak. Tüccar kaça alıyor? Tüccar o mevsimde
şimdiki aldığı fiyattan daha aşağıya alıyor. Dolayısıyla, öyle bir piyasa
oluşturuldu, öyle bir pazar oluşturuldu ki çiftçi günden güne daha da eriyen
bir ekonomiye sahip oldu. Traktör satışları arttı, evet. Belki çiftçilerimiz,
tarım kesimindekilerimiz traktörlerini yeniliyor
zannediyorsunuz. Oysa onlara “çizdirme” diyorlar. Traktörü çizdiriyor, yenisini
alıyor, eskisinin parasıyla da borçlarını karşılıyor ve borcu öteliyor. 
Böyle yaratılan bir sistem içerisinde siz şimdi “Tarım
sigortalarının ortak bir havuzdan karşılanması gerekir.” şeklinde bir madde
getiriyorsunuz ki yine oradaki şirketleri kolluyorsunuz, oradaki şirketlerin
menfaatine bir yasa maddesi yapıyorsunuz. O nedenle “Bunu çıkaralım.” diyoruz
ama bunun farkında mısınız, değil misiniz, biz halka ve çiftçilere şikâyete
devam edeceğiz. Günün birinde anlatırız diye düşünüyorum. 
Saygılar sunuyorum, teşekkür ediyorum. (CHP sıralarından alkışlar)

BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
Madde 37’de bir adet önerge vardır, okutuyorum: 
TBMM Başkanlığına
Görüşülmekte olan 271 sayılı Kanun Tasarısının çerçeve 37.
maddesinin tasarıdan çıkarılmasını arz ve teklif ederiz.






Kazım Kurt


Müslim Sarı


Süleyman Çelebi







Eskişehir


İstanbul


İstanbul







Salih Fırat


Özgür Özel










Adıyaman


Manisa






BAŞKAN – Komisyon katılıyor mu?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz efendim.
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Sayın Sarı, buyurunuz. 
MUAMMER GÜLER (Mardin) – Niçin çıkarılması gerektiği konusunda
bilgi alabilir miyiz efendim? 
BAŞKAN – Buyurun Sayın Sarı. 
MÜSLİM SARI (İstanbul) – Komisyon niye katılmadığını anlatırsa biz
de niye çıkarmamız gerektiğini anlatırız. Bütün önergeleri reddediyorlar ama
nedenini söylemiyorlar değil mi? Aynı mantık. 
ZİVER ÖZDEMİR (Batman) – Verdiğin önergeyle ilgili konuş. 
MÜSLİM SARI (Devamla) – Tekrar saygılar sunuyorum.
Bundan önceki konuşmalarımda Türkiye ekonomisinin yapısal
kırılganlıklarını anlatmaya çalıştım ve önümüzdeki yol haritasını anlatmaya
çalıştım. Gerçekten de zorlu bir döneme giriyoruz. Bu zorlu dönem tek başına
dünyadaki konjonktürle açıklanamaz. Eğer dünyadaki konjonktürle açıklanıyor olsaydı Türkiye’deki gelişmelerin
Türkiye’ye benzer diğer ülkelerdeki gelişmelerle aynı olması beklenirdi ama
böyle olmuyor. Mesela, 2008 yılında Türkiye dünyadaki diğer gelişmekte olan
ülkeler gibi küçüldü ama onlardan çok daha fazla ve çok daha sert bir biçimde
küçüldü. O hâlde Türkiye’nin diğer gelişmekte olan ülkelerden ayrıksı, kendine
özgü bir hikâyesi var. İşte, bu, Türkiye ekonomisinin deminden beri anlatmaya
çalıştığım yapısal sorunlarıyla ilgili ve önümüzdeki dönem bu yapısal
sorunların derinleşerek devam edeceği bir patika var önümüzde. Bu patikayı
görüp bu patikaya uygun politikalar üretmek Hükûmetin birincil görevidir diye
düşünüyorum. 
Elbette ki bu sorunların tamamı, tüm yönleriyle AKP hükûmetlerinin
uyguladığı politikaların sonuçları da değil dolayısıyla AKP hükûmetlerine
haksızlık etmek istemem. Aslında bu, 1980’lerden beri kurgulanagelen
bir ekonomik anlayışın, bir bakış açısının, bir modelin sonuçları. 
Bu modelin içinde üç tane temel kırılma yılı var. Bunlardan biri
24 Ocak kararlarıdır. 1980 yılında bu model inşa edilmiştir. İkincisi, 32
sayılı Karar’dır. 1989 yılında Türkiye'nin uluslararası
finansa açılmasıdır. Üçüncüsü ise 2001 kriziyle beraber derinleşen bu IMF
destekli istikrar programlarıdır ve bu dönem, üçüncü dönem AKP Hükûmetine denk
düşüyor ve AKP hükûmetleri bu dönemde bu sorunları ağırlaştırarak devam
ettirmiştir. Dolayısıyla yapılması gereken, Türkiye'nin bu yapısal
problemlerini merkezine alan orta ve uzun vadeli bir program oluşturmaktır ve
bu program üretim süreçlerine radikal müdahalelerden geçer. Çünkü 24 Ocak
kararlarıyla beraber kurgulanagelen bu sistem,
Türkiye'nin bütün potansiyelini gerçekleştirmesi ve bütün potansiyelinin ortaya
çıkartılması açısından yetersiz kalmıştır. Türkiye'nin en fazla övündüğü ve
övünmesi gereken bol insan gücü yeterince kullanılamamıştır. Türkiye toplam
faktör verimliliğinden yeterince faydalanan bir ülke olmamıştır ve Türkiye’de
tasarruf hacimleri, yurt içi tasarruf hacimleri sürekli düşmüştür, yatırım
harcamaları da sürekli düşmüştür. Dolayısıyla, bütüncül bir biçimde, sadece
ekonomi de değil; eğitimle, sosyal güvenlikle ve demokrasiyle yani bunun
yönetim biçimine kadar kümülatif bir programı bütüncül
bir biçimde ortaya koymak, orta ve uzun vadede Türkiye'nin gündemine taşımak
gerekir. 
Şimdi, bu programın kanımca üç tane temel hattı olmalı ve biz
Cumhuriyet Halk Partisi olarak böyle bir programın olması gerektiğine
inanıyoruz. Bu aynı zamanda bizim bütün bu sorunlara ve bütün bu ekonomik
problemlere verdiğimiz cevap ve çözüm önerilerini de kendi içinde içeriyor. Bu
aynı zamanda yapıcı çözüm ve alternatif üreten bir muhalefet anlayışının da bir
uzantısı. Şimdi bunlardan birkaç tanesini sizinle paylaşmak istiyorum. Bizim bu
ekonomik modele müdahalemiz ve bu ekonomik sorunların, Türkiye ekonomisinin
yapısal sorunlarının çözümüne ilişkin önerdiğimiz üç ayaklı
bir çerçeve var. Bir: Mikro çerçeve yani mikro politikalar alanı var; bu
doğrudan doğruya üretim süreçlerine müdahale etmekle ilgilidir. İkincisi makro
çerçevedir yani para ve maliye politikalarının bu mikro çerçeveye uygun bir
biçimde yeniden dizayn edilmesidir ve üçüncüsü de bir
sosyal koruma çerçevesidir. Bu sosyal koruma çerçevesi, bu topyekûn değişim ve
dönüşüm sürecinin olası risklerini mümkün olduğu kadar azaltan ve bu sistemin
meşruiyetini vicdanlarda, sosyal meşruiyetini toplumun her kesimine indiren ve
sosyal dışlanmışlıkla mücadeleyi aktifleştiren bir sosyal koruma çerçevesidir.
Bu çerçevenin her birine ilişkin detayları da bundan sonra anlatacağım.
Sabrınız için teşekkür ederim. (CHP sıralarından alkışlar)
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
Maddeyi oylarınıza sunuyorum…
ÖZGÜR ÖZEL (Manisa) – Karar yeter sayısı istiyoruz. 
BAŞKAN – Şimdi arayacağım. 
Kabul edenler… Kabul etmeyenler… Karar yeter sayısı vardır, madde
kabul edilmiştir. 
Madde 38’de bir adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte olan 271 sayılı kanun tasarısının çerçeve 38.
maddesinin tasarıdan çıkarılmasını arz ve teklif ederiz. 






Kazım Kurt


Müslim Sarı


Süleyman Çelebi







Eskişehir


İstanbul


İstanbul







Özgür Özel


Salih Fırat


Mustafa Moroğlu







Manisa


Adıyaman


İzmir



BAŞKAN – Komisyon katılıyor mu?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz efendim. 
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır, katılmıyoruz. 
BAŞKAN – Kim konuşacak?
MUSTAFA MOROĞLU (İzmir) – Ben konuşacağım Sayın Başkan. 
BAŞKAN – Buyurun Sayın Moroğlu. (CHP
sıralarından alkışlar)
MUSTAFA MOROĞLU (İzmir) – Sayın Başkan, sayın milletvekilleri;
aslında hepimizin hoşnut olmadığı bir durumla karşı karşıyayız ama sanırım,
yurttaşlarımızı bireysel tasarrufa sevk etmek için çıkardığımız bir yasa
konuşulurken, sigortayla ilgili değişik yasalar konuşulurken, hiç de zamanı
tasarruflu kullanamayan bir Meclis olarak herhâlde tarihe geçecek bir davranış
sergiliyoruz hep beraber ama bunun sorumluluğunu… Hiçbir zaman, “’Muhalefet’
diye bir milletvekili grubu var, muhalefet partileri var, onların da hakları
var, hukukları var, birtakım önerileri var, onları dikkate alarak,
komisyonlarda da dikkate alarak ve Mecliste de dikkate alarak en uygun, en iyi
yasayı çıkarma arayışında olalım.” demeyen bir iktidar grubuyla karşı karşıya
olduğumuz için aslında muhalefetin, yani bizlerin “Bir de muhalefet var, onu da
görün, onu da tanıyın ve onun da haklarının olduğunu bilin.” diye bir direnişin
sonucudur bu. Değilse biz de burada
sabahlara kadar oturup bazı şeyleri tartışmaktan, daha çok zaman geçirmekten
hoşnut değiliz. Onun için, ekonomi dersleri bitti, memleketin hâlleriyle ilgili
sohbetimize devam etmek için herhâlde Müslim’den sonra nöbeti ben devralacağım
burada bu yasa bitinceye kadar, bu yasa tasarıları bitinceye kadar. 
Şimdi, bir taraftan sigortayla ilgili yasalar görüşülürken
milletvekili arkadaşlarımızdan bir kısmı soru önergeleriyle, birkaç
arkadaşım da burada bakana soru sorarak bir gerçeği anlatmaya çalıştı. İzmir
Bornova’da “Yarkın” diye hasta bir çocuk arkadaşımızın annesi, babası belki bu
sabah İzmir’den Ankara’ya gelecek ve çocuklarının derdine çare arayacaklar.
Sigortalı bir ailenin çocuğu Yarkın ve hastalığını tedavi ettirebilmesi için üç
ayda 200 bin lira tutan bir ilacı almak zorunda. Sağlık Bakanlığının 2011’in
Nisan ayında çıkardığı bir tebliğden ötürü bu ilacı alamıyor. Türkiye’deki bu
hastalığa yakalanan çocuklarımızın sayısı çok fazla değil. Ama
bu hastalığı tedavi için yapılacak ilacı alabilmek için bir tebliğ yayınlıyor
Sağlık Bakanlığı ve diyor ki tebliğde: “Bu ilacı almak isteyen çocuklar yirmi
dört ayla yetmiş iki ay arasında -neyse, yetmiş ikiye takıldı bu İktidarın bazı
tebliğleri hep, çıkarken- bir zekâ testine tabi tutulsun ve eğer 60’ın üstünde
ise -zekâ yaşı bu çocuğun- test 60’ın üstünde çıkarsa ‘Buna ilaç verilebilir.’
denilsin.” 
Şimdi, böyle bir ülkede siz tasarruftan, bireysel tasarruftan,
sigortadan, ne kadar neyi tartışırsanız tartışın; siz ne kadar “Bir an önce
yasa bitse de sıcacık yataklarımıza girsek.” diye beklerseniz bekleyin; eğer bu
annenin ve bu çocuğun acısını yaşama savaşına katkıda bulunmayı, 200 bin
liralık bir ilacı buna çok görüyorsanız ve bunun için zekâ testi yapmayı uygun
görüyorsanız sözün bittiği yerdeyiz demektir. Bunu bir biçimde düzeltmek hem bakanların hem bu Meclisin… Yani
bunu aslında bu gecenin bu saatinde bir zaman kaybı olarak görmeyin. Yarın hep
beraber, ulaşabildiğiniz her yere ulaşın çünkü iktidar sizsiniz ve bu tebliğin
geri alınması için, sigortalı olmasa bile çocukların bu ilacı alabilmesinin
yolunu açın. Hele hele tartışmaların yaşandığı, “Sakat doğarsa doğsun, ona
devlet bakar.” diye bir yasayı çıkarmaya çalıştığınız bir dönemde, sakat doğan
çocukların ve ilaca ihtiyacı olan çocukların yaşama şansını yok etmeyin. Belki
bu sabaha kadar tuttuğumuz nöbetin böyle bir anlamı olur. 
Saygılar sunuyorum. (CHP sıralarından alkışlar) 
BAŞKAN – Önergeyi oylarınıza sunuyorum: Kabul edenler… Kabul etmeyenler…
Kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
Sayın Özel, konuşturacağınız arkadaşlarınızın imzalarını alın
buraya, epey bir kısmı imzasız konuştu Sayın Sarı’nın dışında. Onlara imza
attırın. Sayın Moroğlu mesela, siz de imza atarsanız;
Sayın Fırat, siz de imza atarsanız iyi olur.
Madde 39’da iki adet önerge vardır, sırasıyla okutup işleme
alıyorum.
Türkiye Büyük Millet Meclisi Başkanlığına
Görüşülmekte olan 271 sıra sayılı yasa tasarı/teklifinin 39.
maddesiyle değiştirilen 5411 sayılı kanunun üçüncü fıkrasının sonuna aşağıdaki
cümlenin eklenmesini arz ederim.
Cümle: Kişilerin isimlerinin açıklanması sır kapsamında sayılamaz.

 Kamer
Genç
 Tunceli
TBMM Başkanlığına
Görüşülmekte olan 271 sayılı kanun tasarısının çerçeve 39.
maddesinin tasarıdan çıkarılmasını arz ve teklif ederiz. 






Özgür Özel


Müslim Sarı


Kazım Kurt







Manisa


İstanbul


Eskişehir







Süleyman Çelebi


Rahmi Aşkın Türeli


Gürkut Acar







İstanbul


İzmir


Antalya



BAŞKAN – Komisyon katılıyor mu?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz efendim.
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır katılmıyoruz.
BAŞKAN – Buyurun Sayın Acar.
GÜRKUT ACAR (Antalya) – Teşekkür ederim Sayın Başkan.
Değerli arkadaşlarım, deminki konuşmamı tamamlayamadım ama
gerçekten herkesin bu saatte uykusu geldi, saat 4’e şu anda çeyrek var. O
nedenle biraz yüksek sesle konuşmamı mazur görünüz ama bu sefer sakin
konuşacağım hiç merak etmeyin.
Değerli arkadaşlarım, tabii dinleyenlere söylüyorum, dinlemeyenler
için bir söyleyeceğim yok.
Şimdi değerli arkadaşlarım, bakın, 2/B Yasası Türkiye’de köylünün
beklemekte olduğu bir yasaydı ve bu 2/B Yasası’yla ilgili dava yollarını
vatandaşa kapattınız ve aynen şöyle söylediniz: “Hak sahiplerinden idarenin
teklifini kabul etmeyenler doğrudan satış hakkından yararlanamazlar, başkaca
talepte bulunamazlar, hak ve tazminat talep edemezler ve dava açamazlar.”
Vatandaşın dava açma hakkını elinden aldınız. Oysa Anayasa ne diyor? Anayasa
diyor ki; “İdarenin her çeşit eylem ve işlemi yargının denetimine tabidir.”
Doğrudan Anayasa’ya aykırı bir iş yaptınız ve burada “İdare rayiç bedelleri
takdir ederken yüksek mi takdir etti, düşük mü takdir etti?” bununla ilgili
dava yolunu kapatarak anayasal bir suç işlediniz. 
Değerli arkadaşlarım, bakınız sadece bu değil, kendisi bir afet
olan Afet Riski Altındaki Alanların Dönüştürülmesi Hakkında Kanun’da ne diyor,
6’ncı maddenin 9’uncu fıkrasını okuyorum: “Bu davalarda yürütmenin durdurulmasına
karar verilemez.” 
Değerli arkadaşlarım, eğer yasama Meclisiyle siz yargı organının
bir yetkisini elinden alıyorsanız, yürütmeyi durdurma kararı yetkisini elinden
alıyorsanız işte bu Anayasa’yı ihlal suçudur. Burada Anayasa ağır şekilde ihlal
edilmiştir. Bugün çoğunluktasınız diye güvenmeyin, yarın azınlığa
düşebilirsiniz, bunların hesabı sorulur. Bakın, sadece bu değil, bunlar son bir
iki ayda Türkiye Büyük Millet Meclisinden çıkan kanunlardır. Mahkeme yolu
kapatılıyor. Kanunların yanı sıra bir de mahkemelerin başkanları konuşmaya
başladı.
Bakınız, Enerji Bakanımız ne diyor: “Anayasa Mahkemesi Başkanı ve
Danıştay Başkanıyla görüştüm, artık enerji projelerine olumlu yaklaşacaklar.” 
Değerli arkadaşlarım, yargıyı böylesine kim etkileyebilir? Siz
kendi işinize gelmediği zaman, yargının bugün AKP’nin tasarrufları lehinde
verdiği kararlar artmaya başladığında referandumdan bu yana, yargı AKP’nin
denetimi altına girdiğinden bu yana eleştiren herkese “Yargıyı ihlal
ediyorsunuz, etkiliyorsunuz yargıyı” diye eleştiriyorsunuz ama Sayın Bakanın
kendisi yargıyı etkiliyor, “Görüştüm, artık enerji projelerine olumlu
yaklaşacaklar.” diyor. 
Değerli arkadaşlarım ve bir Danıştay Başkanı da çıkıyor diyor ki:
“Artık, öyle ileri geri durdurma kararları verilmeyecek.” 
Değerli arkadaşlarım, bu, yargının, yasamanın ve bir partinin
nasıl denetimine alındığının en açık, bariz özelliğidir ve böyle bir sistem
artık demokrasi değildir çünkü vatandaşların artık herhangi bir yargı yetkisi
kalmamıştır.
Bakınız değerli arkadaşlarım, avukatlar savunmaları nedeniyle yargılanıyorlar,
haklarında dava açıldı. Savunma nedeniyle, savunma yaptın diye on altı celse,
on altı oturuma katılmama cezası veriliyor. Savunma yaptın diye bir sanığa daha
ana davası bitmeden yirmi iki yıl hapis cezası veriliyor. 
Değerli arkadaşlarım, burada nereye gidiyor bu adalet sistemi?
Buradaki yargı sistemi nereye gidiyor ve biz ne yapıyoruz? Lütfen bunları bir
düşünmenizi rica ediyorum. 
Değerli arkadaşlarım, bakınız, biraz önce arkadaşım söyledi...
Neyse, zaman kalmadı… 
Hepinize saygılar sunuyorum. (CHP sıralarından alkışlar) 
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 271 sıra sayılı yasa tasarı/teklifinin 39.
maddesiyle değiştirilen 5411 sayılı kanunun üçüncü fıkrasının sonuna aşağıdaki
cümlenin eklenmesini arz ederim.
Cümle: Kişilerin isimlerinin açıklanması sır kapsamında sayılamaz.

 Kamer
Genç 
 Tunceli

BAŞKAN – Komisyon, katılıyor mu? 
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz.
BAŞKAN – Hükûmet katılıyor mu? 
BAŞBAKAN YARDIMCISI ALİ BABACAN (Ankara) – Katılmıyoruz.
BAŞKAN – Gerekçeyi okutuyorum: 
Gerekçe: 
Özellikle bankalardan kredi alan kişilerin isimlerinin açıklanması
sır olarak kabul edilmesi vurgulanmıştır. 
BAŞKAN – Evet, önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir. 
40’ıncı maddede bir adet önerge var, okutup işleme alıyorum.
Türkiye Büyük Millet Meclisi Başkanlığına
Görüşülmekte olan 271 sayılı kanun tasarısının çerçeve 40. md
sinin tasarıdan çıkarılmasını arz ve teklif ederiz.






Kazım Kurt


Müslim Sarı


Süleyman Çelebi







Eskişehir


İstanbul


İstanbul







Salih Fırat


Özgür Özel


Mustafa Moroğlu







Adıyaman


Manisa


İzmir



BAŞKAN – Komisyon, katılıyor musunuz?
PLAN VE BÜTÇE KOMİSYONU SÖZCÜSÜ AHMET BAHA ÖĞÜTKEN (İstanbul) –
Katılmıyoruz efendim.
BAŞKAN – Hükûmet katılıyor mu?
BAŞBAKAN YARDIMCISI ALİ BABACAN (Ankara) – Hayır, katılmıyoruz.
BAŞKAN – Sayın Özgür Özel, buyurun. (CHP sıralarından alkışlar)
ÖZGÜR ÖZEL (Manisa) – Sayın Başkan, değerli milletvekilleri;
hepinizi saygıyla selamlıyorum.
Bu gece tam bir yıl geçti üzerinden, bu Meclis toplanması
gerektiği sayıdan 8 kişi eksik toplandı ve bir senedir yaptığımız kanunların,
yaptığımız oylamaların ve bunların sonuçlarının aslında çok ciddi bir meşruiyet
tartışması içinde olduğunu Türkiye’nin demokrasi tarihi yazacak. Şunu da yazacak:
Üç tane muhalefet partisi var. Bu üç muhalefet partisinden tutuklu
milletvekilleri var. 
Dünya Sağlık Örgütünden temsilcilerin olduğu bir toplantıda,
Sağlık Komisyonu Başkanımızın da bulunduğu bir yerde Türkiye’de hekim
bağımsızlığı ve hekim örgütlerinin özerkliği konuşuluyordu. Orada yeri geldi
söz aldım ve şunu söyledim: “Türkiye’de iktidar partisi dışındaki her partinin
milletvekillerinin tutuklu olduğunu söylesem, 100’den fazla gazetecinin tutuklu
olduğunu söylesem, binden fazla öğrencinin tutuklu olduğunu söylesem bunlara
inanır mısınız?” Şöyle bir baktılar. “Bunların hepsi gerçek” dedim ve Sayın
Cevdet Erdöl de oradaydı. Not tutmayı bıraktılar,
kalemi koydular ve bizi artık bir başka gözle dinlemeye başladılar. Türkiye’nin
dışarıdaki algısı bu, bu çatının altındaki gerçeğimiz bu. Geçmiş dönemdeki
birtakım vesayetlerden şikâyet etmek elbette ki demokrasi arayışı içinde son
derece meşrudur ama o vesayetin yerine başka bir vesayet kurmak ve yeni
vesayetin eski vesayetten daha zalim bir noktaya gelmesi noktasında da
vicdanların rahat olması herhâlde artık bu çatı altında mümkün değildir. Sayın
Başbakan siyasi yasaklıyken, ona birileri “Muhtar bile olamaz” demişken bu
Cumhuriyet Halk Partisi çıktı ve dedi ki: “Tek başına iktidar olmuş bir
partinin lideri seçilemiyorsa burada bir sıkıntı var, bu sorunu el birliğiyle
çözelim.” Cumhuriyet Halk Partisinin Sayın Başbakanın siyasete gelmesine,
Başbakan olmasına ve Sayın Cumhurbaşkanının da daha sonra bu makama gelmesi
noktasındaki, demokrasi noktasında yaptığı katkıyı maalesef üç dönem sonra
ustalık döneminde sizler yapamadınız. Sayın Başbakan bu 8 tane milletvekilinin
buraya gelmesi noktasında üzerine düşen demokrasi sınavını veremedi, bugün
buradaki AKP Grubu da bunu veremedi. Bu sınavı vermek aslında hiç zor değildi.
Bu konuda bir de imza attınız. İmzanız illa bu milletvekillerini dışarı
çıkaracak manasında mıydı, o tartışmaya girmeyelim. 
Sayın Canikli’nin attığı imzanın üzerinde şu yazıyor: “Bütün
partiler tutuklu milletvekillerinin Meclise gelmesi ve Meclisin tam kadro
çalışması noktasında gayret sarf edecekler.” Bunu sizin partinizden bir kişi
yaptı, o da Cemil Çiçek, o da tarafsız olması gereken bir makamda. Siz şunun
üzerine oynadınız: “Nasıl olsa bu muhalefet bu iş üzerinde anlaşamaz. Mümkün mü
CHP’nin, BDP’nin ve MHP’nin aynı metin üzerinde
anlaşması?” Ve bu beklentiyi satın aldınız ve bir kenara geçtiniz, deyim
yerindeyse güya balkona çıktınız ama muhalefet bu ezberi bozdu, “Anlaşamaz.”
dediğiniz muhalefet birbiriyle anlaştı ve sizin önünüze o tarihî sınavı
getirdi. İşte orada o imzaya sahip çıkıp çıkmama noktasındaydınız. Gayret
gösterecektiniz ya, ya toplantıya katılmadınız, “Önce bir anlaşsınlar
gelsinler.” dediniz, onlar anlaştılar geldiler. MYK’lar, MKYK’lar toplandı,
artısını, eksisini koydunuz, bir kantarda her şeyi tarttınız ve dediniz ki: “Bu
kararı mahkemeler versin.” Yani o zaman attığınız imzanın gereğini yerine
getirmediniz. 
Şimdi, imza Türk toplumunda ne anlama gelir, ticarette ne
demektir, etik açısından imzadan imtina etmenin, attığın imzanın arkasında
durmamanın neler olduğunu söylesem burada karşılıklı cevap hakkı olur. Bunu
yapmayacağım, bunu herkes kendi vicdanında tartsın, bir düşünsün ama bugün
uçakta gelirken çok sevgili partinizin mensubu milletvekilleri aralarında
konuşuyordu bizden de gizlemeden. İzmir’deki seçim iptal oldu ya, o seçimin
iptal olma sebebini tartışıyorlardı ve şöyle bir şey oldu, bir tanesi diyor ki:
“Ya, bile bile aday olmayacaktı. E üç gün önce açıkladı öbürü. Genel Merkez
biliyordu bunun sakıncalı olduğunu ve ömrü boyunca siyasetten men olduğunu,
yine de neden arkasında durdu?” Diğer arkadaş dedi ki: “Ya, Yargıtaya
sormuşlar, Yargıtay ‘Bir sakınca yok.’ demiş.” Düşünebiliyor musunuz, İzmir İl
Başkanınızın sabıkasından dolayı aday olup olamayacağını Yargıtaya
sormuşsunuz, “Olabilir.” deyince de aday yapmışsınız kendisini. Bizimkiler
Yüksek Seçim Kuruluna gittiler, başvuruda bulundular ve bu ülkenin en üst
kurumu bu konuda dedi ki: “Bu kişiler aday olabilir.” Ama daha sonra da siz bir
başka hukuku egemen kıldınız. 
Hepinize saygılar, sevgiler sunuyorum. (CHP sıralarından alkışlar)
BAŞKAN – Teşekkür ederim Sayın Özel.
Önergeyi oylarınıza sunuyorum: Kabul edenler… Kabul etmeyenler…
Kabul edilmemiştir.
Maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın Özel, önergelerinizi çektiğiniz söylendi bana.
ÖZGÜR ÖZEL (Manisa) – Doğrudur efendim.
BAŞKAN – Tamam.
Şimdi, sırasıyla oyluyorum:
41’inci maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
42’nci maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
43’üncü maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
44’üncü maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
45’inci maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
46’ncı maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
47’nci maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
48’inci maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
49’uncu maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
50’nci maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
İkinci bölümde yer alan maddelerin oylanması tamamlanmıştır.
Birleşime on dakika ara veriyorum.
Kapanma Saati: 03.57

ON BİRİNCİ OTURUM
Açılma Saati: 04.00
BAŞKAN: Başkan Vekili Meral
AKŞENER
KÂTİP ÜYELER: Muhammet
Bilal MACİT (İstanbul), Mine LÖK BEYAZ
(Diyarbakır)
BAŞKAN – Türkiye Büyük Millet Meclisinin 118’inci Birleşiminin On
Birinci Oturumunu açıyorum. 
271 sıra sayılı Tasarı’nın görüşmelerine devam edeceğiz.
Komisyon? Yok.
Ertelenmiştir.
Alınan karar gereğince, kanun tasarı ve teklifleri ile
komisyonlardan gelen diğer işleri sırasıyla görüşmek için 13 Haziran 2012
Çarşamba günü saat 14.00’te toplanmak üzere birleşimi kapatıyorum. İyi
sabahlar.
Kapanma Saati: 04.01




