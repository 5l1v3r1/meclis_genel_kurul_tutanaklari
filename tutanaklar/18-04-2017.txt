



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 84’üncü
Birleşim
 18
Nisan 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM
Başkanı İsmail Kahraman’ın, siyasi hayat ve sistem açısından yeni bir döneme
girildiğine ve yapılan referandum sonucunda gerçekleşen Anayasa değişikliğinin
ülkemiz, demokrasimiz ve kültür coğrafyamız için faydalı olmasını temenni ettiğine
ilişkin konuşması 
2.- Oturum Başkanı TBMM Başkanı İsmail
Kahraman’ın, Tunceli’de yaşanan helikopter kazası nedeniyle millete başsağlığı
dilediğine ilişkin konuşması
3.- Oturum Başkanı TBMM Başkan Vekili Ahmet
Aydın’ın, yapılan halk oylamasında millî iradeyi yüzde 85’in üzerinde sandığa
yansıtan tüm vatandaşlara teşekkür ettiğine ve halk oylaması sonuçlarının
hayırlar getirmesini temenni ettiğine ilişkin konuşması
4.- Oturum Başkanı TBMM Başkan Vekili Ahmet
Aydın’ın, Kutlu
Doğum Haftası’nı kutladığına ilişkin konuşması 
5.- Oturum Başkanı TBMM Başkan Vekili Ahmet
Aydın’ın, Tunceli’de yaşanan helikopter kazası nedeniyle hayatını kaybedenlere
Allah’tan rahmet dilediğine ilişkin konuşması 

IV.- AÇIKLAMALAR
1.- Mersin Milletvekili Ali Cumhur
Taşkın’ın, referandum sonucunun hayırlı uğurlu olmasını dilediğine ilişkin
açıklaması
2.- Mersin Milletvekili Yılmaz Tezcan’ın,
kabul edilen Anayasa değişikliğinin hayırlı uğurlu olmasını dilediğine ilişkin
açıklaması
3.- Erzurum Milletvekili İbrahim
Aydemir’in, referandum sonucunun millî irade ferasetinin eseri olduğuna ve Erzurumluların
seçimlerde gösterdikleri dikkat ve sağladıkları huzur ortamına teşekkür ettiğine
ilişkin açıklaması
4.- Niğde Milletvekili Ömer Fethi Gürer’in,
Cumhurbaşkanının Niğde’yle ilgili bazı ifadelerine ve Yüksek Seçim Kurulu
kararları nedeniyle Anayasa oylaması sonuçlarının meşru olmadığına ilişkin açıklaması
5.- Erzurum Milletvekili Orhan Deligöz’ün,
halk oylamasıyla kabul edilen Anayasa değişikliğinin Türkiye’nin demokrasi
hayatı boyunca edindiği kazanımların başında geldiğine, verdikleri destek nedeniyle
Erzurumlulara teşekkür ettiğine ve İslam âleminin Kutlu Doğum Haftası’nı kutladığına ilişkin açıklaması
6.- Mersin Milletvekili Aytuğ Atıcı’nın,
OHAL koşullarında, mühürsüz kullanılan oyların geçerli sayılmasıyla ve
Cumhurbaşkanının “evet” oyları için olağanüstü çalışmasıyla yapılan
referandumun meşruiyetine gölge düştüğüne ilişkin açıklaması
7.- İstanbul Milletvekili Ravza Kavakcı
Kan’ın, yüksek bir katılımla yapılan halk oylamasında oy veren bütün
vatandaşlara şükranlarını sunduğuna ilişkin açıklaması
8.- Adana Milletvekili İbrahim Özdiş’in,
referandum için sandığa giden tüm yurttaşları saygıyla selamladığına, bu
referandum oylamasının meşru olmadığına ve tarafsızlık yeminine rağmen birçok
yerde miting düzenleyen Cumhurbaşkanının anayasal suç işlediğine ilişkin
açıklaması
9.- Kahramanmaraş Milletvekili İmran
Kılıç’ın, Kutlu Doğum Haftası’nı kutladığına ilişkin açıklaması
10.- Konya Milletvekili Hüsnüye Erdoğan’ın,
millet iradesiyle sistem değişikliğinin hayata geçirildiğine ve bu tarihî
süreçte emeği geçen herkese şükranlarını sunduğuna ilişkin açıklaması
11.- Kocaeli Milletvekili İlyas Şeker’in,
referandumda oy kullanan tüm vatandaşlara şükranlarını sunduğuna ve yapılan
Anayasa değişikliğiyle Türkiye'nin kazandığına ilişkin açıklaması
12.- Uşak Milletvekili Özkan Yalım’ın,
referandumda sandığa giden bütün vatandaşlara saygı ve sevgilerini sunduğuna ve
Türkiye sınırları içerisinde yüzdelik olarak “hayır” oylarının kesinlikle daha
fazla olduğuna ilişkin açıklaması
13.- Afyonkarahisar Milletvekili Hatice
Dudu Özkal’ın, başta Afyonkarahisarlılar olmak üzere tüm seçmenlere teşekkür
ettiğine ve Cumhurbaşkanlığı hükûmet sisteminin hayırlı uğurlu olmasını
dilediğine ilişkin açıklaması
14.- Erzurum Milletvekili Mustafa
Ilıcalı’nın, referandumda Erzurum’un büyükşehirler arasında 1’inci olması
nedeniyle Erzurumlulara teşekkür ettiğine ve 2026 Kış Olimpiyatları adaylığı
için herkesin desteğini beklediğine ilişkin açıklaması
15.- Bilecik Milletvekili Halil Eldemir’in,
Cumhurbaşkanlığı hükûmet sisteminin hayırlı olmasını dilediğine ilişkin
açıklaması
16.- Mersin Milletvekili Serdar
Kuyucuoğlu’nun, OHAL koşullarında ve eşit olmayan bir referandum yarışı
yaşandığına ilişkin açıklaması


17.- Ankara Milletvekili Levent Gök’ün,
Tunceli’de yaşanan helikopter kazasıyla ilgili Hükûmet yetkililerinin bir
açıklama yapması gerektiğine, Yüksek Seçim Kurulunun mühürsüz oy kullanımına
onay veren kararıyla referandumun şaibeli hâle geldiğine ve sonuçlar kesinleşmeden
bu referandum sürecinin bitmiş olmadığına ilişkin açıklaması
18.- Muş Milletvekili Ahmet Yıldırım’ın,
Kutlu Doğum Haftası’nı kutladığına, yapılan referandumun tartışmalı olduğuna ve
yapılan haklı itirazlar etkin bir şekilde irdelenmediği sürece 16 Nisan 2017
tarihinin ülke tarihine çok kötü bir gün olarak kazınacağına ilişkin açıklaması
19.- Samsun Milletvekili Erhan Usta’nın,
Tunceli’de yaşanan helikopter kazasına, referandumla kabul edilen yeni sistemin
hayırlı olmasını dilediğine ve Kutlu Doğum Haftası’nı kutladığına ilişkin açıklaması
20.- Çanakkale Milletvekili Bülent
Turan’ın, halk oylamasının sonuçlarının ülkeye hayırlı olmasını dilediğine,
8’inci Cumhurbaşkanı Turgut Özal’ın ölümünün 24’üncü yıl dönümüne, Tunceli’de
yaşanan helikopter kazasına ve Kutlu Doğum Haftası’nı kutladığına ilişkin
açıklaması
21.- Ankara Milletvekili Levent Gök’ün,
mühürsüz oy kullanmayı kabul eden Yüksek Seçim Kurulunun bu kararının
referandum sürecine gölge düşürdüğüne, Yüksek Seçim Kurulu Başkanını istifaya
davet ettiklerine ve bu sürecin henüz bitmediğine ilişkin açıklaması 
22.- İstanbul Milletvekili Filiz
Kerestecioğlu Demir’in, Meclisin 2 Mayıs 2017 tarihine kadar tatile girmesi
önerisini kabul etmediklerine, referandum sürecinin henüz sonuçlanmadığına ve bütün yurttaşların oylarının takipçisi
olacaklarına, 1 Mayısın emekçilere ve çalışanlara zarar vermeden kutlanmasını
temenni ettiğine ilişkin açıklaması
23.- Manisa Milletvekili Erkan Akçay’ın,
Tunceli’de yaşanan
helikopter kazası nedeniyle hayatını kaybedenlere Allah’tan rahmet dilediğine
ilişkin açıklaması
24.- Manisa Milletvekili Erkan Akçay’ın,
Ankara Milletvekili Levent Gök’ün (3/931) esas numaralı Başbakanlık Tezkeresi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
25.- Ankara Milletvekili Levent Gök’ün,
Cumhurbaşkanı Recep Tayyip Erdoğan’ın 22 Haziran 2010 tarihinde Başbakanlığı
sırasında AK PARTİ grup toplantısında OHAL konusunda sarf ettiği bazı ifadelerine
ilişkin açıklaması
26.- Manisa Milletvekili Erkan Akçay’ın,
Ankara Milletvekili Şenal Sarıhan’ın HDP grup önerisi üzerinde yaptığı konuşmasındaki
bazı ifadelerine ilişkin açıklaması
27.- Konya Milletvekili Leyla Şahin
Usta’nın, İzmir Milletvekili Ertuğrul Kürkcü’nün sataşma nedeniyle yaptığı
konuşmasındaki bazı ifadelerine ilişkin açıklaması

V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Ankara Milletvekili Murat
Emir ve 22 milletvekilinin, kamu yararına faaliyet gösteren vakıf ve
derneklerin bağış adı altında para toplamasının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/506)
2.- Niğde Milletvekili Ömer Fethi Gürer ve
22 milletvekilinin, kent konseylerinin genel durumu ile sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/507) 
3.- Adana Milletvekili Mevlüt Karakaya ve
20 milletvekilinin, ekmek fiyatlarındaki artışların nedenlerinin ve ekmek
üreticilerinin yaşadığı sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/508)

B) Tezkereler
1.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı’yla ülke genelinde ilan
edilen ve 3/1/2017 tarihli ve 1134 sayılı Kararı uyarınca devam etmekte olan
olağanüstü hâlin 19/4/2017 Çarşamba günü Saat 01.00’den geçerli olmak üzere üç
ay süreyle uzatılmasına dair tezkeresi (3/931)

VI.- SATAŞMALARA İLİŞKİN KONUŞMALAR
1.- Ankara Milletvekili Levent Gök’ün,
İstanbul Milletvekili Hayati Yazıcı’nın (3/931) esas numaralı Başbakanlık Tezkeresi
üzerinde AK PARTİ Grubu adına yaptığı konuşması sırasında şahsına sataşması
nedeniyle konuşması
2.- İstanbul Milletvekili Hayati
Yazıcı’nın, Ankara Milletvekili Levent Gök’ün sataşma nedeniyle yaptığı
konuşması sırasında şahsına sataşması nedeniyle konuşması
3.- İzmir Milletvekili Ertuğrul Kürkcü’nün,
Konya Milletvekili Leyla Şahin Usta’nın HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle konuşması


VII.- ÖNERİLER
A) Danışma Kurulu Önerileri
1.- Danışma Kurulunun, Türkiye Büyük Millet
Meclisinin kuruluşunun 97’nci yıl dönümünün ve Ulusal Egemenlik ve Çocuk Bayramı’nın
kutlanması, günün anlam ve öneminin belirtilmesi gayesiyle Genel Kurulda özel
gündemle görüşme yapılması için Türkiye Büyük Millet Meclisinin 23 Nisan 2017
Pazar günü saat 14.00’te toplanmasına, bu toplantıda yapılacak görüşmelerde
siyasi parti grubu başkanlarına onar dakika süreyle söz verilmesine ve bu
birleşimde başka konuların görüşülmemesine ilişkin önerisi 

B) Siyasi Parti Grubu Önerileri
1.- HDP Grubunun, Grup Başkan Vekili Muş
Milletvekili Ahmet Yıldırım tarafından, cezaevlerinde yaşam riski sınırına
ulaşmış olan açlık grevi eylemcilerinin taleplerinin insani yol ve yöntemlerle
karşılanabilmesinin yollarının araştırılması amacıyla 18/4/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 18 Nisan 2017 Salı günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi 


2.- AK PARTİ Grubunun, Genel Kurulun
18/4/2017 Salı günkü birleşiminde gündemin “Başkanlığın Genel Kurula Sunuşları”
kısmında yer alan 17/4/2017 tarihli ve (3/931) sayılı olağanüstü hâlin uzatılmasına
dair Başbakanlık Tezkeresi’nin görüşmelerinin bitiminden sonra herhangi bir
işin görüşülmemesine, Genel Kurulun 19, 20, 25, 26, 27 Nisan 2017 Salı,
Çarşamba ve Perşembe günleri toplanmamasına ilişkin önerisi

VIII.- YAZILI SORULAR VE CEVAPLARI
1.- İstanbul
Milletvekili Didem Engin'in, Kapalıçarşı esnafının sorunlarına ve ekonominin
canlandırılmasına yönelik çalışmalara ilişkin Başbakandan sorusu ve Gümrük ve
Ticaret Bakanı BülentTüfenkci’nin cevabı (7/8397) (Ek cevap)
2.- İstanbul Milletvekili Mustafa Sezgin Tanrıkulu'nun,
Hamzabeyli Sınır Kapısı'ndan Türkiye'ye kaçak olarak kedi sokulması olayına ve
hayvan hakları ihlallerine ilişkin Başbakandan sorusu ve Gümrük ve Ticaret
Bakanı BülentTüfenkci’nin cevabı (7/8860) (Ek cevap)
3.- Trabzon Milletvekili Haluk Pekşen'in, THY ile
ilgili çeşitli hususlara,
THY ile ilgili çeşitli hususlara,
İlişkin soruları ve Maliye Bakanı NaciAğbal’ın
cevabı (7/10494), (7/10495)
4.- Siirt Milletvekili Kadri Yıldırım'ın, THY'nin Siirt
seferlerinin kaldırılmasına ilişkin sorusu ve Maliye Bakanı NaciAğbal’ın
cevabı (7/11177)
5.- İstanbul Milletvekili Filiz Kerestecioğlu Demir'in,
bir grup gazete çalışanının gözaltı süreciyle ilgili iddialara ilişkin sorusu
ve Adalet Bakanı BekirBozdağ’ın cevabı (7/11277)
6.- Burdur Milletvekili Mehmet Göker'in, karşılıksız
çek sayısındaki artışa ilişkin sorusu ve Gümrük ve Ticaret Bakanı BülentTüfenkci’nin
cevabı (7/11473)
7.- İzmir Milletvekili Müslüm Doğan'ın, İstanbul'da bir
inşaatta çalışan ve üzerine beton düşen bir üniversite öğrencisinin hayatını
kaybetmesine ilişkin Başbakandan sorusu ve Çalışma ve Sosyal Güvenlik Bakanı Mehmet
Müezzinoğlu’nun cevabı (7/11498)
8.- Kocaeli Milletvekili Tahsin Tarhan'ın, Hereke ipek
halılarına sahip çıkılması ve müteşebbislerin desteklenmesine ilişkin sorusu ve
Bilim, Sanayi ve Teknoloji Bakanı FarukÖzlü’nün cevabı (7/11509)
9.- Artvin Milletvekili Uğur Bayraktutan'ın, Bakanlık
tarafından özel şahıslardan kiralanan taşınmaz ve araçlar ile bunlara ödenen
kiralara ilişkin sorusu ve Bilim, Sanayi ve Teknoloji Bakanı FarukÖzlü’nün
cevabı (7/11510)
10.- Niğde Milletvekili Ömer Fethi Gürer'in, 657 sayılı
Kanun'un 4/B maddesi kapsamındaki sözleşmeli personele kadro verilip verilmeyeceğine
ilişkin sorusu ve Çalışma ve Sosyal Güvenlik Bakanı Mehmet Müezzinoğlu’nun
cevabı (7/11511)
11.- Hatay Milletvekili Mevlüt Dudu'nun, Cenevre'de
yapılan Kıbrıs Müzakerelerine ilişkin sorusu ve Dışişleri Bakanı MevlütÇavuşoğlu’nun
cevabı (7/11517)
12.- İstanbul Milletvekili Mahmut Tanal'ın, bir
uluslararası kredi kuruluşunun Türkiye'ye dair son değerlendirmesine ve
ekonomik tedbirlere ilişkin sorusu ve Ekonomi Bakanı NihatZeybekci’nin
cevabı (7/11519)
13.- Artvin Milletvekili Uğur Bayraktutan'ın, 1/1/2003
tarihi itibarıyla Bakanlık tarafından özel şahıslardan kiralanan taşınmaz ve
araçlar ile bunlara ödenen kiralara ilişkin sorusu ve Gümrük ve Ticaret Bakanı BülentTüfenkci’nin
cevabı (7/11535)
14.- Niğde Milletvekili Ömer Fethi Gürer'in, çiftçilere
kullanmakta oldukları hazine arazilerinin satışına ilişkin sorusu ve Maliye
Bakanı NaciAğbal’ın cevabı (7/11544)
15.- Manisa Milletvekili Mazlum Nurlu'nun, Türkiye
Varlık Fonu Yönetimi Anonim Şirketine atanan yönetim kurulu üyelerine ödenecek
ücretlere ilişkin Başbakandan sorusu ve Başbakan Yardımcısı NurettinCanikli’nin
cevabı (7/11572)
16.- Niğde Milletvekili Ömer Fethi Gürer'in, sanayi
üretimindeki düşüşe ilişkin sorusu ve Bilim, Sanayi ve Teknoloji Bakanı FarukÖzlü’nün
cevabı (7/11592)
17.- Siirt Milletvekili Kadri Yıldırım'ın, Siirt
fıstığının üretiminin artırılmasına yönelik AB destekli projenin uygulanmasına
ilişkin sorusu ve Bilim, Sanayi ve Teknoloji Bakanı FarukÖzlü’nün cevabı
(7/11593)
18.- Niğde Milletvekili Ömer Fethi Gürer'in, ekonomiye
güvenin artırılmasına yönelik çalışmalara ilişkin sorusu ve Ekonomi Bakanı
NihatZeybekci’nin cevabı (7/11601)
19.- Niğde Milletvekili Ömer Fethi Gürer'in, üniversite
hastanelerinin kamudan alacaklarıyla ilgili sorunların çözümüne ilişkin sorusu
ve Maliye Bakanı NaciAğbal’ın cevabı (7/11623)
20.- Niğde Milletvekili Ömer Fethi Gürer'in, savunma
harcamalarındaki artışın nasıl karşılanacağına ilişkin sorusu ve Millî Savunma
Bakanı Fikri Işık’ın cevabı (7/11631)
21.- Denizli Milletvekili Melike Basmacı'nın, Türkiye
Varlık Fonu'na devredilen kuruluşlara ilişkin Başbakandan sorusu ve Başbakan
Yardımcısı NurettinCanikli’nin cevabı (7/11667)
22.- Artvin Milletvekili Uğur Bayraktutan'ın, Sarp
Sınır Kapısı'nda görevli polislerin ve diğer memurların çalışma saatlerine
ilişkin Başbakandan sorusu ve Gümrük ve Ticaret Bakanı BülentTüfenkci’nin
cevabı (7/11669)
23.- Artvin Milletvekili Uğur Bayraktutan'ın, Sarp
Sınır Kapısı'nda görevli polislerin ve diğer memurların çalışma saatlerine
ilişkin Başbakandan sorusu ve Gümrük ve Ticaret Bakanı BülentTüfenkci’nin
cevabı (7/11669) (Ek cevap)
24.- İstanbul Milletvekili Dursun Çiçek'in, Varlık
Fonu'na ilişkin Başbakandan sorusu ve Başbakan Yardımcısı
NurettinCanikli’nin cevabı (7/11675)
25.- İstanbul Milletvekili Mahmut Tanal'ın, Varlık
Fonu'na ilişkin Başbakandan sorusu ve Başbakan Yardımcısı NurettinCanikli’nin
cevabı (7/11677)
26.- İstanbul Milletvekili Erdal Ataş'ın, İstanbul'da
bir inşaat şantiyesinde işçilerin bazı hak ihlallerine maruz kaldığı
iddialarına ilişkin sorusu ve Çalışma ve Sosyal Güvenlik Bakanı Mehmet
Müezzinoğlu’nun cevabı (7/11707)
27.- Denizli Milletvekili Melike Basmacı'nın, tarım ve
tekstil ticaret alanlarında Rusya ile yaşanan sorunlara ilişkin sorusu ve Ekonomi
Bakanı NihatZeybekci’nin cevabı (7/11716)
28.- Niğde Milletvekili Ömer Fethi Gürer'in, İller
Bankasının belediyelere yaptığı ödemelerdeki kesintilere ilişkin sorusu ve Maliye
Bakanı NaciAğbal’ın cevabı (7/11741)
29.- İstanbul Milletvekili Mustafa Sezgin
Tanrıkulu'nun, İstanbul'da bir inşaatta çalışan üniversite öğrencisinin
ölümünün soruşturulmasına ve iş kazalarıyla ilgili bazı verilere ilişkin
Başbakandan sorusu ve Çalışma ve Sosyal Güvenlik Bakanı Mehmet Müezzinoğlu’nun
cevabı (7/11773)
30.- İstanbul Milletvekili Mustafa Sezgin
Tanrıkulu'nun, Varlık Fonu'na ilişkin Başbakandan sorusu ve Başbakan Yardımcısı
NurettinCanikli’nin cevabı (7/11779)
31.- İstanbul Milletvekili Mustafa Sezgin
Tanrıkulu'nun, işletmesini kapatan esnafa ve 2017 yılında sağlanacak KOBİ
desteklerine ilişkin Başbakandan sorusu ve Gümrük ve Ticaret Bakanı BülentTüfenkci’nin
cevabı (7/11791)
32.- İzmir Milletvekili Ali Yiğit'in, İşsizlik
Sigortası Fonu'ndan yararlanmak için yıllar itibariyle yapılan başvurulara ve
ödemelere ve Fon'da biriken miktarın nasıl değerlendirildiğine ilişkin
Başbakandan sorusu ve Çalışma ve Sosyal Güvenlik Bakanı Mehmet Müezzinoğlu’nun
cevabı (7/11798)
33.- Ankara Milletvekili Tekin Bingöl'ün, Varlık
Fonu'nun gelir ve giderlerine ilişkin Başbakandan sorusu ve Başbakan Yardımcısı
NurettinCanikli’nin cevabı (7/11799)
34.- İstanbul Milletvekili Mahmut Tanal'ın, 657 sayılı
Kanun'un 4/C maddesi kapsamındaki personelin kadrolu personel statüsüne
geçirilmesine ilişkin Başbakandan sorusu ve Çalışma ve Sosyal Güvenlik Bakanı Mehmet
Müezzinoğlu’nun cevabı (7/11805)
35.- Edirne Milletvekili Okan Gaytancıoğlu'nun, tarım
kredisi sağlayan bir kamu bankasının sigorta ve kasko oranlarına ilişkin sorusu
ve Başbakan Yardımcısı MehmetŞimşek’in cevabı (7/11811)
36.- Niğde Milletvekili Ömer Fethi Gürer'in,
deterjanların insan ve çevre sağlığı açısından yarattığı sorunların takibi ve
alternatif ürünlerin desteklenmesine yönelik bir çalışma yapılıp yapılmadığına
ilişkin sorusu ve Ekonomi Bakanı NihatZeybekci’nin cevabı (7/11825)
37.- Antalya Milletvekili Çetin Osman Budak'ın,
İşsizlik Fonu'nda biriken miktara ve Fon'dan yapılan harcamalara ilişkin Başbakandan
sorusu ve Çalışma ve Sosyal Güvenlik Bakanı Mehmet Müezzinoğlu’nun cevabı
(7/11916)
38.- Aydın Milletvekili Metin Lütfi Baydar'ın,
Rusya'nın Suriye özel temsilcisi tarafından yapılan bir açıklamaya ilişkin
Başbakandan sorusu ve Dışişleri Bakanı MevlütÇavuşoğlu’nun cevabı
(7/11924)
39.- İstanbul Milletvekili Garo Paylan'ın, 687 sayılı
KHK ile getirilen işveren destek ödemesine ve İşsizlik Sigortası Fonu'na
ilişkin sorusu ve Çalışma ve Sosyal Güvenlik Bakanı Mehmet Müezzinoğlu’nun cevabı
(7/11956)
40.- Artvin Milletvekili Uğur Bayraktutan'ın,
Artvin-Hopa Cankurtaran Tüneli'nin açılışına ilişkin sorusu ve Dışişleri Bakanı
MevlütÇavuşoğlu’nun cevabı (7/11964)
41.- Trabzon Milletvekili Haluk Pekşen'in, yurt dışında
yaşayan vatandaşların Anayasa referandumu için askıya çıkarılan seçmen
listelerine süresi içinde yaptıkları kayıt taleplerinin konsolosluklar tarafından
reddedildiğine dair şikayetlere ilişkin sorusu ve Dışişleri Bakanı
MevlütÇavuşoğlu’nun cevabı (7/11965)
42.- Denizli Milletvekili Kazım Arslan'ın, Pakistan ile
serbest ticaret alanı tesis eden anlaşmanın yürürlük tarihinin ertelenmesine ve
tekstil sektörünü olumsuz etkilememesi için alınan önlemlere ilişkin sorusu ve
Ekonomi Bakanı NihatZeybekci’nin cevabı (7/11967)
43.- İzmir Milletvekili Murat Bakan'ın, trafik
elektronik denetleme işinin özel sektöre devredileceği iddiasına ilişkin sorusu
ve Maliye Bakanı NaciAğbal’ın cevabı (7/11987)
44.- Niğde Milletvekili Ömer Fethi Gürer'in, kamu kurum
ve kuruluşlarının Yerli Malı Tebliği'ne uymaksızın temin ettiği araçlara
ilişkin sorusu ve Bilim, Sanayi ve Teknoloji Bakanı FarukÖzlü’nün cevabı
(7/12039)
45.- Isparta Milletvekili Nuri Okutan'ın, Isparta
Süleyman Demirel OSB'nin ikinci etabı için yapılan kamulaştırmalara ilişkin
sorusu ve Bilim, Sanayi ve Teknoloji Bakanı FarukÖzlü’nün cevabı
(7/12040)
46.- Niğde Milletvekili Ömer Fethi Gürer'in, gece
vardiyasında çalışan kadın işçilere ilişkin sorusu ve Çalışma ve Sosyal
Güvenlik Bakanı Mehmet Müezzinoğlu’nun cevabı (7/12042)
47.- Kocaeli Milletvekili Haydar Akar'ın, 2015, 2016 ve
2017 yıllarında yapılan araç kiralama hizmeti alımlarına ilişkin sorusu ve
Çalışma ve Sosyal Güvenlik Bakanı Mehmet Müezzinoğlu’nun cevabı (7/12045)
48.- Kocaeli Milletvekili Haydar Akar'ın, 2015, 2016 ve
2017 yıllarında yapılan araç kiralama hizmeti alımlarına ilişkin sorusu ve
Ekonomi Bakanı NihatZeybekci’nin cevabı (7/12054)
49.- İstanbul Milletvekili Edip Semih Yalçın'ın, canlı
hayvan ve hayvansal ürün ithalat ve ihracatının denetimine ve denetimi yapan
meslek gruplarına ilişkin sorusu ve Gümrük ve Ticaret Bakanı BülentTüfenkci’nin
cevabı (7/12065)
50.- İstanbul Milletvekili Gülay Yedekci'nin, ev
alanların vazgeçme hakkının yüz seksen güne çıkarılmasıyla tüketicinin uğradığı
zararın giderilmesine ve OHAL'in sözleşmelere etkisine ilişkin Başbakandan
sorusu ve Gümrük ve Ticaret Bakanı BülentTüfenkci’nin cevabı (7/12112)
51.- Diyarbakır Milletvekili Altan Tan'ın, iş sağlığı
ve güvenliği hizmetleri yönetmeliğinin şirket isimlerinin Türkçe olmasına yönelik
hükmüne ilişkin sorusu ve Çalışma ve Sosyal Güvenlik Bakanı Mehmet
Müezzinoğlu’nun cevabı (7/12128)
52.- Niğde Milletvekili Ömer Fethi Gürer'in,
takograflarını dijital takograf ile değiştirmek zorundaki araçların mevcut
takograflarını muayene ve damgalama işlemi yaptırarak kullanmalarına imkan
verecek bir düzenleme yapılıp yapılmayacağına ilişkin sorusu ve Bilim, Sanayi
ve Teknoloji Bakanı FarukÖzlü’nün cevabı (7/12179)
53.- Zonguldak Milletvekili Şerafettin Turpcu'nun,
İŞKUR tarafından Toplum Yararına Çalışma Programı ödeneğinin belediyelere
dengesiz dağıtıldığı iddiasına ilişkin sorusu ve Çalışma ve Sosyal Güvenlik
Bakanı Mehmet Müezzinoğlu’nun cevabı (7/12180)
54.- İzmir Milletvekili Murat Bakan'ın, tüketici güven
endeksini yükseltmek maksadıyla alınan tedbirlere ilişkin sorusu ve Ekonomi
Bakanı NihatZeybekci’nin cevabı (7/12186)
55.- İzmir Milletvekili Murat Bakan'ın, mutfak
enflasyonuna karşı alınan önlemlere ilişkin sorusu ve Ekonomi Bakanı NihatZeybekci’nin
cevabı (7/12238)
56.- Aydın Milletvekili Metin Lütfi Baydar'ın, Rusya'da
bir siyasi parti başkanının Türkiye'nin NATO üyeliği hakkındaki ifadelerine
ilişkin Başbakandan sorusu ve Dışişleri Bakanı MevlütÇavuşoğlu’nun cevabı
(7/12264)
57.- Bursa Milletvekili Orhan Sarıbal'ın, KOSGEB
tarafından işletmelere verilecek kredi faiz desteğine ve bankaların KOSGEB tarafından
onaylanan bazı işletmelere kredi vermemesine ilişkin sorusu ve Bilim, Sanayi ve
Teknoloji Bakanı FarukÖzlü’nün cevabı (7/12294)
58.- Isparta Milletvekili Nuri Okutan'ın, Mesut
Barzani'nin Türkiye ziyaretindeki bayrak uygulamasına ilişkin sorusu ve
Dışişleri Bakanı MevlütÇavuşoğlu’nun cevabı (7/12302)
59.- Mardin Milletvekili Mithat Sancar'ın, OHAL
kapsamında ihraç edilen bildiri imzacısı akademisyenlere ve intihar eden bir
araştırma görevlisine ilişkin sorusu ve Ulaştırma, Denizcilik ve Haberleşme
Bakanı AhmetArslan’ın cevabı önergesi (7/12333)
60.- İstanbul Milletvekili Mahmut Tanal'ın, devlet
memurlarının usulüne uygun olarak verdikleri istifa dilekçelerinin işleme
alınıp alınmadığına ve bu şekilde görevden ayrılanların görevlerine geri dönüp
dönemeyeceğine ilişkin Başbakandan sorusu ve Çalışma ve Sosyal Güvenlik Bakanı
Mehmet Müezzinoğlu’nun cevabı (7/12351)
61.- İzmir Milletvekili Selin Sayek Böke'nin, 27 Ocak
2017 tarihli Resmi Gazete'de yayımlanan sicil affı düzenlemesinden faydalanan
kişi ve şirketlere ilişkin Başbakandan sorusu ve Gümrük ve Ticaret Bakanı
BülentTüfenkci’nin cevabı (7/12355)
62.- İstanbul Milletvekili Mustafa Sezgin
Tanrıkulu'nun, Dışişleri Bakanının Almanya'da kanuna aykırı şekilde seçim
propagandası yaptığı iddiasına ilişkin Başbakandan sorusu ve Dışişleri Bakanı
MevlütÇavuşoğlu’nun cevabı (7/12357)
63.- Artvin Milletvekili Uğur Bayraktutan'ın, Toplum
Yararına Çalışma Programı kapsamında işe alımlara ilişkin sorusu ve Çalışma ve
Sosyal Güvenlik Bakanı Mehmet Müezzinoğlu’nun cevabı (7/12367)
64.- Eskişehir Milletvekili Utku Çakırözer'in,
Eskişehir'de Toplum Yararına Çalışma Programı kapsamında yapılacak işe alımlar
için ilçe belediyelerine ayrılan kontenjanlara ilişkin sorusu ve Çalışma ve
Sosyal Güvenlik Bakanı Mehmet Müezzinoğlu’nun cevabı (7/12368)
65.- Niğde Milletvekili Ömer Fethi Gürer'in, farklı
hukuki statülerde olup aynı işi yapan kamu görevlilerinin durumuna ilişkin sorusu
ve Çalışma ve Sosyal Güvenlik Bakanı Mehmet Müezzinoğlu’nun cevabı (7/12374)
66.- Ankara Milletvekili Levent Gök'ün, Türkmenistan'da
alacağı bulunan firmalara ve Türkmenistan'a yapılan ihracatta karşılaşılan
sorunların çözümüne yönelik girişimlere ilişkin sorusu ve Ekonomi Bakanı
NihatZeybekci’nin cevabı (7/12383) 
67.- İzmir Milletvekili Selin Sayek Böke'nin, İŞKUR
tarafından TYÇP kapsamındaki kadroların belediyelere dengesiz dağıtıldığı
iddiasına ilişkin sorusu ve Çalışma ve Sosyal Güvenlik Bakanı Mehmet
Müezzinoğlu’nun cevabı (7/12469)
68.- Hatay Milletvekili Mevlüt Dudu'nun, Almanya'da
görevli Diyanet İşleri Başkanlığı imamları hakkındaki iddialara ilişkin sorusu
ve Dışişleri Bakanı MevlütÇavuşoğlu’nun cevabı (7/12487)
69.- Mersin Milletvekili Aytuğ Atıcı'nın, Toplum
Yararına Program kapsamındaki geçici işçi alımlarına ve güvenlik soruşturmasının
kriterlerine ilişkin Başbakan'dan sorusu ve Çalışma ve Sosyal Güvenlik Bakanı
Mehmet Müezzinoğlu’nun cevabı (7/12542)
70.- İstanbul Milletvekili Dursun Çiçek'in, tarihin en
büyük istihdam seferberliği olarak tanıtımı yapılan kampanyaya ilişkin sorusu
ve Çalışma ve Sosyal Güvenlik Bakanı Mehmet Müezzinoğlu’nun cevabı (7/12654)




18 Nisan 2017 Salı
BİRİNCİ OTURUM
Açılma Saati: 15.04
BAŞKAN: İsmail KAHRAMAN
KÂTİP ÜYELER: Mücahit DURMUŞOĞLU (Osmaniye), Mustafa
AÇIKGÖZ (Nevşehir)
----- 0 -----
BAŞKAN – Türkiye
Büyük Millet Meclisinin 26’ncı Döneminin İkinci Yasama Yılının 84’üncü
Birleşimini açıyorum.
Toplantı yeter
sayısı vardır, görüşmelere başlıyoruz. 
III.- OTURUM BAŞKANLARININ KONUŞMALARI
1.- Oturum Başkanı TBMM
Başkanı İsmail Kahraman’ın, siyasi hayat ve sistem açısından yeni bir döneme
girildiğine ve yapılan referandum sonucunda gerçekleşen Anayasa değişikliğinin
ülkemiz, demokrasimiz ve kültür coğrafyamız için faydalı olmasını temenni
ettiğine ilişkin konuşması 
BAŞKAN
– Asil ve nezih milletimizin değerli temsilcileri, Gazi Meclisimizin gazi
milletvekilleri; siyasi hayatımız, sistemimiz yeni bir döneme girerken
yaptığımız bu toplantıda bereketli ve uğurlu çalışmaların Meclisimize nasip
olmasını niyaz ediyorum. 
Önce
Meclisimizin 339 milletvekilinin kararı ve bilahare milletimizin yüzde 51
“evet” yüzde 48 “hayır” kararıyla halk oylamasından geçen ve kabul ettiği 1982
Anayasası’nın aldığı yeni şeklinin ülkemiz, demokrasimiz ve kültür coğrafyamız
için faydalı olmasını temenni ediyorum. (AK PARTİ sıralarından alkışlar) 
Hayırlı
olsun, mübarek olsun. Artık “hayır” “evet” kullanımı serbest. “Onun yerine bir
kelime kullanalım, şunu diyelim.” demeye gerek yok, her kelime güzel. 
Demokrasinin
yerleştiği ve toplumumuzun demokrasi dışında bir sisteme razı olmayacağı, bu
Gazi Meclisin 15 Temmuz harekâtıyla, davranışıyla ortaya konulmuştu. Bundan
sonra, zannederim, daha birçok halk oylamaları göreceğiz. 
Bu
arkamdaki yazı yani “Hâkimiyet milletindir.” yazısı, çok eski tarihlere
dayanan, beş yüz yılı geçen bir anonim sözdür. 
TEKİN
BİNGÖL (Ankara) – Ne alakası var ya?
BAŞKAN
– Demokrasinin temeli, halkın iradesinin yürürlüğe girmesidir. 
TEKİN
BİNGÖL (Ankara) – Atatürk, Atatürk, Atatürk…
BAŞKAN
– Hayır, hayır, sözün temelini söylüyorum. 
TEKİN
BİNGÖL (Ankara) – Atatürk, Atatürk…
BAŞKAN
– Ta Magna Carta’ya dayanır, Beyefendi, ta eskiye dayanır. İnceleyin dediğimi
lütfen. 
TEKİN
BİNGÖL (Ankara) – Alışın artık, Atatürk. 
BAŞKAN
– Fark etmez, gayet tabii, Atatürk’ün getirdiği ve esasını koyduğu bir sözdür.
Temel olarak size söylüyorum. 
26’ncı
Dönemimizin, Türk siyasi tarihinde, siyasi tarihimizde apayrı bir yeri
olacaktır. Bir kere, Gazi Meclis, evet, Meclisimiz bir darbe teşebbüsüne karşı
durdu, bütün siyasi partilerimiz, dördü de bir ortak deklarasyonla demokrasiden
yana olan tavırlarını ortaya koydular ve 15 Temmuzda burada sabahladık, ertesi
gün olağanüstü toplantı yaptık. Millet meydanlarda yalnız ay yıldızı göğsünde
taşıyarak parti farkı gözetmeden demokrasiye sahip çıktı. Bu döneme nasip olan
güzel bir hadiseydi Meclisimizin açık kalması, bir örnek hareketti, vazifemizdi
ve gereği yerine geldi.
Bir
diğer ayrıcalığı bu dönemin Anayasa’da yapılan temel değişikliktir ve bu temel
değişiklik hayırlı uğurlu olsun. 
ÖMER
FETHİ GÜRER (Niğde) – Daha Resmî Gazete’de yayımlanmadı Sayın Başkan.
BAŞKAN
– İnsanlar alıştıklarından çabuk vazgeçmezler ama tatbikatlar gösterir ki
ileride -inşallah yol alınırken düzenlemeler de yapılır- bütün toplumun tasvip
ettiği, geleceğimize ışık tutan, kalkınmamızı, birliğimizi ve bütünlüğümüzü
sağlayacak bir noktaya ulaşırız.
Tekrar
hayırlı ve uğurlu olsun diyorum. 
Gündeme
geçmeden evvel, bildiğiniz gibi 3 milletvekiline söz veriliyordu.
Başkanlığımıza herhangi bir söz talebi gelmediği için sisteme girerek söz talep
eden ilk 15 milletvekiline birer dakikalık söz vereceğim ve bilahare grup
başkan vekillerine de üçer dakikalık konuşma hakkı vereceğim.
Şimdi,
sisteme girenlere göre davet ediyorum.
Evet,
ilk söz Sayın Ali Cumhur Taşkın Beyefendi’ye aittir.
Buyurun
efendim.
IV.- AÇIKLAMALAR
1.- Mersin Milletvekili Ali Cumhur
Taşkın’ın, referandum sonucunun hayırlı uğurlu olmasını dilediğine ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Pazar
günü yapılan halk oylamasını büyük bir demokratik olgunluk içerisinde
gerçekleştiren vatandaşlarımızın yüzde 51,4’ü “evet” demiş ve cumhurbaşkanlığı
hükûmet sistemi değişikliği kabul edilmiştir. Aziz milletimiz bu kararıyla tüm
terör örgütlerine ve Türkiye’ye düşmanlık yapan dış mihraklara en güzel cevabı
sandıkta vermiştir. Bu halk oylamasının kaybedeni yoktur, kazananı tüm
milletimizdir. 
Bu
başarının gerçek mimarı Sayın Cumhurbaşkanımıza, Sayın Başbakanımıza
şükranlarımı arz ediyorum. AK PARTİ teşkilatlarımıza ve aziz milletimize teşekkür
ediyorum. Bu Anayasa değişikliğini en başından beri destekleyen Milliyetçi
Hareket Partisi Genel Başkanına ve parti teşkilatlarına teşekkür ediyorum. 
Bu
sonucun vatanımıza, milletimize hayırlı ve uğurlu olmasını diliyor, Genel
Kurulu saygıyla selamlıyorum.
BAŞKAN
– Teşekkür ediyorum efendim.
Sayın
Yılmaz Tezcan, buyurun efendim.
2.- Mersin Milletvekili Yılmaz Tezcan’ın,
kabul edilen Anayasa değişikliğinin hayırlı uğurlu olmasını dilediğine ilişkin
açıklaması
YILMAZ
TEZCAN (Mersin) – Teşekkür ederim Sayın Başkanım.
Size
de hoş geldiniz diyorum.
BAŞKAN
– Hoş bulduk.
YILMAZ
TEZCAN (Mersin) – Allah sağlık, sıhhat, afiyet versin.
BAŞKAN
– Çok teşekkür ederim.
YILMAZ
TEZCAN (Mersin) – Değerli milletvekilleri, Türkiye tarihinde ilk defa tamamen
Türkiye Büyük Millet Meclisinin ve milletimizin iradesiyle kabul edilen Anayasa
değişikliğinin ülkemize hayırlı uğurlu olmasını diliyorum.
Cumhurbaşkanlığı
hükûmet sistemi 16 Nisan oylaması milletimizin geleceğine sahip çıktığının
önemli bir göstergesidir. Türkiye tarihinin en büyük oy sayısı olan 25 milyon
200 bine yakın “evet” oyuyla kabul edilen Anayasa değişikliğiyle birlikte artık
söz de karar da yetki de milletindir. 
Tek
bayrak, tek millet, tek vatan, tek devlet için gece gündüz demeden çalışan
başta Cumhurbaşkanımız Sayın Recep Tayyip Erdoğan’a, Başbakanımız Sayın Binali
Yıldırım’a, emeği geçen bütün siyasetçilere, milletvekili arkadaşlarıma,
teşkilatlarımıza, Mersin’imize, gençlik ve kadın kollarımıza ve tüm dava
arkadaşlarıma saygılar sunuyor, teşekkür ediyorum.
BAŞKAN
– Teşekkür ediyorum efendim.
İbrahim
Aydemir Beyefendi…
3.- Erzurum Milletvekili İbrahim
Aydemir’in, referandum sonucunun millî irade ferasetinin eseri olduğuna ve
Erzurumluların seçimlerde gösterdikleri dikkat ve sağladıkları huzur ortamına
teşekkür ettiğine ilişkin açıklaması
İBRAHİM
AYDEMİR (Erzurum) – Başkanım, çok teşekkür ediyorum.
Referandumun
sonucu millî irade ferasetinin eseridir. Bu mübarek irade, güçlü Türkiye için
2023 seferine “evet” demiştir, ak önderine güven, saygı ve sevgisini tescillendirmiştir.

Bu
noktada Erzurum’un duruşuna özel bir vurgu yapmak gerekiyor. Dadaşlar bir kez
daha ve net biçimde ak liderimiz, Cumhurbaşkanımız Sayın Recep Tayyip
Erdoğan’ın istikrar ve güven için çizdiği rotaya tabi olmuş, ona vefa
göstermişlerdir. Hınıs’tan Aşkale’ye, Karayazı’dan Tortum’a, Köprüköy’den
Çatak’a, Pazaryolu’na tüm Erzurumluların seçimlerde gösterdikleri dikkat ve
sağladıkları huzur ortamına teşekkür ediyoruz. Seçime katılım oranı bakımından
da Erzurum özel bir hassasiyet sergilemiştir. 
Seçimler
sonuçlanmıştır artık, her türlü tercihi saygıyla karşılıyor ve önce kardeşlik,
önce birlik ve beraberlik diyor, büyükşehirler arasında “evet” oylarında
birinci olan dadaşlar adına hepinizi saygıyla selamlıyorum.
BAŞKAN
– Teşekkür ediyorum Sayın Aydemir.
Ömer
Fethi Gürer, buyurun efendim.
4.- Niğde Milletvekili Ömer Fethi Gürer’in,
Cumhurbaşkanının Niğde’yle ilgili bazı ifadelerine ve Yüksek Seçim Kurulu
kararları nedeniyle Anayasa oylaması sonuçlarının meşru olmadığına ilişkin
açıklaması
ÖMER
FETHİ GÜRER (Niğde) – Teşekkür ederim Sayın Başkan.
Cumhurbaşkanı,
konuşmasında “Sür eşeğini Niğde’ye.” dedi. Eşeğini Niğde’ye sürünce 1 Kasım
seçimlerinde yüzde 76,62 oyu olan “evet” cephesinin referandumda oylarının
yüzde 59,85’e düştüğünü fark etmiş olacaktı. Bugün Niğde’de bir gazetedeki
Niğde Valisinin “Geçmişte hendeklere gömülenler dün de sandığa gömüldü.”
ifadesi ayrımcı ve yakışıksız bir dildir, umarım düzeltir.
Yüksek
Seçim Kurulu kararlarıyla tartışılan Anayasa oylaması sonuçları meşru değildir.
Vali, kaymakam, muhtar, imam ve devlet olanakları kullanılarak yapılan
referandumda çıkan sonuç şaibeli bir sonuçtur. Anayasa değişikliğini okuyan her
partiden yurttaşımızın “hayır” dediği görülmektedir.
Teşekkür
ederim.
BAŞKAN
– Teşekkür ediyorum efendim.
Sayın
Orhan Deligöz, buyurun.
5.- Erzurum Milletvekili Orhan Deligöz’ün,
halk oylamasıyla kabul edilen Anayasa değişikliğinin Türkiye’nin demokrasi
hayatı boyunca edindiği kazanımların başında geldiğine, verdikleri destek
nedeniyle Erzurumlulara teşekkür ettiğine ve İslam âleminin Kutlu Doğum Haftası’nı kutladığına ilişkin
açıklaması
ORHAN
DELİGÖZ (Erzurum) – Sayın Başkan, değerli milletvekilleri; Anayasa
değişikliğiyle ilgili 16 Nisanda yapılan halk oylamasında yüzde 85’i aşan rekor
bir katılım olmuştur. AK PARTİ’miz ile Milliyetçi Hareket Partisinin ortak
projesi olan 18 maddelik anayasa değişikliğine milletimiz yüzde 51,4 “evet” oyu
vererek “hayır” oylarına 1.379.934 fark atmıştır. Bu halk oylamasıyla kabul
edilen anayasa değişikliği, Türkiye’mizin demokrasi hayatı boyunca edindiği
kazanımların başında gelmektedir. 
Cumhurbaşkanlığı
yönetim sistemiyle yönetilecek olan Türkiye Cumhuriyeti’miz şaha kalkarak başta
eğitim, ekonomi, sanayi, teknoloji, tarım ve hayvancılık olmak üzere her alanda
başarıdan başarıya koşacaktır. Büyükşehirler içerisinde Erzurum’umuzu yüzde 75
“evet” oyuyla birinci yapan dadaş ve Nene Hatunlarımıza, verdikleri destekten
dolayı bu yüce Meclisimizden şükranlarımı ve saygılarımı sunuyor, tüm İslam
âleminin Kutlu Doğum Haftası’nı kutluyorum.
BAŞKAN
– Teşekkür ediyorum efendim.
Efendim,
söz sırası Cumhuriyet Halk Partisi Mersin Milletvekili Profesör Aytuğ Atıcı’ya
aittir.
Buyurun
Sayın Atıcı.
6.- Mersin Milletvekili Aytuğ Atıcı’nın,
OHAL koşullarında, mühürsüz kullanılan oyların geçerli sayılmasıyla ve
Cumhurbaşkanının “evet” oyları için olağanüstü çalışmasıyla yapılan
referandumun meşruiyetine gölge düştüğüne ilişkin açıklaması
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, olağanüstü hâl uygulaması yasakları altında bir referandum
gerçekleştirdik. OHAL koşullarında yapılan referandum meşruiyete gölge
düşürmüştür. Adalet ve Kalkınma Partisi Hükûmeti, devletin bütün imkânlarını
kullanarak yaptığı bu referandum çalışmalarıyla meşruiyete gölge düşürmüştür.
Mühürsüz kullanılan oyların geçerli sayılmasıyla Yüksek Seçim Kurulu bu
referanduma, meşruiyete gölge düşürmüştür. Tarafsızlık yemini eden
Cumhurbaşkanının “evet” oyları için olağanüstü çalışması meşruiyete gölge
düşürmüştür. Bizim mücadelemiz sadece iktidar mücadelesi değil, demokrasi
mücadelesidir ve bu mücadele bitmemiştir ve olanca hızıyla devam edecektir.
Teşekkür
ederim. (CHP sıralarından alkışlar)
BAŞKAN
– Teşekkür ediyorum Sayın Atıcı.
Efendim,
söz sırası AK PARTİ İstanbul Milletvekili Doktor Ravza Kavakcı Hanımefendi’ye
aittir.
7.- İstanbul Milletvekili Ravza Kavakcı
Kan’ın, yüksek bir katılımla yapılan halk oylamasında oy veren bütün
vatandaşlara şükranlarını sunduğuna ilişkin açıklaması
RAVZA
KAVAKCI KAN (İstanbul) – Çok teşekkür ederim.
Sayın
Başkan, saygıdeğer milletvekilleri; öncelikle, Kıymetli Başkanım, tekrar geçmiş
olsun.
BAŞKAN
– Çok teşekkür ediyorum.
RAVZA
KAVAKCI KAN (İstanbul) – Sizi aramızda görmek büyük bir şeref, mutluluk bizler
için.
BAŞKAN
– Çok teşekkür ederim.
RAVZA
KAVAKCI KAN (İstanbul) – Efendim, halk oylamasında muhteşem bir katılımla,
yüzde 85 gibi bir oranla gelip oy veren bütün vatandaşlarımıza buradan
şükranlarımı sunuyorum ve buradaki kıymetli milletvekillerimizden de şöyle bir
ricam var: Bizler milletin vekilleri olarak, oy veren vatandaşlarımızı, gelip
de halk oylamasında vatandaşlık sorumluluğunu yerine getirmiş olan kıymetli
vatandaşlarımızı rencide edecek şekilde ifadeler kullanmamalıyız. Onlar ki 15
Temmuzda dimdik tankların önünde durdular, bizlerden en büyük saygıyı hak ediyorlar.
Onlara layık olalım lütfen.
Hürmetler
arz ederim.
BAŞKAN
– Teşekkür ediyorum Hanımefendi. 
Efendim,
söz sırası Cumhuriyet Halk Partisi Adana Milletvekili Sayın İbrahim Özdiş
Beyefendi’de. 
Buyurun
Beyefendi.
8.- Adana Milletvekili İbrahim Özdiş’in, referandum
için sandığa giden tüm yurttaşları saygıyla selamladığına, bu referandum
oylamasının meşru olmadığına ve tarafsızlık yeminine rağmen birçok yerde miting
düzenleyen Cumhurbaşkanının anayasal suç işlediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan. 
16
Nisanda referandum oylaması için sandığa giden, “evet” veren de “hayır” veren
de tüm yurttaşlarımızı saygıyla selamlıyorum. 
Şunun
hemen altını çizmek istiyorum ki bu referandum oylaması meşru değildir. Ülkenin
Cumhurbaşkanı anayasal suç işlemiştir; tarafsızlık yeminine rağmen ülkenin
birçok yerinde her zaman olduğu gibi mitingler düzenlemiştir, ülkenin
valilerini, kaymakamlarını, imamlarını, muhtarlarını “evet” çıkması adına
motive etmeye çalışmıştır. İşte, meşruiyetsizlik burada başlamıştır. Sayın
Cumhurbaşkanını bu anlamıyla kınıyorum. Bu referandumun meşru olmadığının
altını bir daha çizmek istiyorum. 
BAŞKAN
– Teşekkür ediyorum efendim. 
Sayın
İmran Kılıç, AK PARTİ Kahramanmaraş Milletvekili.
9.- Kahramanmaraş Milletvekili İmran
Kılıç’ın, Kutlu Doğum Haftası’nı kutladığına ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan. 
Allah
Resulü (SAV)’in dünyayı teşrifleri miladi takvime göre 20 Nisan 571’dir. Bu
münasebetle, Diyanet İşleri Başkanlığı tarafından ülkemizde ve dış
temsilciliklerimizde her yıl 14-20 Nisan tarihleri arası Kutlu Doğum Haftası
olarak kutlanmaktadır. Bu hafta vesilesiyle yapılan konferans, sohbet, panel,
sempozyum ve diğer etkinliklerde her yıl belirlenen farklı bir ana tema
üzerinden Efendimiz (SAV) anlatılmaktadır. Yine, bu haftada bireysel ve sosyal
hayatımız açısından önem arz eden temaları aziz milletimizin gündemine
taşımaya, özelde toplumumuz, genelde ise tüm insanlık Hazreti Peygamber
(SAV)’in çağlarüstü örnekliğiyle, rahmet yüklü mesajlarıyla buluşturulmaya
gayret gösterilmektedir. Bu yılki tema güvendir, “Güvensizlik başlayınca
dostluk sona erer.” denilmiştir. En iyi dost emanetle tanınır. Güvenen ve
güvenilen olmalıyız. Haftamız kutlu olsun. 
BAŞKAN
– Teşekkür ediyorum efendim, sağ olasınız. 
Efendim,
söz sırası AK PARTİ Konya Milletvekili Sayın Hüsnüye Erdoğan Hanımefendi’de.
Buyurunuz
efendim. 
10.- Konya Milletvekili Hüsnüye Erdoğan’ın,
millet iradesiyle sistem değişikliğinin hayata geçirildiğine ve bu tarihî süreçte
emeği geçen herkese şükranlarını sunduğuna ilişkin açıklaması
HÜSNÜYE
ERDOĞAN (Konya) – Teşekkür ediyorum Sayın Başkanım. 
BAŞKAN
– Rica ederim. 
HÜSNÜYE
ERDOĞAN (Konya) – 16 Nisanda milletimizin iradesiyle sistem değişikliğimizi
hayata geçirdik. Vesayet odakları her türlü iş birliğiyle, her yolu deneyerek
milletin önünde set olmaya çalıştılar, engelleme yaptılar ama başaramadılar. 
Kadınıyla
erkeğiyle, genciyle yaşlısıyla herkes sandıklara koşup milletin iradesi
üzerinde hukuki, askerî, bürokratik tüm vesayetleri silmek için oyunu kullandı.
Güçlü bir Türkiye için vatandaşlık görevini ifa eden tüm milletimize yürekten
teşekkür ediyorum. Demokrasi tarihine altın harflerle kazınan bu değişiklikle
milletimiz kazandı, çocuklarımız kazandı, Türkiye kazandı. 
Bu
tarihî süreçte Sayın Cumhurbaşkanımız Recep Tayyip Erdoğan’a, Sayın
Başbakanımız Binali Yıldırım’a, emeği geçen herkese ve teşkilat mensuplarıma
şükranlarımı sunuyorum efendim. 
BAŞKAN
– Efendim, teşekkür ediyorum. 
Söz
sırası Adalet ve Kalkınma Partisi Kocaeli Milletvekili Sayın İlyas Şeker
Bey’de. 
Buyurunuz
efendim. 
11.- Kocaeli Milletvekili İlyas Şeker’in,
referandumda oy kullanan tüm vatandaşlara şükranlarını sunduğuna ve yapılan
Anayasa değişikliğiyle Türkiye'nin kazandığına ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkanım. 
Anayasa
değişikliği için 16 Nisanda yapılan referandumla gençlerimize siyasette fırsat
eşitliği sağlandı, çifte hukuk sisteminden tek hukuk sistemine geçildi,
sıkıyönetim tarihin tozlu raflarına kaldırıldı, istikrarsızlık üreten hükûmet
sistemi yerine Cumhurbaşkanlığı hükûmet sistemine geçilmesine karar verildi.
Bunun gibi birçok alanda değişiklikler oldu. 
Sandık
başına gidip oy kullanan tüm vatandaşlarımıza şükranlarımı sunuyorum. Kazanan
Türkiye oldu, 80 milyon insanımız oldu, milletimiz oldu. Kaybedenler ise
ülkenin büyümesini ve güçlü olmasını istemeyen terör örgütleri, ülkemizin dışa
bağımlı hayat sürmesini isteyen sömürgeci dış güçler, kendisi gibi
düşünmeyenlere yaşama hakkı tanımayan zihniyet oldu. 
Seçim kampanyası süresince vatandaşlarımız “Evet oyu
verecekleri denize dökeceklermiş. O milletvekillerine selam söyleyin, biz
Kocaeli’deyiz, Doğantepe’deyiz, bekliyoruz; gelsinler denize döksünler de
görelim.” dediler.
Saygılarımla.
BAŞKAN – Teşekkür ediyorum efendim.
Söz sırası CHP Uşak Milletvekili Sayın Özkan Yalım
Beyefendi’de.
12.- Uşak Milletvekili Özkan Yalım’ın,
referandumda sandığa giden bütün vatandaşlara saygı ve sevgilerini sunduğuna ve
Türkiye sınırları içerisinde yüzdelik olarak “hayır” oylarının kesinlikle daha
fazla olduğuna ilişkin açıklaması
ÖZKAN YALIM (Uşak) – Teşekkür ederim Sayın Başkan.
16 Nisanda sandığa giden bütün vatandaşlarımıza saygı
ve sevgilerimi sunuyorum ve de başta, Uşak’ta oy veren bütün hemşehrilerime
teşekkür ediyorum, Uşak’ta yüzde 53 “hayır” verilmesinde katkısı olan,
çalışmalara katkı sağlayan bütün hemşehrilerime tekrar saygılarımı sunuyorum.
Şunun da özellikle altını çiziyorum: Türkiye sınırları
içerisinde yüzdelik olarak kesinlikle “hayır” oyları daha fazladır. Buradan
bütün vatandaşlarıma bildiriyorum: Türkiye sınırları içerisinde oy kullanılan
16 Nisan referandumunda “hayır” oyu daha fazladır.
Hepinize saygı ve sevgilerimi sunuyorum.
BAŞKAN – Teşekkür ediyorum Sayın Yalım.
Söz sırası, Adalet ve Kalkınma Partisi Afyonkarahisar
Milletvekili Sayın Hatice Dudu Özkal’a aittir.
Buyurunuz Hanımefendi.
13.- Afyonkarahisar Milletvekili Hatice
Dudu Özkal’ın, başta Afyonkarahisarlılar olmak üzere tüm seçmenlere teşekkür
ettiğine ve Cumhurbaşkanlığı hükûmet sisteminin hayırlı uğurlu olmasını
dilediğine ilişkin açıklaması
HATİCE DUDU ÖZKAL (Afyonkarahisar) – Sayın Başkanım,
değerli milletvekilleri; malumunuz üzere, 16 Nisanda, katılım oranı ve şeffaf
oy süreciyle dünyaya demokrasi dersi verdiğimiz Anayasa değişikliği halk
oylamamız gerçekleşti.
Hâkimiyetin
kayıtsız şartsız sahibi olan aziz milletimiz ferasetiyle güçlü, lider ve büyük
Türkiye’nin temelini atarak darbe anayasasını tarihin tozlu raflarına
kaldırmıştır.
Kurtuluşun
başkenti olan seçim bölgem Afyonkarahisar da yüzde 64,5’luk “evet”le, güzel bir
oranla, Cumhurbaşkanlığı hükûmet sistemine ve ülkemize destekte bulunmuştur.
Afyonkarahisar,
ülkemizin zor durumlarında tarih boyunca hep önemli bir rol oynamıştır ve
ülkemiz için tarihî bir önem arz eden Anayasa değişikliği referandumunda da
üzerine düşen vazifeyi layıkıyla yerine getirmiştir. Bu vesileyle, başta
memleketim Afyonkarahisar olmak üzere, bu tarihî sürece öncülük eden tüm
seçmenlerimize teşekkür eder, cumhurbaşkanlığı hükûmet sistemimizin hayırlı
uğurlu olmasını dilerim.
BAŞKAN
– Teşekkür ediyorum efendim.
Söz
sırası AK PARTİ Erzurum Milletvekili Sayın Profesör Doktor Mustafa Ilıcalı
Bey’de.
Buyurun.
14.- Erzurum Milletvekili Mustafa
Ilıcalı’nın, referandumda Erzurum’un büyükşehirler arasında 1’inci olması nedeniyle
Erzurumlulara teşekkür ettiğine ve 2026 Kış Olimpiyatları adaylığı için
herkesin desteğini beklediğine ilişkin açıklaması
MUSTAFA
ILICALI (Erzurum) – Teşekkür ederim Değerli Başkanım.
Öncelikle,
sizi sağlıklı bir şekilde aramızda görmekten duyduğum memnuniyeti belirtmek
istiyorum.
Diğer
arkadaşlarımın da söylediği gibi, Erzurum’u büyükşehirler arasında 1’inci, tüm
iller arasında 5’inci yapan Erzurumlu dadaşlara verdikleri destek için teşekkür
ediyorum, Milliyetçi Hareket Partisine teşekkür ediyorum. 
Buradan
başta ana muhalefet partisine bir müjde vermek istiyorum. 2026 Kış
Olimpiyatları için yaptığım konuşmada büyük destek verdiniz. Sayın
Cumhurbaşkanımız Erzurum mitinginde bunu dünyaya duyurdu. Bu şekilde inşallah
aday olacağız. Hepinize teşekkür ediyoruz. Hükûmet adına da ilk desteği veren
Numan Kurtulmuş Bey, Başbakan Yardımcımız aramızda, teşekkür ediyorum. İnşallah
Erzincan’la beraber, Kars’la beraber önemli bir olimpiyata ev sahipliği
yapacağız. Bu güzel desteğinizin bundan sonra da bu yeni dönemde de Mecliste
her konuda devam etmesini diliyor, saygılar sunuyorum. (AK PARTİ sıralarından
alkışlar)
BAŞKAN
– Teşekkür ediyorum Sayın Ilıcalı.
LEVENT
GÖK (Ankara) – Sayın Başkanım, kayıtlara geçsin diye ifade edelim.
BAŞKAN
– Buyurun.
LEVENT
GÖK (Ankara) – Biz de Erzurum’daki olimpiyatların olmasına destek veriyoruz.
Erzurum milletvekilimizin ifade ettiği kış olimpiyatlarının Erzurum’da olması
konusundaki çabalarına biz de destek veriyoruz. (AK PARTİ sıralarından
alkışlar)
BAŞKAN
– Teşekkür ediyorum efendim.
Zabıtlara,
tutanaklara geçti.
Efendim,
söz sırası AK PARTİ Bilecik Milletvekili Sayın Halil Eldemir’de.
Buyurun
Sayın Eldemir.
15.- Bilecik Milletvekili Halil Eldemir’in,
Cumhurbaşkanlığı hükûmet sisteminin hayırlı olmasını dilediğine ilişkin
açıklaması
HALİL
ELDEMİR (Bilecik) – Teşekkür ediyorum Sayın Başkanım.
Millî
irademizin tecelligâhı Türkiye Büyük Millet Meclisince milletimizin onayına
sunulan, aziz milletimizin yoğun katılımıyla gerçekleştirilen Anayasa
değişikliği halk oylamasıyla kabul edilmiştir. Cumhurbaşkanlığı hükûmet sistemi
milletimize ve devletimize hayırlı olsun. Sonuç itibarıyla milletimiz
kazanmıştır. Bu vesileyle aziz milletimizi saygıyla selamlıyorum.
BAŞKAN – Teşekkür ediyorum efendim. 
Teşekkür
ediyorum sayın milletvekilleri. 15 milletvekilimize 1’er dakikalık söz hakkı
verildi. 
Şimdi
de sayın grup başkan vekilleri… 
SERDAL
KUYUCUOĞLU (Mersin) – Sayın Başkan… 
BAŞKAN
– Buyurun beyefendi. 
SERDAL
KUYUCUOĞLU (Mersin) – 15’inci sırada ben vardım. 
MUSA
ÇAM (İzmir) –Biraz daha fazla verseydiniz. 20 yapın, 25 yapın Sayın Başkan. 
BAŞKAN
– Bendeki kayıtlar ile arkadaşlarımın dedikleri arasında bir beraberlik var ama
siz 14 mü dediniz?
SERDAL
KUYUCUOĞLU (Mersin) – 15’ti benim sıram. 
BAŞKAN
– 15… E, sizinle hitama erdirelim. 
Buyurun
Beyefendi. 
SERDAL
KUYUCUOĞLU (Mersin) – Evet, teşekkür ederim. 
16.- Mersin Milletvekili Serdar
Kuyucuoğlu’nun, OHAL koşullarında ve eşit olmayan bir referandum yarışı
yaşandığına ilişkin açıklaması
SERDAL
KUYUCUOĞLU (Mersin) – Teşekkür ederim Sayın Başkan. 
Pazar
günü yapılan referandumda “evet” diyen de “hayır” diyen de bizim yurttaşlarımız
ancak OHAL koşullarında ve eşit olmayan bir yarış yaşanmıştır. “Evet” diyen ve
devletin tüm imkânlarını, bürokrasiyi, devletin parasını, devletin
televizyonunu kullanan Cumhurbaşkanı, Başbakanıyla “evet” cephesi; diğer
tarafta maddi imkânı olmayan, medyasız, televizyonsuz ve devletsiz, korku ve
baskı altında “hayır” cephesi. Buna rağmen, başa baş mücadele YSK hâkimleriyle
“evet” lehine çevrildi. Bunu ne hukuk ne vicdanlar kabul eder. Hukuku ne hâle
getirdiniz. Devlete olan güvensizlik daha da yoğun olarak devam edecek. Böyle
bir devlet olur mu? Koskoca doksan dört yıllık cumhuriyeti ne hâle getirdiniz. 
Teşekkür
ediyorum. 
BAŞKAN
– Teşekkür ediyorum Sayın Serdal Kuyucuoğlu, Cumhuriyet Halk Partisi Mersin
Milletvekili. 
Efendim,
şimdi grup başkan vekillerimizin söz taleplerini karşılayalım. 
Sayın
Levent Gök, Cumhuriyet Halk Partisi Ankara Milletvekili ve Cumhuriyet Halk
Partisi Grup Başkan Vekili. 
Beyefendi,
buyurun. 
17.- Ankara Milletvekili Levent Gök’ün,
Tunceli’de yaşanan helikopter kazasıyla ilgili Hükûmet yetkililerinin bir
açıklama yapması gerektiğine, Yüksek Seçim Kurulunun mühürsüz oy kullanımına
onay veren kararıyla referandumun şaibeli hâle geldiğine ve sonuçlar kesinleşmeden
bu referandum sürecinin bitmiş olmadığına ilişkin açıklaması
LEVENT
GÖK (Ankara) – Sayın Başkan, teşekkür ederiz. 
Sizin
de sağlığınızın daim olması dileğimizle tekrar hoş geldiniz diyorum. 
Bugün,
tabii, üzücü bir haberle güne başladık. Tunceli’de askerlerimizi, hâkim ve
polislerimizi taşıyan bir helikopterin düştüğüne dair haberleri izliyoruz.
Ayrıntılı ve kesin bilgiler gelmemekle beraber, bu konuda, gerçekten, bölgenin
de zor coğrafi şartları içerisinde, düşen helikopterdeki yurttaşlarımızın;
polisimizin, askerimizin ve hâkimimizin akıbeti konusunda sayın Hükûmet
yetkililerinin bir açıklama yapmasının yerinde olduğu bir süreç içerisindeyiz.
Helikopterin düşüşünden dolayı herhangi bir can kaybı yaşanmamasını ya da
yaralılar olmamasını şu aşamada temenni ediyoruz ve mürettebatın ve içinde
bulunan herkesin de sağ salim kurtarılmaları dileklerimizi ifade ediyoruz. 
Sayın
Başkan, Türkiye Cumhuriyeti bir hukuk devletidir. Anayasa’mızda tarif edildiği
şekilde hukuk devleti olan Türkiye’mizde herkes Anayasa’ya ve kanunlara uymak
zorundadır. Devlet organları ve idare makamları kanunlara uyarak hareket
edeceklerdir. Geçtiğimiz pazar günü yaşanılan referandumda Yüksek Seçim
Kurulunun yasama organının kendisine vermediği bir yetkiyle, bir açıklama yapmak
suretiyle ama açıklamasını dayandırdığı kararını şu an dahi ilan etmediği bir
kararla, mühürsüz bir şekilde zarf ve oy kullanımına onay veren kararının 16
Nisanda hem “evet” veren hem de “hayır” veren milyonlarca yurttaşımızın
hukukuna büyük bir gölge düşürdüğü açıktır. Bu tereddütler, referandumla ilgili
meşruiyet tartışmaları bundan sonra daha da artan bir hızla devam edecektir.
Yüksek Seçim Kurulu Başkanının “Ne kadar mühürsüz oy kullanıldığını
bilmiyorum.” dediği bir ortamda bu seçim artık şaibeli hâle gelmiştir,
tartışmalı hâle gelmiştir. Kimse de böyle bir tablodan yola çıkarak kendisini
kazandı farz etmesin. Biz milyonlarca yurttaşın bu Anayasa değişikliğine karşı
olduğunu biliyoruz ve Türkiye’de demokrasi ve insan hakları konusunda önemli
bir birikimin olduğunu biliyoruz. Şimdi, iktidara düşen, siyasete düşen kimseyi
birbirine kırdırmadan, dökmeden yolumuza devam etmektir. Öncelikle, bir kere,
“hayır” verenlerin oylarının berraklığı ve saflığı bir yanda “evet” verenlerin
oylarına düşürülen bu gölgenin de derhâl kaldırılması gerekiyor. Ne kadar
mühürsüz oy kullanılmıştır? Ne olmuştur? Seçimlerin akıbeti nedir? 
(Mikrofon
otomatik cihaz tarafından kapatıldı)
BAŞKAN
– Bir dakika ek süre veriyorum.
Buyurun.
LEVENT
GÖK (Ankara) – Görevini yapmayan ve kanunun vermediği bir yetkiyi kullanma
cüreti bulan Yüksek Seçim Kurulu Başkanı topluma doğruyu söylememektedir,
derhâl istifa etmesi gerekir. Bu konudaki şaibenin ve meşruiyet tartışmalarının
sona erdirilmesi açısından Yüksek Seçim Kurulunun aldığı bütün kararlar iptal
edilmelidir. Böyle bir tablo içerisinde bu referandum süreci -son derece
tartışmalı bir şekilde- Türkiye’nin dışarıda da saygınlığını yok edecek bir
mahiyet kazanmıştır. Bunu kimsenin bizlere yaşatmaya hakkı yoktur. Bu nedenle,
siz referandum sonuçlarına “Hayırlı olsun.” dediniz ama daha kesinleşmiş, ilan
edilmiş sonuçlar ortada yoktur Sayın Başkan. Yüksek Seçim Kuruluna biz bugün
itirazlarımızı yaptık, başvuruda bulunduk. Hakkımızı kullanıyoruz, hakkımızı
her aşamada sonuna kadar kullanacağız, “hayır” verenlerin tüm oylarına sahip
çıkan bir anlayışla kullanacağız. Daha sonuçlar açıklanmadan, kesinleşmeden ve
kamu vicdanı rahatlamadan, tatmin edilmeden bu referandum süreci bitmiş
değildir Sayın Başkanım.
Arz
ederim.
BAŞKAN
– Teşekkür ediyorum Sayın Gök.
Kesin
sonuçların ilanının on-on bir gün sonra olabileceği söylendi ama bir ön
bilgimiz var malumunuz. 
ERTUĞRUL
KÜRKCÜ (İzmir) – Sizinki bir ön sevinç olarak kabul edilebilir mi Sayın Başkan?
BAŞKAN
- Herhâlde her zaman hayır dilemek de yanlış bir şey değil; ne ki olmuştur,
onda hayır vardır. Endişeye mahal yok. Türkiye’de hukuk vardır, gereken yapılır
tabii. Elbette ki şaibesiz olması gerekir. Bu husustaki açıklamayı yine
zannediyorum Sayın Yüksek Seçim Kurulu Başkanı yapacaktır.
LEVENT
GÖK (Ankara) – Sayın Başkanım, sizlerin de millet iradesinin tecelli ettiği
Millet Meclisinin bir Başkanı olarak bu hukuksuzluğun peşinde olmasını
bekliyoruz. Lütfen, sizler de takip edin bu konuyu çünkü “millet iradesi”
dendiği zaman işte Meclis, işte Başkan. Sayın Başkanın bu konudaki her türlü şüpheyi
giderecek çalışmaların bizzat başında olması gerektiği açıktır. Bu görevi
sizden bekliyoruz Sayın Başkan. 
BAŞKAN
– Evet, yeni bir görev. 
Tabii,
temsil bakımından da dediğiniz doğru olabilir. Olabilir demeyeyim, doğrudur. 
Tabii,
bu, halk oylamalarının 7’ncisi bu, çoğalacak ve bir teamül yerleşecektir. 
Bir
halk oylaması yapılmıştı 1987’de “Siyasi kişilere yeniden siyasete girme hakkı
verilsin mi verilmesin mi?” diye. O kadar yakındı ki rakam; 49,8-50,2. 75 bin
kişi fark vardı. 
LEVENT
GÖK (Ankara) – Orada mühürsüz oy yoktu ama. 
BAŞKAN
– Ayrı. Onu açıkladı Sayın Başkan, yine açıklayacaktır. Değerli bir hukukçudur,
kendisini yakinen tanırım. 
ERTUĞRUL
KÜRKCÜ (İzmir) – Daha hiçbir şey açıklamadı Sayın Başkan, rica ederim ya,
yapmayın ya.
BAŞKAN
– Ama ben o mevzuya girmeyeyim fakat şu temennimi ifade etmek istiyorum:
İnşallah, derinlemesine inceleme yapılır, herkesin içine sinen bir netice
ortaya çıkar. Ne kadar mühürsüzdü, ne kadar değildi? Ne kadar tesir ediyor?
Aradaki fark nedir? Şu anda 1 milyon 390 bin gözüküyor. Ama “nedir, ne
değildir”i iyice kesinleştikten sonra ifade edebiliriz. 
Temenninize
katılıyorum ve teşekkür ediyorum. 
Şimdi,
söz sırası, Halkların Demokratik Partisi Grup Başkan Vekili ve Muş Milletvekili
Sayın Ahmet Yıldırım Bey’de. 
Ahmet
Bey, buyurun efendim. 
18.- Muş Milletvekili Ahmet Yıldırım’ın,
Kutlu Doğum Haftası’nı kutladığına, yapılan referandumun tartışmalı olduğuna ve
yapılan haklı itirazlar etkin bir şekilde irdelenmediği sürece 16 Nisan 2017 tarihinin
ülke tarihine çok kötü bir gün olarak kazınacağına ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekili arkadaşlarım; malumumuz bu hafta Kutlu Doğum
Haftası. Özellikle bu hafta münasebetiyle… Bu Kutlu Doğum Haftası Hazreti
Peygamber’in örnek şahsiyetiyle beraber, özellikle Hudeybiye’de barışçıl
kimliğini, uzlaşmacı kimliğini ön plana çıkaran ve bize örnek olması gereken,
yine Medine Sözleşmesi’nde özellikle farklılıklarla birlikte, herkesin kendi
rengi, kimliği, kültürüyle bir arada yaşama kültürünü bize miras bırakmış olan
Hazreti Peygamber’in doğum haftası. 
Bu
temelde, özellikle bu tutumlarının, Hazreti Peygamber’imizin bu yönlerinin
bilince çıkarılması temennisiyle tüm İslam dünyasına bu haftanın hayırlara
vesile olmasını temenni ediyorum.
Değerli
milletvekilleri, iki gün önce ülkemizde cumhuriyet tarihinin, denebilir ki, en
tartışmalı sandığı kuruldu ve öyle görülüyor ki, hukuk tecelli etmediği sürece,
yapılan haklı itirazlar etkin bir şekilde irdelenmediği sürece, maalesef, 16
Nisan 2017 günü bu ülke tarihine çok kötü bir gün olarak kazınacak, hafızalarda
yerini alacaktır. Çünkü şunu ifade edelim: Bütün fırsat eşitsizliklerine rağmen
-medya eşitsizliği, mali olanakların eşitsizliği, mülki amirlerin ve tarafsız
kişilerin, makam, mevkilerin bu referanduma müdahil olma biçimine rağmen-
ülkenin yarısı böyle bir sistem ve rejim değişikliğine “hayır” demiştir ve biz
“hayır”ların bugünkünden çok daha yüksek olduğunu çok iyi biliyoruz.
Sayın
Meclis Başkanımız 1987 yılının referandumundan söz etti, ben de 1982
Anayasası’nın oylandığı günden bugüne kadar otuz beş yılın geçtiğine ve o
referandumun yüzde 91,4’le kabul edilmiş olmasına rağmen bu ülkeye huzursuzluk,
mutsuzluk, çatışmalı ortam ve kaos dışında hiçbir şey getirmediğini… Otuz beş
yıldır meşruiyeti tartışmalı. Demek ki, bir paketin halk tarafından onaylanmış
olmasıyla onun otomatik olarak bir yasal belge anlamına gelebileceğini kabul
edebiliriz ama meşruiyeti hiçbir zaman aynı oranda toplumda karşılık bulmaz. 
Bu
yönüyle de, bakın, YSK’nın yapılan itirazlara, partimizin de yapmış olduğu
itiraza binaen… Bir örneğini bütün Genel Kurulla paylaşacağım: Üç yıl önce, 30
Mart 2014 günü bu ülkede yerel seçimler yapıldı ve yerel seçimlerde Bitlis’in
Güroymak ilçesinde belediyeyi HDP’nin adayı kazandı. Adalet ve Kalkınma
Partisinin itirazı üzerine 3 defa sayım yapıldı…
(Mikrofon
otomatik cihaz tarafından kapatıldı)
BAŞKAN
– Buyurun.
AHMET
YILDIRIM (Muş) – Teşekkür ederim.
…sayım
sonucunda sadece 1 pusulanın mühürsüz olduğu tespit edildi ve buna binaen seçim
yenilenerek 1 Haziran 2014’te tekrarlandı. Düşünün, bir pusula mühürsüz diye
bir ilçedeki bütün yerel seçim iptal edilip tekrarına hükmediliyor. Burada,
Yüksek Seçim Kurulu Başkanı o günkü Başkandı, üyelerin büyük bir çoğunluğu
aynıydı; eğer mühürsüzlük bir hukuk dışılığa tekabül ediyor ve buradan
hareketle de bir seçimin iptaline sebep oluyorsa o gün o karara hükmeden Yüksek
Seçim Kurulunun Başkanı aynı, üyeleri aynı; ondan talebimiz herhangi bir parti
lehine değil, hukuka ve kendi kararlarının arkasında duracak bir karara
hükmetmeleridir diyorum.
Teşekkür
ederim. 
BAŞKAN
– Ahmet Bey, teşekkür ediyorum. 
Bu
noktada, bekleyeceğiz ve… Bir basın toplantısı yaptı Sayın Yüksek Seçim Kurulu
Başkanı, yine çalışmaları devam ediyor; hepimizi rahatlatan, şüphe ortaya
koymayan bir neticeye ulaşacağımız inancındayım. 
Devam
edeceğiz.
III.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkanı İsmail
Kahraman’ın, Tunceli’de yaşanan helikopter kazası nedeniyle millete başsağlığı
dilediğine ilişkin konuşması
BAŞKAN
– Efendim, bu helikopter kazası dolayısıyla rahmete kavuşanlar var. Değerli
Başbakan Yardımcımız, bu noktada bir açıklamada bulunacak mısınız?
BAŞBAKAN
YARDIMCISI NUMAN KURTULMUŞ (Ordu) – Evet, bir açıklama yapacağım.
BAŞKAN
– Evet, konuşmaların sonrasında onu rica edelim. 
Hepimizin
başı sağ olsun, milletimizin başı sağ olsun. 
Şimdi,
söz sırası Milliyetçi Hareket Partisi Grup Başkan Vekili, Samsun Milletvekili
Sayın Erhan Usta Beyefendi’de. 
Buyurun
Beyefendi. 
IV.- AÇIKLAMALAR (Devam)
19.- Samsun Milletvekili Erhan Usta’nın,
Tunceli’de yaşanan helikopter kazasına, referandumla kabul edilen yeni sistemin
hayırlı olmasını dilediğine ve Kutlu Doğum Haftası’nı kutladığına ilişkin
açıklaması
ERHAN
USTA (Samsun) – Teşekkür ederim Sayın Başkan.
Öncelikle,
ben de size geçmiş olsun diyorum, aramıza tekrar hoş geldiniz Sayın Başkan. 
“Tunceli’de
helikopter düştü.” haberini üzüntüyle öğrendik, 12 kamu görevlisi var, inşallah
bir can kaybı olmaz diye temenni ediyorum. 
16
Nisan 2017 tarihinde yapılan referandumun geçici sonuçlarına göre referandum,
Anayasa değişikliği kabul edilmiştir, halkımızın yüzde 51,4’lük kısmı buna
“evet” oyu kullanmıştır. Ben yeni sistemin ülkemiz açısından hayırlı olmasını
temenni ediyorum. 
Sayın
Başkan, bilindiği üzere, Peygamber Efendimiz’in doğumu hicri takvime göre
Mevlit Kandili olarak kutlanır, miladi takvime göre de ülkemizde 14-20 Nisan
aralığı Kutlu Doğum Haftası olarak kutlanmaktadır.
Hiç
şüphesiz ki Sevgili Peygamber’imizin doğumu, biz Müslümanlar, hatta bütün
insanlık için en önemli gündür çünkü Hazreti Muhammed (SAV), Kur'an’ın
ifadesiyle bir şahit, bir müjdeci, bir uyarıcı, Allah’ın izniyle bir davetçi ve
ışık saçan bir kandil, âlemlere rahmet, insanlığa örnek olarak gönderilmiştir.
Bu bakımdan, dinî, dünyevi ve ahlaki hayatımızın en büyük şahsiyeti hiç
şüphesiz Peygamber’imizdir. 
Sevgili
Peygamber’imizin oluşturduğu toplumun harcında sevgi, barış, kardeşlik,
yardımlaşma, dayanışma, dostluk, emân ve güven üzerine inşa etmiştir. Ensar ile
muhacir arasında oluşturduğu kardeşlik ve yardımlaşma, emin, güvenilir oluşu,
dünyaya en güzel örnek teşkil etmiştir, bizleri de birlik, kardeşlik ve
güvenilir olmaya davet ederek şöyle buyurmuştur: “Müslüman, diğer Müslümanların
elinden ve dilinden güvende olduğu kimsedir, mümin de insanların can ve malları
konusunda kendisinden emin oldukları kimsedir. Müslüman Müslümanın kardeşidir,
ona hainlik etmez, ona yalan söylemez, onu zor durumda bırakmaz, onu yüzüstü
bırakmaz.”
Peygamber
Efendimiz, birliği, kardeşliği ve güveni sarsacak davranışlardan kaçınılmasını
da emretmiştir. Kutlu doğumunu idrak ettiğimiz Peygamberimiz’in (SAV) getirdiği
güvenin ve rahmet yüklü evrensel mesajların, başta ülkemiz olmak üzere bütün
Müslümanların vahdetine, birliğine, dirliğine ve huzuruna vesile olmasını Yüce
Rabb’imizden niyaz ediyorum. 
İnsanlığın,
merhamet dini İslam’ın rahmet ve adaletinden, güven anlayışından hiçbir zaman
nasipsiz kalmamasını, Kutlu Doğum Haftası’nın toplumumuzda Peygamber
Efendimiz’e duyulan sevgi ve bağlılığın perçinleşmesine vesile olmasını
diliyorum.
Teşekkür
ederim Sayın Başkan.
BAŞKAN
– Teşekkür ediyorum Sayın Usta.
Efendim,
bu değerli görüşlerinize, ifadelerinize, tespitlerinize aynen katıldığımızı
ifade etmek isterim. Yalnız bir eksiklik mi var, bir yanlış anlayış mı var?
“Galatımeşhur,lügatifasihten evladır.” diye bir söz var ya. 
Mevlit
Kandili: Bu kandil hadisesi yanlış. Mübarek gecelerde, eskiden camilerde
ışıklandırma daha çok yapılır, bütün kandiller yakılırdı. “Aa bu gece kandil,
bu gece kandil!” Asıl adı esasında Mevlit Gecesi -mübarek gece- Kadir Gecesi’ne
nasıl “gece” diyorsak Regaip’e de Miraç’a da “gece” dememiz lazım. Tabii, AK
PARTİ’li arkadaşlarımız kandil, ampul, bu ışıklandırmadan memnun kalabilirler
de bunun yerine aslına dönülmesi, “kandil” değil… Yani “Ampulünüz mübarek
olsun.” “Floresanınız mübarek olsun.” “Işığınız mübarek olsun.” olmaz. “Geceniz
mübarek olsun.” “Kadir Geceniz” nasıl diyorsak biz… Bunu bir bahsidiğer olarak
araya koymuş oldum.
Efendim,
tekrar teşekkür ediyorum tespitlerinize.
Şimdi
söz sırası Adalet ve Kalkınma Partisi Çanakkale Milletvekili, AK PARTİ Grup
Başkan Vekili Sayın Bülent Turan Bey’de. 
Buyurun
Beyefendi.
20.- Çanakkale Milletvekili Bülent
Turan’ın, halk oylamasının sonuçlarının ülkeye hayırlı olmasını dilediğine,
8’inci Cumhurbaşkanı Turgut Özal’ın ölümünün 24’üncü yıl dönümüne, Tunceli’de
yaşanan helikopter kazasına ve Kutlu Doğum Haftası’nı kutladığına ilişkin açıklaması
BÜLENT
TURAN (Çanakkale) – Teşekkür ediyorum Sayın Başkanım. 
Değerli
milletvekilleri, ben de hepinizi saygıyla selamlıyorum. 
Geçtiğimiz
pazar günü yapılan halk oylamasının sonuçlarının ülkemize, milletimize hayırlı
olmasını diliyorum. Bir kez daha demokrasimizin olgunluğuna hep beraber
şahitlik ettik. Usulüne uygun örnek bir seçim kampanyasını ve seçimleri beraber
yaşadık. Türkiye en zor meselelerini bile demokratik süreçleri işleterek
çözebilme yeteneğine sahip olduğunu bir kez daha göstermiş oldu. Türkiye’de
demokrasinin de özgürlüklerin de Anayasa’nın da milletin güvencesine sahip
olduğunu herkes bir kez daha görmüş oldu. 
Yeni
dönemde kısır tartışmaları geride bırakarak, milletin kararına saygı duymayı
öğrenerek, Türkiye'nin önünü açarak diyalog ortamı içerisinde, uzlaşı ortamı
içerisinde yeni süreci beraber götürmemiz lazım. Siyasetçilerin her zamankinden
daha fazla uzlaşmaya, görüşmeye ihtiyacı var. Milletimizin verdiği mesajları
tüm siyaset kurumunun doğru bir şekilde okuyarak buna göre politika oluşturması
demokrasimizin sağlamlaştırılması açısından bir gerekliliktir. 
Kazanan
Türkiye’miz olmuştur. Büyüyen, gelişen, kalkınan, demokratikleşen bir
Türkiye’yi hep beraber inşa etmeliyiz. Gerekli olan bundan sonraki uyum
yasalarını tüm partilerimizin beraberce değerlendirerek usulünce Mecliste
yasalaştırılması çalışmasına katkı sağlamasını ümit ediyoruz. 
Referandumun
ülkemize bir kez daha hayırlı olmasını ümit ediyorum. Teşekkür ediyorum.
Sayın
Başkan, değerli milletvekilleri; ayrıca dün 8’inci Cumhurbaşkanımız Sayın
Turgut Özal’ın 24’üncü ölüm yıl dönümüydü. Özal, Türkiye’nin askerî rejimlerden
çıkarak sivil yaşama geçmesinde önemli bir rol oynamıştı. Özal, 1980 sonrasında
Türkiye’nin değişim ve dönüşümünün öncüsü olmuştu, milletimizin ufkunu açarak
Türkiye’nin kalkınması ve gelişmesi için etkili bir aktör olmuştu. Özal’a da
bir zamanlar “diktatör” dediler, “otoriter” dediler. Bugün yokluğunu çok daha
iyi anlıyorlar. Bu vesileyle, Özal’ı bir kez daha rahmetle, minnetle anıyorum.
Sayın
Başkan, değerli milletvekilleri; ayrıca bugün üzücü bir haber aldık, Tunceli’de
Emniyete ait bir helikopterin düşmüş olduğunu öğrendik. Tunceli Valimiz,
olumsuz hava koşulları nedeniyle helikopterin düştüğünü ve helikopterde 7
polis, 1 hâkim, 1 astsubay ve 3 personelimizin olduğunu ifade etti. Arama
kurtarma çalışmaları hâlen devam etmekte. Elimizdeki net bilgiler şu an bu
durumda. Umarız ki hiçbir can kaybı olmaksızın kazazedelerimize ulaşırız.
Sayın
Başkan, değerli milletvekilleri; arkadaşlarımızın da ifade ettiği gibi bu hafta
Kutlu Doğum Haftası. Diyanet İşleri Başkanlığımız, bu yıl “Hazreti Peygamber ve
Güven Toplumu” ana temasıyla kutlayacak bu haftayı. Bu vesileyle, ben de
Hazreti Peygamber’imizi salat ve selamla yâd ediyorum, anıyorum, Allah yolundan
ayırmasın diyor, teşekkür ediyorum.
BAŞKAN
– Çok teşekkür ediyorum Sayın Turan.
Efendim,
Değerli Başbakan Yardımcısı, acaba bilgi geldi mi zatıalinize, konuşma yapacak
mısınız?
BAŞBAKAN
YARDIMCISI NUMAN KURTULMUŞ (Ordu) – Yapacağım. Ara verilecek herhâlde.
BAŞKAN
– Peki efendim. Yani oturum içerisinde, birleşim içerisinde bu izahatta bulunursunuz.

Biz
tekrar rahmet dileğimizi ifade edelim.
Değerli
grup başkan vekilleri Kutlu Doğum Haftası dolayısıyla beyanlarda bulundular.
Diyanet İşleri Başkanlığımız, 2017 yılı Kutlu Doğum Haftası temasını “Hazreti
Peygamber ve Güven Toplumu” diye seçti. Diyanet İşleri Başkanlığımızın her sene
bir başka tema üzerinde yaptığı çalışmalar elbette ki çok faydalı, takdire ve
tebrike şayandır. Cenab-ı Hak hayırlı hizmetler nasip eylesin ve bu hafta
hayırlı, mübarek çalışmalara vesile olsun diyorum. 
Efendim,
milletvekillerimizin ve grup başkan vekillerimizin konuşmalarını dinledik.
Şimdi gündeme devam edeceğiz ama bir ara vermek istiyorum. 
Sayın
milletvekilleri, birleşime beş dakika ara veriyorum, teşekkürlerimi sunuyorum. 
Kapanma
Saati: 15.51
İKİNCİ OTURUM
Açılma Saati: 16.02
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Ali Haydar
HAKVERDİ (Ankara)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 84’üncü Birleşiminin İkinci
Oturumunu açıyorum.
III.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ahmet
Aydın’ın, yapılan halk oylamasında millî iradeyi yüzde 85’in üzerinde sandığa
yansıtan tüm vatandaşlara teşekkür ettiğine ve halk oylaması sonuçlarının
hayırlar getirmesini temenni ettiğine ilişkin konuşması
BAŞKAN
– Değerli milletvekilleri, yorucu bir çalışma temposundan sonra tekrar bir
aradayız. Tüm milletvekillerimize, Meclisimize ve Meclisimizdeki tüm çalışan
kardeşlerimize bir kez daha selamlarımızı sunuyoruz buradan. 
16
Nisan Pazar günü, Cumhurbaşkanlığı hükûmet sistemine ilişkin olarak yapılan
halk oylamasında, demokrasinin gereği olarak, millî iradeyi yüzde 85’in
üzerinde sandığa yansıtan tüm vatandaşlarımıza bir kez daha teşekkür ediyoruz.
Bu halk oylaması sonuçlarının ülkemize, milletimize ve demokrasimize hayırlar
getirmesini temenni ediyorum. 
Bu
referandumda kazanan büyük ve güçlü Türkiye olmuştur, 80 milyon vatandaşımız
olmuştur. Bu millî iradeye olan saygımızın gereği olarak da daha kucaklayıcı,
birlik ve beraberliğimizi güçlendirici, kardeşçe ve hep birlikte Türkiye
olduğumuzu bilerek bu millete hizmet etmeye hep birlikte devam edeceğiz. Bu
bağlamda, bu sürecin huzur ve güven içerisinde geçmesine olan katkılarından
dolayı Sayın Cumhurbaşkanımız başta olmak üzere tüm siyasi partilerimize,
onların saygıdeğer genel başkanlarına…
MUSA
ÇAM (İzmir) – Etme eyleme, etme eyleme Başkan.
BAŞKAN
- …bütün milletvekillerimize ve sözün de kararın da asıl sahibi olan aziz
milletimize ben de bir kez daha buradan şükranlarımı sunuyorum. Hepinize, tüm
milletvekillerine bir kez daha teşekkür ediyorum.
Şimdi
gündeme geçiyoruz…
LEVENT
GÖK (Ankara) – Sayın Başkan…
BAŞKAN
- Buyurun Sayın Gök.
IV.- AÇIKLAMALAR (Devam) 
21.- Ankara Milletvekili Levent Gök’ün,
mühürsüz oy kullanmayı kabul eden Yüksek Seçim Kurulunun bu kararının
referandum sürecine gölge düşürdüğüne, Yüksek Seçim Kurulu Başkanını istifaya
davet ettiklerine ve bu sürecin henüz bitmediğine ilişkin açıklaması 
LEVENT GÖK
(Ankara) – Sayın Başkanım, hoş geldiniz.
BAŞKAN - Hoş
bulduk.
LEVENT GÖK
(Ankara) – Sizden önce de birleşimi açan Sayın İsmail Kahraman’ın da yaptığı
açıklamalar çerçevesinde biz de değerlendirmelerde bulunduk. Şimdi siz de
geldiniz, bir açıklamada bulundunuz. Bizim şöyle bir değerlendirmemizi tekrar
paylaşma gereği sizin konuşmanızdan sonra ortaya çıktı çünkü bu tartışmayı az
önce yaptık: Sayın Başkan, biz millet egemenliğine her zaman sahip çıkan bir
parti olarak 15 Temmuz gecesi burada bombaların altında nasıl millî iradenin
yanında durmuşsak millî iradeyi sakatlayan her türlü girişimin karşısında
olmaya, millî iradeyi güçlendirmeye ve millî iradenin de sesi olmaya her zaman
devam edeceğimizi net bir şekilde söylüyoruz. “Evet” oyu verenlerin de “hayır”
oyu verenlerin de her birinin birer yurttaşımız olduğu gerçeğiyle… 
BAŞKAN –
Kesinlikle katılıyoruz, doğrudur.
LEVENT
GÖK (Ankara) – …her birinin namusluca verilmiş olan tüm oylarını saygıyla
karşılıyoruz. Bizim bu referandum sürecinde itirazımız var Sayın Başkan.
Referandum sürecindeki bu itirazımız sadece “hayır” oyu verenler açısından
değil “evet” oyu verenler açısından da önemli. Yüksek Seçim Kurulu aldığı
kararlarla saç baş yoldurmuş ve referandum sürecine gölge düşürmüştür. Bu
nedenle bu referandum süreci daha bizim açımızdan kesinleşmemiştir. Söyleyeceklerimiz
var, iddialarımız var ve bugün de Yüksek Seçim Kuruluna referandumun iptalini
istemek suretiyle bir dilekçe verdik. Bu dilekçedeki amacımız, toplumumuzda oy
veren herkesin hakkını, hukukunu korumak. “Evet” diyen de “Evet, ben gittim oy
verdim ama benim oyumu karalamaya başkaları nasıl tevessül etmiş?” diye
düşünmesin. Her şey net olsun, şaibe olmasın, tereddüt olmasın, kamu vicdanı
net ve rahat olsun. Bu bakımdan, bu sürecin daha bitmediğini ifade ediyoruz. Bu
süreçte oyunu namusluca kullanan herkesi kucaklıyoruz, onda hiçbir tereddüt yok
ama mühürsüz bir şekilde oy kullanmayı teşvik eden ve mühürsüz oy kullanmayı,
onun sayımını kabul eden Yüksek Seçim Kurulunu kınıyoruz, Yüksek Seçim Kurulu
Başkanını istifaya davet ediyoruz. Hiç kimsenin, özellikle seçimlerin adaletini
ve güvenini korumak durumunda olan bir kurumun başkanının referanduma gölge
düşürmeye hakkı yoktur. Biz oy veren herkesin hak ve hukukunu koruyacağımızı
ifade ediyoruz. Sizin de yapmış olduğunuz açış konuşmasına cevaben ifade ediyorum,
daha bu süreç bitmemiştir, biz herkesin hukukunu koruyan bir anlayışla süreci
yakından takip ediyoruz. 
Saygılarımla.

BAŞKAN
– Teşekkür ediyoruz Sayın Gök. 
Tabii
ki hukuk devletiyiz, itiraz süreci içerisinde bütün bu itirazları
değerlendirecek merci de bellidir, gereken kararı verirler. 
III.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili Ahmet
Aydın’ın, Kutlu
Doğum Haftası’nı kutladığına ilişkin konuşması 
BAŞKAN
– Bu arada Kutlu Doğum Haftası vesilesiyle ben de bir kez daha bu haftayı
tebrik ediyorum. Peygamber Efendimiz’in örnek kişiliğinin, evrensel
mesajlarının çok iyi okunması gerektiğini düşünüyor ve Rabb’im bizi onun
yolundan ayırmasın diyorum. 
Bu
duygularla gündeme geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç adet önerge vardır, önergeleri ayrı ayrı
okutuyorum: 
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Ankara Milletvekili Murat
Emir ve 22 milletvekilinin, kamu yararına faaliyet gösteren vakıf ve
derneklerin bağış adı altında para toplamasının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/506)
Türkiye Büyük Millet Meclisi Başkanlığına
Kamu
yararı için faaliyet gösteren vakıf ve derneklerin cumhuriyetle birlikte
toplumsal hayatımızın ayrılmaz bir parçası hâline gelmiştir. Yurttaşların
devlet dışı örgütlenmelerinin merkezi olan dernek yapılanmaları, demokratik
hayatımızın vazgeçilmez unsurlarındandır. “Devlet kurumlarının dışında kendini
yönlendirebilen, hak ve özgürlüklerini savunabilen, özgür ve özerk
vatandaşlardan oluşan toplumlar” diye tanımlanan sivil toplum örgütlenmeleri
kapsamındaki dernekler, devletin yapamadığı ya da yetişemediği alanlarda çok
önemli bir açığı kapatmaya çalışan gönüllü kuruluşlardır. Derneklerin
varlığının toplumların ilerlemesinin de araçlarından biri olduğu, birçok
araştırmada da ortaya çıkmıştır.
Varlık
nedenleri açısından önemli bir açığı kapatan vakıf ve dernekler ne yazık ki
ülkemizde 1990'Iardan itibaren çeşitli sorunlara da kaynaklık etmeye
başlamıştır. Bu sorunların başında, vakıf ve derneklerin asıl amaçlarından
uzaklaşmaları anlamına da gelen kamu kaynaklarından faydalanma, hatta kamu
kaynakları üzerinden vakıf ve dernekçilik yapılması gelmektedir. Vakıf ve
derneklerin esas gelir kaynağı, kuruluşunda konulan kaynağın
değerIendirilmesinden çok, ilgili olduğu kamu kurum ve kuruluşunun yürütmekte
olduğu hizmetin sunumu esnasında vatandaştan alınan ve esasen zora dayalı
olduğu bilinen bağışlardan meydana gelmektedir. Bağışlar mahiyeti gereği
gönüllü olması gerekirken, uygulamada kamu kurumlarına iş için gelen çoğu
vatandaştan bağış olduğu belirtilmeden paralar alınmaya başlanmıştır. Toplumda
kamu vakıf ve derneklerinin gündeme gelmesinin belki en önemli nedeni kamu
gücünü kullanarak zorunlu bağışlar alınmasıdır.
Herhangi
bir vergilendirmenin de yapılmadığı bu tarz bağışları alan söz konusu vakıf ve
derneklerin büyük miktarda parasal kaynakları kullanır hâle gelmesi üzerine 29
Ocak 2004 tarihli düzenlemeyle bu soruna müdahale edilmek istenmiştir. “Dernek
ve Vakıfların Kamu Kurum ve Kuruluşları ile İlişkilerine Dair Kanun” adıyla
çıkartılan 5072 sayılı düzenleme hayata geçirilmiştir. İlgili düzenlemede
“Dernek ve vakıflar kamu kurum ve kuruluşlarının sundukları hizmetlerle ilgili
olarak gerçek ve tüzel kişilerden ücret, bağış, katkı payı ve benzeri adlar
altında herhangi bir karşılık alamaz." denilmiştir. Söz konusu yasal
düzenlemeye uyulmaması hâlinde üç aydan bir yıla kadar hapis cezası ile dernek
ve vakıf yöneticilerinin görevden alınması da hükme bağlanmıştır.
Konuyla
ilgili yapılan yasal düzenlemeler, yürütülen çalışmalara karşın ne yazık ki
“kara delik” diye ifade edilebilecek bu uygulama devam etmektedir. Kamu
hizmetinin sunulması sırasında vatandaşlardan para alınması ağırlıklı olarak
sağlık hizmetleri alanında yaşanmaktadır. Sağlık sorunları nedeniyle
hastanelere giden ve ameliyat olması gerekliği ortaya çıkan vatandaşlarımız,
doktoru tarafından bir vakfa ya da derneğe ücret yatırmaya yönlendirilmektedir.
Vatandaşın, ücretsiz olması gereken kamu hizmetinden, denileni yaptığı takdirde
ancak yararlanabildiğine ilişkin net bilgiler de mevcuttur.
Başta
sağlık hizmetleri olmak üzere kamusal hizmetleri üzerinden vakıf ve derneklere
maddi kaynak yaratılmasının önüne geçilmesi gerekmektedir. Bu hem kamu
hizmetleri ve maliyesi açısından bir görev hem de vatandaşların mağduriyetinin
engellenmesi açısından bir zorunluluktur. Ceza yasalarındaki "kamu
görevlisi, idare ile ilişkisi olanlardan haksız bir kısım menfaatler sağlamak
için görevinin sağladığı nüfuzu, güveni kötüye kullanarak veya kişinin
hatasından yararlanarak meşru olmayan biçimde bu konumundan yararlanmak”
şeklindeki “irtikap” suçu kapsamına da giren ve hukuki açıdan kabul edilemez olan
bu uygulamanın yaygınlığı ve özellikle parasal büyüklüğü ile sosyal ilişki
ağlarının ortaya çıkarılması ancak Meclis araştırması yoluyla
sağlanabilecektir. 
Yukarıda belirtilen gerekçelerle, başta sağlık
hizmetleri olmak üzere, kamu yararına faaliyet gösteren vakıf ve derneklerin
gerçek veya tüzel kişilerden bağış altında paralar toplamasının araştırılması
ve alınacak tedbirlerin yüce Meclisimizce tespiti amacıyla bir Meclis
araştırması açılması yerinde olacaktır.
1)
Murat Emir  (Ankara)
2)
Zeynep Altıok  (İzmir)
3)
Ceyhun İrgil  (Bursa)
4)
Tahsin Tarhan  (Kocaeli)
5)
İbrahim Özdiş  (Adana)
6)
Hüseyin Yıldız  (Aydın)
7)
Barış Karadeniz  (Sinop)
8)
Çetin Arık  (Kayseri) 
9)
Bülent Yener Bektaşoğlu  (Giresun)
10)
Elif Doğan Türkmen  (Adana)
11)
Orhan Sarıbal  (Bursa)
12)
Ömer Fethi Gürer  (Niğde)
13)
Kazım Arslan  (Denizli)
14)
Özkan Yalım  (Uşak)
15)
Kadim Durmaz  (Tokat)
16)
Mustafa Hüsnü Bozkurt  (Konya)
17)
Mustafa Tuncer  (Amasya)
18)
Didem Engin  (İstanbul) 
19)
Nihat Yeşil  (Ankara)
20)
Melike Basmacı  (Denizli)
21)
Özcan Purçu  (İzmir)
22)
Dursun Çiçek  (İstanbul)
23)
Erkan Aydın  (Bursa)

2.- Niğde Milletvekili Ömer Fethi Gürer ve
22 milletvekilinin, kent konseylerinin genel durumu ile sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/507) 
Türkiye Büyük Millet Meclisi Başkanlığına
Türkiye'de
sayısı net olarak bilinmemekle birlikte, 200'ün üzerinde kent konseyi faaliyet
göstermektedir. Ülkemizde 2.950 belediye bulunmasına karşın kurulan kent
konseyleri sayısı oldukça düşük kalmıştır. Belediyelerin belirleyici olması
dolayısıyla uygulamada konseylerin büyük bir çoğunluğu belediyelerin bir
uzantısı olarak çalışmaktadır. Sivil toplum kuruluşlarının geliştirilmesi ve
yerel yönetimlerde karar alma süreçlerine vatandaş katılımının sağlanması
konusunda kent konseylerine büyük bir görev düşmektedir. Ancak ne yazık ki
yukarıda da belirtmiş olduğumuz üzere ülkemizde azımsanmayacak sayıda il ve
ilçe belediyesinin henüz bir kent konseyi bile yoktur. 
Bu
soruna ivedilikle bir çözüm bulunması adına Anayasa’nın 98, İç Tüzük’ün 104 ve
105’inci maddeleri uyarınca bir Meclis araştırması açılmasını arz ederim. 
Saygılarımla.
16/2/2017
1)
Ömer Fethi Gürer  (Niğde) 
2)
Özgür Özel  (Manisa) 
3)
Nurhayat Altaca Kayışoğlu  (Bursa)
4)
Erkan Aydın  (Bursa)
5)
Ali Şeker  (İstanbul)
6)
Didem Engin  (İstanbul) 
7)
Bülent Öz  (Çanakkale)
8)
Kadim Durmaz  (Tokat)
9)
Melike Basmacı  (Denizli) 
10)
Hüseyin Çamak  (Mersin)
11)
Tahsin Tarhan  (Kocaeli)
12)
Bülent Yener Bektaşoğlu  (Giresun)
13)
Niyazi Nefi Kara  (Antalya) 
14)
Onursal Adıgüzel  (İstanbul)
15)
Fatma Kaplan Hürriyet  (Kocaeli)
16)
Hüseyin Yıldız  (Aydın)
17)
Muharrem Erkek (Çanakkale)
18)
Mehmet Bekaroğlu  (İstanbul)
19)
Utku Çakırözer  (Eskişehir)
20)
Kazım Arslan  (Denizli)
21)
Gaye Usluer  (Eskişehir)
22)
Ali Akyıldız  (Sivas) 
23)
Kemal Zeybek  (Samsun)
Gerekçe:
1992
Rio Yeryüzü Zirvesi'nde 21. Yüzyılın Yerel Gündemine ilişkin olarak
geliştirilen program Yerel Gündem 21 olarak taraf ülkelerde kentin
sürdürülebilir geleceğine yönelik bir vizyon geliştirilmesi; mevcut sorunların,
çözüm hedeflerinin, takviminin ve maliyetlerinin tespiti bu noktalardan
birkaçını oluşturmaktadır.
1992
yılında Rio de Janeiro'da gerçekleştirilen BM Dünya Çevre ve Kalkınma
Konferansı sırasında, 21’inci yüzyılın asıl hedefi olarak belirlenen
sürdürülebilir kalkınmaya nasıl ulaşılabileceği belgelendirilmiş ve Türkiye'nin
de temsil edildiği konferansta "Gündem 21" başlıklı somut bir küresel
eylem planı benimsenmiştir. 1992 Rio Konferansı'ndan başlayarak 1996’da
İstanbul'da gerçekleştirilen Habitat-II "Kent Zirvesi"ne kadar uzanan
BM konferansları, küresel ortaklık ilkesinin yerel izdüşümleri olan Yerel
Gündem 21’lerin tüm dünyada kabul görmesini ve yaygınlaşmasını sağlamış ve anılan
sürecin güçlü uluslararası dayanaklarını oluşturmuştur.
"Yerel
Gündem 21" şeklinde anılan ve Avrupa'daki diğer örnekleriyle birlikte,
ülkemizde BM Kalkınma Programı (BMKP) ile ortaklaşa uygulanmaya çalışılan bu
programın özü, kentlerde yerleşik yerel yönetimler ile sivil toplumu, kent
gündemini belirlemek amacı etrafında birleştirerek hem katılımcı demokrasiyi
hem de çevre ve yaşam kalitesini geliştirmektir. Yerel Gündem 21, bu kısa
tariften de anlaşılabileceği gibi, başta "iyi yönetişim" olmak üzere,
"bugünün gereksinimlerini, gelecek nesillerin gereksinimlerini karşılama
yeteneğinden ödün vermeden karşılayan kalkınma şeklinde yorumlanan
"sürdürülebilir kalkınma" ile de yakından ilintili bir programdır.
Dolayısıyla, Yerel Gündem 21'in ortaya çıkışı, uygulama aşamaları ve günümüzde
karşılaştığı sorunları tasvire çalışırken sürdürülebilir kalkınmanın hayata
geçiriliş safhalarından ve özellikle de, iyi yönetişim olgusundan söz etmek
kaçınılmazdır.
"İnsanlık
tarihsel bir dönüm noktasındadır." tümcesiyle başlayan Gündem 21, amacın
vazgeçilmez bir yöntemi olarak "küresel ortaklık” kavramını gündeme
getirmektedir. Bu kavramla birlikte, tüm dünyada geleneksel yönetim anlayışı,
yerini, "yönetişim" olarak ifade edilen, katılımcılığa ve ortaklıklara
dayalı yeni bir yaklaşıma bırakmaya başlamıştır. Yönetişim, "çok aktörlü
yönetimi" çağrıştırmaktadır ki bunu, yurttaş taleplerine duyarlı,
dolayısıyla yurttaşları birer paydaş olarak karar verme sürecine katan; hesap
vermeye hazır, dolayısıyla saydam ve demokratik denetime açık; tabana dayalı,
dolayısıyla gücünü halktan alan yeni bir icraat şekli olarak da tanımlamak
mümkündür. Ülkemizde kent konsey uygulamalarında genelde belediyeler kent
konseylerini kontrollerinde birer örgütlenme yapısı olarak görmektedir. Bütçesi
olmayan kent konsey yapılanması da en azından bir kısmı doğal olarak
belediyelerin kontrolünde olmayı kabullenmektedir. Gönüllü kişiler yerine
belediyelerin işaret ettiği bir oluşum olarak kent konseyleri sürmekte, kimi
yerde ise kurulmamaktadır. Kent konseylerinin yalnızca tüzel kişilerden
oluşmasının yarattığı dengesizliğin giderilebilmesi ve katılımcı demokrasinin
hayata geçirebilmeleri için sivil toplumu güçlendirecek ve vatandaş katılımının
önünü açacak uygulamalar geliştirilmelidir. Bu anlamda, yerel yönetimlerde
katılımcılığı teşvik edecek bir ödül ve teşvik sisteminin, ulusal düzeyde
kongrelerin veya yarışmaların organize edilmesi büyük bir ihtiyaçtır. Kent
konseylerinin genel durumu ve sorunları ve yasal düzenlemeler için Meclis
araştırması yapılarak yapının tümden ele alınıp geliştirilmesi önemli bir kent
bilinci oluşum dokusunun doğmasına vesile olacaktır.
3.- Adana Milletvekili Mevlüt Karakaya ve
20 milletvekilinin, ekmek fiyatlarındaki artışların nedenlerinin ve ekmek
üreticilerinin yaşadığı sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/508)
Türkiye Büyük Millet Meclisi Başkanlığına
Son
yıllarda ekmek fiyatlarında yaşanan fahiş artışlar vatandaşlarımızı olumsuz
etkilemektedir. Ekmek fiyatlarındaki artışların nedenlerinin belirlenmesi,
ekmek üreticilerimizin yaşadığı sorunların çözüme kavuşturulması ve ekmek
fiyatlarının vatandaşlarımızı mağdur etmeyecek makul bir seviyeye indirilmesi
için hangi tedbirlerin alınacağı hususlarının belirlenmesi konusunda
Anayasa'nın 98, İç Tüzük’ün 104 ve 105'inci maddeleri uyarınca Meclis
araştırması açılmasını arz ederiz.
1)
Mevlüt Karakaya  (Adana)
2)
Erkan Akçay  (Manisa)
3)
Mehmet Erdoğan  (Muğla)
4)
Emin Haluk Ayhan  (Denizli)
5)
Arzu Erdem  (İstanbul)
6)
Ruhi Ersoy  (Osmaniye)
7)
Saffet Sancaklı  (Kocaeli)
8)
Ahmet Kenan Tanrıkulu  (İzmir)
9)
Edip Semih Yalçın  (İstanbul)
10)
Atila Kaya  (İstanbul)
11)
İsmail Ok  (Balıkesir)
12)
Baki Şimşek  (Mersin)
13)
Oktay Öztürk  (Mersin)
14)
Zühal Topcu  (Ankara)
15)
Deniz Depboylu  (Aydın)
16)
Yusuf Halaçoğlu  (Kayseri)
17)
Mehmet Necmettin Ahrazoğlu  (Hatay)
18)
Şefkat Çetin  (Ankara)
19)
Muharrem Varlı  (Adana)
20)
Ekmeleddin Mehmet İhsanoğlu (İstanbul)
21)
Ümit Özdağ  (Gaziantep)
Gerekçe:
Ekmek
tüm dünyada olduğu gibi ülkemizde de en temel besin kaynaklarının başında
gelmektedir. Kırmızı et, beyaz et, sebze ve meyve fiyatlarında yaşanan
artışların yanında sofraların olmazsa olmazı olan ekmeğin fiyatının da giderek
yükselmesi vatandaşlarımızın mağduriyetini artırmaktadır.
Gıda,
Tarım ve Hayvancılık Bakanı Faruk Çelik geçen hafta ekmeğin maliyetinin 61
kuruş olduğunu açıklamıştır fakat İstanbul'da 2002 yılında 25 kuruş olan ekmek
bugün 1 lira 25 kuruşa satılmaktadır.
2002
yılından bu yana birikimli enflasyon (TÜFE) yüzde 184, ekmeklik buğday
fiyatları yüzde 150 civarında artarken aynı dönemde ekmek fiyatlarındaki artış
yüzde 300'ler civarlarına ulaşmıştır. Bununla birlikte ekmek üreticileri ve
fırıncılar mevcut fiyatların maliyetleri zor karşıladığını söylemektedirler.
Ekmek
üretimindeki maliyetlerin belirlenmesi, ekmek üreticimizin sorunlarının
çözülmesi, girdi maliyetlerinin düşürülmesi, hem tüketici hem de üretici için
en uygun şartların sağlanabilmesine yönelik alınması gereken tedbirlerin belirlenmesi
için Meclis araştırması yapılmasının gerekli olduğu kanaatindeyiz.
BAŞKAN
- Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Anayasa’nın
121’inci maddesine göre verilmiş Başbakanlık tezkeresi vardır. 
Şimdi,
Başbakanlık tezkeresinin görüşmelerine başlıyoruz.
Tezkereyi
okutuyorum:
B) Tezkereler
1.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı’yla ülke genelinde ilan
edilen ve 3/1/2017 tarihli ve 1134 sayılı Kararı uyarınca devam etmekte olan
olağanüstü hâlin 19/4/2017 Çarşamba günü Saat 01.00’den geçerli olmak üzere üç
ay süreyle uzatılmasına dair tezkeresi (3/931)
Türkiye Büyük Millet Meclisi Başkanlığına
Türkiye
Büyük Millet Meclisinin 21/07/2016 tarihli ve 1116 sayılı Kararı ile ülke
genelinde ilan edilen ve 3/01/2017 tarihli ve 1134 sayılı Kararı uyarınca devam
etmekte olan olağanüstü hâlin, 19/04/2017 Çarşamba günü saat 01.00'den geçerli
olmak üzere üç ay süre ile uzatılmasının, Türkiye Büyük Millet Meclisine arzı
Bakanlar Kurulunca 17/04/2017 tarihinde kararlaştırılmıştır.
Gereğini
arz ederim.
Binali Yıldırım
Başbakan
BAŞKAN
– Hükûmet? Burada. 
Başbakanlık
tezkeresi üzerinde İç Tüzük'ün 72'nci maddesine göre görüşme açacağım. 
Gruplara,
Hükûmete ve şahsı adına iki üyeye söz vereceğim. 
Konuşma
süresi gruplar ve Hükûmet için yirmişer dakika, şahıslar için onar dakikadır. 
Tezkere
üzerinde söz alan sayın milletvekillerinin isimlerini okuyorum: Hükûmet adına
Başbakan Yardımcısı Sayın Numan Kurtulmuş. Gruplar adına Milliyetçi Hareket
Partisi Grubu adına Samsun Milletvekili Sayın Erhan Usta, Halkların Demokratik
Partisi Grubu adına Mardin Milletvekili Sayın Mithat Sancar, Cumhuriyet Halk
Partisi Grubu adına Ankara Milletvekili Sayın Levent Gök, Adalet ve Kalkınma
Partisi Grubu adına İstanbul Milletvekili Sayın Hayati Yazıcı; şahıslar adına
Ankara Milletvekili Murat Alparslan ve İstanbul Milletvekili Sayın Mehmet
Bekaroğlu konuşacaklardır.
Şimdi
ilk söz Hükûmet adına Başbakan Yardımcısı Sayın Numan Kurtulmuş’a aittir. 
Süreniz
yirmi dakikadır.
Buyurun
Sayın Kurtulmuş. (AK PARTİ sıralarından alkışlar) 
BAŞBAKAN
YARDIMCISI NUMAN KURTULMUŞ (Ordu) – Sayın Başkan, değerli milletvekili
arkadaşlarım; hepinizi saygıyla selamlıyorum.
Sözlerimin
başında, bugün Diyanet İşleri Başkanlığımızın saat 20.00 civarında Ankara
Congresiumda başlatacağı Kutlu Doğum etkinlikleri dolayısıyla hem her birinizi
bu etkinliğe davet ediyor hem de bu vesileyle Hazreti Peygamber’in hayatından
çok daha iyi örnekler alabilmemiz ve dolayısıyla bu haftanın vesile olmasını,
her birimiz için Peygamber’i ve onun sîretini daha iyi anlamaya vesile olmasını
temenni ediyorum. Peygamberimiz’in denge kişiliği, Peygamberimiz’in örnek
ahlakı, Peygamberimiz’in barışçıl kişiliğinin bütün toplumumuz için ve bütün
İslam milletleri için gerçekten önemli bir örnek teşkil ettiğini, özellikle
bugünlerde, günümüzde Peygamber’in öğretilerine her zamankinden daha çok
ihtiyacımız olduğunu ifade etmek isterim.
Değerli
arkadaşlar, bugün, dün itibarıyla Millî Güvenlik Kurulumuzun tavsiye kararı ve
arkasından Bakanlar Kurulumuzun Türkiye Büyük Millet Meclisine arzıyla
birlikte, 21 Temmuz 2016 tarihinde Anayasa’nın 20’nci maddesi uyarınca ilan
edilmiş olan olağanüstü hâlin bir kere daha üç ay süreyle uzatılmasına ilişkin
Hükûmetin görüşlerini sizlerle paylaşmak ve bu konuda yüce kurulunuza bilgi
vermek üzere buradayım. Görüşmelerin Türkiye’nin geleceğine faydalı ve verimli
olmasını temenni ediyorum.
Sözlerimin
hemen başında, başta yüce Meclisin değerli üyeleri olmak üzere Türkiye’deki
bütün siyasi partilere, bu süreçte, referandum sürecinde katkısı bulunan bütün
herkese teşekkürümü ifade etmek isterim.
Bildiğiniz
gibi, devletimiz ve milletimiz için tarihî bir süreçten geçiyoruz ve 16 Nisanda
yapılan referandum Türkiye’nin demokratik tarihi bakımından çok önemli dönüm
noktalarından birisidir. Tarihî bir Anayasa değişikliğine Türkiye imza atmıştır
ve bu Anayasa referandumuyla ilgili referandum sonuçlandıktan sonra çok sayıda
değerlendirmeler yapıldı. Ama, ben bunlara girmeden sadece altını çizerek ifade
etmediğim hususlardan birisi olarak bu Anayasa referandumunun katılım
yüksekliğine dikkat çekmek istiyorum: Yüzde 85’i aşkın bir katılımla Anayasa
referandumu halkımızın büyük çoğunluğunun ilgisini çekmiş ve bu anlamda da
halkımız gösterdiği bu katılımla demokrasinin de zaferini ortaya koymuştur. 
Bildiğiniz
gibi, bu 18 maddelik Anayasa değişiklik teklifi önce bu yüce Meclisten geçmiş,
339 milletvekilimizin oylarıyla kabul edilen Anayasa değişikliğinden sonra
nihayetinde 16 Nisanda da 25 milyonu aşkın vatandaşımızın oylarıyla Anayasa
kabul edilmiştir. Bu süre içerisinde kampanyayı yürüttük, herkes kampanya
sırasında söyleyeceklerini söyledi, iyi kötü, fazla eksik herkes görüşlerini
ortaya koydu. Kampanya sırasında bazen kampanyanın gereklerini de aşarak,
maksadını aşan sözler de ifade edildi; bunların hepsi geride kaldı. Ama, bu
kampanyada geneli itibarıyla baktığımız zaman, son derece barışçıl, demokratik
ve herkesin dilediğini dilediği şekilde ifade edebildiği, açık ve şeffaf bir
seçim kampanyasının, referandum kampanyasının yürütülmüş olması da Türkiye
demokrasisi için önemli bir kazanımdır. Bundan dolayı başta siyasi partilerin
liderleri ve mensupları olmak üzere kampanyaya “evet” ya da “hayır” cephesinde
destek veren herkese teşekkürü bir borç biliriz. 
Yine,
ayrıca, bu kampanya süreciyle ilgili özellikle altını çizerek söylememiz
gereken bir başka mesele de şudur: Türkiye’de ne zaman Anayasa değişiklikleri
mevzubahis olsa millî irade bir tarafa bırakılır, Anayasa değişiklikleri ya
dipçiklerin zoruyla ya paletlerin şakırtıları arasında gerçekleşir. Çok şükür,
bu Anayasa referandumu tamamıyla halkın katılımıyla hiçbir baskı, hiçbir
şekilde askerin gölgesi, hiçbir şekilde vesayet odaklarının herhangi bir
şekilde tazyik ve zorlaması olmadan yani millet iradesinin dışında hiçbir irade
ortaya çıkmadan sonuçlanmıştır. Bu anlamda, milletimizin iradesine hepimiz
saygı duymak durumundayız; sandıktan çıkan sonuca, bu sivil iradenin ortaya
koymuş olduğu sonuca hepimiz bütünüyle saygı göstermek mecburiyetindeyiz. 
Değerli
arkadaşlarım, nihayetinde bu, bizim için, Türkiye demokrasisi için büyük bir
zaferdir. Bu zafer böyle bir referandumun sivillerin eliyle doğrudan doğruya bu
kadar kapsamlı bir yönetim modeli değişikliğinin tamamıyla millî irade
içerisinde gerçekleşmiş olması başlı başına bir kazınımdır. 
Şimdi
bundan sonraki süreçte Türkiye Büyük Millet Meclisinin üzerine düşen önemli bir
sorumluluk da yeni hükümet modelinin gerektirmiş olduğu değişiklikleri yerine
getirmek, uyum sürecini mümkün olduğu kadar kısa bir süre içerisinde gerekli
yasal düzenlemeleri yaparak gerçekleştirmektir. Bu çerçevede bildiğiniz gibi
demokratik ülkelerin dört tane temel hukuk metni önemlidir; bunlardan birisi anayasalar,
bir diğeri Meclis İçtüzüğü, bir diğeri Siyasi Partiler Yasası, bir diğeri de
Seçim Yasası’dır. Bu temel yasalar başta olmak üzere bu anayasa değişikliğinin,
sistem değişikliğinin gerektirmiş olduğu mevzuat değişiklikleri de en kısa süre
içerisinde bu Mecliste yapılacaktır ve inşallah başarılı bir şekilde bu süreç
geride bırakılacaktır.
Değerli
Başkanım, değerli milletvekili arkadaşlarım; bugünkü Hükûmet tezkeresiyle
ilgili konumuz üzerindeki Hükûmetin görüşlerini sizlerle paylaşmak isterim.
OHAL’in üç ay süreyle daha uzatılmasıyla ilgili bir tezkere Meclisin
gündemindedir, kararı Türkiye Büyük Millet Meclisinin değerli üyeler
verecektir. Öncelikle şunu ifade etmek isterim ki bu olağanüstü hâl bir
fantezi, efendim laf olsun diye ortaya konulmuş olan bir mesele değildir.
Olağanüstü hâl -az evvel arkadaşlarımın da ifade ettiği gibi- 15Temmuz akşamı
başta bu Gazi Meclisin çatısı altında olmak üzere, ülke düşmanı, millet
düşmanı, demokrasi düşmanı hain çetelerin demokrasiye vermiş olduğu büyük
tahribatın ortadan kaldırılması için ortaya konulmuş olan bir iradedir,
Meclisin iradesidir. Bu darbe teşebbüsünün bütün sonuçlarının ortadan
kaldırılması ve darbe teşebbüsünde bulunan FETÖ’cü eşkıya çetesinin Türkiye
Cumhuriyeti devleti üzerinde yaptığı tahribatların bütünüyle ortadan
kaldırılması için bir müddet daha olağanüstü hâlin sürdürülmesinde yarar
görülmüş, Millî Güvenlik Kurulunun tavsiye kararı üzerine de konu Türkiye Büyük
Millet Meclisine arz edilmiştir. 
15
Temmuz gecesini bir kere daha hatırlamakta çok büyük fayda var: Türkiye,
uçurumun kenarından dönmüştür. Türkiye demokrasisi bütünüyle rafa kaldırılma
tehdidinden kurtarılmıştır. Sayın Cumhurbaşkanımızın cesaretle ortaya çıkışı,
vatandaşlarımızın hangi siyasi görüşten olursa olsun meydanları doldurarak
tanklara, uçaklara karşı yumrukları ile göğüslerini siper ederek duruşu tarihin
altın sayfalarından birisini oluşturmuştur. O süreçten bu yana da bu FETÖ’cü
eşkıya çetelerinin devletin içinden arındırılması için her türlü çaba ortaya
konuluyor, her türlü çaba sürdürülüyor. 
Bu
vesileyle bir kere daha, 15 Temmuzda şehit olan bütün şehitlerimizi rahmetle
anıyorum, bütün gazilerimize minnet ve şükranlarımızı ifade ediyorum. Ayrıca o
gün meydanlara çıkarak “Ölürsem şehit, kalırsam gaziyim.” anlayışıyla meydanlarda
Türkiye’yi, milletimizi, istiklalimizi ve istikbalimizi korumak için her türlü
tehdide karşı kafa tutan aziz milletimizi de bir kere daha şükranla yâd
ediyorum. 
Değerli
milletvekili arkadaşlarım, 21 Temmuz 2016’da olağanüstü hâlin ilanıyla birlikte
FETÖ terör örgütü, PKK, PYD ve DEAŞ’a karşı çok etkili devam etmekte olan
mücadelemiz bugün de bütün hızıyla sürmektedir. Bir kez daha ifade etmek
isterim ki olağanüstü hâlin uygulandığı bu süre içerisinde olağanüstü hâlin
muhatabı vatandaşlarımız değil, olağanüstü hâlin muhatapları doğrudan doğruya
devletin içerisine sızmış bu FETÖ’cü çeteler ve devlete zarar vermek, milletin
istiklalini ortadan kaldırmak isteyen terör örgütleridir. Bu bağlamda
olağanüstü hâl uygulanmış olmasına rağmen vatandaşlarımız günlük yaşamlarında
etkilenmeden normal hayatlarına devam etmiş ve terör örgütlerine karşı verilen
bu mücadelenin daha etkin sürdürülmesi için temennilerini sürekli dile
getirmişlerdir. Çok açık bir şekilde ifade edebiliriz, olağanüstü hâl
dolayısıyla normal, sıradan, millete ve devlete bağlı olan vatandaşlarımızın
hiçbir şekilde günlük hayatları kısıtlanmamış, özgürlüklerini kısıtlayıcı
hiçbir tedbire, hiçbir araca müsaade edilmemiş, bunlara hiçbir şekilde müracaat
edilmemiştir. 
Olağanüstü
hâlin muhatabı FETÖ’den devlettin arındırılmasıdır. Olağanüstü hâlde
muhatabımız PKK ve PYD terör örgütleri ve onlarla iltisaklı birtakım
çevrelerdir. Ayrıca, olağanüstü hâlin önemli bir şekilde muhatabı da özellikle
Türkiye sınırları dışarısından Türkiye’ye tehdit oluşturan DEAŞ örgütü ve onun
Türkiye’deki uzantılarıdır. Vatandaşlarımız evinde, iş yerinde, çarşıda,
pazarda güvenilir bir şekilde günlük hayatına devam etmektedir. Zaten OHAL
tedbirinin üç ay daha uzatılması talebi vatandaşımızın günlük hayatını güvenli
bir şekilde sürdürmesine olan ihtiyaçtan kaynaklanmaktadır. Ayrıca, OHAL
kararıyla, meydana gelebilecek her türlü kaos, şiddet ve terör eylemleri
önlenirken bu süreçte devlet, seçimle işbaşına gelmiş sivil irade tarafından
yönetilmiştir. Bu anlamda millî iradeye OHAL şartları uygulanıyor olmasına
rağmen asla halel getirilmemiştir. Bu hâliyle bu hâl bile başlı başına büyük
bir kazanımdır. Türkiye’nin sadece geçmiş dönemlerini şöyle hatırlatmak
isterim: Özellikle Türkiye’de olağanüstü hâlin geçmiş dönemlerdeki sıkıyönetim
uygulamalarının ortaya koymuş olduğu şey Türkiye’deki olağanüstü durumu ortaya
çıkaran sebepleri ortadan kaldırmak değil maalesef sürekli olarak sivil
siyasetin önünü kesmek, alanını daraltmak olmuştur. Dolayısıyla, tam tersine,
bu olağanüstü hâl sürecinde sivil hükûmet, halkın seçtiği meşru hükûmet
işbaşındadır ve bu da büyük bir kazanımdır. Olağanüstü, hâl bu şekilde millete
zarar vermeden devam etmektedir. 
Yine,
16 Nisanda 18 maddelik Anayasa değişiklik paketimizde tarihî adım attığımız
konulardan birisi de sıkıyönetim mahkemelerinin kaldırılması ve sıkıyönetim
uygulamalarının Türkiye’de mevzuatın dışına atılmasıdır. Bundan sonra, Allah’ın
izniyle, hiçbir hâl ve şart altında, bu ülkede sıkıyönetim uygulaması
olmayacak, seçilmiş sivil irade vasıtasıyla, Allah muhafaza, benzer bir durum
ortaya çıkarsa, olağanüstü hâl sivil irade tarafından uygulanacaktır.
Olağanüstü hâl döneminde çıkarılan kanun hükmünde kararnameler ile devlet
içerisinde kümelenmiş olan unsurlar temizlenmiş, yapılan değişikliklerle devlet
kurumlarının sivilleşmesi için önemli adımlar atılmıştır. Bu, 80 milyonun
huzuruna ve devletin güvenliğine duyulan zaruretin bir sonucudur ve inşallah,
bu anlamda da bu uygulamalarımız başarılı bir şekilde devam edecektir. 
KHK’ların
çıkarılmış olmasına rağmen şunu da açıkça ifade etmek isterim: Karşımızdaki
örgüt, özellikle FETÖ örgütü birkaç yıl içerisinde kurulmuş ve devlete zararlı
hâle gelmiş bir örgüt değildir. Ta 1970’li yılların ortalarından itibaren
devletin bütün ana kurum ve kuruluşlarına sızmayı başarmış ve maalesef devleti
paralelize etmiş olan bir terör örgütünden bahsediyoruz. Bugün KHK’lar
vasıtasıyla bu örgüt mensuplarının devletin içerisinden arındırılması bir
yandan sürdürülüyor, bir yandan da bu işle ilgisi olmadıkları ortaya çıkanlarsa
yeniden KHK’larla görevlerine iade ediliyor. Gördüğümüz şudur: Bu örgütle
mücadele uzun yıllar devam edecek bir mücadeledir. Hukuk içerisinde, hukukun
temel prensipleri içerisinde bu mücadeleyi sürdüreceğiz. Bunun için en azından
önümüzdeki üç aylık sürede bu olağanüstü hâlin devam etmesine ihtiyaç olduğunu
yüce heyetinizle paylaşmak isterim. 
Dört
temel nedenden dolayı OHAL’in üç ay daha uzatılmasıyla ilgili olarak ihtiyaç
ortaya çıkmıştır ve bu ihtiyaç ayan beyan ortadadır. Birincisi: Devletin içerisinde
kümelenmiş olan bu FETÖ terör örgütü ve onlarla, onların iltisaklı gruplarıyla
verilen mücadelede başarının sağlanma mecburiyetidir. İşte, görüyorsunuz, “Adil
Öksüz” isimli bir adam, baktığınız zaman, bir ilahiyat fakültesinde yardımcı
doçent ama bakıyorsunuz ki orduda anlı şanlı generallere emir veren, onları
mobilize eden ve en sonunda o akşam, 15 Temmuz akşamında o süreci yöneten
kişilerden birisi olduğu iddia edilen bir kişi. Şu anda dahi karda yürüyüp
izini belli etmemiş belli kişilerin devletin içerisinde var olduğunu tahmin
etmek zor değildir. Dolayısıyla, bunlarla mücadelenin sürdürülmesi için
olağanüstü hâlin imkânlarına ihtiyacımız vardır. 
İkincisi:
PKK terör örgütüne karşı başlatılan operasyonlarla bugün örgütün ülke
içerisinde tamamen etkisiz hâle getirilmesi ve yurt içindeki ve dışındaki sivil
görünümlü uzantılarının, iltisaklı ve irtibatlı gruplarının artık işlerini
yapamayacak, terör örgütüne destek veremeyecek hâle getirilmesi için de böyle
bir mücadeleye olağanüstü hâl kapsamında ihtiyacımız vardır. 
Üçüncüsü:
DEAŞ’ın Türkiye’ye verdiği zararlar ortadadır, DEAŞ’ın uluslararası sisteme
verdiği zararlar ortadadır. DEAŞ’ın yapılanmasının yurt içinde dağıtılması,
hücrelerinin çökertilmesi ve yargı süreçlerinin de daha etkin bir şekilde yürütülmesi
için olağanüstü hâlin verdiği imkânlara ihtiyacımız vardır. 
Dördüncü
temel ihtiyaç ise Suriye’den gelen tehditlerdir. Özellikle birtakım güçlerden
aldıkları desteklerle YPG/PYD güçleri ve DEAŞ’ın Suriye toprakları üzerinden
Türkiye’ye vermiş olduğu tehditlerin önlenebilmesi, sınır güvenliğimiz ve
sınırdan Türkiye’ye sarkacak olan terör örgütleriyle daha etkin mücadele
edilebilmesi için olağanüstü hâlin imkânlarına ihtiyacımız vardır. Terör
örgütlerinin ve faaliyetlerinin tespit, takip, yakalama ve yargılama
süreçlerinin sağlıklı bir şekilde yönetilebilmesi, işletilebilmesi ancak
olağanüstü hâlin vermiş olduğu bu imkânların kullanılmasıyla mümkün olacak,
daha kolay olacaktır. 
Sayın
Başkan, değerli arkadaşlar; bu süre içerisinde olağanüstü hâlle ilgili
özellikle Türkiye’nin dışarısından Türkiye’ye yapılan eleştirilere de birkaç
örnek vermek isterim. Özellikle Doğu Almanya ile Batı Almanya’nın birleşme
sürecinde sayıları yüz binlerle ifade edilen, 500 bin civarında olduğu ifade
edilen, Doğu Almanya’nın devlet memurlarının yeni Almanya’nın devlet memuru
yapılmaması; Komünist Partisi üyeleri oldukları iddiasıyla, yeni kurulan
Birleşik Almanya’nın devlet bütünlüğünün içerisine sokulmaması herkesin
hafızasındadır. Dolayısıyla, önce, Avrupalılar bu eleştiriyi yaparken
Almanya’nın birleşme sürecini bir kere daha hatırlasınlar ve orada yüz binlerce
memurun hem de herhangi bir olası tehdide karşılık devletten nasıl
ayıklandığını bir kere daha gözden geçirsinler. Kaldı ki Türkiye’de sadece
olası bir tehdit değil, 15 Temmuz akşamı bu salonda yaşandığı gibi açık bir
şekilde devleti yıkmak, darbe yapmak ve demokrasiyi kaldırmak gibi tehditlerle
karşı karşıya kaldık; hatta daha ilerisinde, Türkiye’de bir iç savaş tehdidi ve
Türkiye’nin yabancı işgali tehdidiyle karşı karşıya kaldık. 
Bir
başka örnek ise, bu mücadele içerisinde Fransa’nın ortaya koymuş olduğu…
Tarihini de tam vereyim, 13 Kasım 2015’te Fransa’da 130 kişinin öldürülmesiyle
başlayan saldırılar sonucu olağanüstü hâl ilan edildi. Hâlen Fransa’da
olağanüstü hâl var ve Fransa’daki olağanüstü hâl 15 Temmuz 2017’ye kadar
uzatıldı. Bildiğiniz gibi, olağanüstü hâl şartlarında Fransa, Cumhurbaşkanlığı
seçimine gidiyor. 
Yine,
bir başka ülke Belçika’dır. Belçika Kasım 2015 ve Mart 2016’da gerçekten
olağanüstü hâle gitti oradaki terör saldırıları dolayısıyla ve öyle oldu ki
bazı dönemlerde Belçika’daki olağanüstü hâl Brüksel dâhil olmak üzere büyük
şehirlerde hayatı durdurma noktasına geldi. 
Ayrıca,
doğal afetler ve terör saldırıları gibi bazı nedenlerden dolayı, ülkelerin
anayasalarının müsaade ettiği ölçüde parlamentolarından, hatta bazı ülkelerde
yerel yönetimlerden alınan kararlarla olağanüstü hâl uygulanması, olağanüstü
hâle geçilmesi mümkündür. 
Değerli
milletvekili arkadaşlarım, olağanüstü hâlle ilgili bu mücadele sürecinde çok
sayıda tutuklama, gözaltına alma… Bunların rakamlarını dilerseniz sizlerle
paylaşabiliriz. Ayrıca, göreve iade edilen çok sayıda insan var. 100 bine yakın
insanın görevden alındığı, bunların içerisinde bir kısmının göreve iade
edildiği, bunların da ancak olağanüstü hâl çerçevesinde ortaya konulan
imkânlarla mümkün olduğunu biliyoruz. Bu çerçevede hem FETÖ/PDY örgütü yani
paralel devlet yapılanması örgütü hem diğer örgütlerle ilgili verilen
mücadelede olağanüstü hâlin vermiş olduğu etkinlik fevkalade önemlidir ve
bundan sonraki mücadelemizde de Türkiye Cumhuriyeti Hükûmetine gerçekten ciddi
oranda güç verecektir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, mikrofonunuzu açıyorum. 
BAŞBAKAN
YARDIMCISI NUMAN KURTULMUŞ (Devamla) – Son cümlelerimi tamamlıyorum.
Vatandaşlarımızın
can ve mal güvenliğinin sağlanması ve güven içinde yaşamlarının temini için,
devletimizin sınır güvenliğinin sağlanması ve sınır ötesindeki mücadelesinde
etkinliğinin artırılması için, devlet kurumlarının terör örgütleriyle ilgili
iltisaklı çetelerden tamamıyla arındırılması için olağanüstü hâlin bir süre
daha devam ettirilmesinde zaruret görüyoruz. Ayrıca, en kısa süre içerisinde
bütün bu terör örgütleriyle verilen mücadelede başarı sağlanır ve Türkiye
Cumhuriyeti devleti için, 80 milyonluk aziz milletimiz için bu terör
örgütlerinin hiçbiri en ufak bir şekilde tehlike arz etmez noktaya getirilir ve
Türkiye'de bir daha bundan sonraki süreçlerde olağanüstü hâl ilan etme ihtiyacı
ortaya çıkmaz diye ümit ve temenni ediyorum.
Bu
vesileyle olağanüstü hâl kapsamında terörle mücadeleye destek verecek olan
Meclisimizi saygıyla selamlıyor, hepinize en içten saygı ve sevgilerimi
sunuyorum. (AK PARTİ sıralarından alkışlar)
BAŞKAN
– Teşekkür ediyorum Sayın Kurtulmuş.
Sayın
Kerestecioğlu, sisteme girmişsiniz. 60’a göre bir dakika süreyle söz veriyorum.
Buyurun.
IV.- AÇIKLAMALAR (Devam) 
22.- İstanbul Milletvekili Filiz
Kerestecioğlu Demir’in, Meclisin 2 Mayıs 2017 tarihine kadar tatile girmesi
önerisini kabul etmediklerine, referandum sürecinin henüz sonuçlanmadığına ve bütün yurttaşların oylarının takipçisi
olacaklarına, 1 Mayısın emekçilere ve çalışanlara zarar vermeden kutlanmasını
temenni ettiğine ilişkin açıklaması
FİLİZ
KERESTECİOĞLU DEMİR (İstanbul) – Teşekkür ederim Sayın Başkan.
Ben
özellikle şununla ilgili söz almak istedim: Bir tatil kararı söz konusu ve bir
tatil önerisi getirilecek 2 Mayısa kadar. Bunu kabul etmediğimizi ve gerçekten
bunun hiç de yeri olmadığını, henüz bu seçimin, bu referandumun
sonuçlanmadığını, sonuçlanmış gibi de konuşulmaması gerektiğini ifade etmek
isteriz. Yani çok sayıda şaibeli durum var ve kendi hukukunu ihlal eden bir YSK
söz konusu. Ayrıca, 700 bin kadar toplu oy kullanımının 4.800 sandıkta olduğu
iddia ediliyor, bunlara ilişkin tespitler var. Dolayısıyla, bunlar göz ardı
edilerek sanki her şey güllük gülistanlıkmış ve bitmiş gibi konuşulamaz. Bunu
bir kenara bırakalım, diyelim ki sonuç böyle oldu…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
FİLİZ
KERESTECİOĞLU DEMİR (İstanbul) – …hiçbir önemli değişiklik, özellikle de
Anayasa ve rejim değişikliği yüzde 50-51 oyla yapılamaz. Bunun için gerçekten
daha fazla bir mutabakat ve uzlaşma gerekir. Bu anlamda da aslında herkesin
kendine bir bakıp da düşünmesi gerekir ve teveccüh göstermesi gerekir; yani
diğer yurttaşların da kendisine “hayır” dediğini bilerek davranması gerekir,
“Atı alıp Üsküdar’ı geçtik.” laflarının kullanılmaması, öfke dilinin ve OHAL’in
uzatılması gibi tekliflerin önümüze getirilmemesi gerekir. 
Biz
“Hayır, biz kazandık.” diyen bütün yurttaşlarımızın oylarının takipçisi
olacağımızı bir kez daha ifade etmek isteriz ve 13 vekili tutuklu olarak bu
referanduma girmiş bir partinin de her şeyin sanki çok adil ve eşit gibi
sunulmasına da bu nedenle özellikle karşı olduğumuzu ifade ediyorum. 
(Mikrofon
otomatik cihaz tarafından kapatıldı) 
Son
bir cümle ifade etmek istiyorum müsaade ederseniz. 
BAŞKAN
– Lütfen tamamlayın.
FİLİZ
KERESTECİOĞLU DEMİR (İstanbul) – Daha sonra bulunamayacağım için özellikle rica
ediyorum.
Ayrıca,
Sayın Numan Kurtulmuş’un sözlerinde ifade ettiği, o millete hiç zarar vermeyen
OHAL -nasıl oluyorsa millete zarar vermeyen OHAL- aynı şekilde bu OHAL’in
-önümüzdeki günlerde bu tatil herhâlde gerçekleşeceği için konuşamayacağımızdan
bunu da ifade etmek istiyorum- işsizlik yüzde 13’e varmışken Emek ve Mücadele
Günü olarak yine de kutlanacak olan 1 Mayısın aynı şekilde emekçilere ve
çalışanlara da zarar vermeden kutlanmasını temenni ettiğimizi ifade ediyorum.
Teşekkür
ederim.
BAŞKAN
– Teşekkür ediyorum. 
MAHMUT
TANAL (İstanbul) – Sayın Başkan…
BAŞKAN
– Sayın Tanal, hayırdır?
MAHMUT
TANAL (İstanbul) – Teşekkür ederim Sayın Başkan.
Sayın Bakan bitiş konuşmasında şöyle bir cümle sarf
etti: “Olağanüstü hâlin uzatılmasına destek verenleri saygıyla selamlıyorum.”
dedi. Bu, ayrıştırıcı bir dildir. Hele bakan olan bir kişinin toplumu daha
uzlaştırıcı, daha kucaklayıcı olması lazım. Yani buna karşı olan insanların da
-ister saygı duyar ister duymaz burası Parlamentodur- bu ayrıştırıcı dilden
vazgeçmelerini istirham ediyorum.
Teşekkür ediyorum.
HASAN BASRİ KURT (Samsun) – “Meclisi saygıyla
selamlıyorum.” dedi.
BAŞKAN – “Meclisimizi saygıyla selamlıyorum.” dedi, ben
de öyle anladım.
MAHMUT TANAL (İstanbul) – Öyle demedi, tutanakları getirtebilirsiniz.
Böyle bir şey olabilir mi ya?
BAŞKAN – Sayın Kurtulmuş, buyurun.
BAŞBAKAN YARDIMCISI NUMAN KURTULMUŞ (Ordu) – Sayın
Tanal, sözlerimde böyle bir şeyi kastetmedim.
MAHMUT TANAL (İstanbul) – Tutanakları getirelim Sayın
Bakan.
BAŞBAKAN YARDIMCISI NUMAN KURTULMUŞ (Ordu) – Yahu, ne
dediğim belli, açık; bütün Meclisi, yüce Meclisi saygıyla sevgiyle
selamlıyorum. Yani kusura bakmayın bir lafı tersinden çevirmeye gerek yok. 
MAHMUT TANAL (İstanbul) – Ters çevirmiyorum, tutanak
bu.
BAŞBAKAN YARDIMCISI NUMAN KURTULMUŞ (Ordu) – Söylediğim
son derece nettir, tutanakları da getirirsiniz. Meclisi saygıyla selamladığımı
söyledim.
BAŞKAN – Teşekkürler Sayın Kurtulmuş.
V.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
1.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı’yla ülke genelinde ilan
edilen ve 3/1/2017 tarihli ve 1134 sayılı Kararı uyarınca devam etmekte olan
olağanüstü hâlin 19/4/2017 Çarşamba günü Saat 01.00’den geçerli olmak üzere üç
ay süreyle uzatılmasına dair tezkeresi (3/931) (Devam)
BAŞKAN - Şimdi, Milliyetçi Hareket Partisi Grubu adına
Samsun Milletvekili Sayın Erhan Usta konuşacaktır. 
Buyurun Sayın Usta. (MHP sıralarından alkışlar) 
MHP GRUBU ADINA ERHAN USTA (Samsun) – Sayın Başkan, değerli
milletvekilleri; olağanüstü hâlin üç ay daha uzatılmasına ilişkin Başbakanlık
tezkeresi üzerinde Milliyetçi Hareket Partisi Grubu adına söz aldım. Öncelikle
Genel Kurulu saygıyla selamlarım. 
Tabii, OHAL’e ilişkin değerlendirmelerimize geçmeden
önce bu pazar günü yaptığımız referanduma ilişkin öncesinde çok kısa bir
değerlendirme yapmak istiyorum, daha sonra da olağanüstü hâle ilişkin
görüşlerimizi ifade etmeye çalışacağım.
Şimdi, Türkiye Cumhuriyeti son altmış yılda altı defa
referandum yaptı, 16 Nisanda da yedinci referandumu yaptı. Öncelikle ben
demokratik hakkını kullanan bütün vatandaşlarımızı tebrik etmek istiyorum ve
onlara teşekkür etmek istiyorum. “Evet” oyu kullanan da “hayır” oyu kullanan da
Türk milletinin şerefli birer üyesidir. Referandum huzur ve güven içerisinde
geçmiştir, demokratik olgunluk içerisinde geçmiştir. Bu anlamda da milletimizi
tebrik etmek istiyorum. Ayrıca, çok yüksek bir katılım olmuştur. Bu katılım da
aslında demokratik hakkın kullanılması açısından son derece önemlidir. Siyasi
partilerimizi de bu kapsamda yaptıkları çalışmalardan dolayı tebrik etmek
istiyorum. 
Şimdi, Türk milleti esas itibarıyla geçtiğimiz pazar
günü iradesini göstermiş ve yeni bir dönemin kapısını aralamıştır. 16 Nisan
referandumu demokrasi hayatımızda bir milat çok partili siyasi tarihimizde bir
dönüm noktasıdır. 11 Ekim 2016 tarihli Meclis grup toplantısında Genel
Başkanımız Sayın Devlet Bahçeli’nin ortaya koyduğu düşünce ve teklifleri altı
aylık bir süreçten sonra, mücadeleden sonra anayasal bir içerik kazanmıştır.
Dolayısıyla, Milliyetçi Hareket Partisi milleti için, milletin bekası için
sorumluluk almış ve “evet” demiştir. Devleti için devreye girmiş, “evet”
kararını tüm engellemelere rağmen savunmuş, ardında durmuştur. Vicdanımız
rahat, gönlümüz müsterihtir. 
16 Nisan referandumuyla ortaya çıkan sonuç, aynı
zamanda siyasetin de bir nevruzudur, yeniden doğuşudur. Türk milleti, onayına
sunulan Anayasa değişikliğini hür iradesiyle, yüzde 51,4’lük bir çoğunlukla
kabul ve tasdik etmiştir. Bu kural, arkadaşlar, işin başından itibaren belli
olan bir kuraldır yani yüzde 51,4 olması meşruiyet açısından veya hukukilik
açısından herhangi bir sorun içermemektedir, aksini düşünmek mümkün değildir
esas itibarıyla. Bu gelişme azımsanamayacak, küçümsenemeyecek bir başarıdır;
bütün bilgi kirliliğine rağmen “hayır” yönünde oy kullanan siyasi
partilerimizin veya kişilerin çok erken bir şekilde, erken safhada sahaya inip
aslında ciddi bilgi kirliliği yaratmalarına rağmen elde edilmiş bir başarıdır.
Ben şuna inanıyorum ki biraz daha vakit olmuş olsaydı, milletimize kendimizi
biraz daha anlatma imkânımız olsaydı bu 51,4 daha da artacaktı. 
Dolayısıyla,
artık sistem tartışmaları son bulmuştur. Yönetim sistemimizin gücünü azaltan,
devletimizin mukavemetini azaltan fiilî karmaşa da artık sona ermiştir. 16
Nisanın kazananı milletimiz olmuştur. “Evet” oyu veren de “hayır” oyu verende
tüm vatandaşlarımız ve ülkemiz 16 Nisanın kazananı olmuştur; kazançlı çıkan
bayraktır, devlettir, vatandır, millî namus ve haysiyettir.
Türk
milleti 16 Nisan günü sandık başına giderek Anayasa değişikliğine olur vermiş
ve bu bahsi artık açılmamak üzere kapatmıştır. Cumhurbaşkanlığı hükûmet sistemi
millî iradeden onay almıştır. Fiilî açmazdan kaynaklanan sistem tartışmaları
tedavülden kalkmıştır. 16 Nisanda seçim yapılmamış, partiler oylanmamış,
şahıslar değerlendirmeye tabi tutulmamıştır; yapılan yalnızca Anayasa
değişikliğidir, milletimizin görüşünün, onayının alınmasıdır. 
16
Nisanı karalamanın da kimseye bir faydası olmayacaktır. Bu anlamda yapılacak
iş, 16 Nisanın sonuçlarını kabul edip bundan sonra ülkemizi daha ileriye taşıma
gayreti içerisinde olmamız gerekmektedir.
Yalnız,
burada şunu ifade etmek gerekir ki henüz sandık sonuçları tam belli olmadan
MHP’yi suçlama yarışlarına giren köşe yazarlarını ve bazı siyasi çevreleri
gördük maalesef. İşte, partimize gönül veren kardeşlerimizin yüzde 80’inin oy
vermediğini uyduracak kadar basitleştiler esas itibarıyla. Tabii ki bunu nasıl
tespit ettiklerini sormak gerekir, ellerinde bunu ölçen sihirli bir alet mi
vardır, yok mudur? Bununla ilgili olarak da herhangi bir bilgi olmadan, bir
analiz olmadan, buna ilişkin bir saha çalışması olmadan, bir merkezden düğmeye
basılmışçasına Milliyetçi Hareket Partisini karalama kampanyası başlatılmıştır.
Tabii, burada, 7 Haziran veya 1 Kasım seçimlerine göre AKP artı MHP’nin
oylarındaki yüzde 10,5’lik kayıp üzerinden hareket edilmektedir ama bu kaybın
nereden geldiği de esas itibarıyla belli değildir ve referandum sonuçlarıyla
seçim sonuçlarını da birbirine karıştırmamak gerekmektedir. Burada FETÖ’nün
hesaba katılması lazım, hâlen aktif hâlde bulunan kripto FETÖ damarlarını
görmemiz gerekir. Türkiye’nin diriliş ve toparlanışına katlanamayanları da
hesap etmemiz gerekmektedir.
Biz
şuna inanıyoruz ve görüyoruz ki bizim dava arkadaşlarımızın büyük bir çoğunluğu
Türkiye için, Türkiye’nin bekası için, Türk milleti için “evet” yönünde oy
kullanmıştır. Bu anlamda, şimdi seçim sonuçlarını kabul etmeyip sokağı
hareketlendirmeye çalışmanın da ben kimseye bir faydası olacağını düşünmüyorum.
Zaman birlik, beraberlik zamanıdır. Türkiye’nin ciddi sıkıntıları vardır.
Bakın, 20 Temmuz 2015’ten bugüne kadar yaklaşık 1.200 şehit verdik, 2 bine
yakın toplamda kayıp oldu, 8 bin kişi yaralandı. Şu anda bütün komşularımızla
ciddi bir karmaşa içerisindeyiz, problemimiz var dış politikada, bütün dünya
üzerimize geliyor. Amerika’nın ve Rusya’nın aynı anda karşımıza dikildiği bir
dış konjonktür yaşıyoruz. Elbette buralarda Hükûmetin geçmişte yaptığı hatalar
vardır ancak bunların tamamını Hükûmetin, izlediği yanlış politikalarla
açıklamak da mümkün değildir. Bu karşı duruşu, yani biz bunu, Amerika’nın ve
Rusya’nın karşımıza birlikte dikilmesini en son yüz yıl önce gördük arkadaşlar.
Bugün eğer Türkiye yine böyle bir durumla karşı karşıyaysa bunu iyi analiz
etmemiz lazım. Türkiye 15 Temmuzda işgalin eşiğinden dönmüştür dolayısıyla
zaman, sokağı karıştırmanın zamanı değildir, zaman birlik ve beraberlik
zamanıdır; bu ülke için yapay anlaşmazlıkları, cepheleşmeleri bir tarafa
bırakarak birlik ve beraberlik içerisinde hareket etmemiz gerekmektedir. 
Tabii,
bundan sonra, yeni dönemde, önümüzdeki dönemde Türkiye Büyük Millet Meclisinin
yapması gereken epeyce iş olacaktır. Bir defa, uyum yasaları çıkarılacaktır.
Uyum yasalarında biz Milliyetçi Hareket Partisi olarak bunların en demokratik
şekilde, milletimizin faydasına olacak şekilde çıkması konusunda bir defa
elimizden gelen her şeyi yapacağız. Özellikle burada şunu ifade etmem gerekir
ki bu referandumda “hayır” oyu kullanan vatandaşlarımızın demokrasiye ilişkin
kaygılarını da giderecek şekilde bir anlayış içerisinde bu uyum çalışmalarının
yapılmasının son derece faydalı olacağını düşünüyorum. O vatandaşlarımız da bir
süre sonra göreceklerdir ki yapılmak istenen şey, gidilmek istenen yolun
diktatörlük değil, daha demokratik ve demokrasi standartları yükseltilmiş bir
Türkiye olacağını o arkadaşlarımız da milletimiz de görecektir. O anlamda biz
üzerimize düşeni yapacağız, Meclisimize de çok önemli görevler düşmektedir.
Dolayısıyla, Türkiye'nin bekası için siyasi uzlaşma hukukuna ilkelerimiz ve
ülkülerimiz çerçevesinde bağlı kalacağız, bunu da ifade etmek isterim. 
Şimdi,
tabii, bundan sonra yapılması gereken diğer husus da -uyum çalışmalarının
dışında- toplumun ciddi, bekleyen sorunları vardır; ekonomik hayata ilişkin,
sosyal hayata ilişkin, toplum kesimlerinin bekleyen sorunları vardır. İşte, en
son ocak ayı işsizlik rakamı ortada, Türkiye'de 4 milyona yakın işsiz var,
yüzde 13’e çıktı işsizlik oranları. Dolayısıyla, ekonomik ve sosyal hayata
ilişkin, sorunların çözümüne ilişkin reform mahiyetli çalışmaları Türkiye Büyük
Millet Meclisi olarak yapmak durumundayız. Biz Milliyetçi Hareket Partisi
olarak toplumun hayrına olacak bütün işlerde desteğimizi vereceğimizi şimdiden
ifade etmek isterim. 
Onun
dışında, tabii ki önümüzde -birazdan OHAL kapsamında da değineceğim aslında ama
şu anda yeri gelmişken söylemenin de belki faydası var- bu FETÖ’nün siyasi
ayağına ilişkin mücadelenin de artık başlatılması lazım. Yani yarından tezi
yok, bu mücadele, siyasi ayağa ilişkin mücadele milletvekili düzeyindeyse
milletvekili, belediye başkanları düzeyindeyse belediye başkanları, il genel
meclis üyeleri, ilçe teşkilatları, il teşkilatları, hangi düzeydeyse bütün
siyasi partiler içerisinde bu mücadelenin başlatılması lazım. Bu, toplumumuzun
beklediği ve işin olmazsa olmazıdır. Eğer Türkiye’de hâlâ riskler
giderilmemişse toplumda FETÖ’cü olup da itibarlı şekilde dolaşan insanların
maskesinin düşürülmesi gerekir. Bu konuda da Hükûmetin bir an evvel adım atması
gerektiğini ifade etmek istiyorum. 
Sayın
Başkan, saygıdeğer milletvekilleri; şimdi de OHAL’in uzatılmasına ilişkin
değerlendirmelerimi sizlerle paylaşacağım. 
Tabii,
defalarca söyledik, 15 Temmuzda Türkiye çok büyük bir ihanet girişimiyle karşı
karşıya kalmıştır. Bu hain saldırı bütün siyaset kurumlarına, Türk devletinin
kuruluş esaslarına ve son tahlilde milletimizin tamamına yapılmıştır. Yaşanan
olağan dışı gelişmeler sonucunda Anayasa’nın 120’nci maddesi uyarınca Bakanlar
Kurulu 21 Temmuz 2016 gününden itibaren üç ay süreyle OHAL ilan etmiştir. Bu,
daha sonra iki defa da doksanar gün süreyle uzatılmıştır. Milliyetçi Hareket
Partisi olarak bu üç kararı da Türkiye Büyük Millet Meclisinde destekledik.
Çünkü ülkemizde olabilecek en olağan dışı durum meydana gelmiş, Türk devletini
ve Türk milletini hedef alan bir saldırıya devletimiz ve milletimiz maruz
kalmıştır. Bu alçak kalkışmayla yapılacak mücadelenin de ancak olağanüstü hâl
şartlarında mümkün olabileceği değerlendirilmektedir. 
Olağanüstü
hâl, millete pusu kuran ve devlete ağır zayiat verdirmek isteyen odaklara karşı
bir güvence ve anayasal bir tedbir olarak görülmüş, toplumsal huzurun temini ve
asayişin sağlanması maksadıyla Türkiye’nin beka düzeyinde tehditlerle karşı
karşıya olduğu bir dönemde devletin elinin güçlendirilmesi istenmiştir. 
FETÖ’yle
birlikte PKK, IŞİD ve diğer terör örgütlerinin kamudaki yapılanmalarının da
ortaya çıkarılması ve bunlarla irtibatı ve iltisağı bulunanların görevlerine
son verilmesi için daha etkili bir mücadele yürütülmesini de gerekli
görmekteyiz. 
Bu
arada, hemen yeri gelmişken söyleyeyim: Bu PKK, IŞİD, DHKP-C’nin şehir
örgütlenmelerinin, büyükşehir örgütlenmelerinin üzerine henüz gidilmemiştir.
Büyükşehirlerde bütün operasyonların yapıldığı terör yuvalanmaları vardır.
Bunların üzerine de bir an evvel gidilmesi gerekmektedir. 
Tabii,
bu mücadelede hem FETÖ’yle hem de diğer terör örgütleriyle yapılan mücadelede
de milletimizin mağdur edilmemesi lazım, masum insanların mağdur edilmemesi
lazım. Bunlarla ilgili, özellikle FETÖ kapsamında yapılan mücadelede ciddi
şikâyetler gelmektedir; bunlara birazdan değineceğim. Yapılan tespitlerin
soruşturmaya dayanması ve soruşturma süreçlerinin somutlaştırılması
gerekmektedir. Yeterli inceleme ve soruşturma yapılmadığı için boşu boşuna
kimsenin itibarıyla ve saygınlığıyla oynanmamalıdır. İtiraz mekanizmaları
sağlıklı bir şekilde ve talepler ciddiye alınarak işletilmeli, bu doğrultuda
ortak bir usul belirlenmelidir. Kamu kuruluşları arasında çok farklı usuller
vardır, değişik mahkemeler, çok değişik, farklı uygulamalar yapmaktadır, bu
işin de bir standardı yoktur. “Olan yine garibana oldu.” düşüncesinin toplumda
hâkim olmasının mutlaka önüne geçilmesi gerekmektedir. Haksız ve mesnetsiz yere
açığa alınan veya ihraç edilenler mağduriyet yaşamadan eski konumuna
getirilmedir. Bu anlamda, OHAL’in bir defa daha uzatılması bir fırsat olarak
kullanılmalıdır yoksa haksız yere ihraç edilenlerin geriye döndürülmesinin
tamamı mahkeme kararıyla olsun istersek bu ayları, yılları bulacak bir süreçtir
veya bunlar için, hepsi için de kanun çıkarma imkânımız olmadığı için OHAL’in
yeniden uzatılmasını, bu haksız ihraçların iadeleri için bir fırsat olarak da
kullanılması lazım. Bu konuda da burada Hükûmeti bu anlamda ikaz etmek
istiyorum.
Tabii,
devletimiz bu tespitlerin hepsini yapacak, doğruyu yanlışı birbirinden ayıracak
ve gerçek suçluyu yakalayacak potansiyele sahiptir, güce sahiptir yeter ki
burada yönetsel hatalar yapılmasın, yöneticiler, siyasiler veya işte
bürokratlar kendi kaygılarıyla, kendi kişisel hesapları yüzünden milleti mağdur
etmesinler, siyasi ve ideolojik koruma anlayışı içerisinde hareket edilmesin ve
ispiyon fırsatçılığına izin verilmesin. Bunlara ilişkin toplumumuzda çok ciddi
eleştiriler, çok ciddi şikâyetler bulunmaktadır. Bunu mutlaka buradan ifade
etmek istiyorum.
Ayrıca,
FETÖ’nün devlete yoğun bir şekilde sızmaya, devleti ele geçirmeye çalıştığı
sırada yapılan ikazlara rağmen bunun fark edilmemesi ya da görmezden gelinmesi
öngörüsüz bir yönetimin sergilendiğini de göstermektedir. Bu nedenle ülke
yönetiminde gösterilen zaafın tüm boyutlarıyla ortaya çıkarılması, kastı ve
ihmali olan her alandaki sorumluların tespit edilmesi, Türkiye’nin ve Türk
milletinin huzurlu ve güvenli geleceği ve güçlü bir demokrasinin inşası için
gerekli bulunmaktadır. Demokrasimizin üzerinde dolaşan kara bulutları kovmak ve
antidemokratik eğilimlerin önünü kesmek siyasetçilerin önde gelen
sorumluluğudur. 
Bugünlerde
birlik ve beraberliğimizi daha da güçlendirmemiz gerektiğini az önce zaten
ifade ettik. Bu, tarihî bir zorunluluktur. Zira devletin ve milletin bekası
için her türlü siyasi gayenin üzerine geçmesi gerekmektedir. Adaletin
gecikmeden tecelli etmesi ve adil yargılama hakkına titizlikle uyulması hukuk
devleti olmanın bir gereğidir. Bu anlamda, dokuz aydır devam eden olağanüstü
hâl uygulaması sırasında vatandaşlarımızın karşılaştıkları sorunlar ve
taşıdıkları endişelere işaret etmek istiyorum. Bunlardan bazıları şunlardır: 
Adaletin
tesisine ilişkin kaygılar; Adaletin ve yargılamaların gecikmesi, hak arama
özgürlüğünün kısıtlanması, kamu görevlilerinin somut bulgulara dayanmadan
görevine son verilmesi, savunma hakkının gözardı edilmesi, asılsız ihbar ve
şikâyetlere dayalı işlem yapılması; alt düzeydeki görevlilerle uğraşılırken üst
düzey görevliler ve siyasetçiler ile 15 Temmuzun lider kadrosu ve yurtta sulh
konseyinin üyeleri hakkında bir işlem yapılmaması; OHAL kapsamına girmediği
hâlde kanun hükmünde kararnamelerle farklı konularda da düzenleme yapılması;
kripto olarak görevlerine devam eden FETÖ’cülerin bulundukları yerlerde
kasıtlı, yanlış yönlendirilmesiyle oluşan mağduriyetler. 
Bunlar
bizim vatandaşımızın sıkça ifade ettiği ve bizim sahada karşılaştığımız çok
önemli şikâyetlerdir. Bu konunun mutlaka üzerine gidilmesi lazım. Ben buradan
hem Hükûmetimizi hem de yöneticilerimizi bu anlamda uyarmak istiyorum. 
Uygulamanın,
özet itibarıyla, hukuk ve adalet anlayışını egemen kılarak haklıyı haksızı,
suçluyu suçsuzu birbirinden ayıracak adil bir yönetim anlayışıyla ortaya
çıkarılması bir zorunluluktur. Bu anlamda ortaya çıkan bazı mağduriyetlere de
yer vermek istiyorum. Özellikle, aslında darbe girişimiyle çok fazla alakası
belki olmadığı hâlde veya herhangi bir inisiyatif kullanma imkânı olmadığı
hâlde hâlen tutuklu bulunan bir kısım erler vardır, tutuklu bulunan askerî
öğrenciler vardır. Bunların tutukluluklarının çok fazla bir anlamı yoktur.
Bunlar talimat alarak, hatta ne olduğunu bilmeden, işte, sahaya indirilmiş
insanlardır, askerlerimizdir, gençlerimizdir. Bunlara karşı yargı makamlarının
biraz daha dikkatli davranması gerekir diye düşünüyorum. 
Hak
kaybına uğramış 15 bini aşkın öğrenci vardır, askerî öğrenci vardır. Bu
gençlerimizin geleceğini karartmamak lazım. Onların tamamını hak kaybına
uğratmak yerine ciddi bir güvenlik soruşturması yaparak içerisinde FETÖ’cü
olanlar varsa veya diğer terör örgütleriyle irtibatı, iltisakı olanlar varsa
bunların elenmesi gerekir. Hepsinin, tamamının toptan hak kaybına uğratılması
hiçbir şekilde doğru bir uygulama olmayacaktır. 
Yine,
diğer taraftan, yasal bir sendika yüzünden -başka hiçbir irtibatı olmadığı
kaydıyla söylüyorum- veya bilinçsiz bir kısım banka hareketleri yüzünden ihraç
olunan, açığa alınan memurlarımız var. Bunlara ilişkin de daha sağlıklı
soruşturma yapılarak işin üzerine gidilmesi lazım. Bu ihraçlar kamuoyunun
vicdanını rahatsız etmektedir. Bunun üzerine gedilmesi gerekir diye
düşünüyorum.
Belki
-burada Sayın Bakanımız da var- şunu da ifade etmem lazım: Bir de hukuki olmayan,
kanuni olmayan bir kısım uygulamalar da var. Örneğin, işte bu FETÖ’yle
irtibatından dolayı bir tane kamu görevlisi diyelim ki ihraç edildi devletten,
doğru olduğunu düşünelim. Şimdi, buna ilişkin başka bir uygulama yapılmıyor.
Eğer bir suç varsa ortada bunu hapse atın. Herhangi bir adli takibat yok, idari
takibat yok, tamamen ihraç edilmiş, sen yoluna ben yoluma denilmiş. Şimdi, bu
insanlardan bazıları özel sektörde çalışmak istiyor. Kolay kolay zaten kimse iş
vermiyor ama hadi iş vermeyi göze alanlar, asgari ücretle bir yerde çalışmaya
razı olanlar var. Bunların SGK’ları açılmıyor, sisteme girilmiyor, anayasal bir
hakları elinden alınıyor. Yani bu insanları, tamam, devletten ihraç
ediyorsunuz, bunun şimdilik haklı olduğunu düşünelim ama diğer taraftan, eğer
bir suçu yoksa yani adli takibatı gerektirecek bir durum yoksa bu
insanlarımızın özel sektörde çalışmasının önüne geçmenin bir mantığı yoktur. Bu
insanlar terörist mi olsun, ne olsun? Dolayısıyla buradaki bu idari bir
problemdir, belki Hükûmetin de bundan haberi yoktur. Bu anayasal hakkın bu
insanların elinden alınmaması lazım. 
Bu
tür kanun dışı uygulamalarla bir yere gitmek mümkün değildir. Bunlara çok
dikkat etmemiz lazım. Yaptığımız işin, mücadelenin tamamen meşru olması lazım.
Meşru olmayan mücadele yolları terör örgütünü besleyecektir, terör örgütünün
elini ovuşturmasına neden olacaktır ve Türkiye Cumhuriyeti devletine ve
milletine zarar verecektir. Uluslararası mahkemelerde yarın bir gün bunların
tazminatlarıyla uğraşmakla biz baş edemeyiz. Dolayısıyla haklı mücadelemizde
haksız duruma düşmenin hiçbir anlamı yoktur. Sonuna kadar mücadele edilmelidir.
Ancak, mücadele edilirken de hukuk ilkeleri çerçevesinde, hukuk kuralları
çerçevesinde kalınmalıdır. 
Nihai
olarak, biz Milliyetçi Hareket Partisi olarak, başta FETÖ, IŞİD ve PKK olmak
üzere, terörün kökü kazınana kadar, FETÖ’yle hesaplaşma bitene kadar, devletin
elini güçlendirmek için olağanüstü hâlin üç ay süreyle uzatılmasına ilişkin
tezkereye olumlu oy vereceğimizi ifade ederek Genel Kurulun siz değerli
üyelerini saygılarımla selamlıyorum efendim. (MHP ve AK PARTİ sıralarından
alkışlar) 
BAŞKAN
– Teşekkür ediyorum Sayın Usta. 
Şimdi
Halkların Demokratik Partisi Grubu adına Mardin Milletvekili Mithat Sancar
konuşacaktır. 
Buyurun
Sayın Sancar. (HDP sıralarından alkışlar)
HDP
GRUBU ADINA MİTHAT SANCAR (Mardin) – Sayın Başkan, değerli milletvekilleri;
hepinizi saygıyla sevgiyle selamlıyorum. 
Pazar
günü referandum yaşandı. Çok tartışmalı bir süreçti. İsterdik ki sonu
tartışmalı olmasın, adil olsun ama öyle olmadı. Hem sürecin kendisi hem
referandumun sonucu ağır şaibeler altındadır, büyük meşruluk sıkıntılarıyla
yüklüdür. Bunları çok kısa aktaracağım ve konuyu olağanüstü hâlle bağlantılı
hâle getirip anlatmaya devam edeceğim. 
Bir
defa bu tür süreçlerde üç ana meşruiyet ölçütü uygulanır, daha fazlası da
mümkündür ama ben ana meşruiyet ölçülerini söyleyeyim: Bir önemli Anayasa
değişikliği yapılıyor, sistem değiştiriliyor. Bu değişiklik Mecliste kabul
ediliyor ve referandum süreci başlıyor. Öncelikle bunun şeklen meşru olması
gerekiyor yani mevcut kanunlara uygun yürümesi lazım sürecin ve seçimin
kendisinin. Bu konuda süreçte çok büyük ihlaller yaşandı. Bizim, partilerin
“hayır” cephesinin, partimizin ve “hayır” cephesinin diğer pek çok unsurunun
yasal ve anayasal haklarını kullanmaları engellendi. Ben kendim de sahada bu
çalışmaların içinde bulundum, pek çok şehri arkadaşlarımla birlikte gezdim, pek
çok yerde keyfî uygulamalarla karşılaştım. Oysa sürecin kanunlara uygun
işleyebilmesi için Anayasa’nın tanıdığı bütün hakları, propaganda ve toplantı
haklarını diğer partiler ama en başta Hükûmet partisi kadar rahat kullanmamız
gerekiyordu. Öyle yapılmadı. Toplantılarımızın olduğu şehirlere girerken seçim
otobüsümüz durdurulup bazen saatlerce arandı. Milletvekilleri hariç diğer bütün
görevlilerin kimlikleri kontrolden geçirildi. Sorduk: Gerçekten, eğer AKP
otobüsü olsaydı bunu yapmaya cesaret eder miydiniz? Tabii, buna cevap
vermelerini beklediğimiz yok oradaki görevlilerin. Size soruyorum: Bir tek
yerde otobüsünüz, AKP’nin otobüsü durduruldu mu? AKP’nin seçim çalışması
yürüten görevlilerinin “kimlik kontrolü” adı altında saatlerce bekletilmesi söz
konusu oldu mu? 
Bir
anekdot gibi bir yaşanmışlığı aktarayım. Siirt’e gideceğiz, seçim
otobüsündeyiz; milletvekilleri ve parti çalışanları var ama vali bizim Kurtalan
ilçesinde araçtan inip ilçe binası önünde halkla buluşmamızın yasak olduğunu
söyledi. Açtım telefonu, sordum: Neden sayın vali, neden? “Efendim, burada
miting yasağı var, toplantı gösteri yasağı var.” dedi. Oysa birkaç gün önce
Bilal Erdoğan orada bir mahalle kapatılacak şekilde bir toplantı yapmıştı.
İkincisi,
şunu söyledi Siirt Valisi: “Efendim, siz öyle ‘halk buluşması’ adı altında
miting yasağını dolanıyorsunuz.” El insaf. Siirt Valisinin kendisi “açılış
törenleri” adı altında yapılan mitinglere Cumhurbaşkanı ve Başbakanla birlikte
katılabiliyor, bu, seçim yasağını delmek olmuyor, seçim yasağını dolanmak
olmuyor ama bizim halkla buluşmamız seçim yasağını, daha doğrusu olağanüstü hâl
yasağını dolanmak oluyormuş. Israr ettik, izin vermediler; aracımızdan inmedik
arkadaşlar, inemedik; yüzlerce, binlerce insan toplanmıştı, kendileriyle
buluşamadık. Sayısız örneğini sadece kendi tecrübemden hareketle verebilirim. 
Anayasa’ya
aykırıydı bu yapılanlar ama ahlaka da etiğe de aykırı. Neden? Biz kendi
imkânlarımızla bütün bu zorluklara rağmen, adil bir yarış olsun diye ve
sonuçlar adil çıksın diye çalışma yürütüyoruz; Cumhurbaşkanı, mevcut Anayasa’ya
göre tarafsız olması gereken Cumhurbaşkanı bir taraf gibi sahada geziyor, günde
üç dört kere canlı yayınlara çıkıyor. Kullanılan bahane: Açılış törenleri.
İnanıyor musunuz? O açılan tesisler yeni mi açılmıştı? Cumhurbaşkanı sırf
açılış töreni yapmak için mi gitti oralara? Başbakan sırf açılış törenleri
yapmak için mi gitti oralara? Hayır. Dolayısıyla etik kurallara aykırı bir
seçim süreci yaşadık. Üstelik bu gezilerin tamamı devlet bütçesinden
karşılandı. Bu, haram paradır arkadaşlar. Bu parayla seçim kampanyası yürütmek
haramdır. 
Muhalefet
türlü engellerle karşılaşacak ama Cumhurbaşkanı, sadece Cumhurbaşkanı değil,
defalarca Sayın Numan Hoca “açılış törenleri” adı altında canlı yayınlara
çıkacak ve “Adil bir seçim sürecini, çok şükür, yürütmeyi başardık.” diyecek.
Numan Hocadan burada gerçekten bir parça daha insaf beklerdim. Her şey bu kadar
açıkken böyle bir iddiada bulunabilmek için etik kuralları biraz fazla zorlamak
gerekiyor.
Devam
edelim. “Toplumsal meşruiyeti de yoktur bu referanduma sunulan Anayasa
değişikliğinin.” diyoruz. Neden? Anayasalar, toplumsal bütünleşmeyi barış ve
demokrasi içinde sağlamak için yapılırlar. Oysa getirilen değişiklik ve bu
değişikliğin getirilme sürecinde izlenen politikaların tamamı toplumu
ayrıştıran bir niteliğe sahipti. Önce “’Hayır’ verenler teröristtir.” dediler,
sonra tevil etmeye çalıştılar. Ağır sözler kullanmak âdetim değildir, gerçekten
istemem ama zırva tevil götürmez arkadaşlar. Yani, baştan itibaren “hayır”ları,
“hayır” cephesini terörist sayacaksınız, sonra “Yok, öyle demedik de
teröristler de ‘hayır’ diyor.” diyeceksiniz. Sonra, “Haşa, herkes eşittir.”
diyeceksiniz ve bütün bunları yaparken utanmayacaksınız orada laf atanlar -ona
söylüyorum, bütün AKP’ye, burada oturan milletvekillerine değil, laf atana
söylüyorum- bütün bunlar olurken utanmayacaksınız, öyle mi? 
Bakın,
arkadaşlar, bu topluma “Köprüler yaptık.” diyerek bu referandumda kampanya
yürüttünüz ama fiziksel köprüleri yaptınız, doğru; toplumsal köprüleri
çökerttiniz, toplum kesimleri arasında köprüleri tahrip ettiniz. Sürekli kavga
dili, sürekli ötekileştiren bir dil, sahada sürekli tek taraflı, tek kale maç
oynama yöntemi ve bütün bunlardan sonra “Adil bir referandum süreci oldu.”
diyeceksiniz. Hayır arkadaşlar, bu süreç baştan aşağı demokratik meşruiyetten
yoksundu. 
Şunu
söylemeye bile gerek görmüyorum, hepinizin çok iyi bildiği bir şeydir: Bu
partinin eş genel başkanları cezaevinde tutuluyor. Biz, dokunulmazlıklarla
ilgili Anayasa değişikliği yapılırken uyardık, Meclisi uyardık, kamuoyunu
uyardık, “Bakın, bu değişiklikten sonra önünüze -başkanlık sistemi ya da cumhurbaşkanlığı
sistemi, adına ne derlerse desinler- bir değişiklik getirecekler. Bu
değişikliği bu Meclisten ve referandumdan daha rahat geçirmek için
dokunulmazlıklarla ilgili bu Anayasa değişikliğini şimdi öne sürüyorlar. Bir
adım sonrası sistem değişikliği referandumudur.” dedik, maalesef burada Meclise
bunu anlatamadık, nitekim öyle oldu. 
Sayın
Erdoğan, kendisiyle cumhurbaşkanlığı seçiminde yarışan ve o meydanlara coşku,
heyecan, neşe ve umut veren Sevgili Başkanımız Demirtaş hapisteyken bir
kampanya yürütülmesini içine nasıl sindirdi? 3 seçim eş başkanlarımız
meydanları dar ettiler. Şimdi siz en güçlü, en etkili rakibinizi içeri
tıkacaksınız eften püften gerekçelerle, ondan sonra da “Adil bir seçim
kampanyası yürüttük.” diyeceksiniz. Adaletsizdi, dibine kadar adaletsiz bir
süreçti. Sahadayken çalışma yaptığımız sırada gözaltına alınan milletvekilleri
oldu. Sayısız sandık görevlisi talebimiz iptal edildi, sandık görevlisi olmaya
hazırlanan arkadaşlarımız tutuklandı. Pek çok yerden sayısız ihlal iddiası geldi.
Bunları incelemek üzere köylere heyet göndermeye çalıştık. Giden heyetteki
arkadaşlar gözaltına alındı. 
Açık
söylüyorum, eğer vicdanlarınızda da bu “evet”i yerleştirmek istiyorsanız bu
ihlal iddialarının tamamını kamuoyuna inandırıcı bir biçimde açıklamak
zorundasınız. Bu şüpheleri kaldırmadığınız sürece bu seçim süreci ve sonucu
meşru olarak kabul edilmeyecektir. 
Evet,
itirazlar karara bağlanabilir; evet, Yüksek Seçim Kurulu bir karar verebilir.
Bu şekli bir geçerlilik sağlar. Şeklen, kanunen geçerli bir sonuç ortaya çıkar
ama bu sonucun ve bu sürecin siyasi meşruiyeti, toplumsal meşruiyeti yoktur. 
Yüksek
Seçim Kurulu Başkanı hâlâ açıklayamıyor neden mühürsüz oyları geçerli
saydıklarını. Saat on altıyı yirmi geçe toplanıyor YSK Genel Kurulu seçim günü
ve apar topar AKP temsilcisinin talebi üzerine bir karar aldığını söylüyor.
Ortada bir karar yok, bir karar metni yok, sadece bir cümlelik bir duyuru var
YSK sitesinde, duyuru. “Karar aldık.” demiyor, şunu diyor o duyuruda: “Mühürsüz
oylar geçerli sayılacaktır.” Gerekçe… Daha önceki içtihatlarınız ortada.
Arkadaşlarım örneklerini verdiler, Bitlis’in Norşin ilçesindeki seçim iptalinin
bir mühürsüz oy yüzünden gerçekleştiğini belirttiler. Buna benzer pek çok örnek
var. 2014’te AKP’nin bu konudaki başvurusu var Yüksek Seçim Kuruluna, açıkça
mühürsüz oyların geçersiz sayılması için ilke kararı talep etti AKP 2014’te ve
bu karar da alındı. Şimdi, seçim başlamış, bitmiş bir bölgede, oylar sayılmaya
başlanmış, birden Yüksek Seçim Kurulu karar değiştiriyor. Tekrar ediyorum: Bu
mühürsüz oyların hangi illerde kullanıldığını, sayısının ne kadar olduğunu
açıklamadan, inandırıcı, objektif bir şekilde ortaya koymadan bu seçimin
meşruiyetini kabul ettiremezsiniz. Eğer YSK bu konuda inandırıcı, objektif
verilerle hangi illerde ne kadar mühürsüz oy kullanıldığını açıklamazsa ağır
bir toplumsal ve siyasal meşruiyet sorunu bu referandum sonuçlarının üzerinde
ebediyen duracaktır. 
Tekrar
bu meşruiyet meselesinin bir başka boyutuna dikkat çekeyim. Anayasalar
toplumsal birlikteliği barış ve demokratik kurallar temelinde sağlamak için
yapılırlar. Yüzde 51’e dayanan bir çoğunlukla bu kadar güçlü bir sistem
değişikliği, bu kadar önemli bir sistem değişikliği yaparsanız bunun meşruiyeti
kalmaz. Aranızda, Demokrat Parti geleneğini iyi bilen milletvekilleri vardır ve
burada Adalet Partisi geleneğini de iyi bilen arkadaşlarımız, değerli
meslektaşlarımız var. 1961 Anayasası için en büyük sorun neydi Sayın Hocam? En
büyük sorun, oylamada sürecin adil olmaması, oyun yüzde 61’e ancak çıkabilmesiydi.
Adalet Partisi yirmi yıl boyunca “1961 Anayasası meşru değildir.” dedi, iki
gerekçeyle: Kampanya yürütme konusunda Adalet Partisi yasaklanmıştı ve çevresi
-yani DP çevresi demek istiyorum- “Sadece yüzde 61 oy çıktı.” demişlerdi. Yüzde
51 oy çok çürük bir temeldir arkadaşlar, güçlü bir sistem değişikliği için. Bu
çürük temel üzerine bu kadar devasa bir binayı inşa edemezsiniz, edemezsiniz.
Yol uzak değil, öncelikle meşruiyet tartışmasını açıklığa kavuşturmanız
gerekiyor; bu sizin görevinizdir, YSK’nın görevidir. 
Öte
yandan, toplumsal mutabakat aramaya başlamanız gerekiyor. “Ben yüzde 51’le
geçirdim, millî irade burada tecelli etmiştir.” sözlerinin hiçbir inandırıcı
tarafı yoktur. Millî irade milletin iradesi değil midir? Millet, burada
yaşayanların yüzde 100’ünü kapsamaz mı? Sadece yüzde 51 millet sayılıyorsa
millî irade anlayışına göre, kusura bakmayın ama bu 1700’lerde kaldı, geçti.
Eğer güçlü bir anayasa değişikliği yapmak istiyorsanız demokratik kurallara
uyacaksınız, toplumsal mutabakat arayacaksınız, şaibeli, çok şaibeli bir yüzde
51’i fırsat saymayacaksınız.
Zamanım
azalıyor, tekrar olağanüstü hâl meselesine geleyim. Sayın Hocam, Numan Hocam,
“OHAL sayesinde gayet şeffaf ve adil bir süreç yürütüldü.” dediniz. Buna
inandığınıza inanmak isterdim. Pek çok yerde “Hayır.” çalışmaları engellendi,
toplantılar yasaklandı, gözaltılar oldu ve demin saydığım etik ihlaller yani
Hükûmetin ve Cumhurbaşkanının devlet kaynaklarını tek taraflı kullanarak bir
kampanya yürütmesi söz konusu oldu. 
Televizyonlara
bakın. Ya, biz milletin iradesiyle gelmedik mi kardeşim? Buradaki 6 milyonu,
bize oy veren 6 milyonu milletin parçası saymıyor musunuz? Eğer sayıyorsanız
biz de millî iradenin temsilcisiyiz. Nerede devlet televizyonlarının bize
uzattığı mikrofonlar? Nerede bizim görüşlerimizi anlatacağımız medya? Tamamını
yasakladıktan sonra bir seçim süreci yürüteceksiniz ve “Millî irade tecelli
etti.” diyeceksiniz. Ya bu ülkenin yüzde 50’ye yakın kısmını milletten
saymıyorsunuz böyle söylerken ya da gerçekten bir fırsatçılık yapıyorsunuz.
Ülkenin geleceğini böyle bir temele oturtmaya kimsenin hakkı yok.
“Olağanüstü
hâlin muhatabı halk değil.” dedi biraz önce sayın hocam. 120-130 bin insan
işinden atıldı, binlerce dernek kapatıldı, binlerce gazete, binlerce yayın
organı kapatıldı. Her an gözaltına alma tehdidi yaşayan milyonlar var,
gözaltına alındığında da günlerce keyfî olarak tutuluyor. Ezkaza
gözaltındakilerin tahliyesine bir savcı ve hâkim birlikte talep ve karar
verirlerse derhâl kanun hükmünde kararnameyle görevden alınıyorlar ve burada,
halka hiçbir şey olmamış diyeceğiz. 
Şimdi,
Sayın Hocam, ya herkesi bu halkın parçası saydığınızı kanıtlayacaksınız ya da
OHAL uygulamaları bu ülkeyi, bu ülkenin insanlarını, bu toplumu bölüyor, kabul
edeceksiniz. Daha pek çok şey söylediniz: “Hayat normal sürüyor.” Ya, bizim
gezdiğimiz yerlerde hiçbir normal şey görmedik. Galiba iktidar taraftarlarına
her şey normal. Zaten olağanüstü hâl de iktidarın nimetlerinden daha iyi
yararlanmak için getirildi. 
Bir
son nokta: Almanya ve Fransa’yı katmanız sizi güçlendirmez, çok zayıflatır bu
örneklerle. Affınıza sığınarak, mahcubiyetle söylüyorum, bu konuda kitaplar
yazmış bir akademisyenim, Almanya’nın tarihini ve hesaplaşma sürecini sayısız
yazıyla, Türkçede de bulabileceğiniz yazılarla anlattım. Öncelikle, Almanya’da
o tasfiyelerde yöneticiler hedef alındı, o kararların altında haklı-haksız
görevden alınan kamu görevlileriyle ilgili işlem yapılmadan önce o dönemin
yöneticileriyle ilgili işlem yapıldı. Siz o insanları kamuya alan hangi bakan
hakkında işlem yaptınız? Nerede siyasi sorumluluğun örnekleri? Ortada hiçbir
şey yok. OHAL’i bu referandumu geçirmek için… 
(Mikrofon
otomatik cihaz tarafından kapatıldı)
MİTHAT
SANCAR (Devamla) – Bir dakika daha rica edeceğim Sayın Başkan. 
BAŞKAN
– Tamamlayın lütfen bir dakikada. 
MİTHAT
SANCAR (Devamla) – Öyle anlaşılıyor ki… 
Bir
de Sayın Hocam, size hatırlatmama izin verin: 21 Temmuz, Ankara’da televizyon
ve gazete temsilcileriyle bir basın toplantınız var, “Biz üç ay ilan ediyoruz
ama üç ay sürdürmeyeceğiz, en fazla bir buçuk ayda bu olağanüstü hâli
kaldırmayı hedefliyoruz.” dediniz. Sonra, şimdi sayısız tehdit örneği
sunuyorsunuz. Kusura bakmayın, o açıklamanızı hatırlayıp onunla ilgili bir
düzeltme, doyurucu bir açıklama yapma göreviniz var Sayın Bakan. 
Ayrıca,
biz sahada engellenirken sizi de aradım, İçişleri Bakanını da aradım, kimse
cevap vermedi bize, oysa sizinle daha önce başka konularda da diyalog kurardık.
Bunları da hatırlatayım ve şunu söyleyeyim: Bu ülkenin barışa, demokrasiye,
siyasal diyaloğa, toplumsal mutabakata ihtiyacı var. Bu referandum bunların
hepsini tahrip ediyor. 
Saygılarımla
efendim. (HDP sıralarından alkışlar)
BAŞKAN
– Teşekkür ediyorum Sayın Sancar. 
Sayın
Bakanın söz talebi var. 
Buyurun
Sayın Bakan. 
BAŞBAKAN
YARDIMCISI NUMAN KURTULMUŞ (Ordu) – Sayın Sancar’ın hatırlatması için şunu
ifade etmek isterim: İlk olağanüstü hâli ilan ederken samimi düşüncemiz oydu
yani üç aylık bir süre için olağanüstü hâl ilan edildi ama işimizi bitiririz,
FETÖ başta olmak üzere terör örgütleriyle mücadelemizde artık daha bir
olağanüstü hâle ihtiyaç kalmaz. Fakat işin içine girdikçe, FETÖ’yle olan bu
mücadele devam ettikçe gördük ki şu an için dahi karda yürüyüp izini belli
etmemiş çok sayıda bu grupla irtibatlı, iltisaklı insanlar var ve bunların
devletin içerisinden temizlenmesi de bir sorumluluktur, Hükûmetin hükmetme
sorumluluğudur. Dolayısıyla bir ihtiyaca binaen… Yani başta öyle düşünüyorduk,
öyle olmasını ümit ediyorduk, o şekilde yola başladık, çıktık ama baktık ki
meselenin aslı öyle değil. Ta 1975’te harp akademilerinin, harp okullarının
sorularını çalmış olan bir örgütten bahsediyoruz ve hâlâ devletin en ince
noktalarına kadar girmiş, belki oralarda kendilerini saklayan örgütlerden
bahsediyoruz. 
Konuşmamda
da ifade ettim, Türkiye’nin gerçekten demokrasisini, birliğini, dirliğini yok
etmeye çalışan çok sayıda terör grubundan bahsediyoruz. Dolayısıyla,
mücadelenin zarureti dolayısıyla sürmüştür. Başlangıçtaki samimi niyetimiz
hakikaten öyleydi, bu işi en kısa süre içerisinde bitirip Türkiye demokrasisinin
normal bir şekilde yürümesini sağlamaktı ama maalesef bir ihtiyaç dolayısıyla
bu ortaya çıkmıştır. Bunu yüce heyetinize arz ederim. 
BAŞKAN
– Teşekkür ediyorum. 
ERKAN
AKÇAY (Manisa) – Sayın Başkan…
BAŞKAN
– Sayın Akçay’ın da söz talebi var. Bir dakika ona da süre vereyim. 
Buyurun
Sayın Akçay. 
IV.- AÇIKLAMALAR (Devam) 
23.- Manisa Milletvekili Erkan Akçay’ın,
Tunceli’de yaşanan
helikopter kazası nedeniyle hayatını kaybedenlere Allah’tan rahmet dilediğine
ilişkin açıklaması
ERKAN AKÇAY (Manisa) – Teşekkür ederim Sayın Başkan. 
Hepimizin bildiği üzere, birkaç saat evvel Tunceli’de
bir helikopterimiz bilinmeyen bir nedenle düşmüştü ve şimdi aldığımız bir
habere göre de 7 polis, 1 hâkim, 1 asker ve 3 mürettebatımızın hayatını
kaybettiğini öğrenmiş bulunuyoruz. Bu elim kaza nedeniyle hayatını kaybeden
polislerimize, hâkim, asker ve mürettebatımıza Allah’tan rahmet ve başta
aileleri olmak üzere milletimize başsağlığı dileklerimi iletiyorum. 
BAŞKAN – Teşekkür ediyorum. 
III.- OTURUM BAŞKANLARININ KONUŞMALARI
(Devam)
5.- Oturum Başkanı TBMM Başkan Vekili Ahmet
Aydın’ın, Tunceli’de yaşanan helikopter kazası nedeniyle hayatını kaybedenlere
Allah’tan rahmet dilediğine ilişkin konuşması
BAŞKAN – Biz de bu elim kazada hayatını kaybeden tüm
şehitlerimize bir kez daha Allah’tan rahmet, yakınlarına ve milletimize
başsağlığı diliyoruz.
V.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
1.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı’yla ülke genelinde ilan edilen
ve 3/1/2017 tarihli ve 1134 sayılı Kararı uyarınca devam etmekte olan
olağanüstü hâlin 19/4/2017 Çarşamba günü Saat 01.00’den geçerli olmak üzere üç
ay süreyle uzatılmasına dair tezkeresi (3/931) (Devam)
BAŞKAN
- Şimdi söz sırası, Cumhuriyet Halk Partisi Grubu adına Ankara Milletvekili
Levent Gök’e aittir.
Sayın
Gök, buyurun. (CHP sıralarından alkışlar)
CHP
GRUBU ADINA LEVENT GÖK (Ankara) – Sayın Başkan, değerli milletvekilleri;
olağanüstü hâlin üç ay daha uzatılmasına ilişkin Başbakanlık tezkeresi hakkında
Cumhuriyet Halk Partisi Grubunun görüşlerini ifade etmek üzere huzurunuzda
bulunuyorum. Hepinizi sevgiyle, saygıyla selamlarım.
Biz
de az önce öğrendik; Tunceli’de düşen helikopterdeki 12 kardeşimizin -içlerinde
asker var, polis var, mürettebat var, hâkim var- hayatlarını kaybettiklerine
dair bilgiler, haber olarak artık düşmeye başladı bütün haber sitelerine. 
Üzücü
bir tablo, çok vahim bir tablo, bütün konuşma heyecanımızı üzerimizden alan bir
tablo. Bir felaketle karşı karşıyayız. Bu tablo içerisinde hayatını kaybeden
tüm kardeşlerimize, bütün hepsine Allah’tan rahmet diliyorum, yakınlarına ve
Türk ulusuna başsağlığı diliyorum.
Sayın
Başkan, değerli milletvekilleri; görüşmekte olduğumuz Başbakanlık tezkeresi
eğer Meclisimizden geçerse, tam bir yıllık bir süre içerisinde Türkiye
olağanüstü hâl koşullarında yönetilmiş bir ülke olacak. Bu ayıp da bu iktidara,
Sayın Başkan, değerli milletvekilleri.
Sayın
Başbakan Yardımcısı Numan Kurtulmuş az önce açıklamada bulundu “Biz, samimi
olarak bu olağanüstü hâlin daha erken biteceğini düşündük.” diye. Ben, Sayın
Numan Kurtulmuş’un ve iktidarın samimiyetine güvenmiyorum. 
Sayın
Numan Kurtulmuş samimi değilsiniz. Sizin bir özür borcunuz var. Siz, Başbakan
Yardımcısısınız. Olağanüstü hâl konuşulmaya daha bu Meclise gelmeden önce ilk
açıklamayı siz yaptınız ve üç aylık süre değil, kırk beş gün içerisinde
olağanüstü hâli bitirmeyi planladığınızı ifade ettiniz. Siz nasıl plan
yapıyorsunuz? Devleti yönetiyorsunuz. Neyi öngöremiyorsunuz? Yetki elinizde,
her türlü devlet olanakları elinizde. 
Kırk
beş gün içerisinde olağanüstü hâli bitireceğinizi ifade etmediniz mi Sayın
Numan Kurtulmuş? Olağanüstü hâl burada görüşülüyor, Başbakan Yardımcısı “kırk
beş gün” diyor, Adalet Bakanı -ki ben bu Adalet Bakanını gerçekten merak ediyorum,
aynı konuyu, farklı konu da olsa bir başka gün farklı savunuyor, bir başka gün
farklı savunuyor- çıktı bu kürsüye, koskoca devletin Adalet Bakanı “Üç aylık
süre için yetki istiyoruz, üç ay içerisinde bitireceğiz.” dedi. Başbakan
söyledi, sonra siz “kırk beş gün”, Adalet Bakanı “üç ay”. Arkadaşlar, bir yıla
uzuyor, bir yıla, ne hakla ve niçin? 
“FETÖ
terör örgütü” diyorsunuz. Doğrudur, bu FETÖ terör örgütünü eğer siz ortaya
çıkarmak istiyorsanız, haydi bakalım Meclis Darbe Araştırma Komisyonu öncelikle
bir açıklamasını yapsın, bunun siyasi ayaklarını bir görelim. Siz neden
sıyrılmaya çalışıyorsunuz? Muhalefeti baskı altına al, sindir, haksız yere
insanları ihraç et, tutuklamalar olsun. 
İbrahim
Kaboğlu’ndan ne istiyorsunuz? Türkiye’nin en saygın anayasa profesöründen ne
istiyorsunuz? FETÖ’yle ilişkisi mi var onun, neyi var? Binlerce insanı mağdur
ediyorsunuz ve sonunda ne yaptığınızı bilmiyorsunuz. Hükûmetin kafası karışık,
iktidarın kafası karışık. 2 Kasım tarihinde Bakanlar Kurulu karar alıyor. 2 Kasım
tarihinde aldıkları Bakanlar Kurulu kararıyla 15 kişiyi ihraç ediyorlar, o 15
kişiyi aynı Bakanlar Kurulu kararıyla tekrar görevlerine iade ediyorlar. Siz,
Bakanlar Kurulunda birbirinize masal mı anlatıyorsunuz, hikâye mi
anlatıyorsunuz? Ciddi bir iş yapın. Aynı Bakanlar Kurulu kararıyla nasıl 15
kişi hem ihraç edilir hem de göreve iade edilir? Dökülüyor, tel tel dökülüyor. 
Tabii,
Sayın Numan Kurtulmuş’u gerçekten izlerken hayretler içerisinde kalıyoruz.
FETÖ’yle mücadele edeceklermiş, PKK’yla mücadele edeceklermiş(!) Bu Mecliste
biz, Beşiktaş’ta bomba atıldığı zaman, 10 Aralık tarihinde Anayasa değişikliği
teklifini verdiğinizde bas bas bağırdık, “Gelin bütçe görüşmelerini bırakalım,
bizden terörle ilgili ne istiyorsanız her türlü yasayı getirelim.” Bize ifade
edildi: “Bizim terörle ilgili bir yasa değişikliğine ihtiyacımız yok, biz
mücadelemizi yapıyoruz.” Bunu diyorlar, Kayseri’de patlama oldu, 15 askerimiz
öldü; Rus elçisi öldürüldü, her yerde patlamalar, onlarca kişi ölüyor. “E, biz
size yetki verelim.” “Yetkiye gerek yok.” Şimdi diyor ki Sayın Numan Kurtulmuş:
“Biz olağanüstü hâlden aldığımız yetkilerle terörle mücadele edeceğiz.” Siz
hiçbir şeyle mücadele edemezsiniz çünkü samimi değilsiniz. İnsanları zaman
içerisinde aldatan ve yanıltan açıklamalarda bulunuyorsunuz. 
Bakın,
değerli milletvekilleri; bu iktidar partisi bu ikircikli tavırlarıyla
billboardlarda 1 Kasım seçimlerinde şöyle bir pankartı astı: “Olağanüstü hâl
kalktı, baskılar bitti. Köyümde özgürce yaşıyorum.” Daha bir yıl önce. Şimdi,
demek ki olağanüstü hâlde siz diyorsunuz ki: “Vatandaşlara baskı uygulanmaz.”
E, o billboardlarda ne diyorsunuz? “Ben olağanüstü hâli kaldırıyorum, baskı
bitiyor, özgürce yaşıyorum.” Peki, şimdi ne yapıyorsunuz, tam bir yıllık bir
süre içerisinde? İnsanları inim inim inletiyorsunuz.
Değerli
milletvekilleri, bu ülkenin bir Cumhurbaşkanı var, elbette bu Cumhurbaşkanının
da Başbakanlık yaptığı bir dönem var. Tarih, 22 Haziran 2010. Size bir metin
okuyacağım, Milliyetçi Hareket Partili arkadaşlarımız da dikkatle dinlerlerse
sevinirim. Konuşan kişi şöyle diyor değerli arkadaşlarım, olağanüstü hâlle
ilgili: “Terör örgütü Şemdinli’de vuruyor, istismarcılar anında Ankara’dan ses
veriyor. Terör örgütü, yeniden OHAL ilan edilsin, Türkiye yeniden 1990’ların
Türkiye’si olsun, Türkiye üçüncü dünya ülkesi gibi görünsün diye kanlı eylemler
yapıyor; Ankara’dan birileri, anında terör örgütünün ekmeğine yağ sürüyor -MHP’ye
söylüyor bunu- malum muhalefet partisi ‘OHAL ilan edilsin.’” diyor…
ERKAN
AKÇAY (Manisa) – Kim söylüyor bunu?
LEVENT
GÖK (Devamla) –…ve devam ediyor diyen kişi: “O, sizin karakterinizde var. Bizim
iktidarımızın karakterinde OHAL yok. O, sizin aczinizin gereği. Terör
istatistiklerinden olağanüstü hâl dönemlerinde terörün zirve yaptığını
göreceksiniz. Olağanüstü hâl terörü derinleştirdi, halkı mağdur etti, terörün
istismar zeminini güçlendirdi. Olağanüstü hâl istemek, terörün diline teslim
olmaktır.” (CHP sıralarından alkışlar) Kim söylüyor bu sözü? Zamanın Başbakanı,
şimdiki Cumhurbaşkanı Recep Tayyip Erdoğan söylüyor. Neymiş? Olağanüstü hâl
istemek, terörün diline teslim olmakmış. 
Sayın
Kurtulmuş, yani kalkın bunları bir açıklayın. Nasıl bir iktidar bu? Bir gün
öyle, bir gün böyle; yanar döner bir iktidar. Sayın Numan Kurtulmuş, bir gün
kırk beş gün diyor, bugün kalkmış… Hiç olmazsa bunu siz savunmayın. Yani ben
öyle bir sözü söylesem şurada gelip kürsünün önünde bu olağanüstü hâli
savunacak yüzü kendimde bulamam. (CHP sıralarından alkışlar) Böyle bir şey
olabilir mi değerli arkadaşlarım? Böyle bir tablo içerisinde biz sizlerin
neyinize güveneceğiz, nasıl güveneceğiz? Bir gün öyle söyle, bir gün böyle
söyle.
Değerli
arkadaşlarım, olağanüstü hâl döneminden örnek veriyor “Fransa’da da var,
Belçika’da da var.” diye; verdiği örnekler yanlış, nasıl olduğu belli değil. Fransa’da
İnsan Hakları Sözleşmesi var, Siyasal Haklar Sözleşmesi var, onlar da Birleşmiş
Milletlere bildirdiler, tam 3 maddede çekince koydular “Biz insanların
haklarını mahremiyet, özel hayatın gizliliği, seyahat özgürlüğü gibi konularda
kısıtlayacağız.” diye. Biz tam 27 ana maddenin 13 tanesinde kısıtlama getirdik
halkımıza. İfade özgürlüğü var, toplanma ve gösteri yürüyüşü özgürlüğü var, her
şey var. Yani siz Fransa’yla nasıl kıyaslıyorsunuz? Fransa bildirmiş, 3 maddede
kısıtlıyor insanların özgürlüğünü, Türkiye kısıtlıyor 13 maddede. Niçin? FETÖ
terör örgütüyle mücadele edeceklermiş(!) Siz mücadele edemezsiniz. FETÖ terör
örgütünü bu memleketin başına siz bela ettiniz çünkü, siz bela ettiniz. (CHP
sıralarından “Bravo!” sesleri, alkışlar) 
Bakın,
neden? Değerli arkadaşlarım, sevgili yurttaşlarım; lütfen beni dikkatle
dinleyiniz. Bu hükûmet bir kararname çıkarttı 2011 yılında. Hükûmet, Meclisten
yetki aldı, bir kararname çıkarttı. Kararnamede TÜBİTAK’ın yapısını
değiştirdiler, TÜBİTAK’ın Başkanını, Başkan yardımcılarını değiştirdiler. O
zaman müdahale ettik “Yahu TÜBİTAK gibi bir kurumu siz niçin Mecliste
konuşmuyorsunuz da kararnamelerle düzeltiyorsunuz?” diye. İtiraz ettiler,
kararnameyle düzelttiler, TÜBİTAK’ın önemli bir bilim kurulunun başına Ankara
Hayvanat Bahçesinin Müdürünü atadılar! Değerli arkadaşlarım, aynen böyle oldu.
Gün geldi, Binali Yıldırım’a soruldu “Yahu, hayvanat bahçesi müdürünü siz
TÜBİTAK’ın bir müdürlüğüne nasıl atarsınız?” diye. Sayın Başbakan Binali
Yıldırım’ın verdiği cevabı okuyorum ve ondan sonra da ne olduğunu da
anlatacağım. Sayın Binali Yıldırım, TÜBİTAK’taki çok önemli uzay üssünün başına
Ankara Hayvanat Bahçesinin Müdürünün getirilmesiyle ilgili olarak diyor ki:
“Bazen insanın kafası bozuk oluyor, doğru düzgün düşünemiyor, öyle bir anımıza
gelmiştir.”
Peki,
ne oldu biliyor musunuz değerli arkadaşlarım? O TÜBİTAK, Ergenekon, Balyoz
davalarında yargılananların hepsiyle ilgili sahte raporlar verdi, yüzlerce
insan mağdur edildi, dört yıl, beş yıl hapis yattı. Şimdi, FETÖ, bombayı yağdırdı,
namuslu bir savcı, TÜBİTAK’la ilgili bir değerlendirmede bulunan iddianame
yazdı, o iddianamenin TÜBİTAK’la ilgili maddesini okuyorum. O kararnamenin
altında -ibret olsun- Recep Tayyip Erdoğan’ın ve bütün bakanların imzası var
değerli arkadaşlarım. Bu da kararname! Bakın, kararnameler neye yol açıyor?
Diyor ki iddianamede o sayın savcı: “Fetullahçı terör örgütü, 2011 yılında
Hükûmete çıkarttırdıkları kararnameyle kurumu ele geçirdi, sahte bilirkişi
raporları düzenledi, sahte diplomalı uzmanları işe aldı, bakanlık genelgesine
rağmen kadrolaştı ve bütün projeleri, millî güvenliği ilgilendiren konularda
yabancı devletlere istihbarat verdi.” İşte, memleketi getirdiğiniz hâl bu.
Altında sizin sizin imzalarınız var.
FETÖ’yle
savaşacakmışsınız, hadi canım siz de; PKK’yla savaşacakmışsınız, hadi canım siz
de! Yetki verelim diyoruz, kabul etmiyorsunuz. Ama niye? Olağanüstü hâl sürecek
tabii ki, muhalefet sindirilecek, insanlar korkutulacak. Kafalarında bir proje
var, bir başkanlık projesi var, bunu uygulayacaklar. Öyle koşullar olsun ki
olağanüstü hâl döneminde kimse sesini çıkartmasın. Vali bir kararname
çıkartsın, desin ki: “Gösteri yürüyüşlerini yasakladım, stant açılmasını
yasakladım, bildiri dağıtılmasını yasakladım, pankart açılmasını yasakladım.”
İşte, bunun dayanağı olarak siz getirdiniz olağanüstü hâl döneminde
referandumu. Eğer mertseniz kaldırın olağanüstü hâli tekrar yapın referandumu,
tekrar. (CHP sıralarından alkışlar) Eşit koşullarda yapalım. 
Televizyonda
AKP, Cumhurbaşkanı 450 saat kullanıyor, Cumhuriyet Halk Partisinin sözcüleri
kırk saat; onda 1’i bile değil. Bu, nasıl adalet? Bir de diyor ki Sayın
Kurtulmuş “Tankların gölgesinde değil, polislerin gölgesinde değil.” Tam
tersine, bu referandum, polislerin, emniyetin gölgesinde yapıldı. Çankaya İlçe
Başkanlığımızın önüne pankart asamadık “hayır” diye. Bildiri dağıtanlar
gözaltına alındı, tutuklandı, taciz edildi. Bunları nasıl görmüyorsunuz?
Doğuda, güneydoğuda vatandaşlar “hayır” oyu kullanmışlar, sandıktan tüm olarak
“evet” çıkıyor değerli arkadaşlarım. Nasıl oluyor bunlar? Olağanüstü hâlle
beraber oluyor işte. Olağanüstü hâl, şu anda Türkiye’de ayıplı bir hâl almıştır
değerli arkadaşlarım, savunulacak yanı yoktur. 
Tabii,
kolay, kararnameyle ülkeyi yönet, kararnameyle her kurumu düzelt, kendi yandaşlarını
doldur. Peki, Anayasa’mız ne diyor? Ancak olağanüstü hâl dönemine uygun
kararlar alabilirsiniz. 
Sayın
Kurtulmuş, olağanüstü hâli eğer siz FETÖ'yle, terör örgütleriyle mücadele için
çıkardıysanız “Kış lastiği takmazsanız 1.698 lira para ödersiniz.” diye niye
koydunuz o kararnameye? Ne ilgisi var? Rektör seçimlerini kararnameyle
kaldırdınız; FETÖ’yle bir ilgisi var mı? At yarışlarını Varlık Fonu’na
devretmenin FETÖ’yle mücadeleyle bir ilgisi var mı? Millî Piyangoyu Varlık
Fonu’na devretmenin FETÖ’yle bir ilgisi var mı? Kamudaki kimi yerlerde grev ve
lokavtı erteleme yetkisini genişletme hakkını Bakanlar Kuruluna vermenin
FETÖ’yle bir ilgisi var mı? Yok. Neyle var? Millî iradeyle var. 
Değerli
arkadaşlarım, bu tabloda yapılan referandum, başından itibaren meşruiyetine
gölge düşen bir referandumdur. Silahlar eşit değildir. Hiçbir arkadaşımız bana
silahların eşit olduğunu iddia edemez. 
Ben,
burada “evet” diyen yurttaşlarımızı da kutluyorum, bağrıma basıyorum “hayır”
diyenleri de ama değerli arkadaşlarım, “evet” diyenler de şu ortaya çıkan
tabloda içlerine sine sine “Evet, Türkiye’de, devlet, YSK namusluca, dürüstçe,
güven içerisinde bir seçim yaptı.” diyebiliyor mu? Böyle bir şey diyebiliyor
musunuz?
OSMAN
AŞKIN BAK (Rize) – Evet, evet.
LEVENT
GÖK (Devamla) - Hepiniz şaşkınsınız, hepiniz şaşkınsınız, “Ne oldu?”
diyorsunuz. 
Yüksek
Seçim Kurulu girmiş devreye. Biz, trafolara kedilerin girmesini engellemeye
çalışırken esas patlak ana trafodaymış, ana trafoda. (CHP sıralarından
alkışlar) 
FATMA
KAPLAN HÜRRİYET (Kocaeli) - YSK girdi trafoya, bu sefer YSK girdi trafoya
OSMAN
AŞKIN BAK (Rize) – “Evet” diyoruz, “evet”.
LEVENT
GÖK (Devamla) - YSK, aldığı talimatla, Meclisimizin vermediği yetkiyle,
mühürsüz oyları geçersiz sayması… Buna ilişkin yapılan itirazlarda karar
vermesi gereken YSK, Meclisin iradesine, kanunun üstüne çıkabilir mi? Nereden
geliyor bu cüret? Kim kullandırıyor o cüreti? Nasıl yapıyorsunuz? Ne hakla? Ne
cüretle? Onun için, bugün referandumla ilgili, kamu vicdanı tatmin olmamıştır,
olmayacaktır da. Bu konular kesinlikle açığa kavuşacaktır değerli arkadaşlarım.

Bizleri
izleyen milyonlara, bütün vatandaşlarımıza seslenmek istiyorum: Biz, “hayır”
diyenlerin de, “evet” diyenlerin de hukukunu sürdürmek için, savunmak için her
türlü yasal girişimimizi yapacağız meşru sınırlar içerisinde. Ama burada
Hükûmete bir ses çıkmayacak mı? Biz çünkü emaneti size teslim etmişiz değerli
arkadaşlarım, bizi koruyun, benim güvencem iktidar, Hükûmet ama Hükûmet, işin
bozan tarafında, işin yanlış tarafında. Hükûmet, işi düzelteceğine, güveni
artıracağına işi bozuyor, YSK işi bozuyor. İktidar sözcüleri, daha bugünden
kutlamalar yapıyorlar, daha o saatlerde, YSK açıklama yapmadan kutlamalar
yapıyorlar. İşin içerisinde hile var, hurda var, hileyle hurdayla bu Anayasa değişikliği
yürümez değerli arkadaşlarım. Meşruiyettir her hukuksal olayın temelinde yatan
tablo. Eğer meşruiyet insanların vicdanlarında yerleşmemişse adalet duygusu
toplumda yerleşmemişse, siz istediğiniz kanunu çıkartın, istediğiniz
değişikliği yapın, sürdüremezsiniz bu toplumu yönetemezsiniz. (CHP sıralarından
alkışlar)
Değerli
arkadaşlarım, şimdi burada konuşuyoruz, burada ifade ediyoruz. Evet, bu hafta
Hazreti Muhammed’in Kutlu Doğum Haftası. Biz de geçen hafta Ankara’mızın
Haymana ilçesinde Yurtbeyli köyünde Kutlu Doğum’a katılarak yurttaşlarımızla
kucaklaştık ve bu mutlu ve kutlu günü kutladık değerli arkadaşlarım, bundan
sonra da yapacağız. 
Peki,
değerli arkadaşlarım, konusu ne Diyanetin bu yıl Kutlu Doğumla ilgili olarak?
“Hazreti Muhammed ve Güven”, güven duyacaksınız diyor, güven. Kime güven
duyulacak arkadaşlar? Yurttaş, güveni devletten bekler, kendisini yönetenlerden
bekler; güven duyacaksınız, adalet duygusunu… Ee, peki, siz ne yapıyorsunuz?
Siz, elinizin tersiyle bütün herkesi itin, hile hurda var, onları görmezden
gelin; biz size emaneti teslim etmişiz, biz size güven duymak zorundayız, eğer
iktidar sahipleri, güven duygusunu yaratamıyorsa ben, Hazreti Muhammed’in şu
sözünü sizlere hatırlatırım: “Emaneti gözetmeyenin, imanı da yoktur.” Aynen böyle
söylüyor Hazreti Muhammed. (CHP sıralarından alkışlar) 
Şimdi,
bu toplumdaki haklı haykırışlara ses verin, verin. Değerli arkadaşlarım, “evet”
diyenlerin meşruiyeti için de verin, onların da hakkıdır, doya doya eğer
sevineceklerse sevinsinler ama daha referandum sonuçları belli olmadan
Cumhurbaşkanı çıkıyor kürsüye, balkona çıkıyor, diyor ki: “Atı alan Üsküdar’ı
geçti.” Hangi atı alıyorsunuz arkadaşlar? Hangi Üsküdar’ı geçiyorsunuz? Burası,
kapkaç memleketi mi? Neyi geçiyorsunuz? Daha sonuçlar açıklanmamış,
Cumhurbaşkanı çıkmış ortaya, “Atı alan, Üsküdar’ı geçti.” diyor.
Şimdi,
bu sözü söyleyenin iki tane yanlışı var bu konuşmada; bir kere, Üsküdar
geçilmedi ki değerli arkadaşlarım, atı alan, Üsküdar’ı geçemedi ki, Üsküdar
“hayır” diye bastı, “hayır” diye bastı tercihini. (CHP sıralarından alkışlar)
Yani bir kere, Cumhurbaşkanı, Üsküdar’ı geçemedi; bir de Sayın Cumhurbaşkanı,
at binmesini bilmez. (CHP sıralarından alkışlar) Bakın, değerli arkadaşlarım,
şu resimde attan düşen kişi, zamanın Başbakanı, şimdiki Cumhurbaşkanı Recep
Tayyip Erdoğan’dır. Sayın Recep Tayyip Erdoğan, siz hem ata binmesini
bilmiyorsunuz hem de Üsküdar’ı geçemediniz. O yüzden, biz bütün yurttaşlarımıza
diyoruz ki: Sabırlı olun, herkes kendisine güvensin, Cumhuriyet Halk Partisine
güvensin, “hayır” diyen herkese güvensin, biz öyle “Atı alan, Üsküdar’ı geçer.”
anlayışı içerisinde değiliz; ata da sahip çıkacağız, Üsküdar’a da sahip
çıkacağız. (CHP sıralarından “Bravo!” sesleri, alkışlar)
Değerli
yurttaşlarım, Sayın Başkan, değerli milletvekilleri; Cumhuriyet Halk Partisi
olarak, Meclisteki sayısal çoğunluğa güvenerek getirilen, dayatılan bu
olağanüstü hâl tezkeresine karşı olduğumuzu ifade ediyor, hepinizi sevgiyle,
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Gök.
ERKAN
AKÇAY (Manisa) – Sayın Başkan…
BAŞKAN
– Sayın Akçay, 60’a göre söz verdim, bir dakika süreyle buyurun.
IV.- AÇIKLAMALAR (Devam) 
24.- Manisa Milletvekili Erkan Akçay’ın,
Ankara Milletvekili Levent Gök’ün (3/931) esas numaralı Başbakanlık Tezkeresi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Levent Gök’ün uyarısı üzerine, biz de Milliyetçi Hareket Partisi Grubu olarak
Sayın Gök’ü dikkatle dinledik. 
Şunu
söylemek isterim: Bu, OHAL ilanıyla ilgili olarak geçmişten bugüne öngörü ve
önerilerimizin isabetini teyit eden bir değerlendirmedir, herhangi bir
isabetsizlik ve çelişki yoktur; ülke gerçekleri ve ihtiyaçları doğrultusunda
Hükûmet tarafından alınan bir kararı Milliyetçi Hareket Partisi desteklemiştir,
bugün de desteklemeye devam etmektedir. Mesele bundan ibarettir.
Teşekkür
ederim.
BAŞKAN
– Teşekkür ediyorum Sayın Akçay. 
V.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
1.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı’yla ülke genelinde ilan
edilen ve 3/1/2017 tarihli ve 1134 sayılı Kararı uyarınca devam etmekte olan
olağanüstü hâlin 19/4/2017 Çarşamba günü Saat 01.00’den geçerli olmak üzere üç
ay süreyle uzatılmasına dair tezkeresi (3/931) (Devam)
BAŞKAN
– Şimdi, gruplar adına son söz, Adalet ve Kalkınma Partisi Grubu adına İstanbul
Milletvekili Hayati Yazıcı’ya aittir.
Buyurun
Sayın Yazıcı. (AK PARTİ sıralarından alkışlar)
AK
PARTİ GRUBU ADINA HAYATİ YAZICI (İstanbul) – Sayın Başkan, değerli
milletvekilleri; Hükûmetimizin olağanüstü hâlin uzatılmasına ilişkin kararı
hakkında AK PARTİ Grubunu temsilen söz almış bulunuyorum. Yüce Meclisi saygıyla
selamlıyorum.
Konuşmamın
başında, Tunceli’de helikopter kazasında vefat eden bütün yurttaşlarımıza
Allah’tan rahmet diliyorum ve ayrıca Kutlu Doğum Haftası dolayısıyla önce
milletvekillerimiz başta olmak üzere aziz milletimizin Kutlu Doğum Haftası’nı
kutluyorum. 
Değerli
milletvekilleri, pazar günü önemli bir süreci birlikte yaşadık. Dolayısıyla,
bütün konuşmacıların temas ettiği gibi pazar günü yapılan halk oylamasına
ilişkin değerlendirmemi sizlerle paylaşmak istiyorum. Bizim çok partili
demokratik siyasal hayatımızda bildiğiniz gibi iki Anayasa’mız var: 1961, 1982
ve bu her iki Anayasa da darbeciler tarafından yapılmış, inşa edilmiş
Anayasalardır ama şöyle bir soru yönelttiğimizde; Anayasa yapmak kimin
hakkıdır… 
MUSTAFA
ILICALI (Erzurum) – Milletin. 
HAYATİ
YAZICI (Devamla) – Hiç kuşkusuz milletin hakkıdır ve bu hak tekel bir haktır;
vazgeçilmez, devredilmez bir haktır. Buna karşın aziz milletimiz bugüne kadar
anayasa yapma hakkını hiçbir zaman kullanamamış -tekmil anayasa- ve bugün
yürürlükte bulunan darbe anayasası 82 Anayasası’yla alakalı 19 değişiklik
gerçekleştirmişiz, bunlardan sonuncusunu pazar günü aziz milletimiz sandığa
giderek onayladı. 18 anayasa değişikliğine kıyasla 19’uncu değişiklik, çok daha
geniş kapsamlı, derinliği fazla olan bir değişiklik ve bununla da ilk defa aziz
milletimiz, siyaset yoluyla ve yöntemiyle sistem ölçeğinde Anayasa’da en
anlamlı değişikliği gerçekleştirmiştir. Bu değişikliğin bütün milletimize
hayırlı uğurlu olmasını diliyorum ve kampanya süresince hem “hayır” kampanyası
yürüten hem “evet” kampanyası yürüten bütün yurttaşlarımız, kuruluşlarımız bazı
yerlerde amaçlarını aşacak ölçekte de olsa, tolere edilemeyecek söylemde
bulunmalarına karşın, bütünü itibarıyla baktığımız zaman fevkalade başarılı bir
kampanya süreci geçirildiğinin de altını çizmek istiyorum. Dolayısıyla,
tercihlerini bir demokratik hak olarak hangi yönde kullanmış olursa olsun bütün
yurttaşlarımızı bu haklarını kullanmaları dolayısıyla kutluyor, tebrik
ediyorum.
Bu
değişiklik oylaması, son derece anlamlı, katılım bakımından anlamlı: Yüzde 86
-bir küsuratı var, tamamlayalım- ölçeğinde bir katılım. Elbette ki bu oran,
insanımızın, Türk milletinin Anayasa’yla ilgili, hak ve özgürlüğüyle ilgili,
geleceğine ilişkin ne denli duyarlı olduğunun, demokrasi ve hak ve özgürlükler
kapsamında ne denli hassasiyet içerisinde olduğunun çok somut bir göstergesi.
Bunun altını çizmek isterim.
Bu
kampanya süresi itibarıyla dile getirilen söylemleri -artık muhasebesini
yapmadan- bir yana bırakarak Türkiye’nin bugün bu anayasayla oluşmuş, millet
egemenliğine dayalı yeni bir sistemin eksik alanlarını inşa etme konusunda
birlik ve beraberlik içerisinde olması gerekir diye düşünüyor ve bunun altını
çiziyorum.
Değerli
dostlar, ortak değerlerimiz var. Daha önceki bir konuşmamda temas etmiştim, son
derece önemsiyorum, bu vesileyle de altını çizmek istiyorum: Ortak
değerlerimiz… Vatan hepimizin, 780 bin kilometrekare ve nüfusumuz 80 milyon.
Dolayısıyla, hiçbir ayrım yapmadan, etnik kimlik ayrımı yapmadan, mezhep
ayrıştırması yapmadan, felsefi düşünce ayrımcılığı içerisine düşmeden, 80
milyon Türkiye Cumhuriyeti yurttaşının her birinin, 780 bin kilometrekare vatan
toprağında eşit pay hakkı var. 
İBRAHİM
ÖZDİŞ (Adana) – Bize göre öyle de size göre öyle değil Sayın Bakan. Eğer
Cumhurbaşkanı yeminine sadık kalmıyorsa o öyle değil, sizin dediğiniz gibi
değil Sayın Bakan.
BAŞKAN
– Müdahale etmeyelim lütfen.
HAYATİ
YAZICI (Devamla) – Bayrağımız ortak, kırmızı beyaz. Kırmızı renk,
şehitlerimizi, toprağı vatan yapan şehitlerimizi temsil ediyor, hilal
bağımsızlığımızı; yıldız, her bir şehidimizi temsil ediyor.
Dolayısıyla
-gene döneceğim- bu ülkede 80 milyon Türkiye Cumhuriyeti vatandaşından bayrağı
olmayan bir Allah’ın kulu var mı? O hâlde, bu topraklarda eline bir paçavrayı
alıp “bayrak” diye sallayanlara ve elbette ki Türkiye’yi bölmeyi hedef olarak
öngörenlere söyleyecek sözümüz var, işte bunlar bölücüdür, bunlar ayrımcıdır,
bunları istisna tutuyoruz. Gene bu ülkede -devletimizin ismi Türkiye
Cumhuriyeti devleti- devleti olmayan bir Allah’ın kulu var mı? Yok ve biz bir
milletiz, buna “Türk milleti” diyoruz ve…
MUSTAFA
AKAYDIN (Antalya) – “Tek millet” diyorsunuz, “Türk milleti” demiyorsunuz. 
HAYATİ
YAZICI (Devamla) – …elbette ki “Türk milleti” kavramı kuşatıcıdır. 80 milyon
Türkiye Cumhuriyeti yurttaşının ortak tarihî birikimi, kültürel değerleri,
inanç değerleriyle birlikte kümülatif ismidir millet. 
ERKAN
AKÇAY (Manisa) – Bravo Sayın Bakan, bravo! 
HAYATİ
YAZICI (Devamla) – Onun için biz siyasi yürüyüşümüzde her zeminde ve her yerde
-bugün değil, ta kuruluş sürecinden itibaren- “tek millet”, “tek bayrak”, “tek
vatan”, “tek devlet” diyerek yürüdük. Bu, bizim kırmızı çizgimiz ve siyasetin
bu değerlere saygı üzerinden yürütülmesi gerektiğine inanıyoruz. Bu değerleri
görmemenin, gözetmemenin, bunlar üzerinden birbirimize ölçü biçip nitelemeye
kalkışmanın bu ülkede hiç kimseye bir yararı yoktur. Siyasette proje üzerinden
rekabet yapmak suretiyle, Türkiye'nin geleceğini inşa etme doğrultusunda bir
rekabetçi yarış içerisinde olmalıyız diye düşünüyorum. Böylece, oradan
Anayasa’nın gerçekleştirilmesi dolayısıyla gündeme dönüyorum. Bugün, artık,
Anayasa referandumu yapılmış, yakında Yüksek Seçim Kurulu resmî açıklamayı
yapacak ve elbette ki bu Anayasa’nın uygulama süreci itibarıyla uyarlama
çalışmaları yasalarda gerçekleşecek. 
İBRAHİM
ÖZDİŞ (Adana) – Meşru değil Sayın Bakan, meşru değil. 
HAYATİ
YAZICI (Devamla) – Demin, burada, Başbakan Yardımcım ifade etti, siyasette ve
siyasi alan itibarıyla önemli dokümanların başında Anayasa gelir, Meclis
İçtüzüğü gelir, Siyasi Partiler Kanunu gelir, Seçim Kanunu gelir. Seçme ve
seçilmeye ilişkin mevzuat öncelikli ve önemlidir ve elbette ki bütün bunları
kotarmanın anahtar alanı da Meclis İçtüzüğü’dür. Umarım ki bu çalışmalarda
bütün partilerimiz bir yaklaşım içerisinde olur demokratik ölçekte; uzak
durarak, sonra, bu değişikliklerle ilgili işte “Niye kolektif aklı devreye
sokmadınız?”, “Niye paylaşımcı olmadınız?” söylemine sığınmaya kalkışmazlar.
Temennimizi bu şekilde buradan ifade etmek istiyorum.
Değerli
dostlar, evet, olağanüstü hâl ilan etmek tercih edilir bir durum değil. İş
olsun diye olağanüstü hâl yönetimine geçilmez. Esas olan, olağan yönetimdir ve
nitekim, biz, iktidara geldiğimizin hemen ilk ayında, 1987 yılından bu yana
Türkiye’de devam eden, Türkiye'nin üçte 1’inde devam eden olağanüstü hâl yönetimine
son verdik. Israrla, sebatla, kararlı bir biçimde, Türkiye’yi olağan kurallarla
yönetmenin ve hedeflediğimiz yere taşımanın gayreti içerisinde olduk. Bu
hedefimize varmak için de çok büyük riskler aldık, üstlendik siyaseten çünkü
siyaset risk almak içindir, yan gelip yatmak değildir siyaset. Milletten yetki
alıp Ankara’ya gelen, bu Mecliste oturan milletin vekilleri, gerektiği zaman,
millet için, vatan için, bayrak için alması gereken riski almak zorunda. Biz
bunu bu süreçlerde aldık ve olağan yönetimle Türkiye’ye çok büyük kazanımlar
sağladık. 
Nereden
başladı bu olağanüstü hâl yönetimi, Türkiye'nin gündemine nereden girdi,
hepiniz biliyorsunuz. Yani bunu şimdi görmezden gelip “Türkiye'nin olağanüstü
hâl yönetimine ihtiyacı mı var, niye uzatıyorsunuz?” demenin bir karşılığı
olabilir mi, böyle bir şey olabilir mi? Türkiye, tarihinde görülmemiş, en
alçak, en gaddar 15 Temmuz FETÖ darbe teşebbüsüne maruz kalmış bir ülkedir. Bu,
tarihte ilktir. Bunun bir örneği yok, insanlık tarihinde de yok. O gece, aziz
millet, hiçbir ayrım yapmadan, kadın-erkek demeden, genç-yaşlı demeden, felsefi
düşünce ayrımına girmeden, sosyal yaşam tarzı gözetmeksizin, Cumhurbaşkanımızın
çağrısını, Başbakanımızın çağrısını da dikkate almak suretiyle o silahlar
karşısında, F16’lar karşısında, tanklar önünde göğsünü siper etti; akşam
başlayan darbeyi sabah olmadan önleyen bir millet.
Değerli
milletvekilleri, bakın, milletin bu duruşu, bu darbeyi önleyişi de bizim
tarihimizde ilktir. Tarihimiz, özellikle çok partili siyasal hayatımız her on
yılda bir darbeye maruz kalmış, kimi doğrudan, kimi dolaylı, kimisi postmodern
vesaire ve en ağırı, en alçağı da -elbette darbeler arasında kıyas olmaz ama-
15 Temmuz. Millî şairimiz ne diyor? “Tarihten ders alırsanız tarih tekerrür
etmez.” Bu aziz millet, darbe tarihinden ders almış ve o gece duruşuyla darbeyi
tekerrür ettirmemiş, darbeyi önleyen bir millettir.
Değerli
milletvekilleri, dolayısıyla o gece yaşanmış. Milletin duruşuyla bağlantılı, o
alçak terör örgütüne karşı verdiğimiz şehitlerin kadrini de gözeterek başlanan
süreci devam ettiren bir idari tedbirdir olağanüstü hâl yönetimi ve 21 Temmuzda
ilan edilmiş, o günden bu yana çalışmalar devam ediyor.
Değerli
milletvekilleri, Türkiye’de 21 Temmuz 2016 tarihinden bu yana olağanüstü hâl
yönetim rejimini gerekli kılan en önemli faktör 15 Temmuzda maruz kaldığı alçak
darbe teşebbüsü ve bu örgütün devletin yönetim şeması içerisinde hemen hemen
her alana çok sinsi bir şekilde yerleşmiş olduğuna ilişkin veriler; birisi bu,
diğeri de bulunduğumuz coğrafya. Hemen yanı başımızda çok önemli olaylar
cereyan etmektedir. Doğumuzda, güven kalmamış, ülkelerde insanlar ve terör
örgütleri yarış içerisine girmiş. Dolayısıyla ülkenin güvenliğini sağlamak,
tesis etmek için normal yönetimin dışında bir olağanüstü hâl yönetimine geçme
zarureti doğduğu aşikârdır. Devletin çok görevi var ama devletin en önemli
görevi, kamu düzeni ve güvenliğini sağlamak, vatandaşın yaşama hakkını güvence
altına almaktır. Onun için, aziz milletvekilleri, biz hep bu süreçlerde Şeyh
Edebali’nin Osmanlı Devleti’ni kuran Osman Paşa’ya o özdeyişine atıfta bulunur,
referans gösteririz: “İnsanı yaşat ki devlet yaşasın.” Dolayısıyla, bu
topraklarda, 780 bin kilometrekare vatan toprağının her zerresinde, hiçbir
vatandaşımızın can tehdidi altında olması asla kabul edilebilir değildir. Can
güvenliğini sağlamak devletin, Hükûmetin bir numaralı görevidir. Dolayısıyla,
21 Temmuz 2016 tarihinden bu yana ilan edilmiş ve uygulaması devam eden
olağanüstü hâl yönetim sürecinin hedefinde bütün terör unsurları ve teröristler
yer almaktadır. Başta FETÖ’cü terörist unsurlar olmak üzere, PKK, PYD, DHKP-C
ve DAİŞ olmak üzere hepsinin olağanüstü hâl yönetim kapsamında daha özenli ve
olağanüstü hâlin öngördüğü kurallar çerçevesinde takibi yapılmaktadır. 
Değerli
milletvekilleri, bu süreç itibarıyla hem güvenlik güçlerimiz hem de elbette ki
bağımsız yargı, bu süreçle alakalı çok yüklü görevleri ifa ve icra
etmektedirler. Bu süreç o kadar ağır ki yapılan tasarruflar dolayısıyla
haksızlığa uğradığını dile getiren kişilerin bu durumlarını ele almaya, hemen
ele almaya müsait olmayacak kadar ağır bir süreçtir. Ama bütün bunlara karşın
Cumhuriyet Hükûmeti, terörle mücadelede olağanüstü hâl süreci itibarıyla ve
diğer alanlar da dâhil olmak üzere, terörle ve teröristlerle irtibatlı,
iltisaklı, her ne şekilde bağlantıları varsa, ticari bağlantıları, iş dünyası
bağlantıları, medya bağlantıları, bilişim bağlantıları dâhil olmak üzere, bu
alanları da kapsayacak şekilde sıfır toleransla mücadelesini sürdürüyor.
Toleransımız sıfır, terör örgütüyle irtibatlı, iltisaklıysa sıfır toleransla
bakıyoruz ama aynı şekilde, bunlarla mücadele ederken vatandaşlarımızın
irtibatlı ve iltisaklı olduklarına ilişkin uygulamalar alanında şüpheli
durumlar karşısında da o kadar titiz davranıyoruz. Nitekim, Hükûmetimiz -takip
etmişseniz bilirsiniz- bu alanlara ilişkin sorunlara çözüm üretecek bir
mekanizmayı kararnameyle düzenlemiştir. 7 üyeden oluşacak, bunların da üyeleri
bugün yarın atanacak ve öyle bir uygulama ki -gene Anayasa gereği- kanun
hükmünde kararnamelerle yapılan tasarruflar karşısında yargı yolu kapalı. Bu
getirdiğimiz mekanizmayla hem konular irdelenecek, incelenecek ve hem de bu
kurulun kararlarına karşı yargısal sürecin de önünü açmış bulunuyoruz. 
Bir
taraftan bunları eleştiriyorsunuz, bir taraftan da şunları söylüyorsunuz…
Bakın, değerli dostlar, bu olağanüstü hâl uygulama sürecinde işte pek çok
kararname Meclise gelmiş, kanunlaşmamış bekliyor. Pazar günü oylanan Anayasa’da
biz bu alana ilişkin çok demokratik bir düzenleme getirdik, Türkiye tarihinde
bundan böyle “sıkıyönetim” diye bir uygulama asla olmayacak. 
LEVENT
GÖK (Ankara) – Öyle mi? Olağanüstü hâl olduktan sonra ne olacak?
HAYATİ
YAZICI (Devamla) – Asla olmayacak.
LEVENT
GÖK (Ankara) – Şu olağanüstü hâli bir kaldırın kutlayayım sizi, olağanüstü hâli
kaldırın kutlayayım.
ALİ
ŞEKER (İstanbul) –Orduya güvenmedikleri için kaldırdılar. 
HAYATİ
YAZICI (Devamla) – Sayın Gök, oraya da geleceğim, oraya da geleceğim. 
Bakın,
çok bağırmak, sesinin yüksek çıkması söylediğinin doğru olduğu ya da haklı
olduğunuz anlamına gelmez. 
LEVENT
GÖK (Ankara) – Hayır… Ben, olağanüstü hâli kaldırın kutlayayım sizi. 
ALİ
ŞEKER (İstanbul) – Orduya güvenmedikleri için sıkıyönetimi kaldırıyorlar. 
HAYATİ
YAZICI (Devamla) – Doğru, sözdedir, söylemdedir, cümlededir. Müsaade edin de
anlatayım. 
Sıkıyönetimi
kaldırdık, tarihte olmayacak. 
ALİ
ŞEKER (İstanbul) – Orduya güvenmiyorsunuz da ondan. Orduya güvenmiyorsunuz,
onun için sıkıyönetimi kaldırdınız, itiraf edin.
HAYATİ
YAZICI (Devamla) – Olağanüstü hâl yönetimiyle alakalı geçende birisi bu
yetkinin Cumhurbaşkanına verildiğini söylüyor; gerçek dışı. Evet, Cumhurbaşkanı
olağanüstü hâl uygulama kararı verecek ama Meclisin onayına tabi. 
LEVENT
GÖK (Ankara) – Evet. Kaç ay sonra?
HAYATİ
YAZICI (Devamla) – Bugün, Hükûmet, getirdiğimiz modelde…
LEVENT
GÖK (Ankara) – Kaç ay sonra?
HAYATİ
YAZICI (Devamla) – Bu yanlış. Siz hemen açın okuyun, onu söyleyeceğim şimdi. 
LEVENT
GÖK (Ankara) – Olur mu öyle şey? 
HAYATİ
YAZICI (Devamla) – Hayır, hayır. Bakın, sizin en büyük hatanız, en büyük
çelişkiniz bu metni okumamanız.
LEVENT
GÖK (Ankara) – Bir de siz okuyun Sayın Yazıcı, bir de siz okuyun Allah aşkına.
HAYATİ
YAZICI (Devamla) – Hayır, okumamanız; çok ısrarla söylüyorum.
LEVENT
GÖK (Ankara) – Bakın, biz okuduk. 
ALİ
ŞEKER (İstanbul) – Biz okuduk, çok iyi anladık, çok iyi anladık. 
HAYATİ
YAZICI (Devamla) – Ben bu konuda çok nezaketliyim, tekrar etmezseniz söylemem. 
ÖMER
FETHİ GÜRER (Niğde) – Kitabını yazdık.
ALİ
ŞEKER (İstanbul) – Kitabını yazdık.
HAYATİ
YAZICI (Devamla) – Bir defa ise hata derim ama tekrar ediyorsunuz. 
Bakın,
getirilen düzenleme, olağanüstü hâl döneminde Meclise sevk edilen kanun
hükmünde kararname. O dönemde kanun hükmünde kararnamedir; diğeri kararname, o
dönemde kanun hükmünde kararname ve üç ay içinde…
LEVENT
GÖK (Ankara) – Ben de onu söylüyorum zaten.
HAYATİ
YAZICI (Devamla) – Hayır, sevk ediyor aynı gün.
...Meclis
ele alıp görüşmezse otomatikman kalkıyor. Bugün var mı öyle bir şey?
LEVENT
GÖK (Ankara) – Konuşuruz.
HAYATİ
YAZICI (Devamla) – Bunu söylüyorum. Bu sorun yok, bu fevkalade ileri bir aşama.
LEVENT
GÖK (Ankara) – Bizdeki Anayasa’da var, var, bugünkü de “Uzatılamaz.” diyor
zaten.
HAYATİ
YAZICI (Devamla) – Ha, bir taraftan, bir taraftan, bir taraftan…
MAHMUT
TANAL (İstanbul) – Tereciye tere satma, bugün de “Uzatılamaz.” diyor, aynı
hüküm var. 
LEVENT
GÖK (Ankara) – Otuz gün içerisinde…
MAHMUT
TANAL (İstanbul) – Var aynısı, “Uzatılamaz.” diyor zaten.
HAYATİ
YAZICI (Devamla) – Değil değil, bakın ona siz, farklı. Komisyonda bir ay
bekler, Meclis Genel Kuruluna gelir.
LEVENT
GÖK (Ankara) – Hah, aynen öyle işte. 
HAYATİ
YAZICI (Devamla) – Öyle yani, öyle o. 
LEVENT
GÖK (Ankara) – Söyleyin, o bir ayı da söyleyin. 
HAYATİ
YAZICI (Devamla) – Ben iddialıyım, bu konuyu biliyorum.
LEVENT
GÖK (Ankara) – Bir ayı da söyleyin ama.
HAYATİ
YAZICI (Devamla) – Bu oylamanın meşruiyetini tartışmak abesle iştigaldir, kural
belli. 
ÖMER
FETHİ GÜRER (Niğde) – Çünkü meşru değil.
ALİ
ŞEKER (İstanbul) – Meşru değil, tartışmaya gerek yok.
HAYATİ
YAZICI (Devamla) – Kural belli, kural belli. Kural ne? Referanduma
gideceksiniz. Seçenek ne? Onaylayan “evet” diyecek, onaylamayan “hayır”
diyecek. Nasıl ölçülecek? Sizde ayrı kantar mı var, ayrı ölçü mü var? Böyle bir
şey olur mu?
BÜLENT
TURAN (Çanakkale) – CHP istemezse olmaz zannediyorlar.
MAHMUT
TANAL (İstanbul) – “Olağanüstü hâlde Kıyı Kanunu düzenlenmez.” diyor, Kıyı
Kanunu düzenliyorsun, Kıyı Kanunu. 
HAYATİ
YAZICI (Devamla) – 51,4 millet “evet” demiş gitmiş. Meşruiyet tartışması
yaparsanız konuyu yanlış yerden ele alırsınız.
MAHMUT
TANAL (İstanbul) – İhale Kanunu’nda düzenleme yapılıyor Sayın Bakanım.
HAYATİ
YAZICI (Devamla) – Meşruiyet tartışması…
ALİ
ŞEKER (İstanbul) – Millî Piyangoyla ne alakası var?
HAYATİ
YAZICI (Devamla) – Burada meşruiyet tartışması, uzlaşma kültürünün uzağına düşüyorsunuz
demektir, bundan sonraki süreçlerin dışında kalacağız demektir. 
MAHMUT
TANAL (İstanbul) – İhale Kanunu düzenleniyor.
ALİ
ŞEKER (İstanbul) – Biz suçun içinde olmayız zaten. Suçun içinde niye olalım ki
yani?
HAYATİ
YAZICI (Devamla) – Yani böyle bir yanlışa ana muhalefet partisinin girmesini
arzu etmem, istemem. 
(Mikrofon
otomatik cihaz tarafından kapatıldı) 
BAŞKAN
– Lütfen bir dakikada tamamlayın Sayın Yazıcı.
HAYATİ
YAZICI (Devamla) – Varsayalım ki Mecliste Anayasa değişikliği Anayasa’da
tanımlandığı şekilde üçte 2’yle, 368’le kabul edildi, referanduma da gitmedi,
birkaç madde. 
BÜLENT
TURAN (Çanakkale) – Levent Bey onu görmezden geliyor.
HAYATİ
YAZICI (Devamla) – “Meşru değil.” mi diyeceksiniz? 1 oy… Halka gelmiş, halk
tercih etmiş işte; 1,5 milyon oy. “Meşru değil.” mi diyeceksiniz? (CHP
sıralarından gürültüler)
LEVENT
GÖK (Ankara) – Öyle değil, öyle değil. 
HAYATİ
YAZICI (Devamla) – Böyle bir şey olmaz, böyle bir şey olmaz.
ALİ
ŞEKER (İstanbul) – Öyle değil, öyle değil.
LEVENT
GÖK (Ankara) – Anayasa farklı bir şey Sayın Yazıcı.
HAYATİ
YAZICI (Devamla) – Bakın, değerli arkadaşlar, dolayısıyla burada ayağı yere
basmayan çok iddialar, isnatlar var. 
ALİ
ŞEKER (İstanbul) – Mühür basmayan isnatlar mı?
HAYATİ
YAZICI (Devamla) – Mesela, doğuda, güneydoğuda “hayır” oyu verilmiş, “evet”e
dönüştürülmüş…
LEVENT
GÖK (Ankara) – Evet, aynen öyle.
HAYATİ
YAZICI (Devamla) – Yahu, ana muhalefet partisisiniz arkadaşlar, ayağınız yere
bassın. Biraz ciddiyet, lütfen, biraz ciddiyet. Böyle bir şey olamaz.
MAHMUT
TANAL (İstanbul) – Tarım işçisi Harran ilçesinde yok, oy kullanmış Sayın
Yazıcı.
ALİ
ŞEKER (İstanbul) – Tarım işçilerinin yerine oy kullanıldı, oy. 
HAYATİ
YAZICI (Devamla) – Böyle bir şey olamaz. 
Dolayısıyla,
burada HDP sözcüsü hoca doğuda, güneydoğudaki birtakım gözlemlerini aktardı.
Bunların doğru olup olmadığını bir yana bırakayım ama daha önceki süreçlerde… 
(Mikrofon
otomatik cihaz tarafından kapatıldı)
HAYATİ
YAZICI (Devamla) – …oralarda neler yaşandığını en iyi bilenlerdeniz, biz de çok
iyi biliyoruz. 
ALİ
ŞEKER (İstanbul) – Siz onlarla mı yarışıyorsunuz? Devlet yasaların
uygulanmasını temin eder.
HAYATİ
YAZICI (Devamla) – Daha önce yaşananların yaşanmaması sizleri üzmüşse onu
bilemem, bunu da yakıştırmam. 
ALİ
ŞEKER (İstanbul) – Yanlışla yanlış yapılmaz. Devlet kanuna uymak durumunda,
yasa dışılığı kendine örnek veremezsin, yasa dışılığı kendine rehber
edinemezsin.
HAYATİ
YAZICI (Devamla) – Efendim, bu değişikliğin onaylanması gerektiği kanısıyla
yüce Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Yazıcı.
LEVENT
GÖK (Ankara) – Sayın Başkan…
BAŞKAN
– Sayın Gök, buyurun. 
LEVENT
GÖK (Ankara) – Sayın Başkan, Sayın Yazıcı konuşmasında, benim Cumhurbaşkanlığı
kararnamesi ile bugünkü durumu benim bilmediğimi ifade etti. Tam anlamıyla bir
sataşmada bulundu. “Daha fazla konuşursanız da mahcup olursunuz." dedi.
Ben mahcup olmaya hazırım ama acaba Sayın Yazıcı hazır mı diye tartışmak da
isterim kendisiyle.
BAŞKAN
– O zaman, iki dakikadan fazla konuşma vermeyelim, iki dakikayla
sınırlandıralım. 
Yeni
bir sataşmaya meydan vermemek üzere, buyurun.
VI.- SATAŞMALARA İLİŞKİN KONUŞMALAR
1.- Ankara Milletvekili Levent Gök’ün,
İstanbul Milletvekili Hayati Yazıcı’nın (3/931) esas numaralı Başbakanlık
Tezkeresi üzerinde AK PARTİ Grubu adına yaptığı konuşması sırasında şahsına
sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; tabii, meseleyi nereye
oturttuğunuza bağlı. Bizim şu andaki, mevcut Anayasa’mıza göre olağanüstü hâl
döneminde çıkarılan kararnamelerin otuz gün içerisinde Mecliste görüşülmesi
gerekiyor, karara bağlanması gerekiyor ama Meclis gereğini yapmıyor değerli
arkadaşlar. Meclisin sayısal çoğunluğuna sahip olan iktidar partisi şu ana
kadar çıkan 22 kararnameden 5 tanesini bu Meclise getirdi. Diğerleri nerede?
Anayasa’ya bakıyorsunuz, İç Tüzük’e bakıyorsunuz Sayın Yazıcı, “Otuz gün
içerisinde Meclis karar verir.” diyor. Şimdi, Sayın Yazıcı diyor ki: “Daha
demokratik bir hâle getirdik.” Demokratik hâle getirdiği, “Cumhurbaşkanlığı
kararnamesi üç ay içerisinde gelmezse düşer.” hükmünü bize örnek gösteriyor. E,
burada otuz gün içerisinde Meclisin karara varacağını uygulamamışsınız da
Cumhurbaşkanlığı kararnamesinin denetimini kime yaptıracaksınız siz? Bu
Meclisin, Anayasa Mahkemesinin denetim olanaklarını yok et; Cumhurbaşkanı bir
kararname çıkartacak ve bu Meclis onun üzerinde bir karar alabilecek iradeyi
gösterecek. Böyle bir tablo var mı? 
OSMAN
AŞKIN BAK (Rize) – Var, var.
LEVENT
GÖK (Devamla) – Biz bu tabloyu biliyoruz, yaşıyoruz. Anayasa Mahkemesinin
yapısını biliyoruz. Olağanüstü hâl döneminde çıkartılan kararnameleri
“Olağanüstü hâlin gerekli kıldığı konular değil.” diyerek Anayasa Mahkemesine
götürdük “Benim yetkim yok.” dedi. İşte biz de zaten sistemde denge yok, fren
yok, birbirini engellemek yok meşruiyet içerisinde, bunlara itiraz ediyoruz. 
Sayın
Yazıcı benim bilmediğimi ifade ediyor ama sanırım, herhâlde -bir gün bir açık
televizyon kanalında tartışalım, bütün 80 milyon izlesin, kim haklı, kim
haksız- şimdi, burada, kabul edilmelidir ki iki dakikalar da bu süreci
anlatmaya yetmiyor. Ama, Sayın Yazıcı, ben tezimde haklıyım, ısrarlıysanız sizi
televizyonlara davet ediyorum.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
HAYATİ
YAZICI (İstanbul) – Sayın Başkan…
BAŞKAN
– Sayın Yazıcı…
HAYATİ
YAZICI (İstanbul) – 60’a göre söz istiyorum.
BAŞKAN
– Buyurun, size de iki dakika süre veriyorum.
Lütfen
bitirelim bu polemiği.
2.- İstanbul Milletvekili Hayati
Yazıcı’nın, Ankara Milletvekili Levent Gök’ün sataşma nedeniyle yaptığı
konuşması sırasında şahsına sataşması nedeniyle konuşması
HAYATİ
YAZICI (İstanbul) – Efendim, Yüce Meclisi saygıyla selamlıyorum.
LEVENT
GÖK (Ankara) – Ben daha önce de sizi televizyonda davet ettim Sayın Yazıcı.
HAYATİ
YAZICI (Devamla) – Sayın Gök, çok büyük fark var; siz İç Tüzük’ten söz
ediyorsunuz, biz Anayasa’dan.
LEVENT
GÖK (Ankara) – Evet.
HAYATİ
YAZICI (Devamla) – Normlar hiyerarşisinde tepede Anayasa var, sonra kanun var,
İç Tüzük var.
LEVENT
GÖK (Ankara) – İç Tüzük nedir, İç Tüzük? Bu Meclis neyle yönetiliyor?
HAYATİ
YAZICI (Devamla) – Bakın, sizin söylediğiniz İç Tüzük kuralı. İç Tüzük’e göre,
sevk edilen kanun hükmünde kararnamelerin komisyonda bir ay içinde görüşülmesi
lazım, komisyonda görüşülmezse Genel Kurula gelir. 
LEVENT
GÖK (Ankara) – Efendim, Meclise gelecek de geliyor mu?
HAYATİ
YAZICI (Devamla) – Geliyor ama Genel Kurulda görüşülmesine ilişkin bir zaman
tahdidi yok.
LEVENT
GÖK (Ankara) – Efendim, “Karara bağlanır” diyoruz burada.
HAYATİ
YAZICI (Devamla) – Bizim getirdiğimiz Anayasa değişikliğinde Genel Kurulda
görüşülmesiyle ilgili zaman tahdidi var, üç ay; üç ay içerisinde görüşülmezse
kanun hükmünde kararname hükümsüz hâle gelir. Konu bundan ibaret. Meraklı
olanlar açsınlar baksınlar, metinde aynen böyle yazıyor.
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ediyorum.
LEVENT
GÖK (Ankara) – Sayın Başkan, sadece kayıtlara girsin.
BAŞKAN
– Buyurun.
LEVENT
GÖK (Ankara) – Meclis İçtüzüğü bizim çalışmalarımızı düzenleyen en önemli hükümdür
ve Anayasa ve İç Tüzük hükümleri… Eğer İç Tüzük’te uygulamada bir aksaklık
varsa Anayasa Mahkemesine başvurulur Sayın Yazıcı. Doğal olarak İç Tüzük
hükümleri hepimizi bağlayan kurallardır.
Sayın
Başkan, siz bu toplantıyı neye göre idare ediyorsunuz? İç Tüzük’e göre. Bu
tartışmaları neye göre yapıyoruz? İç Tüzük’e göre. Şimdi, Sayın Yazıcı, tabii,
Parlamentoya bakanlıktan daha yeni geldiği için bu konuları bilmeyebilir ama üç
yıldır grup başkan vekilliği yapan şahsıma da bunları anlatacağını ben zannetmiyorum.
HAYATİ
YAZICI (İstanbul) – Mahmut Bey’e sorun, Mahmut Bey’e.
MAHMUT
TANAL (İstanbul) – Beni bilirkişi olarak atayın o zaman.
BAŞKAN
– Teşekkür ediyoruz.
V.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
1.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı’yla ülke genelinde ilan
edilen ve 3/1/2017 tarihli ve 1134 sayılı Kararı uyarınca devam etmekte olan
olağanüstü hâlin 19/4/2017 Çarşamba günü Saat 01.00’den geçerli olmak üzere üç
ay süreyle uzatılmasına dair tezkeresi (3/931) (Devam)
BAŞKAN
– Şimdi, şahıslar adına ilk söz, Ankara Milletvekili Murat Alparslan’a aittir.
Buyurun
Sayın Alparslan. (AK PARTİ sıralarından alkışlar)
Süreniz
on dakikadır.
MURAT
ALPARSLAN (Ankara) – Sayın Başkan, çok değerli milletvekilleri; hepinizi
saygıyla selamlıyorum. 
Olağanüstü
hâlin yarından itibaren üç ay uzatılmasına ilişkin Başbakanlık tezkeresinin
görüşmeleriyle ilgili şahsım adına söz almış bulunmaktayım. Sözlerimin başında,
Tunceli’de bir helikopter kazasında şehit olan vatandaşlarımızı, güvenlik
güçlerimizi rahmetle anıyorum ve milletçe başsağlığı diliyorum.
Değerli
milletvekilleri, ne mutlu ki bizlere mazisi, şanlı tarihi kahramanlıklarla dolu
bir milletin mensubuyuz. Bu milletin bu topraklarda kutlu yürüyüşü 1071’de
başlamış, 1299’da devam etmiş, 1453’te yedi düvele nam salmış, 1453 ve
sonrasında yine cumhuriyetin ilanıyla birlikte bu topraklarda bu devleti hep
beraber kurmuşuz. Bu devletin kurulmasında şehitlerimizin ve şehitliğin önemini
bilen bir milletiz ve o sebeple hem bayrağımızın hem devletimizin bizlerin
şahsındaki kutsallığı son derece önemlidir. Onlara göz bebeğimiz gibi bakmak ve
onlara kasteden her türlü müdahaleye karşı devletimizi, bayrağımızı, ülkemizi
ve vatanımızı savunmak her birimizin boynunun borcudur. 
Değerli
dostlar, olağanüstü hâlin uzatılmasıyla ilgili Başbakanlık tezkeresinde gruplar
adına söz alan milletvekillerimiz ve hem de Hükûmet yetkilimiz bunun
gerekçelerini uzun uzadıya anlattılar. Öncelikli olarak olağanüstü hâlin ilk defa
ülkemizde uygulanmadığı hepimizce malum. İlk defa 1987 yılında uygulanan ve
çeşitli defalar tekrar edilen olağanüstü hâl uygulamalarının özellikle
iktidarımızın ilk döneminde, 2002 yılında tarafımızca kaldırıldığı da malumdur.
Yine, 2004 yılında, özellikle Anayasa’nın 15’inci maddesinde, olağanüstü hâlde
uygulanabilecek tedbirlerle ilgili kişi hak ve özgürlüklerinin sınırlamasına
dönük birtakım iyileştirmelerin de yine AK PARTİ döneminde yapıldığı
bilinmektedir. 
Bu
millet, bu devlet geçmişte çok ağır bedeller ödedi, çok büyük badireler
atlatarak bugünlere geldi. Millet, 1923’te kurduğu Türkiye Cumhuriyeti
devletini her türlü bedel ödeyerek, her türlü şer güçten kurtararak bugünlere
kadar taşıdı ve geldi. Bunu yaparken de her zaman, millet iradesinin, millet
egemenliğinin esas alındığı, milletin sözünün üstüne söz olmadığının bilindiği
bir gerçekten hareketle her zaman millet devletine sahip çıktı. Ama maalesef,
milletin iradesi ve egemenliği zaman zaman müdahalelerle, zaman zaman darbe
teşebbüsleriyle, işgal girişimleriyle, vesayet müdahaleleriyle hep engellenmeye
çalışıldı. Ama bu millet her zaman iradesine sahip çıktı, egemenliği üzerinde
oluşturulamaya çalışılan ipoteklere, ayağına bağlanmaya çalışılan prangalara
fırsat vermeyerek, 1960 darbesinden, 1971 muhtırasından, 1980 darbesinden, 28
Şubattan kurtularak bugünlere geldi ve AK PARTİ döneminde yaşatılan 27 Nisan
e-muhtırasına karşı da çok onurlu ve dik duruşu ortaya koydu. Özellikle 15
Temmuzda, belki bu toprakların, bu coğrafyanın, bu tarihin o güne kadar gördüğü
en kanlı, en vahşi, en kalleş, en hain darbe teşebbüsünün ve işgal girişiminin
yaşandığını hep beraber üzülerek gördük ve şahit olduk. Hamdolsun ki bu aziz ve
kahraman milletimiz kendi iradesine, kendi egemenliğine, devletin bekasına,
milletin birlik ve beraberliğine kasteden bu hainlere yine geçit vermedi.
1923’te Sakarya’dan, Dumlupınar’dan; Çanakkale’den ve Kurtuluş Savaşı’ndan beri
oluşturduğu o istiklal ruhunu 15 Temmuzda tekrar canlandırarak yeni bir
istiklal mücadelesi ruhuyla bu hainlere gereken dersi verdi ve dünyanın dört
bir tarafına, tüm milletlere örnek bir şekilde, demokrasinin kitabını yazdığını
ifade eden pek çok ülkeye de demokrasinin destanını yazarak göstermiş oldu. 
İşte,
o günden sonra mevcut Hükûmet ve devlet yönetiminin olağan şartlarda idaresinin
bu kasteden hainlere karşı yapılacak müdahalelerde ve bu mücadelede yeterli
olamayacağı, daha hızlı, daha etkin ve daha faydalı sonuç elde edebilmek için
olağanüstü hâl rejimlerinin tatbikinin mümkün olduğu da milletimiz tarafından
kabul edildi. Zaten olağanüstü hâl, Anayasa’nın 120 ve 121’inci maddelerinde
ifade bulan anayasal bir meşruiyettir ve kullanılmasının gerekli olduğu
zamanlarda kullanmak da bir hak olduğu kadar, bir de görevdir. Bu ülkenin, bu
milletin yaşadığı onca sıkıntılara bakıldığında “Olağanüstü hâl şimdi değil de
ne zaman uygulanacaktır?” diye her birimizin kendi kendimize sorması ve bu soru
etrafında verilecek cevaba göre meseleye yaklaşılması önem arz etmektedir. 
Değerli
arkadaşlar, olağanüstü hâlle ilgili ortaya konulan gerekçelere baktığımızda,
özellikle ülkemizin içinde bulunduğu coğrafyanın çok farklı kaos, kriz ve iç
savaşlarla yeniden şekillenmeye başladığı ve buralardan oluşturulan planlanmış
travmalarla ülkemize müdahale edilme gayretlerinin olduğu, birtakım taşeron
terör örgütleriyle, ismi cismi, gerekçesi veya sebebi ne olursa olsun aslında
saiklerinin ve amaçlarının bizim devletimizin bekası ve milletimizin birlik ve
beraberliğinin olduğu bilindiği bir süreçte onlarla mücadelenin çok daha etkili
bir şekilde yapılması mutlak bir zarurettir. 
Onun
ötesinde, ülkemizin içerisinde yuvalanmış terör örgütleriyle mücadelenin de, bu
şekilde, buna eklemlenerek topyekûn yok edilmesine katkı sağlayacak olağanüstü
hâl rejiminin tatbiki buna ayrı bir zaruret eklemektedir. 15 Temmuzda ortaya
çıkan ve devletin çok farklı kesimlerine sinsi bir şekilde yerleştikleri
görünen ve bilinen FETÖ terör örgütüyle mücadelede de başarı olağanüstü hâl
rejiminin tatbikiyle ancak imkân bulabilecektir. O sebeple, mevcut tehlikenin tamamen
bertaraf edilebilmesi anlamında ve bu badireden daha süratle, daha hızlı bir
şekilde kurtulabilmek anlamında Anayasa’da var olan, hem Anayasa’daki şartları
haklı ve geçerli olarak gördüğümüz hem de toplumsal meşruiyeti anlamında
yapılması gerekliliği konusundaki zamanın bu an olduğu konusunda mutabık
kalınan OHAL’in, yine somut gerekçelerle de baktığımız noktada olağanüstü hâlin
uzatılmasının faydalı olacağı kanaatindeyim. Bu şekilde, inşallah, devletimizin
birlik ve beraberliğine kasteden düşmanlarla daha net bir mücadele ortaya
konulacak ve devletimizin bekası, milletimizin birlik ve beraberliği de
sağlanmış olacaktır. 
Değerli
arkadaşlar, hafta sonu bir halk oylamasına hep beraber katılarak hem Genel
Kurul aşamalarında hem kampanya döneminde hem de sandıklara gitmek suretiyle
katkı sağladık, tarihî anlara şahitlik ettik. Emin olun bu Anayasa
değişikliğiyle devletimizin bekası, milletimizin birlik ve beraberliği daha da
kuvvetlenmiş ve 2023 hayallerimize daha da yaklaşılmış, 2053 perspektifi ve
2071 perspektifi ve vizyonu daha da gerçekçi, reel bir zemine kavuşmuştur.
İnşallah, geleceğimiz, bugünden çok daha aydınlık olacaktır. Milletimizin
teveccühü, takdiri ve feraseti, bu halk oylamasında Anayasa’nın hüsnükabul
görmesi karşısında aziz Türk milleti önünde saygıyla eğiliyorum. İnşallah, çok
güzel günlere hep beraber, birlik ve beraberlik içerisinde emin adımlarla daha
güzel bir şekilde yürüyeceğiz.
Değerli
arkadaşlar -konuşmacılar da ifade etti- bu hafta aynı zamanda Kutlu Doğum
Haftası. Kurtuluş elçisinin, rahmet peygamberinin bizlere verdiği mesajların
daha anlaşılmasına fırsat vermesi anlamında bugünleri önemli gördüğümü ifade
etmek isterim. Özellikle bu ülkü temasının insanlığın insana emanet olduğu
düsturuyla bir tema olarak belirlenmesinin her birimize insanlık anlamında
bireysel olarak bir duruş ortaya koymamız gerekliliğini ve sorumluluğunu
verdiğini de bilmek ve bildirmek istiyorum. Her birimiz birlik ve beraberlik
içerisinde, başta ülkemiz olmak üzere dünyanın dört bir yanındaki insanlığa ve
insana sunabileceğimiz katkıları azami düzeye getirme konusunda bir gayret
içerisinde olmalıyız diye düşünüyor, hepinizi saygıyla, sevgiyle selamlıyorum.
(AK PARTİ sıralarından alkışlar) 
BAŞKAN
– Teşekkür ediyorum Sayın Alparslan. 
Şimdi,
şahısları adına ikinci ve son konuşmacı İstanbul Milletvekili Mehmet Bekaroğlu.

Buyurun
Sayın Bekaroğlu. (CHP sıralarından alkışlar)
Sayın
milletvekilleri, salonda bir uğultu var, lütfen, hatibi kürsüye davet ettim,
insicamını bozmayalım. 
Buyurun
Sayın Bekaroğlu. 
MEHMET
BEKAROĞLU (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Sözlerime
Pülümür’de şehit olan, bir kazada şehit olan vatandaşlarımızı rahmetle anarak
başlıyorum. Hepimizin başı sağ olsun. 
Değerli
arkadaşlarım, geçtiğimiz pazar günü bu ülkenin geleceğini belirleyecek önemli
bir halk oylaması yapıldı. Maalesef, bu halk oylamasının sonuçlarına gölge
düştü. Buna hiç gerek yoktu değerli arkadaşlarım ama Yüksek Seçim Kurulunun
yapmış olduğu, bile bile yapmış olduğu yanlış bir uygulama sonucu bu
referanduma gölge düşmüştür, vicdanlar rahat değil. Bu iş böyle ilan
edilebilir, kesinleşebilir fakat meşruiyeti sürekli bir şekilde tartışılacak ve
bunun sorumlusu da Yüksek Seçim Kurulu olacaktır. 
Değerli
arkadaşlarım, örnekler mevcuttur, arkadaşlarımız anlattılar ama en son, en
önemli, Bitlis Güroymak’taki seçimin iptal edilmesi örneği önümüzde duruyor ama
maalesef, Yüksek Seçim Kurulu, bu şekilde seçime, referanduma gölge
düşürmüştür. Ondan önce yapılan haksızlıkları arkadaşlar dile getirdi. Bir
Anayasa, ülkenin geleceğini belirleyecek önemli bir Anayasa değişikliği
toplumsal uzlaşmayla yapılmadı. Dengesiz, adaletsiz, eşitsiz koşullarda bir
kampanya süreci geçti. Ondan sonra da maalesef seçim günü yapılan dünya kadar
haksızlık, hukuksuzluk var. Bu haksızlıklar ve hukuksuzluklar daha karara
bağlanmadan Yüksek Seçim Kurulunun bu şekilde davranması gerçekten vicdanları
kanatmaktadır. Bir haksızlık var, hukuksuzluk var ve değerli arkadaşlarım, bunu
düzeltmeniz için sanıyorum siz molla Hayrettin’den bir fetva daha
isteyeceksiniz, “Bu şekilde alınan seçim helaldir, bu oylar helaldir.” diye bir
fetva almak durumunda kalacaksınız. 
Değerli
arkadaşlarım, şimdi, olağanüstü hâlin üç ay daha uzatılmasıyla ilgili bir
Hükûmet tezkeresi görüşüyoruz. 11 Eylülden sonra dünyanın genelinde şöyle bir
eğilim var: Olağanüstü hâl hatta olağanüstü hâlleri olağanüstü düzenlere ve
olağanüstü devletlere dönüştürme eğilimi var dünyanın her tarafında. Kazanılmış
haklar askıya alınıyor. Hak ve özgürlükler ciddi bir şekilde budanıyor. Hatta
ve hatta “Devlet küçülsün.” diyen liberaller bile devleti arkasına almaya hatta
olağanüstü devlet gücünü arkasına almaya çalışıyor, Türkiye’de de böyle bir
eğilim var. Şu anda olağanüstü hâl, bu yapılan haksızlıklar, hukuksuzluklar, mağduriyetler,
bunları konuşuyoruz ama bunun ötesine geçen bir durumla karşı karşıyayız.
Maalesef, bu zor süreçte o uygulamak zorunda kalınan olağanüstü hâlin
cazibesine kapılıyorsunuz ve olağanüstü hâl düzenine hatta devletine evrilme
gibi bir durumla karşı karşıyayız değerli arkadaşlarımız. Ne var ki tecrübeler,
bu ülkenin, bu milletin tecrübeleri, olağanüstülüğü düzen hâline getirmenin
ortaya çıkardığı çok ciddi, kapsamlı, yapısal sorunlar olduğu ve bu sorunlarla
uğraşırken bazen uçurumlara kadar sürüklendiği örnekler mevcuttur. 
Değerli
arkadaşlarım, Şükrü Hanioğlu Hoca şubat ayında bir makale yayımladı, bu
makaleyi okumanızı öneririm, “Olağanüstülüğün dayanılmaz cazibesi” diye. Burada
olayı anlatıyor; 11 Haziran 1913’te Sadrazam Mahmut Şevket Paşa’nın öldürülmesiyle
sonuçlanan darbe girişimi sonrası olanları anlatıyor ve daha sonra, ülkemizde
benzer onlarca olaydan söz ediyor. Bu girişimden diyelim, başarısız darbe
girişiminden sonra maalesef, Mahmut Şevket Paşa suikastıyla ilişkisi olmayan
çok sayıda muhalif sürülüyor, çok sayıda muhalif hapsediliyor ve ülke sürekli
şekilde olağanüstü hâllerle yönetiliyor. Nereye kadar gidiyor biliyor musunuz
arkadaşlar? Harb-i Umumi’ye, oradan da Mondros Mütarekesi’ne kadar gidiyor.
Benzetme şeklinde yapmıyorum, sadece hatırlatıyorum. 
Değerli
arkadaşlarım, bu gidiş gerçekten tehlikeli bir gidiştir. Bakın, olağanüstü
hâlle ilgili birtakım rakamlar var, geçtiğimiz günlerde İçişleri Bakanı verdi:
Bugüne kadar, 113.260 kişi -belki bu artmıştır, 2 Nisan rakamları- gözaltına
alınmıştır, bunlardan 47.155 kişi tutuklanmıştır, 120 bin kişiye yakın insan
memuriyetten ihraç edilmiştir değerli arkadaşlarım ve bunlar olağanüstü hâl
içinde yapılmıştır. Biraz evvel konuşan Cumhuriyet Halk Partisi Grup Başkan
Vekili Levent Gök olağanüstü hâlin istismar edildiğine dair de açık ifadelerde
bulundu. 
Değerli
arkadaşlarım, Anayasa çok açık, olağanüstü hâlde hangi konularda kanun hükmünde
kararname çıkarılabilir bunlar çok açık ama böyle olmasına rağmen, olağanüstü
hâl ciddi bir şekilde kötüye kullanılmış, istismar edilmiştir, hiç olağanüstü
hâle neden olan sebeple, nedenle ilgisi olmayan çok sayıda konuda kanun
hükmünde kararname çıkarılmıştır. Bu bile değerli arkadaşlarım, bundan sonra
ülkenin nasıl yönetileceğini göstermesi açısından çok açık, net bir delil
teşkil eder. 
Değerli
arkadaşlarım, olağanüstü hâl kanun hükmünde kararnameleriyle çok sayıda insan
hiçbir savunma hakkı kullanmaksızın görevinden atılmıştır, görevinden
atılmıştır. Şimdi diyorsunuz ki: “Biz…” Bunlarda mahkeme yolu da kapalı bildiğiniz
gibi çünkü Anayasa Mahkemesi daha evvel vermiş olduğu karara muhalefet ederek,
o kararı bozarak olağanüstü hâlde çıkarılan kanun hükmündeki kararnamelerin
Anayasa Mahkemesi tarafından incelenemeyeceğini karara bağlamıştı. 
Değerli
arkadaşlarım, bir kere, kanun hükmünde kararnamelerle ihraç edilenlerin
birçoğunun bu sebeple, FETÖ’yle filan hiçbir ilişkisi yoktur. Kaldı ki ilişkisi
olsa bile, mutlaka ve mutlaka insanlara savunma hakkının kullandırılması
gerekiyor. 
Değerli
arkadaşlar, evet, demokrasilerde “olağanüstü hâl” diye bir yönetim var,
Türkiye’de bunu gerektirecek bir olay 15 Temmuzda olmuştur. Zaten, Cumhuriyet
Halk Partisi buraya gelmiştir ve size “Bu darbe girişimini yapanlarla mücadele
etmek için ne yapmanız gerekiyorsa desteğe hazırız.” demiştir. Buna rağmen siz
olağanüstü hâl ilan etmişsiniz ama bu olağanüstü hâli hukuk içinde yani kendi
olağanüstü hukukunun içinde bile kullanmıyorsunuz. 
Değerli
arkadaşlarım, bakın, Sayın İçişleri Bakanı geçenlerde şöyle bir açıklama yaptı,
dedi ki: “Bir seçim müziği gördüm, dinledim ve derhâl valiye telefon ettim,
‘yasaklayın’ dedim.” Ne oluyor? IV. Murat bile böyle yapmıyordu değerli
arkadaşlarım. Yani bu, bütün bunlar, seçim boyunca olan çok sayıda olay,
olağanüstü hâlin nasıl kötüye kullanıldığının çok açık bir şekilde delilini
teşkil etmektedir. 
Değerli
arkadaşlarım, hiç kimse şunu söylemesin: Evet, Türkiye, büyük bir badireden
geçmiştir, ciddi bir tehlike atlatmıştır, neredeyse darbe yapılacaktı hatta
ülkede iç savaş çıkarılacaktı; olağanüstü hâl ilan ettik ve bunlarla mücadele
ediyoruz, bu arada kuruyla yaş da yanar, ne yapalım diyemezsiniz değerli
arkadaşlarım; derseniz, söylediğiniz birçok lafı hamaset olarak kabul ederiz.
Nedir o laflardan biri? “İnsanı yaşat ki devlet yaşasın.” Başka nedir ve çok
sık başvurduğunuz? “Fırat’ın kenarında bir kuzu…” Değerli arkadaşlarım,
insandan söz ediyoruz, Fırat’ın kenarında bir kuzudan değil. 
Bakın,
suçun, cezanın kişiselliğinin çok ötesine geçilmiştir ve bu olağanüstü hâl
dolayısıyla ya da FETÖ’yle bir şekilde ilgisi var diye gözaltına alınan,
hapsedilen insanların çocuklarına, ailelerine, yedi sülalesine kadar giden
uygulamalar vardır ve bu uygulamalarda dünya kadar insan mağdur olmaktadır
değerli arkadaşlarım. Nitekim bunu siz de kabul ettiniz, sözcüleriniz defalarca
bunları ilan etti değerli arkadaşlarım. Ama “Bir komisyon kurduk.” dediniz,
peki nerede o komisyon? Hani, bu komisyon niye çalışmıyor? Nasıl çalışacak,
hangi hukukla karar verecek? Bunların hiçbiri yok. 
Değerli
arkadaşlarım, şimdi diyorsunuz ki bunlar bizi ilgilendirmez. Ama Türkiye’nin
tarihi, siyasal tarihi çok uzun. Geçmişte onlarca örnek var, siz de yaşadınız
bu mağduriyetleri değerli arkadaşlarım. Sanıyorsunuz ki “Bizim elimizden bu
iktidarı, bu gücü asla ve asla hiç kimse alamaz. Hatta almaması için her şeyi
de yapıyoruz. YSK’mız da var, şu da var, bu da var.” Öyle değil, değerli
arkadaşlarım, bu devran döner; bu haksızlıkların, gerçekten acı çeken bu
insanların ahı çıkar değerli arkadaşlarım.
Saygılarımla.
(CHP sıralarından alkışlar)
BAŞKAN
– Teşekkür ediyorum Sayın Bekaroğlu. 
Sayın
Gök, 60’a göre bir dakika süreyle söz veriyorum.
Buyurun.
IV.- AÇIKLAMALAR (Devam) 
25.- Ankara Milletvekili Levent Gök’ün,
Cumhurbaşkanı Recep Tayyip Erdoğan’ın 22 Haziran 2010 tarihinde Başbakanlığı
sırasında AK PARTİ grup toplantısında OHAL konusunda sarf ettiği bazı
ifadelerine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, birazdan bir oylama yapacaksınız ama ben, az önce grubum adına
konuşurken kullandığım birtakım tümceleri burada tekrar iktidar partisi grubuna
hatırlatmak istiyorum. Görevimi yapıyorum, belki duymayanlar vardır, bir kısım
arkadaş dışarıdaydı.
22
Haziran 2010, AK PARTİ grup toplantısı, Başbakan Recep Tayyip Erdoğan kürsüde
ve diyor ki değerli arkadaşlarım: “Malum muhalefet partisi -burada MHP’yi
kastediyor- OHAL ilan edilsin istiyor. O, sizin karakterinizde var. Bizim
iktidarımızın karakterinde OHAL yok.” Yani AKP iktidarı döneminde, karakterinde
OHAL yok. “O, sizin aczinizin gereği. Terör istatistiklerinden, olağanüstü hâl
dönemlerinde terörün zirve yaptığını göreceksiniz. Olağanüstü hâl, terörü
derinleştirdi, halkı mağdur etti, terörün istismar zeminini güçlendirdi.
Olağanüstü hâl istemek terörün diline teslim olmaktır.” diyor.
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – OHAL’i kaldıran biziz Sayın Başkan. O şartlar şimdi başka.
Kayıtlara geçsin.
LEVENT
GÖK (Ankara) – Ben de şimdi sesleniyorum: Hangi AK PARTİ iktidarı? Hangi AK
PARTİ iktidarının karakterinde OHAL var, hangisinde yok, birazdan bunu
göreceğiz.
BAŞKAN
– Teşekkür ediyorum Sayın Gök.
V.- BAŞKANLIĞIN GENEL KURULA SUNUŞLARI (Devam)
B) Tezkereler (Devam)
1.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı’yla ülke genelinde ilan
edilen ve 3/1/2017 tarihli ve 1134 sayılı Kararı uyarınca devam etmekte olan
olağanüstü hâlin 19/4/2017 Çarşamba günü Saat 01.00’den geçerli olmak üzere üç
ay süreyle uzatılmasına dair tezkeresi (3/931) (Devam)
BAŞKAN
– Sayın milletvekilleri, Başbakanlık tezkeresi üzerindeki görüşmeler böylece
tamamlanmıştır.
Şimdi
tezkereyi oylarınıza sunuyorum: Kabul edenler… Kabul etmeyenler… Tezkere kabul
edilmiştir, hayırlı uğurlu olsun.
Şimdi,
Danışma Kurulunun bir önerisi vardır, okutup işleme alacağım ve oylarınıza
sunacağım.
VII.- ÖNERİLER
A) Danışma Kurulu Önerileri
1.- Danışma Kurulunun, Türkiye Büyük Millet
Meclisinin kuruluşunun 97’nci yıl dönümünün ve Ulusal Egemenlik ve Çocuk
Bayramı’nın kutlanması, günün anlam ve öneminin belirtilmesi gayesiyle Genel
Kurulda özel gündemle görüşme yapılması için Türkiye Büyük Millet Meclisinin 23
Nisan 2017 Pazar günü saat 14.00’te toplanmasına, bu toplantıda yapılacak
görüşmelerde siyasi parti grubu başkanlarına onar dakika süreyle söz
verilmesine ve bu birleşimde başka konuların görüşülmemesine ilişkin önerisi 
18/4/2017
Danışma Kurulu Önerisi
Danışma
Kurulunun 18/4/2017 Salı günü yaptığı toplantıda, aşağıdaki önerinin Genel
Kurulun onayına sunulması uygun görülmüştür.
 İsmail
Kahraman
 Türkiye
Büyük Millet Meclisi Başkanı
 Bülent Turan Levent
Gök
 Adalet ve Kalkınma Partisi  Cumhuriyet
Halk Partisi 
Grubu Başkan Vekili  Grubu
Başkan Vekili
 Ahmet Yıldırım Erhan
Usta
 Halkların Demokratik Partisi  Milliyetçi
Hareket Partisi
Grubu Başkan Vekili Grubu
Başkan Vekili
Öneri:
Danışma
Kurulunun 18/4/2017 tarihinde yaptığı toplantıda Türkiye Büyük Millet
Meclisinin kuruluşunun 97’nci yıl dönümünün ve Ulusal Egemenlik ve Çocuk
Bayramı’nın kutlanması, günün anlam ve öneminin belirtilmesi gayesiyle Genel
Kurulda özel gündemle görüşme yapılması için Türkiye Büyük Millet Meclisinin 23
Nisan 2017 Pazar günü saat 14.00’te toplanması, bu toplantıda yapılacak
görüşmelerde siyasi parti grubu başkanlarına onar dakika süreyle söz verilmesi
ve bu birleşimde başka konuların görüşülmemesi önerilmiştir.
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmiştir.
Birleşime
on dakika ara veriyorum.
Kapanma Saati: 18.41
ÜÇÜNCÜ OTURUM
Açılma Saati: 18.52
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Ali Haydar
HAKVERDİ (Ankara)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 84’üncü Birleşiminin
Üçüncü Oturumunu açıyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım, oylarınıza sunacağım.
B) Siyasi Parti Grubu Önerileri
1.- HDP Grubunun, Grup Başkan Vekili Muş
Milletvekili Ahmet Yıldırım tarafından, cezaevlerinde yaşam riski sınırına
ulaşmış olan açlık grevi eylemcilerinin taleplerinin insani yol ve yöntemlerle
karşılanabilmesinin yollarının araştırılması amacıyla 18/4/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 18 Nisan 2017 Salı günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi 
18/4/2017
Türkiye Büyük Millet Meclisi Başkanlığına
Danışma
Kurulu 18/4/2017 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
Ahmet Yıldırım
Muş
Grup Başkan Vekili
Öneri:
18
Nisan 2017 tarihinde Muş Milletvekili Grup Başkan Vekili Ahmet Yıldırım
tarafından, cezaevlerinde yaşam riski sınırına ulaşmış olan açlık grevi
eylemcilerinin taleplerinin insani yol ve yöntemlerle karşılanabilmesinin
yollarının araştırılması amacıyla Türkiye Büyük Millet Meclisine verilmiş olan
4386 sıra numaralı Meclis araştırması önergesinin Genel Kurulun bilgisine
sunulmak üzere bekleyen diğer önergelerin önüne alınarak 18/4/2017 Salı günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Önerinin lehinde ilk söz İzmir Milletvekili Ertuğrul Kürkcü’ye aittir.
Sayın
milletvekilleri, salonda gerçekten bir uğultu var. Lütfen, konuşmacının
insicamını bozmayalım.
Buyurun
Sayın Kürkcü. (HDP sıralarından alkışlar) 
ERTUĞRUL
KÜRKCÜ (İzmir) – Sayın Başkan, sevgili arkadaşlar; hepinizi sevgi ve saygıyla
selamlıyorum. Aslında, konuşmam hepinizi ilgilendirecek diye düşünüyorum çünkü
cezaevleriyle ilgili biliyorsunuz ve daha dün pek çok AKP’li vekil
arkadaşımızın kol kola gezdiği insanlar şu anda cezaevlerinde ve Türkiye'nin
tarihi böyle, iktidar ya da muhalefetin yolu her zaman cezaevlerinden geçer.
Bu
referandum sırasında gerçekleşen seçim yasaları ihlalleri ve başta Yüksek Seçim
Kurulu Başkanı olmak üzere bütün görevlilerin işlemiş bulundukları bütün seçim
suçlarının da pekâlâ yarın onları mahkeme karşısına ve cezaevine taşıması
muhtemeldir. Bütün bu nedenlerle, cezaevinde olup bitenler aslında hepimiz için
son derece önemlidir.
Herkes
için ilginç olabilecek bir istatistik: Türkiye cezaevlerinde 210 bin tutuklu ve
hükümlü var. Bunların yüzde 80’i referandumda “hayır” oyu kullandı, yüzde 20’si
“evet” dedi. Demek ki cezaevlerindeki tutuklu ve hükümlüler aslında
cezaevindeki gidişattan hiçbir şekilde memnun değiller. Sadece bu bile, başlı
başına burada bir tartışmayı bizim için önemli kılardı.
BAŞKAN
– Sayın Kürkcü, bir dakika. 
Sayın
milletvekilleri, lütfen uğultuyu keselim; gerçekten, insicamı bozulabilir sayın
konuşmacının, istirham ediyorum. 
Buyurun
Sayın Kürkcü.
ERTUĞRUL
KÜRKCÜ (Devamla) – Benim insicamım bozulmuyor da ben onların insicamını bozmak
istiyorum.
Hakikaten
çok önemli bir şeyden söz ediyorum çünkü bu cezaevlerinden daha çok insan gelip
geçecek, düzeltirseniz iyi olur arkadaşlar, hepimizin başına gelebilir.
2012’de,
bundan önce, bir açlık grevi için gene konuşmuşum, çok ilginç, o gün de açlık
grevlerinin 64’üncü günüymüş, bugün de Türkiye cezaevlerinde sürüp giden açlık
grevlerinin 64’üncü günündeyiz ve bu açlık grevlerini sürdürenler yaşamsal
tehdit sınırına çoktan yaklaştılar. Talepleri şunlar: İmralı F Tipi Yüksek
Güvenlikli Kapalı Cezaevinde kalmakta olan Abdullah Öcalan üzerindeki tecridin
kaldırılması. Kürt demokrat ve muhalifler üzerinde yürütülen yaygın gözaltı
tutuklama operasyonlarının, askerî ve siyasi baskının sonlandırılması.
Cezaevlerinde gayriinsani ve kötü muamele teşkil eden uygulamaların
sonlandırılması. 
Bugüne
kadar bu taleplerine ne cezaevi yönetimlerinden ne Adalet Bakanlığından yanıt
aldılar.
Ben
İzmir Milletvekili olarak büyük çoğunluğunun kalmakta olduğu Aliağa Şakran
Cezaevi kompleksi savcılarıyla görüştüm. Cezaevlerini ilgilendiren on temel
husus hakkında iyileştirmeler yapılabileceği konusunda hemfikir olduk. Ancak ne
yazık ki bu ilk iki talep konusunda cezaevi idareleri ellerinden gelen bir şey
olmadığını ve konunun bakanlıkla çözülmesi gerektiğini belirttiler ancak bugüne
kadar bakanlığın da bu konuda herhangi bir açıklaması olmadı.
Şimdi,
bu taleplerin siyasi mahiyette olmasına bakarak bunların anlamsız ya da
gereksiz olduğunu kimse söyleyemez çünkü bundan önceki bütün grevlerde de bu
talepler gündemdeydi ve bütün bunları Meclis Cezaevleri Komisyonu ve diğer
yetkililerle görüşmeler yoluyla çözebilmiştik. Özellikle Olağanüstü Hâl
Yasası’ndaki değişiklikler ve olağanüstü hâl kararnameleri dolayısıyla
cezaevlerine dayatılmış bulunan yaptırımlar dolayısıyla ortaya çıkan ihlaller
son derece önemli bir sorun bloku oluşturmaktadır ve bunların çözümü pekâlâ
mümkündür. Aslında, bu yolda bir adım atılmış olsa siyasi taleplerin uzun
vadede ve başka zeminlerde de çözülebileceği göz önüne alınarak pekâlâ bu
grevler sonlandırılabilecekken cezaevi idareleri bu yönde de bugüne kadar
herhangi bir adım atmadılar.
Çıplak
arama, kitap ve diğer basılı malzemenin cezaevine sokulmaması, görüşlerin
gardiyan nezaretinde yapılması, avukat görüşlerinin kaydedilmesi ve gene
onların da gardiyan nezaretinde yapılması, doktorlar tarafından muayene,
hastaneye sevk konularının savsaklanması, uygun adım yürütme mecburiyetinin
dayatılması, koğuşlarda ayakta sayım istenmesi, havalandırma saatlerinin
kısıtlanması, sosyal alanlara çıkışın kısıtlanması gibi pek çok hususun aslında
bugünkü mevzuat içerisinde dahi çözülebileceği ortadayken bir tür disipline
etme arzusu son derece açık bir biçimde gözükmektedir ve bu insanların aslında
bu yoldan disipline edilemeyecekleri açık olduğu hâlde onlara bu dayatmalarda
bulunulmaktadır. O nedenle, bir an önce bu cezaevleriyle ilgili bir araştırmaya
girişilerek Meclisin inisiyatifi eline alması son derece yerinde olacaktır.
Ancak
cezaevi savcıları ve cezaevi müdürleriyle yaptığım görüşmelerden edindiğim
izlenim şudur ki onlar Cezaevleri Tüzüğüne dayanarak beslenmeyi reddeden
tutuklu ve hükümlülerin isteklerine bakılmaksızın kurumda veya olanak
bulunmadığı takdirde derhâl hastaneye kaldırılmak suretiyle tedavi ve beslenme
gibi tedbirlere maruz bırakılacakları hükmüne güvenmek istiyorlar. Ancak şunu
söylemek isterim: Türkiye’deki hiçbir cezaevi hekimi ve hiçbir hekim bu tüzüğün
gereklerini yerine getiremez çünkü onların hekimliğe başlarken ettikleri
Hipokrat yemini, bağlı bulundukları meslek kuruluşlarının hep birlikte
kararlaştırdıkları Malta Bildirgesi, kendi rızaları ve iradeleri dışında
bilinçleri açıkken bu tutuklu ve hükümlülere hiçbir tedbirin -ister tıbbi ister
idari ister siyasi hiçbir tedbirin- uygulanamayacağı konusunda son derece
açıktır. O nedenle, ben, Adalet Bakanlığının ve Ceza ve Tevkifevleri Genel
Müdürlüğünün ve cezaevleri yöneticilerinin bu tüzüğe sığınarak, esasen tıbbi
etiğe aykırı, dolayısıyla insan haklarına aykırı bu tür işlemlere güvenerek,
cezaevlerinde can kayıplarının önüne geçeceklerine güvenmemelerini dilerim.
Cezaevlerinde can kayıplarını önlemenin biricik yolu, bu meselelerin çözümü
konusunda somut bir adım atılmasının sağlanmasıdır. 
İkincisi:
Şu an sadece hükümlüler değil aileleri de onlarla dayanışma için açlık
grevindedirler; Cezaevlerinden haber alamamaktadırlar, kaygı, endişe ve sürekli
olarak çektikleri görüşememe sıkıntısı dolayısıyla son derece geniş bir kesimin
mağduriyetinden söz ediyoruz. Bizler milletvekilleri olarak bu tutuklu ve
hükümlülerle görüşerek onların gerçek düşüncelerini öğrenebilmek bakımından
hiçbir imkâna sahip değiliz. Keyfî bir biçimde Adalet Bakanlığı tarafından bu
tutuklu ve hükümlülerle görüşmelerimiz önlenmektedir. Milletvekilleri olarak
esasen bu haklara sahip olduğumuz hâlde Meclis İçtüzüğü’nden, milletvekili
statüsünden kaynaklanan bu hakların kullanılması Adalet Bakanlığı
genelgeleriyle önlenmektedir. Son derece gülünç olduğunu sizin de kabul
edeceğinizi düşünüyorum. Hapisteki eş başkanlarımızla biz görüşemiyoruz fakat
başka partilerin milletvekillerinin görüşmesi için Adalet Bakanlığı bu izinleri
kolayca veriyor. Yani, bu, bir partiyi, bir parti grubunu topluca cezalandırma,
aslında elde olmayan, Hükûmetin vekiller üzerinde uygulaması imkânı ve ihtimali
teorik olarak bulunmayan bu yetkiyi Adalet Bakanlığını kullanarak bizlerin hem
siyasi bakımdan olan biteni anlamamızı hem de tutuklu ve hükümlülerle görüşerek
onların taleplerine çözüm getirilmesi ihtimalini ortadan kaldırıyor.
Bizler,
açlık grevlerine girenlerin bu kararları kendi iradeleriyle verdiklerini
biliyoruz. Adalet Bakanlığında ve cezaevi idaresinde hâkim düşünce ise bunların
dışarıdan siyasi komutayla gerçekleştiğidir. Aslında bunun böyle olmadığı bugün
de gazetelerde ve internet medyasında yaygın yer alan KCK önderliğinin bu
konuda yaptığı açıklamayla da bellidir. Fakat buna rağmen cezaevlerindeki
grevler bitmemektedir. Çünkü anlaşılan o ki bütün bu manevi güçlerle bile başa
çıkılamayacak kadar büyük bir ezilme, haktan yoksun bırakılma ve baskı altında
tutulma duygusuna insanlar sahiptir. 
Bir
an önce cezaevlerindeki sorunlara çözüm bulmak için adım atmalıyız,
insanlarımızı ölüme terk etmemeliyiz, cezaevlerindeki herkes diğer herkesle
eşit haklara sahiptir.
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (Devamla) – Unutmayın, en yakınlarınız cezaevindedir.
Hepinizi
sevgi ve saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Kürkcü.
Şimdi,
önerinin aleyhinde ilk söz, Manisa Milletvekili Erkan Akçay’a aittir.
Buyurun
Sayın Akçay. (MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; muhterem heyetinizi
saygıyla selamlıyorum. 
Milliyetçi
Hareket Partisi Grubu olarak konunun Türkiye Büyük Millet Meclisindeki İnsan
Haklarını İnceleme Komisyonu ve bu Komisyon tarafından oluşturulacak bir heyet
tarafından ele alınmasının daha doğru olacağını düşünüyoruz. Özellikle bu
referandum sonrası bazı hassasiyetleri göstermenin yerinde olacağını
düşünüyoruz.
Değerli
milletvekilleri, pazar günü hükûmet sisteminin netleştirilmesi için reform
niteliğinde bir Anayasa değişikliğini öngören bir referandumu hep birlikte
gerçekleştirdik ve bu yapılan referandum sonunda vatandaşlarımız yüzde 51,4
oranında “evet” demiştir. Katılım oranıysa yüzde 85,5’u bulmuştur. Bu denli
yüksek bir katılım oranıyla demokratik teamüller içerisinde kabul edilen
anayasa değişikliği paketi hukukidir, meşrudur. Yapay kriz gayretleriyle veya
meşruiyet tartışmalarıyla millet iradesi yok sayılmamalıdır. Milletimiz, millet
ve devlet bekası için hassasiyetini pazar gününde sandıkta göstermiştir; ya
“Evet” demiştir ya da “Hayır” tercihini kullanmıştır. Halk oylaması sonunda
milletimiz hür iradesiyle ve tartışmasız bir şekilde “evet” demiş,
Cumhurbaşkanlığı hükûmet sistemine geçişi onaylamıştır. Milletimiz bu kararıyla
demokrasimize, cumhuriyetimize, devletimizin istikbaline, milletimizin
istiklaline sahip çıkmıştır. Anayasa değişikliğiyle 2007 Anayasa değişikliğiyle
yarım bırakılan iş tamamlanmıştır. Hatırlarsanız, 21 Ekim 2007 Anayasa referandumuyla
Cumhurbaşkanının halk tarafından seçilmesine karar verilmiştir.
Cumhurbaşkanının halk tarafından seçilmesine ilişkin Anayasa değişikliği
yapılırken Genel Başkanımız Sayın Devlet Bahçeli 2 Mayıs 2007 tarihinde yapmış
olduğu açıklamada şu çok önemli ifadeleri kullanmıştır: “Cumhurbaşkanının halk
tarafından seçilmesinin Cumhurbaşkanının yetkilerinden bağımsız olarak ele
alınamayacağı bir gerçektir. Bu konuların aceleye getirilmesi ileride başka
sıkıntı ve sorunların yaşanmasına yol açabilecektir. Bu bakımdan, anayasal
sistemimizde merkezî konumda bulunan Cumhurbaşkanlığına ilişkin düzenlemelerin
seçimlerden sonra, yani 22 Temmuz 2007 seçimlerinden sonra oluşacak Meclis
tarafından bir bütünlük içinde ele alınması siyasi basiretin icabı olacaktır.”
Sayın Genel Başkanımızın 2007’de dikkat çektiği gelişmeler Ağustos 2014’te
Cumhurbaşkanının halk tarafından seçilmesiyle gerçekleşmiş ve adına “fiilî
durum” denilen durum ortaya çıkmıştır. 2007’de yapılan yanlış, Milliyetçi
Hareket Partisinin önerisiyle ve sağlanan mutabakat ve uzlaşmayla 16 Nisan
2017’de düzeltilmiştir.
Değerli
milletvekilleri, demokrasi yolculuğumuzun doğal bir sonucu olarak
Cumhurbaşkanlığı hükûmet sistemine geçiyoruz. Çok başlılık artık bitmiştir.
Davul başkasında, tokmak başkasında devri sona ermiştir. Fiilî durum bitmiştir.
Yetki başkasında, sorumluluk başkasında devri de bitmiştir. Hükûmet sistemi
değişmiştir, maksat hasıl olmuştur. Böylece mesele çözümlenmiş, düğüm
çözülmüştür ve güçlü ve büyük Türkiye'nin önü açılmıştır. Bundan böyle kriz mühendislerine,
vesayet odaklarına, millet iradesine çelme takmak isteyenlere kapılar
kapatılmıştır. Aziz milletimizin kararıyla Türkiye Cumhuriyeti’nin ülkesi ve
milletiyle bölünmez bütünlüğünü yıkmaya yönelik oyunlar bozulmuştur.
Türkiye'nin ayağındaki prangalar sökülmüştür. Birlik ve bekamıza sahip
çıkılmış, birlik ve dayanışma ruhu öne çıkarılmıştır. Demokrasimize dışarıdan
müdahalelere kapı kapatılmıştır. Cumhuriyetimiz daha da güçlenecektir ve
ilelebet teminat altına alınmıştır. Millî devlet tahkim edilecek, ülkemizin
üzerindeki kara bulutlar dağıtılacaktır. Güçler ayrılığı kesinleşecek, her erk
kendi içinde güçlenecektir ama güçlerin birbirine hâkim olmasının yolu anayasal
olarak kapatılmıştır. Hükûmet sistemindeki denge, denetleme mekanizmaları kesinleşmiş,
yetkisi olana sorumluluk da getirilmiştir. 
Cumhurbaşkanlığı
seçimleri ile Parlamento seçimlerinin aynı gün yenilenmesi kuralıyla sistemin
sigortası inşa edilmiştir, istikrarlı ve güçlü hükûmetlerin önü açılmıştır. 
Elbette
bu referandumun sosyolojik, siyasi veya diğer bakımlardan analizleri
yapılacaktır, yapılmalıdır da ancak öncelikle her seçimin ve oylamanın kendi
kategorisi içinde değerlendirilmesi gerekmektedir. Bu ne demektir değerli
milletvekilleri? Milletvekili genel seçimlerinin kendine özgü şartları ve
özellikleri vardır. Siyasi partilerin kendi programları, taahhüt ettikleri
beyannameleri, adayları ve tüzel kişilikleri olarak bu milletvekili genel
seçimleri gerçekleştirilmektedir. Yerel seçimlerin kendi içinde ayrı özel
şartları ve özellikleri vardır, bunları da hepiniz biliyorsunuz, tekrarlamaya
gerek yok. Ancak, referandumların da kendine özgü özellikleri ve şartları
vardır. Referandumların da kendine özgü bu özel şartlar içerisinde
değerlendirilip daha evvelki referandumlarla mukayese edilmesi gerekir. Yerel
seçimlerin de yine önceki yerel seçimlerle mukayese edilmesi gerekir.
Milletvekili seçimlerinin de yine aynı kategorideki milletvekili seçimleriyle
mukayesesinin yapılması daha sağlıklı analizlere yol açacaktır. 
Referandum
sonucuyla birlikte siyasetin falcıları tekrar ortaya çıkmıştır. Kazanan kim,
kaybeden kim, âdeta ellerinde papatya, kazandı mı, kaybetti mi falı
bakılmaktadır. Bu referandumun kazananı sadece ve sadece milletimizdir,
demokrasimizdir. Kazanan Türkiye’dir; kazanan bayraktır, Türkiye
Cumhuriyeti’dir, vatandır. Bunun dışında kazanan-kaybeden diye bir ayrım yapmak
son derece hatalıdır. Ancak, daha ilk günden bu hataya düşerek haksız itham ve
iddialarla ve yanlışlıklarla kamuoyu algısı oluşturma gayretlerine girenler de
görülmektedir. Milletimizin iradesini hiçe sayma gayretleri beyhude bir
gayrettir. Bunlar demokrasiye inanmayanların, vesayet arayışıyla gündemi meşgul
etmek isteyenlerin ve millete güvenmeyenlerin değerlendirmeleridir. Hiç kimse
toplumu kışkırtma girişiminde bulunmasın. Hiç kimse yeni kutuplaştırma ve
kamplaştırma hayallerine dalmasın. Hiç kimse sakın sokaklara oynamaya
kalkmasın. Hiç kimse yeni anayasa çağrılarıyla 16 Nisandaki yüzde 51,4’lük
kararı yok sayarak meşruiyet tartışmaları açmasın. Referandumun kendi mantığı
gereği yüzde 50+1’e ulaşan bir tercih bağlayıcıdır ve meşrudur. Bu referandumun
meşruiyet sorunu yoktur. Sandığa yansıyan millî iradedir. İster “evet” deyin
ister “hayır” deyin milletin iradesine inanmak ve güvenmek zorundayız,
demokrasinin gereği budur. Bütün siyasetçileri, bütün vatandaşlarımızı sakın,
soğukkanlı olmaya ve demokrasiye inanmaya, milletimize güvenmeye davet
ediyorum.
Değerli
milletvekilleri, Milliyetçi Hareket Partisi bu anayasa değişikliği sürecinde
bir mutabakat ve uzlaşma içerisinde bir sorumluluk ve inisiyatif almıştır ve
“evet” demiştir.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Akçay sözlerinizi.
ERKAN
AKÇAY (Devamla) – Sözlerimi bitiyorum.
BAŞKAN
– Bir dakika süre veriyorum.
Buyurun.
ERKAN
AKÇAY (Devamla) – Bundan sonraki süreçte de yine aynı şekilde ilkeli, tutarlı
ve kararlı tutumumuzu devam ettirerek bu sürecin nihayete erişine kadar ve
sonuna kadar bu tutumumuzu devam ettireceğimizi buradan beyan etmek ister,
hepinize saygılar sunarım. (MHP ve AK PARTİ sıralarından alkışlar)
BAŞKAN
– Teşekkür ediyorum Sayın Akçay.
Önerinin
aleyhinde ikinci söz, Ankara Milletvekili Şenal Sarıhan’a aittir.
Sayın
Sarıhan, buyurun. (CHP sıralarından alkışlar)
ŞENAL
SARIHAN (Ankara) -Değerli Başkan, değerli yazman üyeler, değerli milletvekili
arkadaşlarım, basın emekçileri; hepinizi saygıyla selamlıyorum. 
Sevgili
arkadaşlar, biraz önce, benden bir önce konuşan Ertuğrul Kürkcü yerine oturduğu
zaman arkadaşlarına söylediği şu sözü duydum: “Beni milletvekilleri dinlemediler
ama ben insanlığa seslendim.” Ben de insanlığa seslenmek istiyorum fakat ondan
önce Sayın Akçay’a da seslenmek istiyorum. Sayın Akçay’a sormak istiyorum:
Acaba cezaevleri konusunda söyleyecek tek bir cümleleri yok muydu? 
ERKAN
AKÇAY (Manisa) – Var efendim, var. 
ŞENAL
SARIHAN (Devamla) - Çünkü cezaevleri konusundaki önergenin aleyhine
düşüncelerini açıklayacaklarını söylediler fakat bunun yerine referandumun
nimetlerinden söz ettiler. Ben de bu konuda çok konuşma isteğiyle doluyum çünkü
bugün günceli bu oluşturuyor ve bir hukukçu olarak benim kanaatim: Meşru
olmayan bir referandum öncesini ve meşru olmayan bir referandum sonrasını
yaşadık. 
Yine,
Ertuğrul Kürkcü, biraz önce buradaki kalabalığa seslenirken, buradaki
konuşmakta olan sayın milletvekillerine seslenirken “Arkadaşlar, siyasetçiler
için cezaevleri çok yakındır, dikkat edin.” dedi. Hemen geçmişimdeki şu sözü
anımsadım: Ben bir siyasi ceza dava avukatıyım. Bu sebeple, benim gibi siyasi
cezalara özenen arkadaşlarıma derim ki: Aman ha arkadaşlar, tetikte olun,
siyasi bir ceza avukatı için kürsünün iki yanı çok yakındır; ya sanık
mevkisinde oturursunuz ya da avukat mevkisinde. Şimdi, düşünüyorum ve geçmişe
bakıyorum: Gerçekten, bizim için de siyasetçiler için de iki yer çok yakın,
cezaevleri ile şu kürsüler bize çok yakın. O sebeple değil elbette ama insanlık
için cezaevlerinde neler yaşanmaktadır? Cezaevlerinde ne oluyor? Türkiye’de
Anayasa değişikliği için biz uğraşırken insanlar işsizlikle mi uğraşıyorlar
yoksa başka sıkıntıları mı var? Ya da cezaevlerine insanları doldurduk da,
artık cezaevleri, zaten çekilemez durumda olan, zaten bir kötülük olan
cezaevleri iyice yaşanamaz hâle mi geldi, bunlarla da ilgilenmek durumundayız. 
Değerli
arkadaşlarım, İnsan Hakları Derneği Genel Merkezinin bana verdiği bilgiye göre,
şu anda 34 farklı cezaevinde toplam 305 siyasi tutuklu süresiz ve dönüşümsüz
açlık grevinde. Bunların 67’sini kadınlar oluşturuyor. Şakran’da 63’üncü günde
ve ciddi sağlık sorunları var. Biraz önce söyledim, “Bir siyasi dava avukatıyım.”
dedim, bu sebeple çok iyi bilirim açlık grevleri süreçlerinin insanların
yaşamlarını ne ölçüde etkilediğini; ya onları hayattan alıp götürdüğünü ya da
“Wernicke-Korsakoff” denilen bir hastalık sebebiyle onları yaşayan ölüler
hâline getirdiklerini bilirim. Oysa bizim Ceza İnfaz Yasamız son derece iyi
değerlerle doldurulmuş olan bir yasadır ve şöyle der: “Cezaevindeki insanın
yaşamının sınırı, yaşamıyla ilgili ya da temel hak ve özgürlükleriyle ilgili
sınır sadece cezaları süresince onların özgürlüklerinden yoksun bırakılmasıdır.
Yani cezaevi dışına gönderilmemesidir. Ama bunun dışındaki bütün temel hak ve
özgürlükleri kendilerine tanınmak durumundadır.” Ana kural budur. “Birleşmiş
Milletler Tutuklu ve Hükümlülerle İlgili Minimum Standartlar” diye anılan metinde
de aynı gerekçe vardır, insandır tutuklu ya da hükümlü ve insan olma onurunun
gerektirdiği bütün haklardan yararlanmak zorundadır.
Şimdi,
İnsan Hakları Derneğinin -bana vermiş olduğu- Şakran hapishanesindeki açlık
grevine katılmış olan tutuklu ve hükümlülerin talepleri var, birkaçını
okuyacağım. Diyorlar ki: “Ağır tecrit uygulamalarına son verilsin. Koğuşlar çok
kalabalık. Yatak yeterli değil. Korkunç bir havasızlık var. 10 kişilik odalarda
20-25 kişi yatıyoruz. Havalandırmaya çıkarken ‘Ayakkabı çıkart.’ komutları
veriliyor, bu onurumuzu kırıyor. Doktor ihtiyaçlarımız karşılanmıyor. Sosyal
alanlar yasaklandı, kitaplar yasaklandı.”
Yani
bu arkadaşlar, bu tutuklu ve hükümlüler, bizden Anayasa değişikliği konusunda
bir talepte bulunmuyorlar, onunla ilgili bir tartışma açmıyorlar ama diyorlar
ki “Onurlu bir insan gibi yaşamak ihtiyacındayız, bu ihtiyacımız giderilsin.” 
Onlara
kulak vermemek mümkün mü? Diyeceksiniz ki “Onlar siyasi tutuklular,
Şakran’dakiler de sol siyasi tutuklu, ee, bize ne canım, hepsi teröristtir.”
Böyle diyebilirsiniz. 
Ama
şimdi bakalım Birleşmiş Milletler minimum standartlarına ve dönelim bizim Ceza
İnfaz Yasamıza bakalım.
Orada
ne diyor? Orada diyor ki “Tutuklu ve hükümlünün insan onuru her şeyin
üzerindedir, ona zalimane muamelede bulunamazsınız, onun bütün haklarını
korumak zorundasınız.” 
Bu
yasaları siz yaptınız değerli arkadaşlar, bu yasaları bu Parlamento yaptı.
Şimdi, biz, bu yasalara rağmen, cezaevlerindeki bu acıya kulaklarımızı tıkar ve
yok sayar, bunun araştırılmasını reddedersek ya da bunu Türkiye Büyük Millet
Meclisi İnsan Haklarını İnceleme Komisyonunun cezaevi alt komisyonuna havale
edersek, cezaevi alt komisyonundan da bir sonuç almak mümkün olmayacaktır. 
Değerli
arkadaşlar, bu sabah İnsan Hakları Derneği Ankara şubesini ziyaret ettim. Dün
bir telefon geldi, dediler ki “10 kişilik açlık grevi yapmakta olan analar sizi
ziyarete gelecekler.” “Kaçıncı günlerindeler?” diye sordum, yanıt verdiler.
Dedim ki “Ben onların ayağına giderim. Onlar, o analar çocukları için, çocuklarının
hakları için cezaevinin dışında kendilerine yeni bir cezaevi kurmuş olan
analar, niye şu Türkiye Büyük Millet Meclisinin içine girmek için o kadar emek
sarf etsinler, ben giderim.” dedim ve bugün ziyaret ettim. Beyaz yaşmaklarını
örtmüşlerdi, acıyla oturuyorlardı. Ben sıradan bir milletvekiliyim,
yapabileceğim şeylerin sınırı var ama bizim yapabileceğimiz şeyler var,
hepimizin güç birliğiyle, el birliğiyle yapabileceğimiz şeyler var. 
Başka
bir şeyden söz edeceğim size. Zamanımın da daralmakta olduğunun farkındayım.
Yine birkaç gün önce bir anne aradı, önce mesaj atmış. Sonra onun avukatı bana
Silivri’de sorunun ne olduğunu anlattı. Cezaevlerini İzleme Kurulu Silivri L
Tipi Cezaevine gelmiş, biri İngilizce öğretmeni, biri Hava Harp Okulu öğrencisi
2 çocuk yakınmalarını söylemişler, yakınmalarını söyledikleri için bunları
tecride atmışlar. 
Değerli
arkadaşlar, Cezaevleri İzleme Kurulları yasal olarak kurulmuş kurullardır ve bu
kurulların bu dertleri dinleme, şikâyetleri dinleme, dinledikleri şikâyetleri bize
iletme -bize diyorum- Türkiye Büyük Millet Meclisi İnsan Hakları İnceleme
Komisyonuna dört ayda bir iletme görevleri vardır. Bu, bir hakkın aranması…
Birileri görev yapıyor, birileri soru soruyor fakat birileri de yani cezaevi
yönetimi de çocuklar yakınmalarını, sorunlarını anlattılar diye onları tecride
alıyor. 
Arkadaşlar,
cezaevleri kaynıyor. İster sıkıyönetim olsun ister olağanüstü hâl olsun,
biliyoruz ki böyle dönemlerde ülkemiz Türkiye 774 bin kilometrekarelik bir
cezaevine dönüşür. Şimdi, bu gerçek cezaevlerine dönüp bakmazsak, oradaki
hakları aramazsak burada yapacağımız konuşmaların, burada insanlar için, halk
için, toplum için bir şey yaptığımız iddiasının hiçbir değeri kalmaz. 
Sevgili
arkadaşlar, hepinizi sorumluluğa davet ediyorum, hepinizi insan yaşamının
değerine bir kez daha dikkatle bakmanızı, içerdekileri kendi çocuklarınız gibi
düşünmenizi… Şu Gülten Akın’ın, yakında kaybettiğimiz Gülten Akın’ın açlık
grevinde söylediği “42 Gün” şiirlerini anımsayalım. Orada şöyle bir dize vardı,
“Büyü de oğlum sana baban idamlar alacak.” diyordu. Şimdi, yeniden idamlar alma
pazarlığına yönelme yerine, insan haklarını korumak için ayağa kalkalım. 
Teşekkür
ederim. (CHP ve HDP sıralarından alkışlar)
BAŞKAN
– Teşekkürler Sayın Sarıhan.
Sayın
Akçay, İç Tüzük 60’a göre bir dakika söz veriyorum, buyurun.
IV.- AÇIKLAMALAR (Devam) 
26.- Manisa Milletvekili Erkan Akçay’ın,
Ankara Milletvekili Şenal Sarıhan’ın HDP grup önerisi üzerinde yaptığı
konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Değerli
Milletvekili arkadaşımız Sayın Şenal Sarıhan’ın konuşması sırasında, HDP’nin
grup önerisi hakkında konuşmadığımdan bahisle “Sayın Akçay’ın cezaevlerinin
durumuyla ilgili söyleyecek bir sözü yok mu?” şeklinde bir değerlendirme
yapmasına gerçekten çok üzüldüğümü ifade etmek istiyorum. Elbette söyleyecek
çok sözümüz var. 
Öncelikle
şunu ifade etmek isterim: HDP grup önerisi üzerine konuşmacımız Sayın Ruhi
Ersoy idi, Ruhi Ersoy’u görevlendirmiştik. Ancak son anda, biraz evvel sizin
odanızda da gruplar arasında yaptığımız görüşmeler, konuşmalar sonunda, HDP
grup önerisindeki görüşmeler sırasında Milliyetçi Hareket Partisi Grubu adına
konuşmaya ben karar verdim ve… 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlayabilir miyim Sayın Başkan?
BAŞKAN
– Tamamlayın lütfen.
ERKAN
AKÇAY (Manisa) – …konunun tazeliği bakımından da… Tabii, bu referanduma ilişkin
bir değerlendirme de yapamamıştım. Genel Kurulun bugün itibarıyla çalışmalarına
son verme aşamasına geldiği bu süreçte bu değerlendirmeyi yapmayı tercih ettik.
Ayrıca, kürsüdeki konuşmamın başında da HDP grup önerisi üzerindeki görüşümü
çok kısa, bir iki cümle içerisinde de ifade etmiştim. Bu açıklamayı gerekli
gördüm.
Teşekkür
ederim Sayın Başkan.
BAŞKAN
– Teşekkür ediyorum.
VII.- ÖNERİLER (Devam)
B) Siyasi Parti Grubu Önerileri (Devam)
1.- HDP Grubunun, Grup Başkan Vekili Muş
Milletvekili Ahmet Yıldırım tarafından, cezaevlerinde yaşam riski sınırına
ulaşmış olan açlık grevi eylemcilerinin taleplerinin insani yol ve yöntemlerle
karşılanabilmesinin yollarının araştırılması amacıyla 18/4/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 18 Nisan 2017 Salı günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Öneri üzerinde son konuşmacı, Konya Milletvekili Leyla Şahin Usta.
Buyurun
Sayın Usta. (AK PARTİ sıralarından alkışlar) 
LEYLA
ŞAHİN USTA (Konya) – Sayın Başkan, değerli milletvekilleri ve saygıdeğer
milletimiz; hepinizi saygı ve sevgiyle selamlıyorum.
Öncelikle,
Tunceli’de gerçekleşen elim helikopter kazası için büyük üzüntü duyduğumuzu belirterek
şehitlerimize Allah’tan rahmet, kederli ailelerine ve tüm milletimize
sabrıcemiller diliyorum. Başımız sağ olsun.
16
Nisan referandumuyla kabul edilen yeni hükûmet sistemimiz vatanımıza,
milletimize ve Türkiye’yi tek umut olarak gören mazlum coğrafyaların tümüne
hayırlı uğurlu olsun. 
Sandığa
giderek oyunu kullanan, demokrasinin gereğini yerine getiren ve iradesini
sandıkta tecelli ettiren tüm vatandaşlarımıza teşekkür ediyorum.
Birlik
ve beraberliğimizi bozmadan yeni ve güçlü Türkiye yolunda ilerlemenin gurur ve
onurunu bu tarihî süreçte hep birlikte yaşıyoruz. Bu vatanın sahibi bu
milletten başkası olamaz çünkü bu topraklar binlerce şehidimizin canıyla ve
kanıyla kazanılmıştır. 
Hayatımızı
tercihlerimiz şekillendirir, ya iyiden yanayızdır ya kötüden, ya doğrunun
peşindeyizdir ya da yanlışın. Tıpkı insanlarda olduğu gibi devletlerin,
milletlerin geleceğini de tercihleri ve seçimleri şekillendirir. HDP’nin tercih
ettiği çukur ve hendek siyasetinin, söylemlerinin, Kürt halkını temsil
ettikleri iddialarının bu millet tarafından tercih edilmediğini, kabul
görmediğini 16 Nisan bize göstermiştir. Şöyle ki: Hakkâri’de yüzde 13,8’den
yüzde 31’e, Şırnak’ta 12,3’ten yüzde 28,6’ya, Mardin’de yüzde 29’dan yüzde
41’e, Diyarbakır’da yüzde 21’den yüzde 32,5’a, Muş’ta yüzde 34,5’tan, yüzde
50,8’lik oy oranlarıyla bu millet tercihini kimden yana koyduğunu, iyiden ve
doğrudan yana olduğunu göstermiştir. Siyaseti doğru, düzgün ve bu millet için
yapanlar her daim takdir ve itibar görecektir. 
HDP’nin
vermiş olduğu grup önerisinde cezaevlerindeki açlık grevi eylemcilerinin
talepleri gündeme getirilmektedir. Yüce milletimiz asıl grevi sizlere yapmış ve
grev yaparak onları yanıltmanıza bu kez prim vermemiştir. Bu yüzden sizlerin
zihinsel bir arınma grevine ihtiyacınız vardır. Aklınızı, kalbinizi, gönlünüzü
teröre yandaşlık yapmaktan arındırmalısınız. Öncelikle cezaevlerinde tutuklu
bulunan mahkûmların tümünün yaşam hakları, sağlıkları, güvenlikleri bu devletin
koruması ve teminatı altındadır. Bizzat terörist olarak veya teröre yardım ve
yataklık yapmak suçuyla şu anda cezaevlerinde bulunanların taleplerini yalan
yanlış iddialarla, haksız ithamlarla gündeme getirmek kamuoyunu yanıltma
çabalarıdır. Açlık grevi yapan tutuklular arasında sağlık durumu kötüleşen biri
yoktur. Vitamin ve diğer gerekli takviyeleri doktorlar tarafından reçete
ediliyor ve kullanıyorlar. Ayrıca, yanlarına sağlık yönünden olumsuz bir durum
yaşamamaları için açlık grevinde bulunmayan ve kendi talepleri doğrultusunda 2
hükümlü refakatçi olarak verilmiştir. Yaşam koşullarının daha zorlaştırıldığı
tamamen yalandır. Telefonla görüşme hakları engellenmemiştir, avukatlarıyla
görüşmeleri devam etmektedir.
Terörist
ve teröre yardım ve yataklık yapan, suçları tespit edilmiş mahkûmlar için lüks
koşullar sağlamamızı kimse bizden talep etmesin. Bu teröristler yüzünden
yerinden yurdundan edilen, özellikle doğu ve güneydoğu illerindeki
vatandaşlarımıza karşı vebalimiz ve sorumluluğumuz vardır. Binlerce
şehidimizin, gazimizin yakınları, aileleri, sevenleri için vebalimiz ve
sorumluluğumuz vardır.
Önergede
de belirtildiği üzere, açlık grevleri anayasal haktır ancak teröristlerle
pazarlık için bir araç olarak kullanılamaz. İnsanların yaşam haklarını ortadan
kaldıran, devletimizi, vatanımızı ve milletimizi bölmeyi hedeflemiş canilerden,
bölücülerden ve teröristlerden bahsediyoruz. Resmen terör faaliyetlerinin
görmezden gelinmesini ve dahası, mahkûmlar arasında bu faaliyetlerini
yapmalarına, yaymalarına imkân tanınmasını istiyorsunuz. Dünyanın her yerinde
teröristlere yapılan muameleden farklı bir uygulama beklenemez. Ulusal ve
uluslararası hukuk gereği neyse o yapılmaktadır.
İllaki
terör örgütü mensuplarının koşullarını konuşacaksak, PKK’nın zorla dağa
kaçırdığı çocukların, gençlerin, kızların durumlarını konuşalım. (AK PARTİ sıralarından
alkışlar) Neden o çocukların kurtarılması için çabalamıyorsunuz, üstünü
örtüyorsunuz? Gerçi sizler oralarla görüşüyorsunuz hem de Avrupalı
ortaklarınızı yanınıza alıp gidiyorsunuz, oradaki kötü yaşam koşullarını
sürekli kamufle ediyorsunuz, katil teröristleri övmekten geri durmuyorsunuz.
Cezaevlerindeki
teröristlerin terör faaliyetlerini sürdürmeleri için yapmış olduğunuz önergeyi
ve çabaları yüce milletimizin takdirine sunuyorum. 
Biz
bu milletin vekilleriyiz. Sizlere de hatırlatırım, terör örgütlerinin vekilleri
olmaktan kendinizi kurtarmalısınız. (AK PARTİ sıralarından alkışlar) 
Söz
konusu mahkûmlarla ilgili iddiaların doğru olmadığını ve tekraren, ulusal ve
uluslararası hukuk kurallarının dışına çıkılmadığını ve Türkiye Cumhuriyeti’nin
bir hukuk devleti olduğunu hatırlatıyor, yüce Meclisimizi ve milletimizi
saygıyla selamlıyorum. 
Teşekkür
ederim. (AK PARTİ sıralarından alkışlar)
BAŞKAN
- Teşekkür ediyorum.
AHMET
YILDIRIM (Muş) – Sayın Başkan…
BAŞKAN
– Sayın Yıldırım, buyurun. 
AHMET
YILDIRIM (Muş) – Şimdi, baştan sona bir partiyi itham ve ilzam etmek üzere
kurgulanmış bir konuşma yaptı. 
BAŞKAN
– Buyurun, iki dakika sataşmadan…
AHMET
YILDIRIM (Muş) – Ertuğrul Kürkcü konuşacak.
BAŞKAN
- Sayın Kürkcü, buyurun.
Lütfen
yeni bir sataşmaya mahal vermeyelim.
VI.- SATAŞMALARA İLİŞKİN KONUŞMALAR (Devam)
3.- İzmir Milletvekili Ertuğrul Kürkcü’nün,
Konya Milletvekili Leyla Şahin Usta’nın HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle
konuşması 
ERTUĞRUL
KÜRKCÜ (İzmir) – Sayın Başkan, sevgili arkadaşlar; hatibe hanımefendinin beni
hiç dinlemediğini, eline verilmiş olan kâğıdı okumaktan başka bir şey
yapmadığını söylemek isterim çünkü ben yalan yanlış bir talep, kendime ait bir
talep ileri sürmedim, hangi taleplerle bu açlık grevlerinin başladığını ifade
ettim. 
LEYLA
ŞAHİN USTA (Konya) – Önergeniz, önergeniz. Önergenizde yazıyor talepler. 
OSMAN
AŞKIN BAK (Rize) – Gerçekler, gerçekler…
ERTUĞRUL
KÜRKCÜ (Devamla) - Hangi taleplerle başladıysa bunlar Adalet Bakanlığı
tarafından da biliniyor, bunlar Ceza ve Tevkifevleri Genel Müdürlüğü tarafında
da biliniyor. Bu bilenen hakikatleri ifade ettim. 
İkincisi:
Bu şikâyetlerin hepsi varittir. Şikâyet şikâyettir. Bu şikâyetin hakikat olup
olmadığını tespit etmek, ancak Meclisin önündeyse bu mesele, Meclisin bununla
ilgili bir araştırma heyeti kurmasıyla mümkündür veya Adalet Bakanlığı
yetkililerini buraya çağırarak onlardan bilgi istemesiyle mümkündür. Bunların
hiçbirisi yapılmadan bizim bu konularda bir şeyler uydurduğumuzu söylemek
kendisi bir şey uydurmaktan ibarettir. 
Üçüncüsü:
Teröristlerin faaliyetleri vesaire… Siz, bu “terörist” lafını kullanırken biraz
dikkat edin. Daha önce “terörist” diye hapse tıktığınız generallerin,
avukatların, hukukçuların, yöneticilerin hepsinin karşısında hazır ola geçip
özür dilediniz “bizi kandırmışlar” diye. Belki de hâlâ yanlış biliyor
olabilirsiniz. 
LEYLA
ŞAHİN USTA (Konya) – FETÖ’cülerin yaptığını söylüyorsunuz. 
ERTUĞRUL
KÜRKCÜ (Devamla) - Adaletin verdiği karar her zaman doğru olmayabilir. Bugün
terörist dediklerinizi yarın kahraman görebilirsiniz. O nedenle, siz siz olun,
bu uyduruk lafların arkasına geçmeyin; arkasına geçeceğiniz tek şey, insan
hakları ve insan haklarının bir bileşeni olarak tutuklu ve hükümlü hakları olmalıdır.

Benden
önce konuşan Cumhuriyet Halk Partisi temsilcisinin çok güzel ifade ettiği gibi,
tutuklu hakkı bir temel insan hakkıdır, bu temel hakkın ihlal edilmiş olması
hepinizi ilgilendirir.
İnanın
bana, genç olanlar daha çok inanın, günün birinde mutlaka oradan geçeceksiniz,
“Ertuğrul demişti.” dersiniz. (HDP sıralarından alkışlar)
BAŞKAN
– Teşekkür ediyorum.
LEYLA
ŞAHİN USTA (Konya) – Sayın Başkan…
BAŞKAN
– Buyurun Sayın Şahin Usta.
LEYLA
ŞAHİN USTA (Konya) – Sayın Başkan, sataşmadan kısa bir söz…
BAŞKAN
– 60’a göre yerinizden bir dakika söz veriyorum.
Buyurun.
IV.- AÇIKLAMALAR (Devam) 
27.- Konya Milletvekili Leyla Şahin
Usta’nın, İzmir Milletvekili Ertuğrul Kürkcü’nün sataşma nedeniyle yaptığı
konuşmasındaki bazı ifadelerine ilişkin açıklaması
LEYLA
ŞAHİN USTA (Konya) – Saygıdeğer Başkan, en önemli talep, bu milletin kanını
dökmüş, terör örgütünün başı olarak bilinen Öcalan’ın tecritinin
kaldırılmasından bahsediyorlar önergede. Bu, terörist olduğu kesin, ispatlanmış
kişi için edilen talepten daha vahim bir durum ne olabilir? 
ERTUĞRUL
KÜRKCÜ (İzmir) – Türk mevzuatında tecrit diye bir hüküm var mı?
LEYLA
ŞAHİN USTA (Konya) – Bizim burada terör örgütlerinin vekilliğini yapmadığımızı,
bu milletin vekilliğini yaptığımızı tekrar sözle ifade ediyorum (AK PARTİ
sıralarından alkışlar) ve HDP’nin de bu yöndeki tavırlarını milletin takdirine
sunduğumuzu ve bu takdiri de milletin zaten çok iyi değerlendirdiğini, kimin
terörist, kimin terörist olmadığını milletin çok açık ve ayan bir şekilde
ortaya koyduğunu tekrar ortaya koyarak söylüyorum. Millet bu kararların hepsini
çok iyi biliyor. 
Bizden
teröristler için lüks koşullar sağlanmasını kimse istemez. Ulusal ve
uluslararası hukukun kuralları neyse bunların hepsi yerine getirilmektedir.
Adalet Bakanlığından aldığım bilgilerle bu konuşmayı yapmaktayım. (AK PARTİ
sıralarından alkışlar)
BAŞKAN
– Teşekkür ediyorum.
VII.- ÖNERİLER (Devam)
B) Siyasi Parti Grubu Önerileri (Devam)
1.- HDP Grubunun, Grup Başkan Vekili Muş
Milletvekili Ahmet Yıldırım tarafından, cezaevlerinde yaşam riski sınırına
ulaşmış olan açlık grevi eylemcilerinin taleplerinin insani yol ve yöntemlerle
karşılanabilmesinin yollarının araştırılması amacıyla 18/4/2017 tarihinde
Türkiye Büyük Millet Meclisi Başkanlığına verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak 18 Nisan 2017 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- AK PARTİ Grubunun, Genel Kurulun
18/4/2017 Salı günkü birleşiminde gündemin “Başkanlığın Genel Kurula Sunuşları”
kısmında yer alan 17/4/2017 tarihli ve (3/931) sayılı olağanüstü hâlin
uzatılmasına dair Başbakanlık Tezkeresi’nin görüşmelerinin bitiminden sonra
herhangi bir işin görüşülmemesine, Genel Kurulun 19, 20, 25, 26, 27 Nisan 2017
Salı, Çarşamba ve Perşembe günleri toplanmamasına ilişkin önerisi
18/4/2017
Türkiye Büyük Millet Meclisi Başkanlığına
Danışma
Kurulu 18/4/2017 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını arz ederim.
 Bülent
Turan
 Çanakkale
 AK
PARTİ Grup Başkan Vekili
Öneri:
Genel
Kurulun 18/4/2017 Salı günkü (bugün) birleşiminde gündemin “Başkanlığın Genel
Kurula Sunuşları” kısmında 17/4/2017 tarihli ve (3/931) sayılı Olağanüstü Hâlin
Uzatılmasına Dair Başbakanlık Tezkeresi’nin görüşmelerinin bitiminden sonra
herhangi bir işin görüşülmemesi, 
Genel
Kurulun 19, 20, 25, 26, 27 Nisan 2017 Salı, Çarşamba ve Perşembe günleri
toplanmaması,
Önerilmiştir.

BAŞKAN
– Adalet ve Kalkınma Partisi Grubu önerisini oylarınıza sunuyorum: Kabul
edenler… Kabul etmeyenler… 
MUSA
ÇAM (İzmir) – Hayır diyoruz, hayır; Meclis çalışsın.
BAŞKAN
– Öneri kabul edilmiştir.
Alınan
karar gereğince, Türkiye Büyük Millet Meclisinin kuruluşunun 97’nci yıl dönümü
ile Ulusal Egemenlik ve Çocuk Bayramı’nın kutlanması ve günün anlam ve öneminin
belirtilmesi amacıyla yapılacak görüşmeler için, 23 Nisan 2017 Pazar günü saat
14.00’te toplanmak üzere birleşimi kapatıyor, hayırlı akşamlar diliyorum.
Kapanma Saati: 19.39



