



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 68’inci
Birleşim
 6
Nisan 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mehmet
Akif Hamzaçebi’nin, Başkanlık Divanı olarak 8 Nisan Dünya Romanlar Günü’nü
kutladıklarına ilişkin konuşması

V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İzmir Milletvekili Özcan Purçu’nun, 8
Nisan Dünya Romanlar Günü’ne ilişkin gündem dışı konuşması
2.- Kayseri Milletvekili Sami Dedeoğlu’nun,
Kayseri’ye ilişkin gündem dışı konuşması
3.- Kars Milletvekili Ayhan Bilgen’in,
mültecilerin sorunlarına ilişkin gündem dışı konuşması

VI.- AÇIKLAMALAR
1.- Amasya Milletvekili Mehmet Naci
Bostancı’nın, İzmir Milletvekili Özcan Purçu’nun yaptığı gündem dışı
konuşmasındaki bazı ifadelerine ilişkin açıklaması
2.- Mersin Milletvekili Aytuğ Atıcı’nın,
AKP’nin verdiği sözü tutarak esnafa 30 bin Türk lirası faizsiz kredi
uygulamasını tekrar başlatması gerektiğine ilişkin açıklaması
3.- Adana Milletvekili Elif Doğan
Türkmen’in, Adana’nın Kozan ilçesinin Kayhan köyünde su arıtma tesisi nedeniyle
koku olduğuna ve atık suyla sulanan bahçe ve tarlalardan dolayı ciddi bir sorun
yaşandığına ilişkin açıklaması
4.- İstanbul Milletvekili Didem Engin’in,
Hükûmetin bir an evvel BAĞ-KUR primlerini makul bir seviyeye getirmesi ve
ekonomiyi canlandırmak için esnafın ve küçük işletmelerin yükünü hafifletmesi gerektiğine
ilişkin açıklaması
5.- Ordu Milletvekili Metin Gündoğdu’nun,
Anadolu Ajansının kuruluşunun 96’ncı yıl dönümüne ilişkin açıklaması
6.- Manisa Milletvekili Mazlum Nurlu’nun,
Akhisar halkının, ilçe merkezinde kurulacağı söylenen 5 bin kişilik sığınmacı
kampını istemediğine ilişkin açıklaması
7.- Amasya Milletvekili Mustafa Tuncer’in,
Amasya’nın Taşova ilçesinin sağlıkla ilgili sorunlarına ilişkin açıklaması
8.- Adana Milletvekili İbrahim Özdiş’in,
Gıda, Tarım ve Hayvancılık Bakanının Adana’nın tarım geleceği hakkında ne
düşündüğünü ve Millî Eğitim Bakanlığının Adana’nın Aladağ ilçesi Büyüksofulu
beldesinde lise yapmak planı olup olmadığını öğrenmek istediğine ilişkin
açıklaması
9.- Edirne Milletvekili Okan
Gaytancıoğlu’nun, Edirne’nin Keşan ilçesindeki bazı mesire yerlerinin belirli
bir bedel karşılığı özel şahıslara verilmesini doğru bir uygulama olarak
görmediğine ilişkin açıklaması
10.- Kocaeli Milletvekili İlyas Şeker’in,
Cumhuriyet Halk Partisi Genel Başkanı Kemal Kılıçdaroğlu’nu Aile ve Sosyal
Politikalar Bakanı Sema Ramazanoğlu’na yönelik çirkin ve saygısız ifadelerinden
dolayı kınadığına ilişkin açıklaması
11.- Bursa Milletvekili Emine Yavuz
Gözgeç’in, Bursa’nın fethinin 690’ıncı yıl dönümüne ve Cumhuriyet Halk Partisi
Genel Başkanı Kemal Kılıçdaroğlu’nun Aile ve Sosyal Politikalar Bakanı Sema
Ramazanoğlu’na yönelik ifadelerine ilişkin açıklaması
12.- Sivas Milletvekili Ali Akyıldız’ın,
kistik fibrozis hastalarının tedavi ve ilaç masraflarının karşılanması
gerektiğine ilişkin açıklaması
13.- Adıyaman Milletvekili Adnan
Boynukara’nın, herkesin kendi tabiatına göre davrandığına ve konuştuğuna
ilişkin açıklaması
14.- Denizli Milletvekili Cahit Özkan’ın,
Cumhuriyet Halk Partisi Genel Başkanı Kemal Kılıçdaroğlu’nun Aile ve Sosyal
Politikalar Bakanı Sema Ramazanoğlu’na yönelik ifadelerinin siyasi etik
kurallarına uymadığına ve özür dilemesi gerektiğine ilişkin açıklaması
15.- Mersin Milletvekili Hüseyin Çamak’ın,
yurt dışında çalışan işçilerin emeklilik primlerini yurt dışı borçlanmasıyla
ödemek istediklerinde yaşadıkları mağduriyetin giderilmesi için 5510 sayılı
Kanun’da bir düzenleme yapılmasının düşünülüp düşünülmediğini öğrenmek
istediğine ilişkin açıklaması
16.- Niğde Milletvekili Ömer Fethi
Gürer’in, Niğde’nin Yaylayolu köyünün içinden geçen yolun maden taşıyan
kamyonlar tarafından kullanılması nedeniyle yaşanan mağduriyetin giderilmesi ve
Murtaza Köyü ile Hacıabdullah kasabası arasındaki yolun yapılması gerektiğine
ilişkin açıklaması
17.- Uşak Milletvekili Özkan Yalım’ın,
çiftçilerin, ürünlerini sattıkları tüccarın KDV’sini ödememesi nedeniyle zor
durumda kaldıklarına ve bir an önce bu mağduriyetin giderilmesini rica ettiğine
ilişkin açıklaması
18.- Kocaeli Milletvekili Mehmet Akif
Yılmaz’ın, Cumhuriyet Halk Partisi Genel Başkanı Kemal Kılıçdaroğlu’nun Aile ve
Sosyal Politikalar Bakanı Sema Ramazanoğlu’na yönelik ahlak dışı ifadelerini
şiddetle kınadığına ilişkin açıklaması
19.- Kocaeli Milletvekili Radiye Sezer
Katırcıoğlu’nun, Cumhuriyet Halk Partisi Genel Başkanı Kemal Kılıçdaroğlu’nun
Aile ve Sosyal Politikalar Bakanı Sema Ramazanoğlu’na yönelik çirkin ve edep
dışı ifadeleri nedeniyle özür dilemesi gerektiğine ve sivil toplum örgütlerinin
bu olayı gündemlerine almalarını beklediğine ilişkin açıklaması
20.- Bursa Milletvekili Orhan Sarıbal’ın,
Cumhuriyet Halk Partisi Genel Başkanı Kemal Kılıçdaroğlu’nun Aile ve Sosyal
Politikalar Bakanı Sema Ramazanoğlu’na yönelik ifadelerinin çarpıtılıp başka
bir anlama çekildiğine ilişkin açıklaması
21.- Samsun Milletvekili Orhan Kırcalı’nın,
Cumhuriyet Halk Partisi Genel Başkanı Kemal Kılıçdaroğlu’nun Aile ve Sosyal
Politikalar Bakanı Sema Ramazanoğlu’na yönelik ifadelerinin siyasi tarihimizde
kara bir leke olduğuna ilişkin açıklaması
22.- Ankara Milletvekili Levent Gök’ün, dün
hayatını kaybeden şehitlere Allah’tan rahmet dilediğine ve Cumhurbaşkanı ile
AKP Grubunu, Cumhuriyet Halk Partisi Genel Başkanı Kemal Kılıçdaroğlu
hakkındaki ağır eleştirileri nedeniyle kınadığına ilişkin açıklaması
23.- Manisa Milletvekili Erkan Akçay’ın, 6
Nisan Öldürülen Gazeteciler Günü’ne ilişkin açıklaması
24.- Diyarbakır Milletvekili İdris
Baluken’in, 6 Nisan Öldürülen Gazeteciler Günü’ne, AKP Hükûmetinin hukuk dışı
bir şekilde sürdürdüğü sokağa çıkma yasaklarıyla uyguladığı devlet terörünün devam
ettiğine ve Silopi’de yaşanan hadiselere ilişkin açıklaması
25.- Ankara Milletvekili Levent Gök’ün, 6
Nisan Öldürülen Gazeteciler Günü’ne ilişkin açıklaması
26.- Amasya Milletvekili Mehmet Naci
Bostancı’nın, 6 Nisan Öldürülen Gazeteciler Günü’ne, terörle mücadele eden
bütün güvenlik güçlerine teşekkür ettiğine, şehitlere rahmet dilediğine ve
Türkiye’nin terörle mücadeleden galibiyetle çıkacağına ilişkin açıklaması
27.- Diyarbakır Milletvekili İdris
Baluken’in, Silopi’de yaşanan hadiseleri “terörle mücadele” adı altında
meşrulaştırmaya çalışan, oluşturdukları yıkım tablosunu tarih önünde normalleştirmeye
çalışan bir Hükûmet ve AKP pratiğiyle karşı karşıya olunduğuna ilişkin açıklaması
28.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
29.- Edirne Milletvekili Erdin Bircan’ın,
Kırklareli Milletvekili Selahattin Minsolmaz’ın CHP grup önerisi üzerinde
yaptığı konuşmasındaki bazı ifadelerine ilişkin açıklaması
30.- Diyarbakır Milletvekili İdris
Baluken’in, Antalya Milletvekili Mehmet Günal’ın sataşma nedeniyle yaptığı
konuşmasındaki bazı ifadelerine ilişkin açıklaması
31.- İzmir Milletvekili Oktay Vural’ın,
Milliyetçi Hareket Partisi olarak İnsan Hakları ve Eşitlik Kurumunun toplumda
ayrımcılığın, kutuplaştırmanın ortadan kaldırılabileceği bir ortamın oluşmasına
katkı sağlamasını ve kanunun hayırlı olmasını dilediğine ilişkin açıklaması
32.- Diyarbakır Milletvekili Çağlar
Demirel’in, İnsan Hakları ve Eşitlik Kurumunun insan haklarına aykırı
yaklaşımları ortaya çıkaracak, Türkiye’de yaşanan bütün sorunlara karşı çözüm
gücü olabilecek bir kurum hâline dönüşmesini arzuladıklarına ilişkin açıklaması
33.- Ankara Milletvekili Levent Gök’ün,
İnsan Hakları ve Eşitlik Kurumunun insan hakları alanında olumlu sonuçlar
vermesini temenni ettiğine ilişkin açıklaması
34.- Amasya Milletvekili Mehmet Naci
Bostancı’nın, İnsan Hakları ve Eşitlik Kurumu Kanunu’nun Türkiye’nin insan
haklarına ilişkin standartlarını yükselteceğini ümit ettiğine ilişkin
açıklaması
35.- Başbakan Yardımcısı Lütfi Elvan’ın,
Türkiye İnsan Hakları ve Eşitlik Kurumu Kanunu Tasarısı’na katkı ve destek
sağlayan tüm milletvekillerine teşekkür ettiğine ilişkin açıklaması
36.- Muş Milletvekili AhmetYıldırım’ın,
Oturum Başkanı TBMM Başkan Vekili Mehmet Akif Hamzaçebi’nin bazı ifadelerine
ilişkin açıklaması

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Muğla Milletvekili Mehmet Erdoğan ve 20
milletvekilinin, mahalle ve köy muhtarlarının sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/145)
2.- Muğla Milletvekili Mehmet Erdoğan ve 20
milletvekilinin, arı yetiştiricileri ve bal üreticilerinin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/146)
3.- Mersin Milletvekili Aytuğ Atıcı ve 23
milletvekilinin, nükleer enerji santrallerinin insan sağlığı ve doğal çevreye
vereceği zararlar ile dışarıya bağımlı olması nedeniyle yaratacağı her türlü
zararın ve güvenlik risklerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/147)

VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, Maraş’ta yapımına başlanan
25-27 bin kişilik AFAD kampının yapım amacının, bölgenin ekolojik, etnik,
mezhepsel ve demografik yapısına etkilerinin ve bölge halkının kampla ilgili
taleplerinin tüm boyutlarıyla araştırılması amacıyla 6/4/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 6 Nisan 2016 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan Ergene Nehri’ni kirleten kaynakların
araştırılarak alınması gereken önlemlerin belirlenmesi amacıyla verilmiş olan
(10/62) esas numaralı Meclis Araştırması Önergesi’nin ön görüşmelerinin, Genel
Kurulun 6 Nisan 2016 Çarşamba günkü birleşiminde yapılmasına ilişkin önerisi 
3.- AK PARTİ Grubunun, Genel Kurulun
çalışma saatlerinin yeniden düzenlenmesine; bastırılarak dağıtılan 273 sıra
sayılı Kanun Tasarısı’nın kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer İşler” kısmının 2’nci sırasına, yine
bu kısımda bulunan 186 ve 248 sıra sayılı Kanun Tasarılarının ise yine bu
kısmın 3 ve 4’üncü sıralarına alınmasına ve diğer işlerin sırasının buna göre
teselsül ettirilmesine; 273 sıra sayılı Kanun Tasarısı’nın İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi

B) Danışma Kurulu Önerileri
1.- Danışma Kurulunun, 149 sıra sayılı
Türkiye İnsan Hakları ve Eşitlik Kurumu Kanunu Tasarısı’nın ikinci bölümünde
yer alan 17’nci maddesinin yeniden görüşülmesine dair Hükûmetin talebinin uygun
görüldüğüne ilişkin görüşü
IX.- SATAŞMALARA İLİŞKİN KONUŞMALAR
1.- İzmir Milletvekili Müslüm Doğan’ın,
Kahramanmaraş Milletvekili Mehmet Uğur Dilipak’ın HDP grup önerisi üzerinde
yaptığı konuşması sırasında şahsına sataşması nedeniyle konuşması
2.- İzmir Milletvekili Müslüm Doğan’ın,
Kahramanmaraş Milletvekili Mehmet Uğur Dilipak’ın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
3.- Manisa Milletvekili Erkan Akçay’ın,
İzmir Milletvekili Müslüm Doğan’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
4.- Diyarbakır Milletvekili İdris
Baluken’in, Manisa Milletvekili Erkan Akçay’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
5.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
6.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına ve Halkların Demokratik Partisine sataşması
nedeniyle konuşması
7.- Diyarbakır Milletvekili İdris
Baluken’in, Kahramanmaraş Milletvekili Nursel Reyhanlıoğlu’nun HDP grup önerisi
üzerinde yaptığı konuşması sırasında HDP Grubuna sataşması nedeniyle konuşması
8.- Tekirdağ Milletvekili Emre Köprülü’nün,
Kırklareli Milletvekili Selahattin Minsolmaz’ın CHP grup önerisi üzerinde
yaptığı konuşması sırasında Cumhuriyet Halk Partisine sataşması nedeniyle konuşması
9.- Diyarbakır Milletvekili İdris
Baluken’in, İstanbul Milletvekili Mehmet Doğan Kubat’ın AK PARTİ grup önerisi
üzerinde yaptığı konuşması sırasında Halkların Demokratik Partisine sataşması
nedeniyle konuşması
10.- Antalya Milletvekili Mehmet Günal’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
11.- Adana Milletvekili Seyfettin
Yılmaz’ın, İstanbul Milletvekili Garo Paylan’ın 149 sıra sayılı Kanun
Tasarısı’nın 28’inci maddesine bağlı (3) numaralı fıkrasıyla ilgili önerge
üzerinde yaptığı konuşması sırasında Milliyetçi Hareket Partisi Grup Başkanına
sataşması nedeniyle konuşması
12.- Diyarbakır Milletvekili İdris
Baluken’in, Adana Milletvekili Seyfettin Yılmaz’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
13.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in 149 sıra sayılı Kanun
Tasarısı’nın 30’uncu maddesiyle ilgili önerge üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
14.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması 

X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye İnsan Hakları ve Eşitlik Kurumu
Kanunu Tasarısı (1/596) ile Kadın Erkek Fırsat Eşitliği Komisyonu ve İnsan
Haklarını İnceleme Komisyonu Raporları (S. Sayısı: 149)
2.- 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanun ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/694), Genel Kadro ve Usulü Hakkında Kanun Hükmünde Kararnamede Değişiklik
Yapılmasına Dair Kanun Tasarısı (1/689), Konya Milletvekili Mustafa
Kalaycı’nın; 65 Yaşını Doldurmuş Muhtaç, Güçsüz ve Kimsesiz Türk Vatandaşlarına
Aylık Bağlanması Hakkında Kanunda Değişiklik Yapılmasına Dair Kanun Teklifi
(2/393), Milliyetçi Hareket Partisi Grup Başkan Vekili Manisa Milletvekili
Erkan Akçay’ın; 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda Değişiklik Yapılmasına Dair
Kanun Teklifi (2/403), Diyarbakır Milletvekili Nursel Aydoğan’ın; 2022 sayılı
65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda ve 2828 Sayılı Sosyal Hizmetler Kanununda
Değişiklik Yapılmasına Dair Kanun Teklifi (2/404), Denizli Milletvekili Kazım
Arslan’ın; 2022 Sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda Değişiklik Yapılmasına Dair
Kanun Teklifi (2/899), Bursa Milletvekilleri Hüseyin Şahin ve Hakan Çavuşoğlu
ile 115 Milletvekilinin; Bazı Kanunlarda Değişiklik Yapılmasına Dair Kanun
Teklifi (2/922), Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı Kanunlarda
Değişiklik Yapılmasına Dair Kanun Teklifi (2/923) ile Plan ve Bütçe Komisyonu
Raporu (S. Sayısı:273)
3.- Türkiye Cumhuriyeti Hükümeti ile
Pakistan İslam Cumhuriyeti Hükümeti Arasında İzinsiz İkamet Eden Şahısların
Geri Kabulüne Dair Anlaşmanın Onaylanmasının Uygun Bulunduğuna Dair Kanun
Tasarısı (1/619) ve Dışişleri Komisyonu Raporu (S. Sayısı: 186)
4.- Avrupa Konseyi Terörizmin Önlenmesi
Sözleşmesine Ek Protokolün Onaylanmasının Uygun Bulunduğuna Dair Kanun Tasarısı
(1/672) ve Dışişleri Komisyonu Raporu (S. Sayısı: 248)
5.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170)
B) Yeniden Görüşmeleri Yapılan
Tasarılar/Teklifler (Tekriri Müzakere)
1.- Türkiye İnsan Hakları ve Eşitlik Kurumu
Kanunu Tasarısı (1/596) ile Kadın Erkek Fırsat Eşitliği Komisyonu ve İnsan
Haklarını İnceleme Komisyonu Raporları (S. Sayısı: 149) (17’nci Maddesi)

XI.- USUL HAKKINDA GÖRÜŞMELER
1.- 273 sıra sayılı Kanun Tasarısı’nın
temel kanun olarak görüşülmesinin İç Tüzük hükümlerine uygun olup olmadığı
hakkında

XII.- OYLAMALAR
1.- (S. Sayısı: 149) Türkiye İnsan Hakları
ve Eşitlik Kurumu Kanunu Tasarısı’nın oylaması

XIII.- YAZILI SORULAR VE CEVAPLARI
1.- Ankara Milletvekili Murat Emir’in,
2015/9 sayılı Başbakanlık Genelgesi öncesinde kamu kurum ve kuruluşlarında
yapılan naklen veya açıktan atamalara ilişkin Başbakandan sorusu ve Çalışma ve
Sosyal Güvenlik Bakanı Süleyman Soylu’nun cevabı (7/2377)
2.- Diyarbakır Milletvekili Altan Tan’ın,
SGK’nın Erzurum’da bir hastane ile sözleşmesini uzatmamasına ilişkin sorusu ve
Çalışma ve Sosyal Güvenlik Bakanı Süleyman Soylu’nun cevabı (7/2412)
3.- İstanbul Milletvekili Mehmet
Bekaroğlu’nun, İstanbul’da bir inşaatta yaşanan iş kazasına ve yapılan
denetimlere ilişkin sorusu ve Çalışma ve Sosyal Güvenlik Bakanı Süleyman
Soylu’nun cevabı (7/2413)
4.- Bursa Milletvekili İsmet
Büyükataman’ın, Bursa’da Bakanlığa bağlı kurumların engelli vatandaşlar için
ulaşılabilirliğine ve engelli vatandaşların istihdamına ilişkin sorusu ve
Çalışma ve Sosyal Güvenlik Bakanı Süleyman Soylu’nun cevabı (7/2415)
5.- İzmir Milletvekili Müslüm Doğan’ın,
asansör kazalarına ilişkin sorusu ve Çalışma ve Sosyal Güvenlik Bakanı Süleyman
Soylu’nun cevabı (7/2417)
6.- Bursa Milletvekili İsmet
Büyükataman’ın, 2002-2016 yılları arasında gerçekleştirilen temsil gideri
harcamalarına ilişkin sorusu ve Çalışma ve Sosyal Güvenlik Bakanı Süleyman
Soylu’nun cevabı (7/2732)
7.- Adana Milletvekili Meral Danış
Beştaş’ın, kayıt dışı çalışan Suriyelilere ilişkin sorusu ve Çalışma ve Sosyal
Güvenlik Bakanı Süleyman Soylu’nun cevabı (7/3013)
6 Nisan 2016 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
----- 0 -----
BAŞKAN – Türkiye
Büyük Millet Meclisinin 68’inci Birleşimini açıyorum.
III.- YOKLAMA
BAŞKAN –
Elektronik cihazla yoklama yapacağız.
Yoklama için üç
dakika süre vereceğim.
Sayın
milletvekillerinin, oy düğmelerine basarak salonda bulunduklarını
bildirmelerini, bu süre içerisinde elektronik sisteme giremeyen
milletvekillerinin, salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını,
görevli personel aracılığıyla, üç dakikalık süre içerisinde Başkanlığa
ulaştırmalarını rica ediyorum.
Yoklama işlemini
başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, 8 Nisan Dünya Romanlar Günü münasebetiyle söz isteyen İzmir
Milletvekili Özcan Purçu’ya aittir. 
Buyurun
Sayın Purçu.
Sayın
Purçu, süreniz beş dakikadır. (CHP sıralarından alkışlar) 
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, Başkanlık Divanı olarak 8 Nisan Dünya Romanlar
Günü’nü kutladıklarına ilişkin konuşması
BAŞKAN
– Biz de Türkiye Büyük Millet Meclisi Başkanlık Divanı olarak Romanlar Günü’nü
kutluyoruz. 
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İzmir Milletvekili Özcan Purçu’nun, 8
Nisan Dünya Romanlar Günü’ne ilişkin gündem dışı konuşması
ÖZCAN
PURÇU (İzmir) – Teşekkür ederim Sayın Başkan.
Sayın
Başkan, değerli milletvekilleri; hepinize saygılarımı sunuyorum.
Bu
hafta, Dünya Romanlar Haftası, bilmeyenlere duyurulur. Kendi bölgenizde, kendi
bölgelerinizde Romanları ziyaret edin, çocukları ziyaret edin, mahalleleri,
lütfen, es geçmeyin bu hafta. 1990 yılında Uluslararası Roman Konferansı
yapılmış ve bütün dünyada, Hindistan’dan Avrupa’ya, Amerika’ya kadar 8 Nisan,
Dünya Romanlar Günü olarak kabul edilmiş ve o hafta da Dünya Romanlar Haftası
olarak kabul edilmiş. Ben bir kanun teklifi verdim bu konuyla ilgili. Türkiye’de
de bu günün kutlanması ve resmî gün olarak kabul edilmesiyle ilgili bir kanun
teklifi verdim. Romanlar hepinize oy veriyor, sizler de bu günü, kanun
teklifini kabul ederseniz Türkiye Romanları olarak çok sevineceğiz. 
Sevgili
kardeşlerim, yalnız şundan muzdaribiz: “Romanları hepimiz seviyoruz.” dedik ama
Sayın Başkan Vekilim Naci Bostancı Bey de… O gün araştırma önergesi, teklifi
verdik, Sayın Bakanımızdan da birtakım isteklerde bulunduk, “Kabul edeceğiz.”
dediniz, hâlen bizi bekletiyorsunuz. Vallahi ne yapacağız bilmiyoruz. Yani bana
söz verdiniz, bunu lütfen kabul edin artık. (CHP sıralarından alkışlar) Bizi
niye bekletiyorsunuz, neden Romanları es geçiyorsunuz, görmezlikten
geliyorsunuz? Mahallenin önünden geçiyorsunuz… Başkanım, lütfen yani.
Bakın,
sevgili milletvekili arkadaşlarım, siz hiç Roman mahallesine gitmediniz mi, oy
istemediniz mi, size oy vermediler mi, neden bizlerin sorunlarını,
sıkıntılarını es geçiyorsunuz? “Hâlen çadırda yaşıyoruz.” diyoruz, “Romanların
yüzde 60’ı okula gitmiyor.” diyoruz, “Romanların yüzde 96’sı işsiz.” diyoruz.
Efendim, bakın çiçek bile satamıyoruz artık. “Açız, yoksuluz, fakiriz.” diyoruz,
hiç kimse bizim sözlerimizi dinlemiyor. Kusura bakmayın, ben nereye
konuşuyorum? Türkiye Büyük Millet Meclisine. Bütün insanların rahat yaşaması
için burası karar mercisi. Bizi de rahat yaşatın, biz sizden başka bir şey
istemiyoruz, yat, kat istemiyoruz sizden; rahat yaşayacağız, çadırlardan
bebelerimizi, dadalarımızı, analarımızı kurtaralım birlikte. 
Sayın
Başkan Vekilim, lütfen, bunları artık, bir an önce gelelim bir araya, bütün
partiler olarak… Bütün 4 partiye sesleniyorum: Bizi de artık duyun, bizi es
geçmeyin. Her gün, bakın, biz sıkıntı çekiyoruz, yaşayamıyoruz, nefes
alamıyoruz. Sayın Bostancı özellikle, lütfen, bizi es geçmeyin artık,
ötelemeyin. 
Başka
bir konuyla ilgili yine, “Strateji belgemiz yayımlanacak.” dendi, strateji
belgesi yok ortada, o bakanlık öbür bakanlığa, öbür bakanlık öbür bakanlığa…
Bakın, “8 Nisanda strateji belgesi açıklanacak.” dediler, ilgili bakanlıklarla,
kurumlarla görüştük, sağ olsunlar, çalışmaya çalışıyorlar ama tam son ana
geliyor, hemen “Kalkınma Bakanlığına gönderdik, Çalışma Bakanlığına gönderdik,
Aile ve Sosyal Politikalar Bakanlığına gönderdik.” Romanların sorunlarını
futbol topu gibi bir oradan oraya, bir buradan buraya; yeter artık ötelemeyin
sevgili arkadaşlar. 
Bakın,
bir de strateji belgesini açıklarken eylem planını unutmayın. Strateji, tek
başına işe yaramaz, eylem planı olacak, bütçesi olacak, ondan sonra da
samimiyeti göreceğiz burada. Hükûmetten bekliyoruz: Romanlara ne zaman önem
verecek, strateji belgesini ne zaman açıklayacak? 
Bir
de şöyle bir mesele var: Avrupa Birliğinden IPA-IV kapsamında Romanlara 9
milyon euro fon geldi. Bu 9 milyon euroluk fonu bakanlık özel bir şirkete ihale
etti, altı ay oldu proje başladı, herkes maaş alıyor, 9 milyon euro çatır çutur
gidiyor. Roman mahallesine gelip de “Efendim, biz proje uyguluyoruz, Roman
çocuklarına etütevleri yapalım, Roman çocuklarına, ailelerine konut yapalım.”
diyen yok. 9 milyon euronun yüzde 90’ı nereye gidiyor biliyor musunuz? İnsan
kaynaklarına ve toplantı giderlerine. Hani, Romanlara 9 milyon euronun kaç
kuruşunu harcadık, biri gelsin burada bize anlatsın. Böyle planlama olmaz. Bunu
da bakanlık planladı. Böyle planlama istemiyoruz. O 9 milyon euronun, son
kuruşuna kadar Roman çocuklarına, Roman insanına, o fakire, yoksula, garibana
harcanmasını istiyoruz. (CHP sıralarından alkışlar) 
Bu
konuyla ilgili eğer stratejiyi açıklamayacaksanız -beş yıldan beri devam
ediyor- söz veriyoruz, Cumhuriyet Halk Partisi üç günde hazırlayacak strateji
belgesini, üç günde biz hazırlayacağız. (CHP sıralarından alkışlar) 
Bu
arada, şehitlerimizi ve gazilerimizi saygıyla anıyorum. Şehit annelerimizi ve
bu ülkede suçsuz yere ölen masum vatandaşlarımızı saygıyla anıyorum, ailelerine
başsağlığı diliyorum. Bir an önce ülkemiz, inşallah, bu kötü durumdan
kurtulsun, iç ve dış politikamızı, yaşanabilir, demokratik, barış, huzur içinde
yaşayacağımız bir ortama çekelim. Biz, Cumhuriyet Halk Partisi olarak ne gerekiyorsa
bu konuda yapmaya hazırız. 
Hepinize
sevgiler, saygılar sunuyorum. Sağ olun efendim. (CHP ve AK PARTİ sıralarından
alkışlar)
BAŞKAN
– Teşekkür ederim Sayın Purçu. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, buyurun.
VI.- AÇIKLAMALAR
1.- Amasya Milletvekili Mehmet Naci
Bostancı’nın, İzmir Milletvekili Özcan Purçu’nun yaptığı gündem dışı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Özcan
Bey, hoş üslubu ve kucaklayıcı tavrıyla hepimizin başının tacı. Sadece Özcan
Bey değil, aynı zamanda Romanlar da başımızın tacı. Bu ülkede herkesin daha
iyi, daha insani şartlarda yaşaması doğrultusunda çaba göstermek hepimizin
görevi; tabii ki en başta da iktidarın, Hükûmetin görevi. AK PARTİ iktidarı da
bu yönde birçok çalışma yaptı, Özcan Bey de bu çalışmaları bilir muhakkak.
Parlamentoda bir araştırma grubu oluşturulması ortak önergelerle birlikte…
Doğru, böyle bir teklif yapıldı, biz de değerlendireceğimizi söyledik ama
aslolan, elbette Romanların şartlarını ve onları iyileştirmeye dönük
çalışmalardır. Şundan emin olabilir, Hükûmet bu yönde birçok çalışmayı
gerçekleştiriyor, bir Roman açılımı da var. Dolayısıyla “Romanları niçin
eziyorsunuz?” diye sözlerinin arasında geçen ve başımızın tacı Özcan Beyin,
muhtemelen biraz da temsil ettiği çevrelerin durumuna ilişkin teessürden
kaynaklanan ifadesinin çok gerçek olmadığını ifade etmek isterim. İnşallah,
Roman vatandaşlarımızı da daha iyi şartlarda yaşatmak için elden geleni yapmaya
devam edeceğiz.
Çok
teşekkür ediyorum.
BAŞKAN
– Teşekkür ederim Sayın Bostancı.
Gündem
dışı ikinci söz, Kayseri hakkında söz isteyen Kayseri Milletvekili Sami
Dedeoğlu’na aittir. 
Buyurun
Sayın Dedeoğlu. (AK PARTİ sıralarından alkışlar) 
Süreniz
beş dakikadır. 
V.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Kayseri Milletvekili Sami Dedeoğlu’nun,
Kayseri’ye ilişkin gündem dışı konuşması
SAMİ
DEDEOĞLU (Kayseri) – Sayın Başkan, değerli milletvekilleri; hepinizi en derin
saygılarımla selamlıyorum. 
Yarın
akşam idrak edeceğimiz üç ayların başlangıcı olan Regaip Kandili’nizi tebrik
ediyorum. 
Nusaybin
ve Yüksekova’da teröristlerle çıkan çatışmada şehit olan 3 yiğidimizi
Kayseri’de ebedî istirahate uğurladık. Milletimizin hiç şüphesi olmasın,
devletimizin ve Hükûmetimizin terörle mücadelesi, bunların kökünü kurutana
kadar devam edecektir. Bugüne kadar terör nedeniyle hayatını kaybeden
askerimize, polisimize Allah’tan rahmet, yaralılara acil şifalar, aile ve
yakınlarına başsağlığı diliyorum. 
Sayın
Başkan, değerli milletvekilleri; Anadolu’nun kadim şehri Kayseri’mizin cevheri,
bereketi Erciyes Dağı’mız, kış sporları ve yaz turizmiyle Erciyes’in önemli bir
parçası hâline getirilerek ulusal ve uluslararası spor alanlarında uzun vadede
dünya şampiyonası ve hatta olimpiyat oyunlarına ev sahipliği yapacak dünya
çapında bir kış sporları merkezi hâline gelmiştir. Erciyes Dağı’mız, tüm
dünyadaki ziyaretçiler için hem ulaşım kolaylığı hem güvenlik hem turistik hem de
sosyal tesisleşme alanında ciddi bir fırsat sunmaktadır. Erciyes Dağı, bütün
potansiyeli ortaya çıkarılarak ağırlıklı olarak kış turizmini ve ihmal
edilmeyecek derecede yaz turizmi aktiviteleriyle ziyaretçileri dağa çekecek
cazibe merkezi olmuştur. Erciyes Dağı’na gelecek yerli ve yabancı turistlerin
öncelikle ihtiyaçlarını karşılayacak altyapı oluşturulmuş, akabinde insanlara
kayak sporu dışında alternatif imkânlar sunulmuştur. 
Bu
planlar çerçevesinde, Kayseri’de sadece kış sporu ve turizminin yanı sıra ilkbahar
ve yaz aylarında Ali Dağı’nda yamaç paraşütü, yelken kanat, model uçak gibi
hava sporları yapılmaktadır. On beş yılı aşkın bir zamandır turizm sektörüne
hizmet veren Ali Dağı, Türkiye ve dünyada bahsettiğim spor dallarının adını
duyurmaya başlamıştır. İrtifa akışıyla, yüksekliğiyle dünyaca ünlü Niagara
Şelalelerinden daha yüksek olan Kapuzbaşı Şelalesi, millî parkçılık, dağcılık,
avcılık, akarsu balıkçılığı, rafting şenlikleriyle turizm açısından önemli bir
yer olmuştur. 251 kuş türünün bulunduğu Sultan Sazlığı, Afrika ile Avrupa’nın
arasında göçmen kuşların kesiştiği yerdir; ilimizin önemli bir turizm
potansiyelidir. Karayoluyla 10 dakika uzaklıkta bir bölgede olan Kıranardı kent
ormanları, 850 metrekare yüz ölçümüyle spor ve yürüyüş alanlarına sahip olması
nedeniyle Kayseri’mizin örnek gösterilecek bir doğa şehridir. Yani ilkbahar ve
yaz dönemlerinde tüm yerli ve yabancı misafirlerimizi Kayseri’ye bekliyoruz. 
Sayın
Başkan, değerli milletvekilleri; ülkemizde maalesef çok tanınmayan yöresel bir
bitkimiz olan gilaburuyu tanıtmak istiyorum. Üzümü andıran gilaburu, Türkiye’de
sadece Kayseri ve yöresinde, Bünyan ilçesinde yetişmektedir. Bilimsel çalışma
ışığında gilaburunun faydalarını sizlere kısaca arz etmek isterim: Böbrek
çalışmasını artırır, böbrek taşlarını düşürür, idrarı söktürür, kabızlığı
önler, prostata karşı çok faydalıdır, bağışıklık sistemini güçlendirir,
yaşlanmanın etkisini geciktirir, sakinleştirici etkisiyle uykusuzluğu giderir,
kolesterolün düşürülmesinde etkili olur, kanser tümörlerini azaltmada
etkilidir, çeşitli kadın hastalıkları ve bebek düşürmelerin önlenmesinde
etkilidir. Yüksek tansiyon, sara nöbetleri, astım hastalıklarında etkilidir,
safra kesesi ve karaciğer hastalıklarına karşı iyi gelmektedir, kalp ve damar
hastalıklarının tedavisinde etkilidir, C vitamini deposu, antioksidandır.
Sözlerime
son verirken hepinizi saygı, sevgi, muhabbetle selamlıyorum. (AK PARTİ
sıralarından alkışlar)
BAŞKAN
– Teşekkür ederim Sayın Dedeoğlu.
Gündem
dışı üçüncü söz, mültecilerin sorunları hakkında söz isteyen Kars Milletvekili
Ayhan Bilgen’e aittir. 
Buyurun
Sayın Bilgen. (HDP sıralarından alkışlar)
Süreniz
beş dakikadır.
3.- Kars Milletvekili Ayhan Bilgen’in,
mültecilerin sorunlarına ilişkin gündem dışı konuşması
AYHAN
BİLGEN (Kars) – Sayın Başkan, değerli milletvekilleri; öncelikle, biraz sonra
devam edeceğimiz İnsan Hakları Kurumu dolayısıyla ayrımcılığa dair Özcan Bey’in
çok haklı, çok yerinde konuşmasına bir göndermede bulunmak istiyorum. İnsan
hakları savunucuları, biraz ironi olarak, Romanlara yönelik ayrımcılığa dikkat
çekmek için derler ki: “Biz, Romanlar, Ermeniler ve Kürtler arasında ayrımcılık
yapmayız.” Yani sanırım mesaj alınmıştır.
Değerli
milletvekilleri, yarın recep ayına gireceğiz. Recep ayı, barbar, savaşçı Arap
kabilelerinin bile kan dökmeyi durdurdukları haram aylardan dördüncüsüdür. Bu
ay savaşmamak, kan dökmemek, o toplumda bile, o düzeyde, o seviyede bile bir
ölçü, bir insani değer olarak kabul edilmiştir. Bugün -televizyonlarınızda
muhtemelen çoğunuz izlemiştir- bir Suriyeli çocuk pide çaldığı için lince
uğradı, dövüldü. Bu olayı sadece kişisel bir kusur, kişisel bir hata olarak mı
ele alacağız, yoksa bu, toplumsal olmanın ötesinde siyasal bir anlam ifade
ediyor mu? Tabii ki bu görüntü, belki, ekranlara yansımayan yüzlerce örnekten
sadece bir tanesi; organ mafyasının eline düşen mülteci çocuklar, fuhuş
sektörünün eline düşen kadınlar, günlük 5 liraya çalıştırılan çocuk işçiler
gibi bu işin başka toplumsal boyutları da var. Ama bizim, galiba, bu işi sadece
toplumun ahlaki değerleri üzerinden tartışmak yerine, bizim bundaki payımız ne,
bizim suçumuz, sorumluluğumuz ne… Böyle yüzleşmemiz gerekiyor. 
Eğer,
bir ülkede, mülteci sayısı -geçici sığınmacı misafir sayısı- kamplarda
kalanların sayısının yaklaşık 10 katı ise, o ülkede geri kalan yüzde 90’ın
nerede kaldığına, nasıl yaşadığına, hangi koşullarda hayatını devam ettirdiğine
dair bir planlama yapamazsınız, bir strateji geliştiremezsiniz. Yani
kürsülerden konuşursunuz ama bunun gerçek hayata yansıması çok kolay olmaz.
Dolayısıyla, galiba önce bu sorunla ilgili sıfır öngörümüzle yüzleşmemiz
gerekiyor. Çünkü, hatırlayalım, bundan birkaç yıl önce, insan hakları örgütleri,
ilk gelen mültecilerle ilgili görüşmeler yapmaya başlayıp olayın toplumsal
travma boyutuna dikkat çekmeye başladığında, ülkeyi yönetenler diyorlardı ki:
“100 bin mülteci bizim kırmızı çizgimizdir.” Şimdi kırmızı çizgiyi yaklaşık
27’ye katladık. Şimdi, bir sorunla ilgili öngörünüz 27 kat yanlışsa, orada o
sorunun çözümüne, o sorunun yönetimine dair bir şey yapmanız da çok kolay, çok
mümkün olmaz ve burada asıl yüzleşmemiz gerekenin Suriye politikamız olduğunu,
sadece Suriye yönetimini suçlayarak, sadece oradaki yönetimin uygulamalarını
sorunun sebebi gibi tarif ederek işin içinde çıkamayız. 
Bakın,
daha geçen hafta içerisinde, Sayın Cumhurbaşkanı, Amerika ziyareti dönüşünde
hem bir taraftan üst akıldan şikâyetçi oldu hem de Suriye’deki ılımlı
muhaliflerin listesinin, Türkiye’nin müttefiki Amerika’ya verildiğini ifade
etti. Şimdi, bu üst akıl neresi? Suçlu sadece Suriye yönetimi ve Suriye
yönetimini destekleyenler mi, yoksa Körfez ülkeleri ve onların müttefiklerinin
de bu sorunun bu noktaya gelmesinde acaba payı var mı? Bu işi sadece “ensar,
muhacir” tarihsel göndermesi üzerinden de çözemeyiz. Elbette çok önemli bir
tarihî referanstır ama “ensar ile muhacir” arasındaki ahlaki dayanışma
konjonktürel değildir. Yani dönüp “Sizi otobüslere bindirir, göndeririz, o
zaman görürsünüz.” diye bir dostluk, bir kardeşlik ve bir dayanışmadan söz
edilemez. 
Bir
öneriyle bu kısa süreyi bitirmek istiyorum. Biliyorsunuz, danışmanlarının
“yasama, yürütme, yargı her şey bizde” demesi üzerine Sayın Cumhurbaşkanı da
akademisyenlerin, gazetecilerin vatandaşlıktan çıkartılmasını önerdi, teklif
etti. Ben diyorum ki, bir adım daha ileri atın, sorunu tümden çözün. Burada iki
partinin terörle ilişkili olduğuna dair sürekli kürsüye çıkıp konuşuyorsunuz. O
takdirde bu iki partiye oy veren yaklaşık yüzde 40 civarındaki seçmeni de
vatandaşlıktan çıkarın, bu sorunu tümden çözün, bu sorunu esastan bitirin. Ülke
güllük gülistanlık olsun, dikensiz bir gül bahçesine dönsün. Ne mülteci sorunu
kalır, ne muhalefet sorunu ne de güçler ayrılığı ve anayasa sorunu.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Bilgen.
Şimdi,
elektronik sisteme girerek söz talep eden milletvekillerine sırasıyla söz
vereceğim.
Sayın
Atıcı…
VI.- AÇIKLAMALAR (Devam)
2.- Mersin Milletvekili Aytuğ Atıcı’nın,
AKP’nin verdiği sözü tutarak esnafa 30 bin Türk lirası faizsiz kredi
uygulamasını tekrar başlatması gerektiğine ilişkin açıklaması
AYTUĞ
ATICI (Mersin) – Teşekkür ederim Sayın Başkan.
Değerli
milletvekilleri, AKP, seçim öncesinde esnaflara 30 bin Türk lirasına kadar
faizsiz kredi kullandırma sözü verdi ve esnafın oyunu aldı. Sonrasında Bakanlar
Kurulu kararıyla süreç başlatıldı, esnaf umutlandı. Esnaf kredi kooperatifleri,
esnaflara yardımcı olarak gerekli araştırmaları yaptı, ekspertiz çalışmalarını
yaptı, teminatları ve kefilleri inceledi ve faizsiz kredi almaya hak
kazananları belirledi. Sonra, birdenbire, AKP Hükûmeti bu kredileri askıya
aldı, esnafın hayalleri karardı. Sadece Mersin’de en az 5 bin esnaf, AKP
yüzünden hüsrana uğradı. Bize göre söz, namustur, şereftir. Oy aldıktan sonra
dönmek, mertliğe sığmaz. AKP, verdiği sözü tutmalı ve esnafa 30 bin Türk lirası
faizsiz kredi uygulamasını tekrar başlatmalıdır.
Teşekkür
ederim.
BAŞKAN
– Sayın Türkmen…
3.- Adana Milletvekili Elif Doğan
Türkmen’in, Adana’nın Kozan ilçesinin Kayhan köyünde su arıtma tesisi nedeniyle
koku olduğuna ve atık suyla sulanan bahçe ve tarlalardan dolayı ciddi bir sorun
yaşandığına ilişkin açıklaması
ELİF
DOĞAN TÜRKMEN (Adana) – Teşekkür ederim Sayın Başkan. 
Adana
ili Kozan ilçesinin Kayhan köyünün, su arıtma tesisi nedeniyle çok ciddi bir
koku ve atık suyla sulanan bahçe ve tarlalardan dolayı ciddi bir sorunu vardır.
İlgili bakana soruyorum: Kayhan köyünün arıtma tesisinin onarılmasını ve bu
konudaki sorunların giderilmesini düşünüyor musunuz? Kayhan köyünü ne zaman
arıtma tesisinin pis kokusundan ve atık suların bahçelerde kullanılmasından
kurtaracaksınız?
Teşekkür
ederim.
BAŞKAN
– Sayın Engin…
4.- İstanbul Milletvekili Didem Engin’in,
Hükûmetin bir an evvel BAĞ-KUR primlerini makul bir seviyeye getirmesi ve
ekonomiyi canlandırmak için esnafın ve küçük işletmelerin yükünü hafifletmesi
gerektiğine ilişkin açıklaması
DİDEM
ENGİN (İstanbul) – Teşekkürler Sayın Başkan.
Ülkemizdeki
işletmelerin yüzde 99,8’i KOBİ’lerden oluşuyor. Bugünkü gibi ihracatın
azaldığı, turizm gelirlerinin düştüğü, büyümenin sınırlı kaldığı dönemlerde ekonominin
canlanmasında esnaflar, mikro ve küçük işletmeler çok önemli bir rol
oynamaktadır. Ülkemizde ise esnafımız ve küçük işletmelerimiz, kiranın,
elektrik ve su faturalarının, vergilerin, istihdam maliyetlerinin yüksekliği
altında ezilmekte, kâr etmek bir tarafa, sadece bankalara olan kredi faizlerini
ödeyebilmek için ayakta kalma mücadelesi verir hâle gelmişlerdir. Tüm bu
maliyetlere ek olarak 439 TL olan en düşük BAĞ-KUR primi, Hükûmet tarafından
ocak ayında yüzde 30’un üzerinde bir artışla 568 TL’ye yükseltilince çok zor
duruma düşmüşlerdir. Hükûmet, bir an evvel BAĞ-KUR primlerini makul bir
seviyeye getirmeli ve ekonomiyi canlandırmak için esnafın ve küçük işletmelerin
yükünü hafifletmelidir.
Teşekkür
ederim.
BAŞKAN
– Sayın Gündoğdu…
5.- Ordu Milletvekili Metin Gündoğdu’nun,
Anadolu Ajansının kuruluşunun 96’ncı yıl dönümüne ilişkin açıklaması
METİN
GÜNDOĞDU (Ordu) – Sayın Başkan, değerli milletvekilleri; yurdumuzun zor bir
dönemden geçtiği Kurtuluş Savaşı yıllarında Gazi Mustafa Kemal Atatürk’ün
talimatıyla kurularak milletimizin kahramanlık destanını tüm dünyaya
ulaştırmayı hedeflemiş olan, aradan geçen seneler boyunca da bu misyonu
kaybetmeden çalışmalarını sürdüren Anadolu Ajansı, bugün 96 yaşında. 45 ülkede
1.500’e yakın abonesi, 35 ülkede ofisi ve 86 ülkede temsilcisi bulunan, ulusal
ve uluslararası arenada hızlı ve güvenilir haberlerin adresi olan Anadolu
Ajansı, üst üste gerçekleştirdiği atılımlarla dünyanın gözde haber ajansları
arasına ismini yazdırmıştır. Anadolu Ajansının bugünlere gelmesinde emeği olan
kıymetli genel müdürlerin şahsında ve şu anki Genel Müdürümüz Şenol Kazancı’nın
şahsında tüm ajans çalışanlarını tebrik eder, bu güzide kurumun 96’ncı yaşını,
yıl dönümünü kutlarım.
Ayrıca…
(Mikrofon
otomatik cihaz tarafından kapatıldı) 
BAŞKAN
– Sayın Nurlu…
6.- Manisa Milletvekili Mazlum Nurlu’nun,
Akhisar halkının, ilçe merkezinde kurulacağı söylenen 5 bin kişilik sığınmacı
kampını istemediğine ilişkin açıklaması
MAZLUM
NURLU (Manisa) – Sayın Başkan, sığınmacılar, Avrupa’nın, Türkiye’nin ve en
sonunda Manisa’nın sorunu hâline gelmiştir. Akhisar ilçe merkezinde kalan bir
alana kurulacağı söylenen 5 bin kişilik sığınmacı kampını Akhisar halkı
istememektedir. Halkımızın bu tepkisi, sığınmacıların insani şartlarda
barınmalarının sağlanması ve ihtiyaçlarının giderilmesi amacıyla gösterilen
misafirperverliğe değil, sığınmacılar üzerinden, sizin tabirinizle, AB’yle
girişilen Kayseri pazarlığına Akhisar ilçemizin alet edilmesinedir. Anlaşma
gereği Yunanistan’dan gönderilen 132 kişilik ilk kafilede sadece 8 Suriye
vatandaşının bulunması, Türkiye’nin mülteci kampı hâline geleceği konusunda
ciddi endişeler yaratmıştır. Bu nedenle sığınmacı kampının 160 bin nüfuslu
Akhisar ilçemize hiçbir katkısı olmayacağı gibi, aksine, adına zarar vereceği
için istenmemektedir. 
Genel
Kurulu saygıya selamlıyorum. 
BAŞKAN
– Sayın Tuncer…
7.- Amasya Milletvekili Mustafa Tuncer’in,
Amasya’nın Taşova ilçesinin sağlıkla ilgili sorunlarına ilişkin açıklaması
MUSTAFA
TUNCER (Amasya) – Teşekkür ederim Sayın Başkan.
Bugün
Amasya’nın Taşova ilçesinin sağlık sorunundan bahsetmek istiyorum. Taşova’mızda
fiziki olarak ilçe ihtiyaçlarını karşılama kapasitesine sahip devlet hastanesi
binası mevcuttur. Yine, Taşova Devlet Hastanesinin personel dağılım cetveli
incelendiğinde 1 genel cerrah, 1 kadın doğum, 1 çocuk hastalıkları, 1 dâhiliye,
2 aile hekimliği, 12 pratisyen hekim kadrosu bulunmaktadır. Ancak buna karşın
mevcut kadroya bakıldığında sadece 1 dâhiliye, 1 aile hekimi ve 7 pratisyen
hekim bulunmaktadır. Merkez ve 66 köyüyle geniş bir halk kitlesine sahip Taşova
ilçemizin doktor açığının derhâl kapatılması, özellikle çocuk hastalıkları ve
kadın doğum uzmanı hekimlerinin atanması elzemdir. 1 Kasım öncesi verilen
sözlerin tutulmasını ve Taşova Devlet Hastanesinin doktor açığının kapatılmasını
rica eder, saygılar sunarım. 
BAŞKAN
– Sayın Özdiş…
8.- Adana Milletvekili İbrahim Özdiş’in,
Gıda, Tarım ve Hayvancılık Bakanının Adana’nın tarım geleceği hakkında ne
düşündüğünü ve Millî Eğitim Bakanlığının Adana’nın Aladağ ilçesi Büyüksofulu
beldesinde lise yapmak planı olup olmadığını öğrenmek istediğine ilişkin
açıklaması
İBRAHİM
ÖZDİŞ (Adana) – Teşekkür ediyorum Sayın Başkan. 
Sorum,
Sayın Gıda, Tarım ve Hayvancılık Bakanına. Çukurovalı çiftçilerimiz ithal
karpuz nedeniyle zarara uğramaktadır. Mayıs ayında yerli hasat beklenirken,
geçtiğimiz haftalarda Afrika’dan ithal karpuz piyasaya girmiş, daha mahsulünü
tarladan kaldıramayan yerli üreticilerimiz rekabet gücünü kaybetmiştir.
Adana’nın tarım geleceği hakkında ne düşünüyorsunuz, merak ediyorum. 
Yine,
Millî Eğitim Bakanına bir sorum: Adana’nın Aladağ ilçesinde bulunan Büyüksofulu
beldesi, yaklaşık 3 bin nüfuslu bir yerleşime sahiptir. Civar köy ve beldelerle
beraber bu nüfus 6-7 bine çıkmaktadır. Ancak, bu bölgede hiç lise
bulunmamaktadır. Her gün Büyüksofulu ve civar beldelerden servislerle 30
kilometre yol giderek Aladağ ilçe merkezindeki liseye gelen gençlerimiz büyük
sıkıntı yaşamaktadır. Merkez bölge olarak nitelendirebileceğimiz Büyüksofulu’ya
lise yapmak gibi bir planınız var mıdır? 
Teşekkür
ediyorum Sayın Başkan. 
BAŞKAN
– Sayın Gaytancıoğlu…
9.- Edirne Milletvekili Okan
Gaytancıoğlu’nun, Edirne’nin Keşan ilçesindeki bazı mesire yerlerinin belirli
bir bedel karşılığı özel şahıslara verilmesini doğru bir uygulama olarak
görmediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Edirne
ilimiz Keşan ilçemizde Danişment, Yayla ve Mecidiye’de bulunan mesire
yerlerinin kısa bir süre sonra ihaleye çıkarılarak belirli bir bedel karşılığı
özel şahıslara verilmesi planlanmaktadır. Öncelikle, halkın kullanımına açık
olan bu yerlerin özel şahıslara verilmesini doğru bir uygulama olarak
görmediğimizi belirtmek isterim. Köylerde geçim sıkıntısı yaşayan
vatandaşlarımız, tek aktivite olarak bu mesire alanlarına gitmekte, piknik yapmakta
ve aileleriyle birlikte burada zaman geçirmektedirler. Bu yerlerin özel
şahıslara devri durumunda köylülerimiz, doğup büyüdüğü bu alanlara artık para
karşılığında girecek, daha doğrusu giremeyecektir. Akıllara hemen şu soru
gelmektedir: Yoksa bu ihale süreciyle bu yerler birilerine peşkeş mi çekilmek
istenmektedir? Orman ve Su İşleri Bakanı Veysel Eroğlu, Edirne’de yaptığı
açılışlarda “Devlet ormancılığından millet ormancılığına geçiyoruz.” sözlerini
kullanmıştı. Milletten yana olmak, milletin mesire yerlerini…
(Mikrofon
otomatik cihaz tarafından kapatıldı) 
BAŞKAN
– Sayın Şeker…
10.- Kocaeli Milletvekili İlyas Şeker’in,
Cumhuriyet Halk Partisi Genel Başkanı Kemal Kılıçdaroğlu’nu Aile ve Sosyal
Politikalar Bakanı Sema Ramazanoğlu’na yönelik çirkin ve saygısız ifadelerinden
dolayı kınadığına ilişkin açıklaması
İLYAS
ŞEKER (Kocaeli) – Sayın Başkan, Cumhuriyet Halk Partisi Genel Başkanını, Aile
ve Sosyal Politikalar Bakanımıza yönelik çirkin ve saygısız ifadelerinden
dolayı kınıyorum. “Her kap, içindekini sızdırır.” sözünden hareketle, yapılan
bu saygısızlık Kılıçdaroğlu’nun iç dünyasındaki gerçek düşüncelerinin dışa
vuruşudur. 
BAŞKAN
– Sayın Gözgeç…
11.- Bursa Milletvekili Emine Yavuz
Gözgeç’in, Bursa’nın fethinin 690’ıncı yıl dönümüne ve Cumhuriyet Halk Partisi
Genel Başkanı Kemal Kılıçdaroğlu’nun Aile ve Sosyal Politikalar Bakanı Sema
Ramazanoğlu’na yönelik ifadelerine ilişkin açıklaması
EMİNE
YAVUZ GÖZGEÇ (Bursa) – Bugün, Bursa’nın fethinin 690’ıncı yıl dönümü. 
Bursa,
Osmanlı Devleti’ne başkentlik yapmış, ruhu olan şehirlerimizden. 1326 yılında
Orhan Gazi tarafından fethedilen Bursa, dün olduğu gibi bugün de ilmî,
kültürel, sosyal, ekonomik hayatın odak noktası konumundadır. 
Bursa’mız,
doğal güzellikleri, tarihî geçmişi, kış turizmi, sanayisi, tarımı, sağlık
turizmiyle Hükûmetimizin ve belediyelerimizin yaptığı çalışmalar sonucu dünyada
yaşanabilir şehirler listesinde yer alarak bu alanda Türkiye’den ilk 50’de yer
alan tek şehir olmuştur, tarihî ve kültürel miras alanında yapılan yatırımlarla
UNESCO Dünya Mirası Listesi’ne alınmıştır. Bursa’mızın hak ettiği yeri
almasında emekleri bulunan tüm kurum ve kuruluşları tebrik ediyorum.
Ayrıca,
dün üzüldüğüm bir konuyu da buradan belirtmek istiyorum. Her fırsatta kadın
haklarından, toplumsal cinsiyet eşitliğinden bahseden CHP’nin Genel Başkanının,
grup toplantısında Bakanımıza karşı… 
(Mikrofon
otomatik cihaz tarafından kapatıldı)
BAŞKAN
– Sayın Akyıldız…
12.- Sivas Milletvekili Ali Akyıldız’ın,
kistik fibrozis hastalarının tedavi ve ilaç masraflarının karşılanması
gerektiğine ilişkin açıklaması
ALİ
AKYILDIZ (Sivas) – Teşekkür ediyorum Sayın Başkanım. 
Sivas’ın
Divriği ilçesinde kistik fibrozis hastası genç bir evladımız var. Bu
evladımızın hastalığının tedavisi için kullanması gereken ilacın adı “Orkambi.”
Bu ilacın bir aylık bedeli 68 bin lira, ailenin bunu karşılama imkânı yoktur.
Sayın Sağlık Bakanımızdan burada ricam: Bu ve buna benzer birçok hastamız var,
aynı şekilde tedavilerinin, ilaç masraflarının karşılanması gerekiyor. Sayın
Sağlık Bakanının bu konuda umut bekleyen bu hastalarımıza destek olmasını talep
ediyor, saygılarımı sunuyorum. 
BAŞKAN
– Sayın Boynukara…
13.- Adıyaman Milletvekili Adnan
Boynukara’nın, herkesin kendi tabiatına göre davrandığına ve konuştuğuna
ilişkin açıklaması
ADNAN
BOYNUKARA (Adıyaman) – Sayın Başkan, kaba ve adaba aykırı bir üslupla söylenen
sözleri duyunca aklıma İsra Suresi’nin 84’üncü ayeti geldi. Bu ayette yüce
Allah “De ki: ‘Herkes, kendi tabiatına göre davranır.’” diyor. Evet, herkes
kendi tabiatına, kişiliğine göre davranır ve konuşur. Bu, ilgili kişinin sahip
olduğu ahlaki düzeyin ve siyasi anlayışın dışa vurumudur. Unutmayın, birine
hakaret etmek veya küçük düşürmeye çabalamak, sizi olduğunuzdan daha büyük
yapmaz. 
BAŞKAN
– Sayın Özkan…
14.- Denizli Milletvekili Cahit Özkan’ın,
Cumhuriyet Halk Partisi Genel Başkanı Kemal Kılıçdaroğlu’nun Aile ve Sosyal
Politikalar Bakanı Sema Ramazanoğlu’na yönelik ifadelerinin siyasi etik
kurallarına uymadığına ve özür dilemesi gerektiğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Barikayihakikat,
müsademeyiefkârdan tezahür eder yani hakikat güneşi, fikirlerin çatışmasından
doğar. Demokrasilerde ana muhalefetin doğruyu göstermek ve teşvik etmek,
yanlıştan da sakındırma ödevi, güneşin doğuşuna hizmet etmelidir. Doksan yılı
aşkın siyasi geçmişiyle övünen CHP’nin Genel Başkanının, dün grup toplantısında
Sayın Bakanımız Sema Ramazanoğlu’na siyasi etik kurallarını yok sayan
açıklaması, kadına karşı şiddet teşkil eden bir suç eğilimidir. Başta CHP Genel
Başkanının eşi dâhil, CHP üyesi tüm kadınların yüzünü kızarttığı aşikârdır;
milletimizi de derinden üzmüştür. Bu konuşma nedeniyle özür dilenmediği gibi,
CHP Grubunda alkışlanması ve arkasında durulması, milletimiz nezdindeki yarayı
derinleştirmiştir. Eminim, tüm CHP’lileri üzen bu açıklama karşısında derhâl
özür dilenerek yapılacak istifa kesinlikle en doğru olacaktır.
(Mikrofon
otomatik cihaz tarafından kapatıldı) 
BAŞKAN
– Sayın Çamak…
15.- Mersin Milletvekili Hüseyin Çamak’ın,
yurt dışında çalışan işçilerin emeklilik primlerini yurt dışı borçlanmasıyla
ödemek istediklerinde yaşadıkları mağduriyetin giderilmesi için 5510 sayılı
Kanun’da bir düzenleme yapılmasının düşünülüp düşünülmediğini öğrenmek
istediğine ilişkin açıklaması
HÜSEYİN
ÇAMAK (Mersin) – Sayın Başkan, 2008 yılında 5510 sayılı Kanun’un 5’inci
maddesinde yapılan bir değişiklikle, yurt dışında çalışan işçiler, emeklilik
primlerini yurt dışı borçlanmasıyla ödemek istediklerinde yüzde 32 oranında
prim ödemek durumunda. Yüzde 12,5 oranında GSS primi ödemelerine rağmen,
borçlanma taleplerine tekrar bir yüzde 12,5 oranında daha GSS primi tahsil
edilerek haksızlık yapılmaktadır. Oysaki 5510 sayılı Kanun’un 41’inci maddesi
kapsamında part-time çalışan ve eksik günlerini borçlanarak hizmetlerine
saydıran kişilerden yüzde 12,5 GSS primi zaten tahsil edilmektedir. Yurt
dışında zor şartlar altında çalışan vatandaşların mağduriyetten kurtulması için
ilgili kanundaki bu haksızlığın düzeltilmesi düşünülüyor mu?
Teşekkür
ederim.
BAŞKAN
– Sayın Gürer…
16.- Niğde Milletvekili Ömer Fethi
Gürer’in, Niğde’nin Yaylayolu köyünün içinden geçen yolun maden taşıyan
kamyonlar tarafından kullanılması nedeniyle yaşanan mağduriyetin giderilmesi ve
Murtaza Köyü ile Hacıabdullah kasabası arasındaki yolun yapılması gerektiğine
ilişkin açıklaması
ÖMER
FETHİ GÜRER (Niğde) – Teşekkürler Başkanım.
Niğde
merkeze bağlı eski adı “Valısa” olan tarihî Yaylayolu köyünü ziyaret ettim.
Köyün içinden geçen yolun maden taşıyan kamyonlar tarafından kullanılmasıyla
köy halkı mağdur durumdadır. Her gün 100’ün üzerinde kamyon köy içinden
geçmektedir. Tarım faaliyet alanları, meralar, köy içme su deposu dahi kamyon
geçişiyle oluşan tozun etkisi altındadır. Köylüler, yetkililere başvurmuş,
çözüm için yolun köy dışına, 1 kilometre aşağı alınmasını istemişlerse de bu
dilekleri bugüne kadar yerine getirilmemiştir. Köy halkı “Köyleri şehir
yapacağız.’ diyorlardı, köyde yaşamımızı zora soktular.” diye dert yanmaktadır.
Yetkililerin bu konuyu bir an önce ele almasını diliyorum. 
Ayrıca, yine
ziyaret ettiğim Murtaza köyü ile Hacıabdullah kasabası arasındaki yol oldukça
bozuktur. Köye ulaşım yolları yanında köy içi yollar da ulaşıma engel
durumdadır. Bu köylerimizin de yollarının yapılması talep edilmektedir. 
Murtaza
köyü-Hacıabdullah arasındaki tarihî kalenin de beş yıl önce onarılacağı sözü
verildiği hâlde hiçbir işlem yapılmamıştır.
(Mikrofon
otomatik cihaz tarafından kapatıldı) 
BAŞKAN – Sayın
Yalım…
17.- Uşak Milletvekili Özkan Yalım’ın,
çiftçilerin, ürünlerini sattıkları tüccarın KDV’sini ödememesi nedeniyle zor
durumda kaldıklarına ve bir an önce bu mağduriyetin giderilmesini rica ettiğine
ilişkin açıklaması
ÖZKAN YALIM
(Uşak) – Teşekkür ederim Başkanım. 
Benim bildirgem,
Tarım Bakanlığına.
Uşak’ta 800
civarında ve de Türkiye genelinde 80 bin çiftçinin ciddi şekilde bir sorunu
vardır, şu anda ağır cezada yargılanmaktadırlar. Nedir bu? Ürettikleri malı
tüccara satıyorlar ve de sattıktan sonra müstahsil belgesiyle tarım il
müdürlüğünden prim almaktadırlar. Ve de bu aldıkları desteğin… Maalesef,
ürünlerini sattıkları tüccar, KDV’sini ödemediğinden zor durumda kalmışlardır.
Tarım il müdürlükleri, bu aldıkları desteği geri istemektedir, hatta faiziyle
birlikte geri istemektedir. Burada yapılaması gereken, tüccarın takibinin
yapılmasıdır. Çiftçinin bu mağduriyetinin bir an önce giderilmesini rica
ediyorum.
Teşekkür ederim.
BAŞKAN – Sayın
Yılmaz…
18.- Kocaeli Milletvekili Mehmet Akif
Yılmaz’ın, Cumhuriyet Halk Partisi Genel Başkanı Kemal Kılıçdaroğlu’nun Aile ve
Sosyal Politikalar Bakanı Sema Ramazanoğlu’na yönelik ahlak dışı ifadelerini
şiddetle kınadığına ilişkin açıklaması
MEHMET AKİF
YILMAZ (Kocaeli) – Sayın Başkan, değerli milletvekilleri; CHP Genel Başkanı
Kılıçdaroğlu’nun bir kadın, Meclisimizin şerefli bir üyesi ve Bakanımız olan
Sayın Sema Ramazanoğlu hakkındaki iğrenç ve ahlak dışı ifadelerini buradan
şiddetle kınıyorum. Bunu bir siyasi ahlaksızlık olarak nitelendiriyor ve bu
konuda özellikle Meclis Başkanlığımızın, şu ana kadar milletvekillerimizin
itibarını korumakla tavır koyan, bir teamül hâline getirdiği bu konudaki
hassasiyetini, şu an Meclis Başkanlığımızı yürüten bir CHP’li vekil olmanıza
rağmen bugüne kadarki adil tutumunuza güvenerek sizlerden bu konuda bir kınama
beklediğimizi özellikle ifade etmek istiyor, Meclisimizi saygıyla selamlıyorum.
(AK PARTİ sıralarından alkışlar)
BAŞKAN – Sayın
Katırcıoğlu…
19.- Kocaeli Milletvekili Radiye Sezer
Katırcıoğlu’nun, Cumhuriyet Halk Partisi Genel Başkanı Kemal Kılıçdaroğlu’nun
Aile ve Sosyal Politikalar Bakanı Sema Ramazanoğlu’na yönelik çirkin ve edep
dışı ifadeleri nedeniyle özür dilemesi gerektiğine ve sivil toplum örgütlerinin
bu olayı gündemlerine almalarını beklediğine ilişkin açıklaması
RADİYE SEZER
KATIRCIOĞLU (Kocaeli) – Sayın Başkan, dün, maalesef, üzüntü ve endişeyle,
Cumhuriyet Halk Partisi Genel Başkanı Kemal Kılıçdaroğlu’nun haddini aşan
talihsiz konuşmasına şahit olduk. Bu çirkin ve edep dışı sözleri, Türk
siyasetinde utançla hatırlanacaktır. Kadını ötekileştirici, ayrıştırıcı ve
özellikle cinsiyetçi bir dil ve söylemden öncelikle kadın olarak, Kadın Erkek Fırsat
Eşitliği Komisyonu Başkanı olarak ve bir milletvekili olarak utanç duydum. 
Buradan
Kılıçdaroğlu’na sesleniyorum: Öncelikle kendi partisinin kadın
milletvekillerinden, sonra tüm kadın milletvekillerinden, kadınlardan ve tüm
halkımızdan, Genel Kurula gelip özür dilemelidir. 
Ayrıca, kadına
dair her türlü sorunu, olayları büyük titizlikle gündemlerine alan bazı sivil
toplum örgütlerine de sesleniyorum, en kısa zamanda bu olayı gündeme almalarını
bekliyorum.
Siyaset ve sivil
toplum örgütü bir insanlık sınavı vermekte. Diliyor ve umuyorum ki bu sınavı
başarıyla geçeriz, gelecek nesillerimize…
(Mikrofon
otomatik cihaz tarafından kapatıldı)
BAŞKAN
– Sayın Sarıbal…
20.- Bursa Milletvekili Orhan Sarıbal’ın,
Cumhuriyet Halk Partisi Genel Başkanı Kemal Kılıçdaroğlu’nun Aile ve Sosyal
Politikalar Bakanı Sema Ramazanoğlu’na yönelik ifadelerinin çarpıtılıp başka
bir anlama çekildiğine ilişkin açıklaması
ORHAN
SARIBAL (Bursa) – Teşekkür ederim Sayın Başkan.
“Bir
kereyle bir şey olmaz.” deyip Türkiye gündeminde gerçekten yer tutan Aile
Bakanıyla ilgili bir göndermeyi ortaya koyarak suçlama içerisine giren AKP,
“yavuz hırsız, ev sahibini bastırır” mantığıyla, hiç alakası olmayan yeni bir
gündem yaratma çabası içerisindedir. 
İLYAS
ŞEKER (Kocaeli) – Ayıp ya! Ayıp, ayıp be! Bu kadar saygısızlık olmaz be!
ORHAN
SARIBAL (Bursa) – Bu davranışlarını şiddetle kınıyoruz. Konu çok başkadır. 
İLYAS
ŞEKER (Kocaeli) – Yazıklar olsun! Yazıklar olsun!
MUHARREM
ERKEK (Çanakkale) - Çocuklar istismar edildi ya!
ORHAN
SARIBAL (Bursa) – Hiç alakası olmayan bir davranış biçimini ortaya koymaya
çalışmaktadırlar. (AK PARTİ ve CHP sıralarından karşılıklı laf atmalar,
gürültüler)
İLYAS
ŞEKER (Kocaeli) – Yazıklar olsun sana!
AYŞE
SULA KÖSEOĞLU (Trabzon) – İşte CHP zihniyeti bu! Evet, CHP bu!
BAŞKAN
– Sayın milletvekilleri, lütfen efendim…
ORHAN
SARIBAL (Bursa) – Evet, önüne yatma meselesi, geçmişte kendi bakanlarının bu
ülkede…
İLYAS
ŞEKER (Kocaeli) – Ayıp, ayıp be!
ORHAN
KIRCALI (Samsun) – Ayıp, ayıp!
İLYAS
ŞEKER (Kocaeli) – Akşam eşinin yüzüne nasıl bakacaksın, ananın yüzüne nasıl
bakacaksın, kardeşlerinin yüzüne nasıl bakacaksın? 
MUHARREM
ERKEK (Çanakkale) – Ya sen önce aç sözlüğü de ne anlama geldiğine bak ya!
ORHAN
SARIBAL (Bursa) – …bugün Amerika’da yargılanan, kara para aklayan, bankacılık düzenini
bozan Zarrab için söylediği, onu koruma anlamında söylediği bir anlayıştır.
İLYAS
ŞEKER (Kocaeli) – Bu kadar pişkinlik olmaz be! Bu kadar saygısızlık olmaz! Ayıp
ya!
MUHARREM
ERKEK (Çanakkale) – Ayıplarınızı örtemezsiniz böyle, örtemezsiniz!
ORHAN
SARIBAL (Bursa) – Bunu çarpıtıp, başka bir anlama çekip gündemi ve kamuoyunu
başka yöne çekip cinsiyetçi ayrımı yapmalarından dolayı…
(Mikrofon
otomatik cihaz tarafından kapatıldı) 
NURHAYAT
ALTACA KAYIŞOĞLU (Bursa) – O tacizleri örtemeyeceksiniz!
HÜSNÜYE
ERDOĞAN (Konya) – Bir bayan olarak açıkçası sizden bekliyoruz böyle bir
hassasiyeti hanımefendi!
MUHARREM
ERKEK (Çanakkale) – Ya siz ne demek istediğini önce bir öğrenin Genel Başkanın.
BAŞKAN
– Sayın Kırcalı…
21.- Samsun Milletvekili Orhan Kırcalı’nın,
Cumhuriyet Halk Partisi Genel Başkanı Kemal Kılıçdaroğlu’nun Aile ve Sosyal
Politikalar Bakanı Sema Ramazanoğlu’na yönelik ifadelerinin siyasi tarihimizde
kara bir leke olduğuna ilişkin açıklaması
ORHAN
KIRCALI (Samsun) – Teşekkür ederim Sayın Başkan.
CHP
Genel Başkanı Kemal Kılıçdaroğlu’nun 5 Nisan Salı günü partisinin grup
toplantısında Aile ve Sosyal Politikalar Bakanımız Sayın Sema Ramazanoğlu’na
yönelik kullandığı sözler, aile değerlerimizi hiçe saymak olup siyasi ahlak
değerlerini dikkate almamaktır. Bu sözler bir eleştiri değil; bir hakaret, bir
seviyesizlik, bir karalama ve iftiradır. Bu sözler, siyasi tarihimizde kara bir
lekedir, edep dışı ve çok çirkin sözlerdir; sözün bittiği andır. Kemal
Kılıçdaroğlu, bu çirkin sözleriyle Sadece Sayın Bakanımıza değil, tüm kadınlara
da hakaret etmiştir; siyasi hayatımıza kabullenilemeyecek bir üslup ve
seviyesizlik getirmiştir. Kemal Kılıçdaroğlu’nun Sayın Bakanımız ve onun
şahsından kadınlarımıza yönelik kullandığı çirkin sözleri şiddetle kınıyorum. 
BAŞKAN
– Şimdi, söz isteyen sayın grup başkan vekillerine söz vereceğim. 
Sayın
Levent Gök….
22.- Ankara Milletvekili Levent Gök’ün, dün
hayatını kaybeden şehitlere Allah’tan rahmet dilediğine ve Cumhurbaşkanı ile
AKP Grubunu, Cumhuriyet Halk Partisi Genel Başkanı Kemal Kılıçdaroğlu
hakkındaki ağır eleştirileri nedeniyle kınadığına ilişkin açıklaması
LEVENT
GÖK (Ankara) – Teşekkür ederim Sayın Başkan. 
Öncelikle,
her gün yüreğimizi sızlatan şehit haberlerini almaya devam ediyoruz. Bugün de,
dün de hayatını kaybeden tüm şehitlerimize Allah’tan rahmet diliyorum, tüm
ulusumuza başsağlığı diliyorum. 
Sayın
Başkan, dünden beri başlatılan bir tartışmada AKP yöneticilerinin ve grubunun
sistemli bir koro hâline getirdiği konuya bugün Cumhurbaşkanı da…
HÜSNÜYE
ERDOĞAN (Konya) – Özür bekliyoruz, özür! Hem de bu kürsüde.
LEVENT
GÖK (Ankara) - …Genel Başkanımıza çok ağır bir şekilde saldırmak suretiyle
tartışmaya dâhil olmuştur. 17-25 Aralık yolsuzluk operasyonlarında adı geçen o
gün bir bakanın, Reza Zarrab’la ilgili söylediği…
HÜSNÜYE
ERDOĞAN (Konya) – Bırak sen Zarrab’ı, sen Kılıçdaroğlu ne demiş ona bak!
LEVENT
GÖK (Ankara) -…ve “onu korumak”, “önüne set çekmek” anlamıyla ifade ettiği bir
kelimeyi biz o günlerde AKP’liler gibi yorumlayamadık, yorumlamadık. O bakanın
söylediklerini, Reza Zarrab’ı koruması, onun önüne set çekmek gibi
değerlendirdik; AKP’lilerin bugün aklına getirdikleri konu, aklımızdan,
fikrimizden bir dakika dahi geçmedi. 
İLYAS
ŞEKER (Kocaeli) – Ayıp! Ayıp!
LEVENT
GÖK (Ankara) – O gün o bakanın o sözlerine ses çıkartmayanlar, burada o bakanı
akladılar, oy birliğiyle akladılar. Şimdi kalkmışlar burada, genel başkanımızın
o bakanın sözüne atfen söylediği bir sözü…
AYŞE
SULA KÖSEOĞLU (Trabzon) - Ne alakası var bakanın sözüyle?
LEVENT
GÖK (Ankara) - …çarpıtarak, kendilerine bir mecra açarak tacizleri,
istismarları unutturacaklarını zannediyorlarsa yanılıyorlar. Önce, o bakanın o
sözlerine o gün niçin karşı çıkmadıklarını, o bakanı burada nasıl akladıklarını
bir anlatsınlar. 
HÜSNÜYE
ERDOĞAN (Konya) – Özür dilemek de erdemliliktir. O, sizde ne arar? 
LEVENT
GÖK (Ankara) - Genel Başkanımızın aklından fikrinden geçmeyen bir konu, hiçbir
CHP’linin aklından fikrinden geçmeyen bir konu AKP’nin aklında fikrinde. Bugün
de Cumhurbaşkanının aklına girmiş, Genel Başkanımıza saldırıyor, iç siyasete
müdahil oluyor. Cumhurbaşkanını şiddetle kınıyorum. Genel Başkanımızın bu
değerlendirmesini o günkü İçişleri Bakanının yapmış olduğu değerlendirmeyi
görmezden gelerek ve ona başka bir anlam ifade etmeyen AKP Grubunun, Genel
Başkanımızın şimdi o bakana atfen söylediği sözlerin üzerine atlayarak
değerlendirmesini, Genel Başkanımız hakkında en ağır eleştirilerde
bulunmalarını şiddetle kınıyorum. Öncelikle o bakanı kınayacaklardı, onu burada
aklamayacaklardı. (CHP sıralarından alkışlar) 
Teşekkür
ederim.
BAŞKAN
– Teşekkür ederim Sayın Gök.
HÜSNÜYE
ERDOĞAN (Konya) – Ne alakası var? 
İLYAS
ŞEKER (Kocaeli) – Hadi oradan!
BAŞKAN
- Sayın Akçay…
LEVENT
GÖK (Ankara) – Burası, meydan boş değil! O bakanı akladınız burada, o bakanı
akladınız. Oturun bakayım!
(AK
PARTİ sıralarından “Bağırma!” sesleri, gürültüler)
İLYAS
ŞEKER (Kocaeli) – Yazıklar olsun sana!
BAŞKAN
– Sayın milletvekilleri… Sayın milletvekilleri… 
LEVENT
GÖK (Ankara) – Kim söylüyor? Kim söylüyor? Burada oy birliğiyle akladınız o
bakanı.
BAŞKAN
- Sayın milletvekilleri lütfen efendim. Sayın grup başkan vekiline söz verdim,
lütfen…
Sayın
Erkan Akçay, buyurunuz lütfen.
ERKAN
AKÇAY (Manisa) – Konuşacağım ama birazcık sükûnette fayda var Sayın Başkan.
LEVENT
GÖK (Ankara) – Şuraya bak! Tacizi mi unutturacaksınız, Ensar Vakfını mı
unutturacaksınız? Bu, ne cüret böyle!
İLYAS
ŞEKER (Kocaeli) – Akşam eşinizin yüzüne nasıl bakacaksınız, kardeşinizin yüzüne
nasıl bakacaksınız? 
HÜSNÜYE
ERDOĞAN (Konya) – Yazıklar olsun sana!
BAŞKAN
– Sayın Erkan Akçay, buyurunuz.
ERKAN
AKÇAY (Manisa) – Sayın Başkan…
MUHARREM
ERKEK (Çanakkale) – Vakfı koruyorsunuz, çocukları korumuyorsunuz!
LEVENT
GÖK (Ankara) – Oturun, susun bakayım! Susun! O söz söylendiği zaman
konuşacaktınız.
İLYAS
ŞEKER (Kocaeli) – Yazıklar olsun sana!
ADNAN BOYNUKARA
(Adıyaman) – Başkanım susturun. Ne demek “Sen sus ya!” 
Konuşman bitti,
tamam, ne bağırıyorsun? 
LEVENT
GÖK (Ankara) – Kes sesini sen de!
MUHARREM
ERKEK (Çanakkale) – Siz niye bağırıyorsunuz?
LEVENT
GÖK (Ankara) – O zaman niye konuşmuyordunuz?
ADNAN
BOYNUKARA (Adıyaman) – Sayın Grup Başkanı, ne demek “Sen sus!” 
BAŞKAN
– Sayın Erkan Akçay, başlayınız efendim siz.
ERKAN
AKÇAY (Manisa) – Evet, teşekkür ederim Sayın Başkan… 
LEVENT GÖK
(Ankara) – Meydanı boş buldunuz siz. Bütün zabıtlar ortada, bütün zabıtlar!
Kendinize gelin!
İLYAS ŞEKER
(Kocaeli) – Saygısızlık yapma be! Grup başkan vekiliysen grup başkan vekilisin!
(AK
PARTİ ve CHP sıraları arasında karşılıklı laf atmalar)
ERKAN
AKÇAY (Manisa) – Bugün, 6 Nisan Öldürülen Gazeteciler Günü. 6 Nisan 1909’da
gazeteci Hasan Fehmi öldürülmüştü ve bu tarih de Öldürülen Gazeteciler Günü.
LEVENT
GÖK (Ankara) – Kendinize gelin! Bizim aklımızdan bile geçmedi böyle bir şey!
(AK PARTİ sıralarından gürültüler) 
İBRAHİM
ÖZDİŞ (Adana) – Nasıl çarpıtıyorsunuz ya?
HALİS
DALKILIÇ (İstanbul) – Yaptığınız, ayıp!
LEVENT
GÖK (Ankara) – Neden Muammer Güler için…
MUHARREM
ERKEK (Çanakkale) – “Önüne yatmak” ne demek ya? 
ORHAN
KIRCALI (Samsun) – Ne demek?
MUHARREM
ERKEK (Çanakkale) – “Önüne yatmak” ne demek? “Korumak” demek ya!
ERKAN
AKÇAY (Manisa) – Sayın Başkan…
BAŞKAN
– Sayın Akçay, bir saniye efendim.
Sayın
milletvekilleri… Sayın milletvekilleri…(AK PARTİ ve CHP sıralarından karşılıklı
laf atmalar, gürültüler) 
Sayın
milletvekilleri, bakınız, sayın grup başkan vekillerine söz verdim, sırasıyla
söz talep eden bütün grup başkan vekilleri görüşlerini açıklayacaktır. Hepinizi
sükûnete davet ediyorum. 
MUHARREM
ERKEK (Çanakkale) – Çocukları koruyun önce, çocukları. Bakanı, vakfı değil;
çocukları koruyun.
ORHAN
KIRCALI (Samsun) – Suçunuzla oturun bari ya!
HALİS
DALKILIÇ (İstanbul) – Yaptığınız ayıp!
BAŞKAN
– Sayın Akçay, buyurunuz efendim…
MUSTAFA
HÜSNÜ BOZKURT (Konya) – O laf, ancak sizin kafanızda o anlama gelir. Eğer
öyleyse Muammer Güler…
ERKAN
AKÇAY (Manisa) – Efendim, sükûnet sağlanana kadar konuşmam Sayın Başkan.
BAŞKAN
– Birleşime on dakika ara veriyorum. 
Kapanma Saati: 14.46
İKİNCİ OTURUM
Açılma Saati: 15.06
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 68’inci Birleşiminin İkinci
Oturumunu açıyorum.
Sayın Erkan
Akçay’a birleşimi kapatmadan önce söz vermiştim ancak yarım kalmıştı, daha
doğrusu Sayın Akçay başlayamamıştı bile.
Buyurunuz Sayın
Akçay.
23.- Manisa Milletvekili Erkan Akçay’ın, 6
Nisan Öldürülen Gazeteciler Günü’ne ilişkin açıklaması
ERKAN AKÇAY
(Manisa) – Teşekkür ederim Sayın Başkan.
Bugün, 6 Nisan
Öldürülen Gazeteciler Günü. 6 Nisan 1909 tarihinde Gazeteci Hasan Fehmi,
İstanbul’da Galata Köprüsü’nde öldürülmüştü ve bugün de Öldürülen Gazeteciler
Günü olarak kabul ediliyor.
Gazeteciler,
temel haklardan olan haber alma hakkının, demokrasinin, özgür düşüncenin,
toplumsal kaynaşmanın teminatı olan bir mesleğin mensuplarıdır. Gazetecilik,
toplumların siyasi, sosyal, ekonomik ve kültürel hayatlarının en önemli
unsurlarındandır. Bir gazetecinin öldürülmesi, bütün bu değerlere sıkılmış bir
kurşundur. Bunun içindir ki öldürülen gazeteciler için acıda seçicilik
yapamayız, yapmamalıyız ama maalesef, bu yapılıyor.
19
Şubat 1979’da, eşiyle birlikte evine dönerken çapraz ateşle öldürülen Hürses
gazetesinin sahibi Erdoğan Hançerlioğlu’nu unutmayınız; 19 Kasım 1979’da Toprak
dergisinden çıkışında öldürülen Ortadoğu gazetesi yazarı İlhan Egemen Darendelioğlu’nu
unutmamalıyız; 3 Aralık 1979’da pazar dönüşü sırtından vurularak öldürülen
Bizim Anadolu ve Hergün gazetelerinde gazeteci Kemal Fedai Coşkuner’i
unutmamalıyız; 4 Nisan 1980’de evinin önünde, oğlunun gözlerinin önünde
öldürülen gazeteci İsmail Gerçeksöz’ü unutmamamız gerekir ve 26 Ocak 2014
tarihinde partimizin İstanbul Esenyurt’taki seçim bürosuna yönelik saldırıda
öldürülen gazeteci muhabir Cengiz Akyıldız’ı unutmamalıyız. 
Bütün
bu saydığım isimlerle birlikte, başta Uğur Mumcu, Abdi İpekçi ve Çetin Emeç
olmak üzere, düşüncelerini kaleme döken, mesleğini en iyi şekilde icra etmeye
çalışan ve mesleğinin kurbanı olan gazetecileri rahmetle anıyorum. 
Teşekkür
ediyorum. 
BAŞKAN
– Teşekkür ederim Sayın Akçay.
Sayın
Baluken…
24.- Diyarbakır Milletvekili İdris
Baluken’in, 6 Nisan Öldürülen Gazeteciler Günü’ne, AKP Hükûmetinin hukuk dışı
bir şekilde sürdürdüğü sokağa çıkma yasaklarıyla uyguladığı devlet terörünün
devam ettiğine ve Silopi’de yaşanan hadiselere ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, biz de 6 Nisan Öldürülen Gazeteciler Günü vesilesiyle, Türkiye’de
sadece gazetecilik yaptığı için katledilen bütün gazetecileri burada saygıyla
anmak istiyoruz. 
Uğur
Mumcu, Abdi İpekçi, Ahmet Taner Kışlalı, Çetin Emeç, Musa Anter, Metin Göktepe,
Hüseyin Deniz, Hrant Dink ve son olarak, Cizre’de vahşet bodrumlarında
katledilen Rohat Aktaş, sadece, ismini burada zikretmeye fırsat bulduğumuz
katledilen birkaç gazeteci. 
Bunun
kabul edilemez olduğunu siyaset kurumu hep ifade etmesine rağmen, bunu önlemeye
yönelik bugüne kadar hiçbir tedbir geliştirilmedi. Âdeta, katledilen bütün
gazetecilerin failleri, devlet ve mevcut hükûmetler eliyle korundu. Bu
cinayetlerin arka planları açığa çıkarılmadı ve o nedenle de bugün, basın
özgürlüğü konusunda dünyadaki son 40 ülke arasında bulunmaya devam ediyoruz.
Bu
vesileyle, ben, mesleklerini icra ederken her türlü sansür, işten çıkarılma,
gözaltı, tutuklama, sokak ortasında işkenceye maruz kalan bütün gazeteciler
üzerindeki baskıları da kınadığımızı ve bu arkadaşlarımızla Halkların Demokratik Partisi
olarak dayanışma duygusu içerisinde olduğumuzu ifade etmek istiyorum.
Sayın Başkan, diğer taraftan, AKP Hükûmetinin hukuk dışı
ve insanlık dışı bir şekilde sürdürmüş olduğu sokağa çıkma yasakları ve bu
“yasak” adı altında uygulamış olduğu devlet terörü, aynı şekilde devam ediyor.
Şırnak, Nusaybin ve Yüksekova’da devam eden sokağa çıkma yasakları, son iki
gündür Silopi’de tekrar devreye konuldu. Özellikle, Silopi’de sokağa çıkma yasağı
kaldırıldıktan sonra Silopi halkının büyük bir kısmı kendi evlerine geri
dönmüştü ve neredeyse her evde 2 aile kalacak şekilde zor koşullarda hayata
tutunmaya çalışıyorlardı ancak iki gündür tekrar devreye konulan sokağa çıkma
yasaklarıyla birlikte, sivil insanların yaşadığı mahallelere yönelik tank ve
top atışlarıyla pervasız bir katliam konsepti tekrar devreye konulmaya
çalışılıyor. Bugün yapılan tank atışları neticesinde isabet alan bir evde
bulunan aynı aileye mensup 4 sivil yurttaş katledildi. Ahmet Tonguç, Ali
Tonguç, Nuhyettin Tonguç ve Saadettin Tonguç...
(Mikrofon otomatik cihaz tarafından kapatıldı) 
BAŞKAN – Mikrofonunuzu açıyorum Sayın Baluken,
sözlerinizi tamamlayınız.
İDRİS BALUKEN (Diyarbakır) – ...bu sivil yerleşim
alanının tank atışlarıyla, top atışlarıyla dövülmesi sonucu maalesef uzun süre
yaralı olarak beklediler. Yaptığımız bütün girişimlere rağmen, bu yaralıları almak için ambulanslar olay yerine gönderilmediği için
de bu yaralıları maalesef kaybettik ve umarım, bilanço daha fazla ağırlaşmaz
ama katledilen 4 yurttaş bilgisini buradan paylaşmam gerekiyor. 
Silopi’de
şu anda mevcut durum şu: Anonslar yapılıyor, halk, evlerinden çıkmaya
zorlanıyor, evlerinden çıkan halka yönelik gerçek mermilerin de kullanıldığı
müdahaleler yapılıyor. Yani, bütün bunları, tabii, aylardır söylüyoruz ama işte
bu tablonun sorumluluğundan kaçmak için kürsüde algı yönetenler, bugün
Cumhurbaşkanı Erdoğan’ın yaptığı açıklamalara bir kez daha baksınlar: “Biz, o
yerleşim alanlarını boşaltıp…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Sayın Başkan, hemen toparlayıp bitiriyorum. 
BAŞKAN
– Açıyorum mikrofonunuzu, lütfen tamamlayınız. 
İDRİS
BALUKEN (Diyarbakır) – …o yerleşim yerlerindeki binaları boşaltıp gerekirse
hepsini yıkarız.” diyen bir anlayış, işte bütün kent merkezlerini yakan, yıkan,
talan eden bir anlayışın tarihe âdeta bir itirafını bugün itibarıyla not
düşmüştür. Buradan bu zihniyeti, bu anlayışı kınadığımızı, halkımızla birlikte
bu anlayışa karşı mücadele etmeye devam edeceğimizi ifade ediyorum. 
Teşekkür
ederim. 
BAŞKAN
– Teşekkür ederim Sayın Baluken. 
Sayın
Gök…
25.- Ankara Milletvekili Levent Gök’ün, 6
Nisan Öldürülen Gazeteciler Günü’ne ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, 6 Nisan Öldürülen Gazeteciler Günü’nde, hayatını kaybeden, başta Uğur
Mumcu, Muammer Aksoy, Çetin Emeç, Ahmet Taner Kışlalı, Musa Anter, Abdi İpekçi
ve ismini sayamadığım nice Türk gazetecilerini ve dünyada hayatını kaybeden
bütün gazetecileri saygıyla andığımı ifade etmek istiyorum. 
Ellerindeki
tek gücü kalem olan gazetecilerin halkı aydınlatmak, haber alma hakkının
kullanılmasını sağlamak yönündeki çabalarının önünde gerçeklerin gizlenmesine
yönelik tertiplerin içinde olan birtakım karanlık güçler dünyanın her yerinde
her zaman olmuştur. Türkiye de bu acıları çok yakından yaşadı ve derin
travmalar geçirdi. Türkiye’deki aydınlanmanın öncüleri gazetecilerimizin,
aydınlarımızın suikastlarla hunharca öldürülmesi, Türkiye’de de bunların
faillerinin bulunamaması ve olayların ardındaki güçlerin ortaya çıkartılamaması
ayrı bir gerçeklik olarak ortada durmaktadır. 
Bu
öldürenler, öldürdükleriyle kaldılar; o gazeteciler, yazdıklarıyla,
fikirleriyle bugün de her zaman aramızda yaşıyorlar ve yaşayacaklar. 
Hayatlarını
kaybeden tüm gazetecileri ve yazdıkları eserlerle birlikte anılan tüm
arkadaşlarımızı saygıyla andığımızı bir kez daha belirtiyor ve bundan sonra
demokrasimizin güçlenmesiyle bu tür olayların bir daha da yaşanmaması dileğimle
hepsine saygılarımı sunuyorum. 
BAŞKAN
– Teşekkür ederim Sayın Gök. 
Sayın
Bostancı…
26.- Amasya Milletvekili Mehmet Naci
Bostancı’nın, 6 Nisan Öldürülen Gazeteciler Günü’ne, terörle mücadele eden
bütün güvenlik güçlerine teşekkür ettiğine, şehitlere rahmet dilediğine ve
Türkiye’nin terörle mücadeleden galibiyetle çıkacağına ilişkin açıklaması
MEHMET
NACİ BOSTANCI (Amasya) – Sayın Başkan, teşekkürler. 
6
Nisan 1909’da gazeteci Hasan Fehmi Bey’in öldürülmesinden bugüne Türkiye’de
gazetecilere yönelik çeşitli cinayetlerin olduğunu biliyoruz. Bu gün
münasebetiyle tüm öldürülen gazetecilere bir kez daha Allah’tan rahmet
diliyorum. 
Basın
özgürlüğü, basın meselesi ve bunun siyasetle olan ilişkisi, literatürde de çok
derin bir şekilde tartışılır. Basın, tarafsız değildir. Tarafsızlık, esasen bir
ideolojidir, kimse tarafsız değildir. Tarafsız entelektüel de yoktur, gazeteci
de yoktur. Önemli olan, bir toplumda herkesi temsil edecek ölçüde gazetelerin,
yayın organlarının bulunması ve toplumsal kesimleri temsil eden, onların sesi
ve sözü olan gazetecilerin varlığıdır. 
Türkiye’de
bu ölçüde bir temsiliyet, demokratikleşmenin ve özgürleşmenin paralelinde
gelişiyor. Bugün, geçmişe nispetle basında daha iyi bir durumun olduğunu
söyleyebiliriz. Yakın tarihe baktığımızda, basının, daha fazla, toplumsal ve
siyasal mühendislik amacıyla kullanıldığını, esasen bugün de o tür eleştirilere
muhatap olmakla birlikte, temsiliyetinin, toplumsal ve siyasal temsiliyetinin
genişlediğini söyleyebiliriz. 
Üç
yüz yıllık basın tarihinde de, bir tarafıyla, belli bir mühendislik amacıyla
kullanılan basın organları olduğunu -bunun sayısız örneği vardır- ve aynı
zamanda, burada dile getirilen, çok söylenilen kamunun haber alma hakkını
temsil eden gazetelerin de olduğunu unutmayalım. İkisi beraberdir, ikisi kol
koladır ama her hâlükârda “tarafsızlık” diye bir şey söz konusu değildir. 
Hepimizin
görevi, tıpkı siyasetin demokratikleşmesi gibi, onun paralelinde basının da bu
demokratik toplumu temsil edecek bir olgunluk ve yetenekle teşekkülüdür. Basın
özgürlüğünden esasen anlaşılması gerekenin de bu olduğunu düşünüyorum.
Diğer
taraftan, Türkiye, Orta Doğu’dan ithal edilen kirli bir terörist saldırıyla
karşı karşıya. Bazı kasabalarda ve ilçelerde teröristler çok çeşitli
yöntemlerle varlıklarını sürdürmek istiyorlar, bir öz yönetim kurmak
istiyorlar, iddiaları bu. Burada çok dramatik olaylar yaşanıyor elbette.
Evlerin içerisine patlayıcılar doldurmak, yollara tuzaklar yerleştirmek ve çok
çeşitli yöntemlerle, Orta Doğu coğrafyasında bu işlerin yapılmasına ilişkin ne
kadar kirli yöntem varsa…
(Mikrofon
otomatik cihaz tarafından kapatıldı) 
BAŞKAN
- Mikrofonunuzu açıyorum Sayın Bostancı, tamamlayınız.
MEHMET
NACİ BOSTANCI (Amasya) - …o kirli yöntemlerin bu ilçelere taşındığı bir durumla
karşı karşıyayız. Devlet, bu terörle mücadele ediyor.
Esasen,
bu terörist girişimin sahibi olan çevrelerin, onların askerî şeflerinin de,
yaptıkları işin stratejik bir yanlışlık olduğunu, kasabalardan kırlara doğru
artık çekilmek gerektiğini, bu stratejinin maliyetleri itibarıyla da
kendilerine bir fayda getirmediğini ifade ettiklerini biliyoruz. 
Ümit
ederiz ki bu terörist saldırganlık, bizim coğrafyamızdan, esasen bütün Orta
Doğu coğrafyasından ortadan kalkacak bir şekilde kaybolur, bir terörist
saldırganlıkla kimse muhatap olmaz. Ama, dünyanın gerçekliği öyle değil ve
devletler, bu kirli yöntemlere müracaat eden teröristlerle…
(Mikrofon
otomatik cihaz tarafından kapatıldı) 
BAŞKAN
- Mikrofonunuzu açıyorum, lütfen tamamlayınız.
MEHMET
NACİ BOSTANCI (Amasya) - …halkın huzuru ve sükûnu için mücadele etmek
durumundadırlar ve devlet, bu mücadelesinde son derece başarılıdır. Bu
mücadeleyi veren bütün güvenlik güçlerimize teşekkür ediyorum, şehitlerimize
rahmet diliyorum.
Esasen
bu tür terörist saldırılar aynı zamanda bir propaganda mücadelesidir ve bir
algı yaratmaya, sanki devlet halka karşı bir işe girişiyormuş duygusu
uyandırmaya, tıpkı terörist yöntemlerde kullanıldığı gibi propagandanın da
kirli yöntemlerinin kullanıldığı bir süreci dayatmaya çalışırlar. Milletimiz
bütün bunları biliyor. Türkiye, terörle mücadelesinden galibiyetle çıkacaktır.
Ümit ederiz ki akıl galip gelir her şeyden önce ve bu ülkede terörist bir
meydan okumayla netice alınamayacağını ilgili çevreler de anlar. 
Saygılarımla.
BAŞKAN
– Teşekkür ederim Sayın Bostancı.
İDRİS
BALUKEN (Diyarbakır) – Sayın Başkan, bir düzeltme için tekrar…
BAŞKAN
– Sayın Baluken, buyurunuz, açıyorum mikrofonunuzu.
27.- Diyarbakır Milletvekili İdris
Baluken’in, Silopi’de yaşanan hadiseleri “terörle mücadele” adı altında
meşrulaştırmaya çalışan, oluşturdukları yıkım tablosunu tarih önünde
normalleştirmeye çalışan bir Hükûmet ve AKP pratiğiyle karşı karşıya olunduğuna
ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, demin Silopi’de yaşanan hadiselerle ilgili hem Başkanlık Divanını hem
Genel Kurulu bilgilendirdim. 
Uzun
süredir, özellikle bölgede yaşanan hadiseleri “terörle mücadele” adı altında
meşrulaştırmaya çalışan, bütün kentlerde oluşturdukları yıkım tablosunu tarih
önünde âdeta normalleştirmeye çalışan bir Hükûmet ve AKP pratiğiyle karşı
karşıyayız. Sayın Bostancı da demin yaptığı değerlendirmede bölgede yaşananın
bir savaş olmadığını, ısrarla bir terörle mücadele süreci olduğunu bir kez daha
ifade etti. 
Ben
önce şunu söyleyeyim: Evet, bölgede yaşananlar, artık normal bir savaş süreci
değil, ahlakı ve hukuku olmayan bir kirli savaş sürecidir. 
YUSUF
SELAHATTİN BEYRİBEY (Kars) – Sizler yapıyorsunuz, sizler yaptırıyorsunuz. 
İDRİS
BALUKEN (Diyarbakır) – Dünyanın şu anda hiçbir coğrafyasında Türkiye’de olduğu
kadar can kaybı yaşanmıyor. Irak ve Suriye dâhil olmak üzere, her gün onlarca
cenazenin kalktığı bir süreç neredeyse Orta Doğu’nun herhangi bir yerinde
yaşanmıyor. Ancak burada özellikle cenazelere yönelik, manevi değerlere yönelik
yapılan uygulamalar, cenazelerin yakılmasından tutalım da işte, yaralıların
alınmasına gidecek olan ambulansların engellenmesi, sokak ortasında cenazelerin
sokak hayvanlarına parçalatılmasından tutalım da insanların defin hakkına izin
verilmemesine kadar devreye konulmuş olan, ahlakı ve hukuku olmayan bir savaş
süreci var. Bu yönüyle normal bir savaş süreci olmadığını söylemeleri anlaşılır
bir şeydir. Hukuku ve ahlakı olmayan bu kirli savaş sürecinden AKP Hükûmetinin
kendisi sorumludur. Ben demin Cumhurbaşkanı Erdoğan’ın da bugünkü
açıklamalarını okudum. Yani…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, lütfen tamamlayınız. 
İDRİS
BALUKEN (Diyarbakır) – Toparlıyorum Sayın Başkan.
Hiçbir
gerekçe, bir kent merkezinde yaşayan bütün halkı cezalandırma, bütün halkı
yerinden yurdundan etme, bütün halkın evini başına yıkma gibi bir durumu
açıklayamaz, meşrulaştıramaz. Şu anda Silopi’de de, Cizre’de de, Nusaybin’de
de, Şırnak’ta da, yani Kürtlerin yoğun yaşadığı illerin neredeyse tamamında,
AKP Hükûmetinin yaptığı uygulama budur; bu yönüyle ahlaksız ve kirli bir
savaştır, hukuku olmayan bir savaş sürecidir. Buna karşı da AKP, hangi yalana
başvurursa başvursun, nasıl meşrulaştırmaya çalışırsa çalışsın, tarih önünde
mutlaka bu yaptıklarının hesabını verecektir.
Teşekkür
ediyorum.
BAŞKAN
– Teşekkür ederim Sayın Baluken.
Sayın
Bostancı, sizin de mikrofonunuzu açıyorum.
Buyurunuz.
28.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in yaptığı açıklamasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Sayın
Baluken’le bu konularda anlaşmamız, ortak bir kanaate varmamız elbette ki
mümkün değil ama kimin ne söylediği ve hakikatin ne olduğu halkın
takdirindedir, halk biliyor. 
Devletin
bir ahlakı ve hukuku vardır çünkü devlet, siyasi iktidar marifetiyle halka
hesap verir. Devletin bağlı olduğu normlar vardır ama terör örgütünün bağlı
olduğu hiçbir norm yoktur. Hele ki kendi yöntemini, şiddet yöntemini, terörist
yöntemini kendince yüce bir ideale bağlamış ve bu yüce ideal için arada
milyonların hayatının kaybını dahi önemsizleştirmiş böyle bir kafa, böyle bir
akılla davranan terör örgütünü kayıtlayan, sınırlayan hiçbir insani, hiçbir
ahlaki değer söz konusu değildir. 
Bugün
Türkiye’de cumhuriyet devleti, böylesine bir terörist saldırıyla karşı
karşıyadır ve bunu hukuk temelinde, ahlak temelinde, insani temelde, bu halkın,
orada yaşayan insanların huzuru ve sükûnu işini yürütmektedir. Terörist
saldırganlığın, oradaki kirli çatışmanın, terörist girişimin bir parçası olan
propaganda dili, kimseye fayda getirmez. Hele ki meşru siyaset zeminleri
üzerinden varlık kazanan ve söz söyleme hakkını buradan elde eden bir siyasi
aklın böyle bir anlayışla davranmasını hayretle karşılarım. 
Teşekkür
ediyorum.
BAŞKAN
– Teşekkür ederim Sayın Bostancı.
İDRİS
BALUKEN (Diyarbakır) – Sayın Başkan, tutanaklara geçmesi açısından ifade
edeyim.
BAŞKAN
– Evet, buyurunuz Sayın Baluken.
İDRİS
BALUKEN (Diyarbakır) – Cenazelerin yakılması, cenazelerin vücut bütünlüğünün
tamamen bilinçli bir konseptle dağıtılması, cenazedeki, insan bedenindeki
uzuvların bilinçli olarak kesilerek sokak ortasında teşhir edilmesi, çıplak
kadın cenazelerinin işkence edilerek teşhir edilmesi…
MEHMET
UĞUR DİLİPAK (Kahramanmaraş) – Onu sizler yapıyorsunuz.
İDRİS
BALUKEN (Diyarbakır) – …insanların, cenazelerini defin hakkına bile saygı
gösterilmemesi, bu konuda hangi ahlaki ve hukuki normlara AKP iktidarının ve
AKP Grubunun bağlı olduğunu bizce açık bir şekilde ortaya koyuyor. Bunu uzun
uzadıya burada tekrar detaylandıracak değilim. Ancak, siyasi normlarla,
demokratik süreçlerle iktidara gelmiş bir siyasi partinin grup başkan vekilinin
insanlığı utandıracak bu uygulamalara sahip çıkacak şekilde sürekli bir
meşrulaştırma ve normalleştirme arayışı içerisinde olmasını da ben buradan
kınadığımı ifade etmek istiyorum. Gerçekleri kimin ters yüz ettiğini, kimin
çarpıttığını merak etmesin, tarih yazıyor. 90’ları katbekat aşan; o dönemde
köylerin boşaltılması, cenazelere insanlık dışı uygulama süreçlerini katbekat aşan
bir zulmün altına bugün AKP Hükûmeti ve AKP Grubu bilinçli bir şekilde,
bilinçli bir politik hat üzerinden imza atıyor. Bunu tarih bu şekilde yazacak
ve yargılayacak.
BAŞKAN
– Tutanaklara geçmiştir, teşekkür ediyorum Sayın Baluken.
Gündeme
geçiyoruz…
MEHMET
NACİ BOSTANCI (Amasya) – Sayın Başkanım, Sayın Baluken’in söylediği hiçbir yeni
söz yoktur. Burada dile getirdiği konular, zaten zabıtlarda mevcuttur, daha
önce de söylediği sözlerdir.
İDRİS
BALUKEN (Diyarbakır) – Yeni değil, her gün yaşanıyor zaten onlar, her gün
cenaze yakıyorsunuz, her gün cenaze yakıyorsunuz.
ALİM
TUNÇ (Uşak) – Yeter konuştuğun ya, yeter artık ya!
İDRİS
BALUKEN (Diyarbakır) – Konuşma öyle, el kol hareketleri yapma!
MEHMET
NACİ BOSTANCI (Amasya) – Esasen…
HÜSNÜYE
ERDOĞAN (Konya) – Yalan yanlış şeyleri tutanaklara geçiriyorlar.
ALİM
TUNÇ (Uşak) – Yeter artık be!
İDRİS
BALUKEN (Diyarbakır) – Yapma öyle el kol hareketleri!
HÜSNÜYE
ERDOĞAN (Konya) – Tutanaklara geçirmek için yalan yanlış şeyler söylüyorsunuz.
MEHMET
NACİ BOSTANCI (Amasya) - …bütün bunlara ilişkin olarak…
İDRİS
BALUKEN (Diyarbakır) – Terbiyesizlik yapmayın!
MEHMET
NACİ BOSTANCI (Amasya) – …halkın takdirinin ne olduğu biz biliyoruz.
İDRİS
BALUKEN (Diyarbakır) – O elini indir, o elini indir!
MEHMET
NACİ BOSTANCI (Amasya) - Bölgedeki insanlar da biliyor, HDP’li arkadaşlar da
görecektir.
BAŞKAN
– Teşekkür ederim Sayın Bostancı.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Muğla Milletvekili Mehmet Erdoğan ve 20
milletvekilinin, mahalle ve köy muhtarlarının sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/145)
(Kâtip
Üye Bolu Milletvekili Fehmi Küpçü tarafından önergenin okunmasına başlandı)
“Türkiye Büyük Millet Meclisi Başkanlığına
Mahalle
ve köy muhtarlarımızın mevcut sorunlarının tespit edilmesi, bu sorunların
giderilmesi ve yapılacak yasal düzenlemeler de dâhil olmak üzere alınması
gereken önlemlerin araştırılması için Anayasa'nın 98 ve TBMM İçtüzüğü'nün 104
ve 105’inci maddeleri uyarınca Meclis araştırması açılmasını saygılarımızla arz
ve talep ederiz.
1)
Mehmet Erdoğan (Muğla)
2)
Oktay Vural (İzmir)
3)
Ahmet Kenan Tanrıkulu (İzmir)
4)
Edip Semih Yalçın (İstanbul)
5)
Oktay Öztürk (Mersin)
6)
Emin Haluk Ayhan (Denizli)
7)
Arzu Erdem (İstanbul)
8)
Zühal Topcu (Ankara)
9)
Ahmet Selim Yurdakul (Antalya)
10)
Ümit Özdağ (Gaziantep)
11)
Deniz Depboylu (Aydın)
12)
Mustafa Mit (Ankara)
13)
Yusuf Halaçoğlu (Kayseri)
14)
Erhan Usta (Samsun)
15)
Saffet Sancaklı (Kocaeli)
16)
Mevlüt Karakaya (Adana)
17)
Mehmet Parsak (Afyonkarahisar)
18)
Muharrem Varlı (Adana)
19)
Ruhi Ersoy (Osmaniye)
20)
Kadir Koçdemir (Bursa)
21)
Kamil Aydın (Erzurum)
Gerekçe:
Kentsel kesimin
en alt ve en önemli yönetim birimi olan mahallelerimizdeki ve kırsal kesimin
temel yönetim birimi olan köylerimizdeki muhtarlarımızın sayıları 60 bini
bulmaktadır…”
ALİM TUNÇ (Uşak)
– Gel, gel!
İDRİS BALUKEN
(Diyarbakır) – Gel, gel, dışarı gel! 
(Diyarbakır
Milletvekili İdris Baluken’in AK PARTİ sıralarına yürümesi)
(Kâtip Üye Bolu
Milletvekili Fehmi Küpçü tarafından önergenin okunmasına devam edildi)
“…Sorumlulukları
ve yaptıklarıyla devlet memuru olarak addedilen, 657 sayılı Kanun’a göre
yargılanmaya tabi olan muhtarlarımızın 657 sayılı Yasa’nın sağladığı
imkânlardan faydalanamaması en büyük sorunlarından bir tanesidir…”
(AK PARTİ
sıraları önünde toplanmalar)
YUSUF SELAHATTİN
BEYRİBEY (Kars) – Sen kimi tehdit ediyorsun, kimi? Sen kimsin!
İDRİS BALUKEN
(Diyarbakır) – Sen yapıyorsun bunu. 
ALİM TUNÇ (Uşak)
– Sen kimsin!
OSMAN AŞKIN BAK
(Rize) – Sakin olun, tamam.
(Kâtip Üye Bolu
Milletvekili Fehmi Küpçü tarafından önergenin okunmasına devam edildi)
“…Muhtarlıklarını
yaptıkları bölgeleri hangi konularda temsil edeceği konusunda dahi hukuki…”
BAŞKAN – Sayın
milletvekilleri… Bir saniye…
(Kâtip Üye Bolu
Milletvekili Fehmi Küpçü tarafından önergenin okunmasına devam edildi)
“…bir
dayanakları olmayan muhtarlarımızın, statüleri ve görevleri yeniden…”
BAŞKAN -
Birleşime on beş dakika ara veriyorum.
Kapanma Saati: 15.29
ÜÇÜNCÜ OTURUM
Açılma Saati: 15.51
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 68’inci Birleşiminin Üçüncü
Oturumunu açıyorum.
Meclis
araştırması açılmasına dair önergeleri okutmaya devam ediyorum. 
Türkiye Büyük Millet Meclisi Başkanlığına
Mahalle ve köy muhtarlarımızın mevcut
sorunlarının tespit edilmesi, bu sorunların giderilmesi ve yapılacak yasal
düzenlemeler de dâhil olmak üzere alınması gereken önlemlerin araştırılması
için Anayasa'nın 98’inci ve TBMM İçtüzüğü'nün 104 ve 105’inci maddeleri
uyarınca meclis araştırması açılmasını saygılarımızla arz ve talep ederiz.
1) Mehmet Erdoğan  (Muğla)
2) Oktay Vural  (İzmir)
3) Ahmet Kenan Tanrıkulu  (İzmir)
4) Edip Semih Yalçın (İstanbul)
5) Oktay Öztürk (Mersin)
6) Emin Haluk Ayhan (Denizli)
7) Arzu Erdem (İstanbul)
8) Zühal Topcu (Ankara)
9) Ahmet Selim Yurdakul (Antalya)
10) Ümit Özdağ (Gaziantep)
11) Deniz Depboylu (Aydın)
12) Mustafa Mit (Ankara)
13) Yusuf Halaçoğlu (Kayseri)
14) Erhan Usta (Samsun)
15) Saffet Sancaklı (Kocaeli)
16) Mevlüt Karakaya (Adana)
17) Mehmet Parsak (Afyonkarahisar)
18) Muharrem Varlı (Adana)
19) Ruhi Ersoy (Osmaniye)
20) Kadir Koçdemir (Bursa)
21) Kamil Aydın (Erzurum)
Gerekçe: 
Kentsel kesimin en alt ve en önemli
yönetim birimi olan mahallelerimizdeki ve kırsal kesimin temel yönetim birimi
olan köylerimizdeki muhtarlarımızın sayıları 60 bini bulmaktadır.
Sorumlulukları
ve yaptıklarıyla “devlet memuru” olarak addedilen, 657 sayılı Kanun’a göre
yargılanmaya tabi olan muhtarlarımızın 657 sayılı Yasa’nın sağladığı
imkânlardan faydalanamaması en büyük sorunlarından bir tanesidir.
Muhtarlıklarını yaptıkları bölgeleri hangi konularda temsil edeceği konusunda
dahi hukuki bir dayanakları olmayan muhtarlarımızın statüleri ve görevleri
yeniden değerlendirilerek gözden geçirilmeli, böylelikle yaşanan ve yaşanması muhtemel
mağduriyetlerin de önüne geçilmelidir.
Muhtarlarımızın
özlük haklarıyla ilgili sorunlarının var olduğu da bir gerçektir.
Muhtarlarımızın etkin bir şekilde görevlerini yerine getirebilmeleri için özlük
haklarıyla ilgili düzenlemelerin bir an önce yapılması gerekmektedir.
Muhtarlarımızın hâlihazırda görevlerini yerine getirirken birçok fedakârlıklar
yaptığı da bilinen bir gerçektir. Mahalle ve köylerimizin yönetim biçimlerini
düzenleyen yasaların geçerliliğini ve işlevselliğini yitirdiği de gözlemlenmektedir.
Muhtarlarımızın
mağduriyetine yol açan bir diğer uygulama da muhtarlarımızın Posta Tebligat
Kanunu sebebiyle, tebliğin muhatabına ulaştırılamaması ve muhatabın tebliği
kabul etmemesi durumlarında evrakın kendilerine teslim edilmesidir. Muhtarlarımız
bu evrakı kabul etmezler ise muhtarlarımıza karşı 657 sayılı Yasa’ya göre dava
açılabilmektedir. Ayrıca, muhtarlarımızın bu evrakları ne kadar muhafaza
edecekleri, muhtarların bu evraklardan kaynaklı mesuliyetlerinin neler olduğu,
muhtarlara karşı, bu evrakların esas ulaşması gereken vatandaşlara
ulaştırılmaması veya türlü sebeplerden dolayı ulaştırılamaması sonucunda dava
açılıp açılamayacağı hususunda da belirsizlikler bulunmaktadır.
Muhtarlarımızın
görevlerini etkin bir şekilde yerine getirebilmek için kullandıkları muhtarlık
binalarının elektrik, telefon, İnternet, kırtasiye gibi giderlerinden doğan
masraflarını kendi imkânlarıyla karşılamalarının doğurduğu mağduriyetler de
görmezden gelinemeyecek kadar büyüktür.
Bu
bağlamda, mahalle ve köy muhtarlarımızın mevcut sorunlarının tespit edilmesi,
bu sorunların giderilmesi ve yapılacak yasal düzenlemelerde dâhil olmak üzere
alınması gereken önlemlerin araştırılması için yüce Meclisimize çok büyük
görevler düşmektedir. Yüce Meclisimizin bu görevi yerine getirmesi için,
Anayasa'nın 98’inci ve TBMM İçtüzüğü'nün 104 ve 105’inci maddeleri uyarınca
Meclis araştırması açılmasını saygılarımızla arz ve talep ederiz.
2.- Muğla Milletvekili Mehmet Erdoğan ve 20
milletvekilinin, arı yetiştiricileri ve bal üreticilerinin sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/146)
Türkiye Büyük Millet Meclisi Başkanlığına
Ülkemizde
arı yetiştiriciliği ve bal üretimi yapan vatandaşlarımızın mevcut sorunlarının
tespit edilmesi, tespit edilen sorunların giderilmesi ve yapılacak yasal
düzenlemeler de dâhil olmak üzere alınması gereken önlemlerin araştırılması
için Anayasa'nın 98’inci ve TBMM İçtüzüğü'nün 104 ve 105’inci maddeleri
uyarınca Meclis araştırması açılmasını saygılarımızla arz ve talep ederiz.
1)
Mehmet Erdoğan  (Muğla)
2)
Oktay Vural (İzmir)
3)
Ahmet Kenan Tanrıkulu (İzmir)
4)
Edip Semih Yalçın  (İstanbul)
5)
Oktay Öztürk  (Mersin)
6)
Emin Haluk Ayhan  (Denizli)
7)
Arzu Erdem  (İstanbul)
8)
Zühal Topcu  (Ankara)
9)
Ahmet Selim Yurdakul  (Antalya)
10)
Ümit Özdağ  (Gaziantep)
11)
Deniz Depboylu  (Aydın)
12)
Mustafa Mit  (Ankara)
13)
Yusuf Halaçoğlu  (Kayseri)
14)
Erhan Usta  (Samsun)
15)
Saffet Sancaklı  (Kocaeli)
16)
Mevlüt Karakaya  (Adana)
17)
Mehmet Parsak  (Afyonkarahisar)
18)
Muharrem Varlı  (Adana)
19)
Ruhi Ersoy  (Osmaniye)
20)
Kadir Koçdemir  (Bursa)
21)
Kamil Aydın  (Erzurum)
Gerekçe
Ülkemiz
ekolojik açıdan arıcılığa çok uygun bir doğa ortamına sahip olmasına rağmen
maalesef potansiyelinin çok azını kullanmaktadır. Kullanılan potansiyele
bakıldığında da maalesef, kovan başına üretilen bal miktarı ortalamaların
altında kalmaktadır. Kanada ve Çin gibi ülkelerde kovan başına alınan ürün 50
kilogramın üzerinde olmasına karşın bu oran ülkemizde maalesef 15,67 kilogramda
kalmıştır.
Ülkemizin
dünyadaki arı kovan sayısı itibarıyla 2’nci sırada olması göz önüne alınırsa bu
rakam oldukça düşüktür. Bal üretimi itibarıyla 4’üncü sırada olan ülkemiz dünya
bal üretiminde yüzde 5,7 paya sahiptir. Maalesef, ülkemizin bal ve bal mumu
dışındaki arı sütü, polen propolis, arı zehri gibi ilaç ve kozmetik sanayisinde
kullanılan arı ürünleri üretiminde de potansiyelini kullanamadığı
gözlemlenmektedir.
Türkiye'de
son istatistiklere göre 54.574 aile 5 milyon 785 bin 371 adet arılı kovan
varlığıyla arı yetiştiriciliği yapmaktadır. 74,5 bin ton toplam bal üretimiyle
ülkemiz ekonomisine 372 milyon TL kazandırmaktadır.
Ülkemizde,
arıcıların tamamına yakını gezginci arıcılık yapmaktadırlar. Bu süreçte,
arıcılarımız birtakım bürokratik engellerle karşılaşmakta, bu engeller arıcılık
sektörünü olumsuz yönde etkilemektedir. Zaman kavramının çok önemli olduğu
arıcılık sektöründe bürokratik işlemlerin kolaylaştırılması gerekmektedir.
Arıcılığın geleceği için; ülkemizdeki arıcılığının fiilî şartlarına göre, yasal
düzenlemelerin acilen yapılması önem arz etmektedir.
Arıcıların
kullandığı malzemelerde gerekli denetimler yapılmadığı için arı sağlığında
yaşanan problemler, ülke genelinde arı sağlığı projelerinin üretilmesini ve
uygulanmasını gerektirmektedir.
Arıcılık
potansiyeli had safhada olan illerimizde; üreticilerimize doğru yöntemleri
uygulama hususunda telkinlerde ve yönlendirmelerde bulunabilecek olan
uzmanların yetiştirilmesi ve istihdam edilmesi gerekmektedir. Mevcut teknik elamanların
farklı konularla da ilgilenmesi zaten yetersiz olan bu teknik elamanların
verimliliğini de düşürmektedir.
Ülkemize
yasal olmayan yollardan bal, bal mumu ve diğer arı ürünlerinin girişlerinin
engellenmesi gerekmektedir. Arının üretmediği yapay balların pazarlanmasına
müsaade edilmemelidir. Aksi takdirde vatandaşlarımızın sağlığı açısından
tehlike arz eden bu durum, arıcılıkla uğraşan vatandaşlarımız için de
mağduriyet doğurmaktadır. Bugün çam balının merkezi olan, kovan varlığı ve bal
üretimiyle ülke genelinde ilk sırada bulunan; 334 köyünde, toplam 1 milyona
yakın kovanla arıcılık yapan 5.800 ailenin bulunduğu Muğla ilimizde, turistik
tesislerde bal adıyla tatlandırıcıların ikram edilmesi düşündürücüdür.
Bu
bağlamda, arıcılarımızın mevcut sorunlarının tespit edilmesi, bu sorunların
giderilmesi ve yapılacak yasal düzenlemeler de dâhil olmak üzere, alınması
gereken önlemlerin araştırılması için yüce Meclisimize çok büyük görevler
düşmektedir.
Yüce
Meclisimizin bu görevi yerine getirmesi için, Anayasa'nın 98’inci ve TBMM
İçtüzüğü'nün 104 ve 105’inci maddesi uyarınca Meclis araştırması açılmasını
saygılarımızla arz ve talep ederiz. 
3.- Mersin Milletvekili Aytuğ Atıcı ve 23
milletvekilinin, nükleer enerji santrallerinin insan sağlığı ve doğal çevreye
vereceği zararlar ile dışarıya bağımlı olması nedeniyle yaratacağı her türlü
zararın ve güvenlik risklerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/147)
Türkiye Büyük Millet Meclisi Başkanlığına
Nükleer
enerji, ülkemiz için teknolojisi ve ham maddesiyle tamamen dışa bağımlı bir
enerji türüdür. Mersin Akkuyu ve ülkemizin çeşitli yerlerinde kurulması
planlanan nükleer enerji santralleri, toplam enerji bağımlılığımızı arttıracak
niteliktedir. Nükleer bağımlılık, hem güvenliğimizi tehdit etmekte hem de
strateji bağımsızlığımızı sınırlamaktadır.
Suriye
sınırımızı angajman kuralları gereği korumak üzere Rusya savaş uçağının
düşürülmesi sonrasında Rusya‘yla ortaya çıkan çok yönlü kriz, ülkemizin enerji
arz güvenliğiyle beraber tüm güvenliğini yeniden tartışılır hâle getirmiştir.
Nükleer
enerji santrallerinin insan sağlığına ve doğal çevreye vereceği zararların
yanında, teknolojik olarak tamamen dışarıya bağımlı olması nedeniyle,
yaratacağı her türlü zararın ve güvenlik risklerinin ortaya konması ve buna
karşı önlemlerin alınması konusunda Hükûmete yol gösterilmesi gerekli olmuştur.
Bu
amaçla, TBMM İçtüzüğü’nün 104 ve 105’inci maddeleri uyarınca Meclis araştırması
açılmasını arz ve teklif ederiz.
Saygılarımızla.
1)
Aytuğ Atıcı (Mersin)
2)
Atila Sertel (İzmir)
3)
Ali Akyıldız (Sivas)
4)
Çetin Osman Budak (Antalya)
5)
Aytun Çıray (İzmir)
6)
Mustafa Akaydın (Antalya)
7)
Hüseyin Çamak (Mersin)
8)
Orhan Sarıbal (Bursa)
9)
Zeynel Emre (İstanbul)
10)
Candan Yüceer (Tekirdağ)
11)
Ali Şeker (İstanbul)
12)
Burcu Köksal (Afyonkarahisar)
13)
Tahsin Tarhan (Kocaeli)
14)
Ömer Fethi Gürer (Niğde)
15)
Niyazi Nefi Kara (Antalya)
16)
Şenal Sarıhan (Ankara)
17)
Hayati Tekin (Samsun)
18)
İbrahim Özdiş (Adana)
19)
Bihlun Tamaylıgil (İstanbul)
20)
Lale Karabıyık (Bursa)
21)
Melike Basmacı (Denizli)
22)
Ahmet Tuncay Özkan (İzmir)
23)
Aylin Nazlıaka (Ankara)
24)
Özkan Yalım (Uşak)
Gerekçe:
Suriye
sınırımızı angajman kuralları gereği korumak üzere Rusya savaş uçağının düşürülmesi
sonrasında Rusya’yla ortaya çıkan çok yönlü kriz, ülkemizin enerji arz
güvenliğiyle beraber, tüm güvenliğimizi yeniden tartışılır hâle getirmiştir.
Bilindiği
gibi, Mersin Akkuyu'da Ruslar tarafından yapılmak üzere nükleer santral inşaatı
iktidar tarafından başlatılmıştır. Suriye sınırımızda Rusya’yla son günlerde
ortaya çıkan kriz Mersin Akkuyu Nükleer Güç Santrali Projesi’nin stratejik
bağımlılık yaratacak nitelikte tehlikeli yönünü gözler önüne sermiştir.
Dünyada
birçok ülke son zamanlarda meydana gelen nükleer kazalardan ders çıkararak
nükleer santralleri kapatma kararı alırken, AKP hükûmetleri tarafından
Mersin'de Akkuyu Nükleer Güç Santrali kurma çalışmaları başlatılmıştır.
Nükleer
kazaların yarattığı yıkıcı, yok edici sonuçların en önemli örneklerinden biri
Çernobil kazasıdır. Binlerce kişinin hayatını kaybettiği ve çok daha fazlasının
sakat kaldığı kazanın ardından yirmi beş yıl geçmesine rağmen sorunlar devam
etmektedir. Çernobil bölgesinde çocuklarda tiroit kanserinin yüzde 200 arttığı,
diğer kanser oranlarında ciddi oranda artışlar yaşandığı, sakat bebek doğum
oranlarının yükseldiği, insanların genetik yapılarının bozulduğu tespit
edilmiştir. Ayrıca bu kaza sonucunda kirlenen topraklarda yüzlerce yıl tarım
yapılamayacaktır.
Çernobil
kazasından önemli dersler alındığını ve nükleer kazaların önlenmesinde büyük
ilerleme kaydedildiğini iddia edenler, çok yakın zamanda yaşanan Fukuşima
kazasından sonra nükleer santralleri kapatma kararı almışlardır.
Nükleer
santrallerde herhangi bir kaza olmadığında bile, santral civarında radyasyon
artışının yaşandığı, hava, su, toprak kirliliğine neden olarak canlı yaşamı
üzerinde olumsuz etkiler yarattığı bilinen bir gerçektir. Bilimsel araştırmalar
bir nükleer santralde hiçbir kaza veya işletme hatası olmaksızın santralin 5
kilometre çevresinde yaşayan çocuklarda kan kanseri riskinin 2,2 kat arttığını
göstermiştir.
Nükleer
santraller açısından bir diğer sakınca, nükleer atıkların nasıl ve nerede yok
edileceğinin bilinmemesi ve bu atıkların güvenilir bir şekilde bertaraf
edilmesi için dünya çapında bulunmuş bir yöntemin olmamasıdır.
Soğutma
suları denize verilen nükleer santrallerin deniz ekosistemindeki dengeyi
bozması da bir diğer sakıncalı durumdur. Deniz suyu sıcaklığını 2-6 santigrat
artıran bu uygulama denizdeki canlıların neslinin tükenmesine ve denize yayılan
radyasyonun balık yoluyla besin zincirine geçmesine neden olmaktadır.
Sonuç
olarak, hiçbir enerji insan sağlığından değerli değildir. Akkuyu'da kurulması
planlanan nükleer güç santralinin bölgeye, insan sağlığına, çevreye ve Türkiye
Cumhuriyeti devletinin geleceğine daha fazla zarar vermemesi için politikaların
şimdiden belirlenmesi amacıyla bir araştırma komisyonunun kurulması
kaçınılmazdır.
BAŞKAN
- Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, Maraş’ta yapımına başlanan
25-27 bin kişilik AFAD kampının yapım amacının, bölgenin ekolojik, etnik,
mezhepsel ve demografik yapısına etkilerinin ve bölge halkının kampla ilgili
taleplerinin tüm boyutlarıyla araştırılması amacıyla 6/4/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 6 Nisan 2016 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi
6/4/2016
Türkiye Büyük Millet Meclisi Başkanlığına
Danışma
Kurulu 6/4/2016 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 İdris
Baluken
 Diyarbakır
 Grup
Başkan Vekili 
Öneri:

6
Nisan 2016 tarihinde Diyarbakır Milletvekili Grup Başkan Vekili İdris Baluken
tarafından verilen (1643 sıra numaralı), “Maraş’ta yapımına başlanan 25-27 bin
kişilik AFAD kampının yapım amacının, bölgenin ekolojik, etnik, mezhepsel ve
demografik yapısına etkilerinin ve bölge halkının kampla ilgili taleplerinin
tüm boyutlarıyla araştırılması” amacıyla Türkiye Büyük Millet Meclisine
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak, 6/4/2016 Çarşamba günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir. 
BAŞKAN
- Halkların Demokratik Partisi Grubu önerisinin lehinde ve aleyhinde olmak
üzere ikişer sayın milletvekiline söz vereceğim.
Lehinde
ilk konuşmacı Müslüm Doğan, İzmir Milletvekili. 
Buyurunuz
Sayın Doğan. (HDP sıralarından alkışlar)
Süreniz
on dakikadır.
MÜSLÜM
DOĞAN (İzmir) - Sayın Başkan, değerli milletvekilleri; Maraş’ta yapımına
başlanan 27 bin kişilik AFAD kampının yapım amacının, bölgenin ekolojik, etnik,
mezhepsel ve demografik yapısına etkilerinin ve bölge halkının kampla ilgili
taleplerinin tüm boyutlarıyla araştırılması amacıyla bir Meclis araştırması
açılmasıyla ilgili olarak söz almış bulunmaktayım.
Değerli
milletvekilleri, bildiğiniz üzere, Suriye’de yaşanan iç savaştan dolayı yaşam
alanlarını terk eden milyonlarca Suriyeli, Türkiye’ye göç etmek zorunda kaldı.
Birleşmiş Milletler Mülteciler Yüksek Komiserliğinin veri tabanından alınan
veriye göre, bilgiye göre, 2 milyon 715 bin 789 Suriyeli mültecinin Türkiye
makamları tarafından kayıt altına alındığını öğrenmiş bulunuyoruz. Yine, geri
kabul anlaşmasıyla birlikte Türkiye’ye gönderilmesi planlanan yaklaşık 1 milyon
göçmeni de ilave ettiğimizde bu sayı yaklaşık 4 milyona ulaşmış olacaktır. 
Türkiye'nin
mülteciler konusunda Avrupa’yla yaptığı anlaşmaya dönük yoğun eleştiri ve
tepkiler güncelliğini korurken mültecilerin dış politikada olduğu gibi iç
politikada da Hükûmet tarafından bir tür araç olarak kullanıldığı yönünde
iddialar gündeme gelmektedir. Bu iddialarda Suriyeli mültecilerin AB fonları ve
yerli kaynaklarla yapılacak yerleşim planlamalarında ağırlıkla doğu ve
güneydoğu illerine yerleştirilmesi yönünde bir düşüncenin olduğu ortaya
çıkmıştır. Her ne kadar gerekçe olarak mültecilerin yaşam tarzı, kültür, dil ve
bu gibi konularda ileride daha kolay uyum sağlayabilecekleri yönünde söylemler
geliştirilse de bu yerleşim planlamasıyla -bunun ardındaki asıl amaç- bölge
illerindeki Kürt nüfusunun dengelenmesi, demografik yapıyla oynayarak Suriyeli,
Iraklı, Arap mültecilerle Kürt il ve ilçelerinde yeni bir iskân politikasının
hedeflendiği açıkça görülmektedir. Bu durum aslında yeni bir Şark Islahat Planı
olarak önümüze konulan bir proje mi diye baktığımızda, gerçekten bu konuda
hiçbir kuşkuya, kaygıya yer olmadığı da uygulamalardan görülmektedir. 
Değerli
milletvekilleri, bu yapılması düşünülen ve şu anda da gerçekten tamamen
neredeyse bitmek üzere olan, daha doğrusu altyapısı bitmek üzere olan yer Maraş
Pazarcık’ta. 20’ye yakın Alevi köyünün bulunduğu, aynı zamanda Maraş’ın en
verimli tarım, mera alanı ve habitat koruma alanı olan bölgeye 360 dönümlük
arazi üzerinde 600 konutluk -25 ila 27 bin kişilik- bir AFAD konteyner kent
kurulmak suretiyle insanlar orada iskân edilmek isteniyor. 
DAİŞ,
El Nusra ve diğer selefi cihatçı çetelerle anılan AFAD kamplarından birinin
Pazarcık gibi Kürt ve Alevi yurttaşların yoğun yaşadığı köylerin ortasında
yapılmak istenmesi, halkta büyük bir tedirginliğe neden olmuştur. Pazarcık
halkı, bölgede yaşayan 3 bin civarında Kürt Alevi halka karşı 25 ila 27 bin
arası selefi Arap’ın yerleştirilmesinin Kürt yaşam coğrafyasındaki savaştan ve
çatışmalı ortamdan bağımsız olmadığını düşünmektedir. Tıpkı Sur, Nusaybin,
Silopi, İdil, Cizre gibi Kürt yaşam coğrafyalarında olduğu gibi, yine bu
kamplarla Pazarcık Ovası’nın Kürt Alevi demografisinin değiştirilmek istendiği
ortadadır.
Değerli
milletvekilleri, bu bölgede partimizden 3 milletvekiliyle birlikte bir
araştırma yaptık -daha önce de giden milletvekillerimiz vardı, hem CHP’li
milletvekilleri hem HDP’li milletvekilleri- köy köy gezdik orada Alevi’si Sünni’si
demeden, Kürt’ü Türk’ü demeden. O bölgede bu kampın yapılmasına o bölge insanı
kesinlikle karşıdır. Oradaki demografik yapının, toplumsal ilişkilerin, bin
yıldır ortaya konan toplumsal yapının bozulmasına karşılar.
Değerli
milletvekilleri, bölge insanının izni dışında, hazırlıkları büyük bir gizlilik
içerisinde yürütülen kampın inşaat süreci hızlıca devam etmektedir. Bütün
itirazlara rağmen iş makineleri alana girerek, oldubitti politikasıyla bir an
önce kampın tamamlanması hedef hâline getirilmiştir. 
Burada
bir işleme de dikkat çekmek istiyorum: Aslında burada yapılan işlem hukuksuz
bir işlemdir. Şöyle ki: Mera Kanunu’na da muhalefet edilmiştir. Biliyorsunuz,
Mera Kanunu’nda meranın mera vasfı dışına çıkarılması hususu bir komisyon
marifetiyle yapılması gerekirken bu kanuna da muhalefet edilmiştir. Yine,
komisyondan geçen kanun teklifine göre de, zaten mera vasfının yitirilmesi ve
mera vasfının değiştirilerek plan kapsamına alınması hususları da torba kanunla
Ulaştırma Bakanlığına verilmiştir. Bu da son derece yanlıştır; kentçilik
anlamında, ülke tarım arazisinin korunması anlamında da son derece yanlış bir
politikadır. 
Devlet
yetkililerine itirazlarını sunan muhtarlar dikkate alınmamış, halka verilen
gözdağının yanında, yandaş medyada Maraş halkının korunmasız mültecilerle karşı
karşıya olduğu ve onları istemediği yönündeki haberler servis edilmiştir. Kampa
karşı Alevi örgütlerinin yedi gün önce bölgede kurduğu çadıra jandarma ekipleri
saldırmış, çadırdaki yurttaşlar gözaltına alınmış ve kampın yapılacağı bölgeye
giriş çıkışlar yasaklanmıştır. 
Değerli
milletvekilleri, 1978 yılında Maraş Ovası’nı boşaltmak için maalesef orada bir
katliamın yapıldığını Maraş halkı çok iyi bilmektedir. Halk, AFAD kampının,
bunun devamı olarak, etnik çatışmalara zemin hazırlayan art niyetli bir
politika olduğunu düşünmektedir. Yapılmak istenen AFAD kampının o ovada Truva
atı işlevini görmesinden ve ileride ciddi etnik çatışmaların çıkmasından endişe
edilmektedir. “Devlet, cihatçıları kullanarak bu bölge insanlarını göçe zorlamaktadır.”
diye düşünmektedir bölge halkı.
O
bölgenin toplumsal yapısı üzerinde değişiklik istemeyen Avrupa’da yaşayan
Maraşlı Aleviler de AKP’nin, Suriye’den getirdiği çeteleri AFAD’ın konteyner
kampına yerleştirerek, bu bölge insanlarına yönelik asimilasyon politikasının
üst seviyeye çıkartılabileceğini düşünmektedirler. Maraş Girişimi sözcüsü
Mehmet Üstek “Açılan kamp, Türk devletinin, Maraş’ta, özellikle Pazarcık’ta
yıllardır Kürtsüzleştirme politikasının devam ettiğini göstermektedir. 12
Eylülde Pazarcık’taki köyleri boşalttılar. Öyle ki şu anda da Pazarcık, Kürt
şehri olmasına rağmen, toplumsal dokusunun da içini boşaltmak amacıyla nüfus
yarı yarıya eşitlenmiş duruma getirilmiştir.”
Değerli
milletvekilleri, Maraş da IŞİD’in filizlendiği bir yer. Biliyorsunuz, Maraş çok
önemli bir coğrafi bölge. Cihatçıların özellikle Adıyaman bağlantısı, Pazarcık
üzerinden sağlanmaktadır. Antep-Kilis hattını kullanan IŞİD’çiler, buradan
Anadolu’nun başka kentlerine yayılabiliyorlar. Geçmişteki Maraş katliamının
üzerine bunlar konulduğunda, halkın tedirginliğini anlamak daha kolay
olacaktır. 
Geçmişte,
devletin, Kürt yaşam coğrafyasında olduğu gibi, Alevi Kürt coğrafyasında
asimilasyonu hızlandırmak maksadıyla, demografik yapıyla oynayarak tarihte
olduğu gibi -Koçgiri, Dersim, Maraş gibi- bu bölgenin insanları üzerinde benzer
politikalar izlenmeye devam ediliyor. Özellikle yeni bir planla karşı karşıya
olduğumuzu da üzülerek burada belirtmek istiyorum. 
Maraş’ta
Alevi Kürt köylerine yapılmak istenen, cumhuriyet tarihi boyunca devletin
yürüttüğü asimile etme ve yok etme politikaları hâlâ devam etmektedir. Devlet,
ekolojik dengeyi bozarak çevreyi, demografik yapıyla oynayarak kimliği ve
kültürü katletmek istemektedir. Maraş’ta yapılmak istenen, AKP’nin Kürt
illerinde başlattığı korkunç savaş ortamıyla birlikte zorla göç ettirme ve
demografik yapıyı değiştirme politikasından elbette ki bağımsız değildir. 
Kampın
yapılmasına karşı direnen halk, önce konuyu siyasetüstü, partilerüstü bir konu olarak
gördüğünü ve Cerattepe gibi bir direniş sergilemeye çalıştığını söylemektedir.
Fakat on üç günlük direnişin ardından nöbet tutulan çadırların zorla
kaldırılması, müdahalelerin mahalle içlerine kadar taşınan bir baskıya
dönüşmesi ve Maraş Valiliğinin “Emir Ankara’dan, bu kamp kesinlikle
yapılacaktır.” yönündeki beyanları sonucunda özellikle örgütlü halk, HDP’nin bu
konuyu yüksek sesle gündeme getirmesi konusunda tarafımıza kadar ulaşmıştır.
Kampın yapılmasına karşı çıkan, “Ovama dokunma.” ve “Maraş’ta Nusra kampı
istemiyoruz.” diyen halk “Maraş Yaşam Platformu” adı altında mücadele
etmektedir.
Değerli milletvekilleri, şimdi, bölge
halkının istememesi, toplumsal yapılarına karşı, dokularına karşı bir
tedirginlik ve endişe taşıması çok doğal bir haktır. Siz bu kampı yapmakta niye
diretiyorsunuz? Niye Mera Kanunu’na muhalefet ediyorsunuz? Halkın ortak
kullandığı, Türkmen’in de, Kürt’ün de, Alevi’sinin de, Sünni’sinin de bir arada
bir obada yaşadığı bu yapıya karşı, bu toplumsal dokuya karşı neden böyle bir
önlem aldınız? Niçin başka yerlerde bunu düşünmediniz? Mesela, Maraş kent
merkezine yakın, topoğrafyası bozuk, kentsel anlamda tasarlanamayacak,
planlanamayacak alana niçin koymuyorsunuz da ovaya bunu inşa ediyorsunuz?
Bununla hem doğayı katletmiş hem de toplumsal dokuya karşı bir suç işlemiş
bulunuyorsunuz. Bundan vazgeçmenizi diliyorum. 
Hepinizi saygıyla selamlıyorum. (HDP
sıralarından alkışlar) 
BAŞKAN – Teşekkür ederim Sayın Doğan.
Halkların Demokratik Partisi Grubu
önerisinin aleyhinde Mehmet Uğur Dilipak, Kahramanmaraş Milletvekili.
Buyurunuz Sayın Dilipak. (AK PARTİ
sıralarından alkışlar) 
Süreniz on dakikadır.
MEHMET UĞUR DİLİPAK (Kahramanmaraş) –
Sayın Başkan, değerli milletvekilleri; Kahramanmaraş’ta başlanan AFAD kampıyla
alakalı HDP’nin grup önerisi aleyhinde söz almış bulunuyorum. Yüce heyetinizi
saygıyla selamlıyorum.
Şehitlerimizi rahmetle anıyor,
gazilerimize hayırlı uzun ömür diliyorum.
Değerli arkadaşlar, az önce konuşmacıyı
dinledik. Arkadaşımız, bu bölgenin nerede olduğunu dahi bilmiyor. Çünkü bu
bölge Pazarcık’ta değil, Kahramanmaraş’ta. İzmir’den gelip de Kahramanmaraş’ı
bilmediğiniz belli. Burası verimli bir arazi de değil. Bu arazi, ovanın üstünde
çorak bir arazi -hayvanların otlatılamayacağı kadar- ve mera alanında da
verimli bir arazi değil. Onu buradan belirtmek isteriz. 
ALİ
HAYDAR HAKVERDİ (Ankara) – Devlet her yıl gübre veriyor oraya, mera orası. 
MEHMET
UĞUR DİLİPAK (Devamla) - Şimdi, özellikle, arkadaşlar, öncelikli olarak, bu
ülkede partimizin, kuruluşundan beri söylediği “tek bayrak, tek millet, tek
vatan” söylemi dışında ikinci bir ajandamız olmamıştır, olmayacaktır. Bu
çerçeveden baktığımızda öküz altında buzağı aramanın hiçbir anlamı ve önemi
yoktur. 
Araştırmaya
konu olan önergenin gerekçesinde kabul anlaşmasıyla birlikte -az önce konuşmacı
da söyledi- 1 milyon Suriyelinin Türkiye’ye geleceği söyleniyor. Evet, gelecek
ama 1 milyonu da gidecek. Dolayısıyla, burada belirtmiş olduğunuz 3 milyona
yakın mültecinin 4 milyon olması söz konusu değil. Bir kere bunu belirtmek
isterim. 
Burada,
bu önergede gözüküyor ki, bu önergede kabul anlaşmasının dahi spotlardan
incelendiği gibi varsayıma gidilmiş bulunuyor. Şu anda, HDP’nin özellikle
-geçen haftadan beri başlayan- Alevi vatandaşlarımızın üzerinde korku salarak
oy devşirme çabaları içerisinde olduğunu açık bir şekilde Kahramanmaraş’ta
görmekteyiz. Gerekçeye baktığımızda aynı üslubun gerekçede de devam ettiğini
görmekteyiz. 
Yine
gerekçe incelendiğinde, Suriyeli mültecilerin tamamı, sanki IŞİD terör
örgütünün üyesiymiş gibi bölgede bir algı operasyonu yapılmaya çalışılmaktadır.
Arkadaşlar, gidin o Suriyelileri görün -Ankara’da da var, her tarafta, İzmir’de
de var- ne kadar mazlum insanlar. Ha, bunların içerisinde art niyetli olanlar
olabilir mi? Evet, olabilir ama bunları da bizler bulmak zorundayız. 
Halkı
kışkırtmaya çalışıyorlar. Halkla ilgili, halkımızla bizler hep beraber
oradayız, o bölgedeyiz, beraberiz. Burada, özellikle gerekçelerinde belirtilen,
selefi akımların Türkiye’de yaygınlaşması gibi bir algının olduğunu… Biz,
selefi akımlar ve farklı akımların bu bölgede emperyalist düşüncelerin bir
uzantısı olduğunun gayet farkındayız. Bunlara hiçbir şekilde müsaade
etmeyeceğimizi belirtmek isterim. Bizler, geçmişten ders alarak, geçmişteki
kötü hatıraları değil, geleceği düşünerek lider Türkiye’yi oluşturmak için çaba
göstereceğiz. 
Şu
anki çadır kentin Maraş’taki konumuyla alakalı olarak, neden taşınıyor bu
Kahramanmaraş’taki yer? Burası, şu anki mevcut konumu, yapılmadan önceki… Şu
anda mevcutta Kahramanmaraş’ta bir çadır kent var. Çadır kentin yeri, Küçük
Sanayi Sitesi’nin kendi alanıdır. Buralar, şahıslar üzerindeki arazilerdir.
Bundan dolayı, bu şahıslar, vatandaşlar, buralara, Kahramanmaraş’taki özellikle
çadır kentin yerine sanayi tesisleri yapmak istiyorlar, istihdamı artırmak
istiyorlar. Bundan dolayı, bu arkadaşlarımızın yerlerini gasbetmiş gibi duruyoruz.
Bundan dolayı yeni bir alana ihtiyaç duyuldu. Yoksa sizlerin dediği gibi,
bölgenin demografik yapısını değiştirmek gibi bir hedefimiz asla olmadı,
olmayacak. Ama sizlerin “öz yönetim” adı altında oluşturduğunuz korkutma
çabalarınız, devletimizin güçlü duruşu karşısında çökmüştür. Oralarda
demografik yapının değişimi için yaptığınız çabalar ortadadır. Unutmayalım ki
kadim bir medeniyetin bekçisi olarak devletimiz ve milletimiz, bu kirli
emelleriniz karşısında dimdik duracaktır. 
Verilen
önergede, Suriyeliler, sanki bu ülkenin vatandaşlarıymış gibi bir algı
oluşturulmaya çalışılmaktadır. Arkadaşlar, bu vatandaşların, bu Suriyeli
mültecilerin bu ülkede herhangi bir oy kullanma veya herhangi bir şekilde
yönetime katılma gibi bir hakları yoktur. Böyle bir şeyin de zaten olması
mümkün değildir, zaten bunlar mülteci statüsündedir. 
ALİ
HAYDAR HAKVERDİ (Ankara) – Olacaklar sayenizde!
MUSTAFA
HÜSNÜ BOZKURT (Konya) – Beş yılı dolduranlar, vatandaş oluyor.
MEHMET
UĞUR DİLİPAK (Devamla) – Bir diğer önemli olan olay da şudur: Şu anda kurulmak
istenen bölge, özellikle Kahramanmaraş -bilmeyenler için söyleyeyim- Güneydoğu
Anadolu fay hattı üzerinde, jeolojik açıdan deprem riski en yüksek olan
illerden bir tanesidir. Bu maksatla, bölgemizde herhangi bir şekilde deprem
olasılığına karşı önceden tedbir amacıyla bu konteyner kentlerin kurulması
gündemdeydi zaten.
CEYHUN
İRGİL (Bursa) – Ne alakası var ya!
MEHMET
UĞUR DİLİPAK (Devamla) – Bu vesileyle, kurulacak olan tesis, mültecilere tahsis
edilse de kalıcı durum karşısında deprem konutu olarak yapılmaktadır. 
Bu
bölgede, proje olarak bölge halkının huzurunu bozmaya kimsenin hakkı yoktur. Bu
anlamda baktığımızda, sözde öz yönetim ve benzeri ilanlara kalkışmaların,
ülkemizin millî birlik ve beraberliğini bozacak maksatta olduğu aşikârdır. Bu
çalışmaların emperyalistlerin hedeflerine ulaşmak için kullanmış olduğu bir
yöntem olduğunu ve bir üslup olduğunu hep birlikte bilmekteyiz. Gelin, bu
coğrafyada haksızlığa uğrayan kim varsa bunların hepsinin hep birlikte
takipçisi olalım ama elinde silah olan tüm unsurlarla empatiyi kuracak olan,
siyaset değil, sivil düşünce değildir.
Değerli
milletvekilleri, HDP ve CHP, büyükşehre ilişkin kanun tasarısı yasalaşırken,
aynı büyükşehirlerin hizmete girmesiyle birlikte bu bölgelerde partizanlık
yapılacağını söylemişlerdi. AK PARTİ’li belediyeler, özellikle buradan
belirtmek istiyorum, Büyükşehir Belediyesi ve Dulkadiroğlu Belediyesi. Bu
arada, az önce konuşmacının belirttiği, defalarca söylediği gibi burası
Pazarcık değil, Dulkadiroğlu Belediyesi sınırları içerisindedir. Bundan dolayı,
özellikle Büyükşehir Belediye Başkanımız Fatih Mehmet Erkoç’a, Necati Okay’a
teşekkürlerimizi sunuyoruz. Yasa çıkar çıkmaz ve Büyükşehir Belediyesi ve ilçe
belediyesi AK PARTİ’li belediyelere devrolunca, Büyükşehir Belediyesi grup köy
yollarının hızlı bir şekilde yapımına başlamıştır. Özellikle Dulkadiroğlu
Belediyesi “Bölgede partizanlık yapılıyor.” diyenlere en güzel cevabı
vermiştir. Bakın -isteyenlere de verebilirim- şu anda o bölgede -eğer
partizanlık yapmış olsaydık- bazı köylerimiz var, 10 tane oy almışız ama
yaptığımız parke çalışması ne kadar biliyor musunuz arkadaşlar? 16 bin
metrekare. Özellikle belirtmek istiyorum, şu anda Sivricehüyük’te biz 15 bin
metrekare parke yapmışız ve insanlarımızı ayağının çamura değmesinden
kurtarmışız. Buradan şunu belirtmek istiyorum: Özellikle Dulkadiroğlu ve
büyükşehir belediyelerimiz buraları hizmet anlamında coşturmuşlardır. 
Vaktimiz
de azaldı. Özellikle pazar günü bölge halkı tarafından demokratik bir eylem
yapılmış ve bu eylemlerin sonucunda bölge halkından olmadığı belli olan
şahıslarca askerimize ve basın mensuplarımıza taşlı saldırılar
gerçekleştirilmiştir. Bu saldırıyı şiddetle kınıyorum. “Basın özgürlüğü” diye
yafta vuran muhalefet partilerinden de bu konuda bir kınama geldiğini duymadım,
görmedim. Bu tip organizasyonlar yapıp Kahramanmaraş’ın huzurunu bozmaya
çalışanları şiddetle kınıyorum. 
Alevi
kardeşlerimizle olan bin yıllık birlik ve beraberliğimizin her zaman daim ve baki
olacağını belirtiyorum. 
Bu
bölgedeki bu yerin, teknik olarak başka bir anlamı olmadığı için buraya
kurulduğunu belirtiyor, önergenin aleyhinde olduğumuzu Genel Kurula saygıyla
belirtiyorum. (AK PARTİ sıralarından alkışlar)
BAŞKAN
– Teşekkür ederim Sayın Dilipak.
MÜSLÜM
DOĞAN (İzmir) – Sayın Başkan… 
BAŞKAN
– Sayın Doğan…
MÜSLÜM
DOĞAN (İzmir) – Sayın Başkan, konuşmacı, benim İzmir’den gelerek, o bölgeyi
tanımadığımı, yanlış değerlendirme yaptığımı… 
MEHMET
UĞUR DİLİPAK (Kahramanmaraş) – “Pazarcık” diyorsun ya, Dulkadiroğlu orası. 
MÜSLÜM
DOĞAN (İzmir) – Benim şahsıma sataşma vardır.
BAŞKAN
– Sataşmada bulundu.
MÜSLÜM
DOĞAN (İzmir) – Evet.
BAŞKAN
- Buyurunuz Sayın Doğan.
İki
dakika süreyle söz veriyorum.
MEHMET
UĞUR DİLİPAK (Kahramanmaraş) – Orası, Pazarcık değil, Dulkadiroğlu.
IX.- SATAŞMALARA İLİŞKİN KONUŞMALAR
1.- İzmir Milletvekili Müslüm Doğan’ın,
Kahramanmaraş Milletvekili Mehmet Uğur Dilipak’ın HDP grup önerisi üzerinde
yaptığı konuşması sırasında şahsına sataşması nedeniyle konuşması
MÜSLÜM
DOĞAN (İzmir) – Tamam, peki. Dinledim sizi, siz de beni dinleyin.
MEHMET
UĞUR DİLİPAK (Kahramanmaraş) – Tamam, dinliyorum, buyurun.
MÜSLÜM
DOĞAN (Devamla) – Sayın Başkan, değerli milletvekilleri; bir kere, sayın
konuşmacı, herhâlde sadece il bazında kalmış milletvekili. Maraş milletvekili
olarak kalmış ama biz, tüm Türkiye’nin milletvekiliyiz. Türkiye’deki tüm
sorunlara duyarlı olmak zorundayız.
Bir
de arkadaşa bir şey söyleyeyim, sayın konuşmacıya. “Jeodezik alan” diyor,
“jeolojik olarak sakıncalı alan” olur. Jeodezi, konum belirlemektir. İsterseniz
o çalışma alanının size coğrafi ve dik koordinatlarını veririm. Orası,
Pazarcık’a bağlı köylerdi ama sonra işte seçim yatırımı nedeniyle aldınız bir
belediyeye bağladınız. Esas olan, Pazarcık halkının köyleridir. Bakın, oradaki
meradır; hayvanların otlak alanıydı, ortak bir alan. Ben Alevi, Sünni, Kürt,
Türkmen diye ayırmıyorum; tüm köylere gittim, gezdim orada, insanlar istemiyor
onları. Elbette ki mültecilerin hakkı var, insani hakkı var.
Bakın,
bu ülkede Alevilerin sorunlarını dinleyebilecek, anlayabilecek siyasal partiler
varsa eyvallah. Elbette ki sorunları dinleyeceksiniz, siz de siyasal bir
partisiniz, elbette ki sorunlara duyarlı olacaksınız. Bizim gidip orada
demokratik bir hakkımızı koymamız... “Yok bunlar bunu yapıyor, yok bölücülük
yapıyor.” Arkadaşlar, bunları aşın artık; bu ülkede demokratik gelişmeye olanak
verin, demokratik siyasete olanak verin. Bu ülkede kardeşlik, barış içerisinde
bir arada yaşamanın koşullarını birlikte oluşturalım diyoruz. “Ortak vatanımız.”
diyorsunuz, “İzmir’den geldi, orayı bilmiyor.” diyorsunuz. Niye bilmeyeyim
yahu? Ben size coğrafi koordinatları vereyim diyorum ama sizin bilgi
yetersizliğinizi de ortaya koyuyorum; jeodezik alan değil diyorum, jeolojik
sakıncalı alan olur diyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Doğan.
MEHMET
UĞUR DİLİPAK (Kahramanmaraş) – Sayın Başkanım, kayıtlara geçmesi açısından
söylüyorum.
BAŞKAN
– Buyurunuz.
MEHMET
UĞUR DİLİPAK (Kahramanmaraş) – Şimdi, orası, özellikle herhangi bir siyasi
kavram çerçevesinde Dulkadiroğlu Belediyesine ayrılmış bir yer değildir; daha
önceden beri, her zaman Dulkadiroğlu dediğimiz, Kahramanmaraş’ın merkezî
sınırları içerisinde yer alan bölgedir.
Ben
de ayrıca jeoloji mühendisiyim, bunu da belirtmek isterim.
BAŞKAN
– Peki, teşekkür ederim Sayın Dilipak.
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurunuz Sayın Demirel.
ÇAĞLAR
DEMİREL (Diyarbakır) – Hatip, konuşmasında HDP Grubumuzu kastederek özelde
Aleviler üzerine korku devşirmeliği yaptığımızı ifade etti ve bununla birlikte
halkı kışkırtmaya çalıştığımızı söyledi, grubumuza çok açık bir şekilde sataşma
söz konusu. 
BAŞKAN
– Buyurunuz Sayın Demirel. 
ÇAĞLAR
DEMİREL (Diyarbakır) - Müslüm Bey konuşacak. 
MEHMET
UĞUR DİLİPAK (Kahramanmaraş) – Ya, neyi konuşacağını bilmeyecek şimdi. 
BAŞKAN
– Peki, buyurunuz Sayın Doğan. 
İki
dakika süreyle söz veriyorum, lütfen bir sataşmaya meydan vermeyiniz. 
MEHMET
NACİ BOSTANCI (Amasya) – Aslında, biraz önce cevapladı efendim kendisi.
MÜSLÜM
DOĞAN (İzmir) – Ama eksik kalan kısım var Sayın Başkan, o kısmı
değerlendireyim. 
YUSUF
SELAHATTİN BEYRİBEY (Kars) – Grup Başkanınızın ne dediğini söyleyin, sizin
dediklerinizi doğru olarak kabul edeceğim. 
MÜSLÜM
DOĞAN (İzmir) – Efendim?
YUSUF
SELAHATTİN BEYRİBEY (Kars) – Grup Başkanınızın oradan hangi gerekçeyle söz
aldığını söyleyin…
MÜSLÜM
DOĞAN (İzmir) – “Aleviler kısmı eksik kaldı.” dedi.
YUSUF
SELAHATTİN BEYRİBEY (Kars) – Hayır. 
MÜSLÜM
DOĞAN (İzmir) – Ne dedi başka? 
YUSUF
SELAHATTİN BEYRİBEY (Kars) – Tamam, buyurun. 
MÜSLÜM
DOĞAN (İzmir) – Bilmiyorum ben, duymadım. 
BAŞKAN
– Sayın Doğan, devam ediniz, süreniz işliyor. 
İDRİS
BALUKEN (Diyarbakır) – Dikkate almayın Müslüm Bey, Genel Kurula hitap edin. 
2.- İzmir Milletvekili Müslüm Doğan’ın,
Kahramanmaraş Milletvekili Mehmet Uğur Dilipak’ın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
MÜSLÜM
DOĞAN (İzmir) – Arkadaşlar, sayın vekillerim; bakın, bu ülkede siyasal partilerimiz,
4 tane siyasi parti var. Birisi çıkıyor diyor ki: “Taş üstünde taş koymayın,
baş üstünde baş koymayın.” Ya, siz bu ülkede, ne zaman taş üstüne taş koydunuz
bu ülke için? 
CAHİT
ÖZKAN (Denizli) – Ya, siz yapıyorsunuz siz!
MÜSLÜM
DOĞAN (Devamla) – Size demiyorum, bir dakika arkadaşlar, bunu söyleyene
söylüyorum. İzleyin, siyasetçiyseniz izleyin, ondan sonra. İzleyememişsiniz
durumu, onu söylemek istiyorum. 
RAMAZAN
CAN (Kırıkkale) – Taş değil de, tuğlaları... 
MÜSLÜM
DOĞAN (Devamla) – Şimdi, bu ülkede barışı tesis etmek için çıkıyoruz ortaya,
kardeşliği egemen kılmak istiyoruz, gerçek bir demokrasinin, çoğulcu bir
demokrasinin inşası için uğraşıyoruz; size kendimizi anlatamıyoruz. Nasıl
anlatacağız? E, bir gün Alevilerin çok önemli sorunlarını çözdünüz mü? Kaç defa
kurultay yaptınız, çözdünüz mü? Sayın Başkan, Hocam, ne yapıyorsunuz, hani
nerede cemevleriyle ilgili statü? 
MEHMET
UĞUR DİLİPAK (Kahramanmaraş) – Yapacağız, onu da göreceksin. 
MÜSLÜM
DOĞAN (Devamla) – Zorunlu din derslerinde AİHM kararını niye uygulamıyorsunuz?
Cemevleriyle ilgili kararı niye uygulamıyorsunuz? 
MEHMET
UĞUR DİLİPAK (Kahramanmaraş) – Onu da göreceksin.
MÜSLÜM
DOĞAN (Devamla) – Yok böyle bir şey. O zaman, Alevilerin sorunlarına siz sahip
çıkamazsınız. Alevilere sahip çıkmak için Alevilerin özgün inancı ve öğretisine
saygı duymanız lazım öncelikle. Bu ülkede, ortak vatanımızda bir arada kardeşçe
yaşamanın şartlarına katkı koymak istiyorsanız özgün hâlini kabul edeceksiniz.
Kürt’ü, Türk’ü, Alevi’si, Sünni’si, bu ülkede yaşayan herkesi eşit olarak
göreceksiniz. Böyle bir yaşam alanı oluşturmak istiyorsanız buyurun, oluşturmak
istemiyorsanız da… Ama çıkıp “Baş üstünde baş koymayacağız, taş üstünde taş
koymayacağız…” Anti Sovyet, Sovyet siyasetine karşı oluşturulmuş bir partinin
genel başkanı bunu derse bu ülkede demokrasiyi zor getirirsiniz. 
Saygılar
sunuyorum. 
ERKAN
AKÇAY (Manisa) – Fazla konuşuyorsun! Provokatörlük yaptığının farkında mısın? 
İMRAN
KILIÇ (Kahramanmaraş) – Sayın Başkan…
BAŞKAN
– Sayın Kılıç…
ERKAN
AKÇAY (Manisa) - Sayın Başkan…
BAŞKAN
- Bir saniye Sayın Akçay. 
İMRAN
KILIÇ (Kahramanmaraş) – Sayın Başkan, Kahramanmaraş Milletvekili olarak konuya
bir açıklık getirmek için kürsüden iki dakika söz istiyorum.
BAŞKAN
– Sayın Kılıç, öyle bir usulümüz yok. Konuya açıklık getirmek üzere söz verme
imkânım yok. Sataşma yok, bir şey yok, size söz verme imkânım yok. 
İMRAN
KILIÇ (Kahramanmaraş) – Ama görüşmelerimize daha…
BAŞKAN
– Ama ayağa kalkmışken bir şey söylerseniz tutanaklara geçer bu.
İMRAN
KILIÇ (Kahramanmaraş) – O zaman hemen ayakta kısaca söylüyorum kayıtlara
geçmesi için ve çabukça söylüyorum: Sivricehüyük’teki bu planlama, doğrudan
doğruya, büyüyen Kahramanmaraş’ımızın ihtiyaçları gerektirdiği için olmuştur.
Buradaki arsa, hazineye ait olan bir arsa olup, çevredeki geniş ve boş
alanlarda büyükşehir yapılanmasından dolayı belediye ve kurumlara intikal eden
kırsal yerlerdir. Bahsi geçen, Kahramanmaraş’ın birçok yerinde veya bu bölgede
Alevi ve Sünni kesimler yan yana ve iç içe yaşamaktadırlar. Yeniköy, Fituşağı,
Kapıçam, Tevekkelli, Abbaslar, Haydarhöyük, Narlı Çerkezler, Aslanbey,
Emiroğlu, Bertizliler, Kartal, Eskinarlı mahalleleri Alevi vatandaşlar ile
Sünni vatandaşların iç içe, kardeşane yaşadığı…
BAŞKAN
– Teşekkür ederim Sayın Kılıç.
İMRAN
KILIÇ (Kahramanmaraş) – Hemen bitiriyorum Sayın Başkan.
BAŞKAN
– Teşekkür ederim Sayın Kılıç.
Sayın
Akçay…
ERKAN
AKÇAY (Manisa) – Sayın Başkan, biraz önce kürsüde konuşan konuşmacı, partimizi
kastederek birtakım ithamlarda bulunmuştur.
BAŞKAN
– Hangi cümlesiyle Sayın Akçay?
ERKAN
AKÇAY (Manisa) – Efendim, “Taş üstünde taş, omuz üstünde baş
bırakmayacaklardır.” vesaire diyerek birtakım ifadelerde…
BAŞKAN
– Yani, Milliyetçi Hareket Partisiyle nasıl bağını kurdunuz, onu…
ERKAN
AKÇAY (Manisa) – Milliyetçi Hareket Partisi olarak bize aittir, Sayın Genel
Başkanımızın…
BAŞKAN
– Peki, buyurun Sayın Akçay, iki dakika süreyle söz veriyorum.
3.- Manisa Milletvekili Erkan Akçay’ın,
İzmir Milletvekili Müslüm Doğan’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Şimdi,
sayın konuşmacının daha evvelki konuşmalarına da baktığımızda birtakım
tartışmalarla Meclis kürsüsünden provokatif amaçlı değerlendirmelere girdiğini
görüyorum ve kendisine tavsiyem odur ki, bunları bu şekilde tekrarlamamasıdır.
İfade ettiği sözler -aslını, esasını ben şimdi tekrarlayacağım ve dünkü grup
toplantısında- Milliyetçi Hareket Partisi Genel Başkanımız Sayın Devlet Bahçeli’ye
aittir ve Sayın Başbakana hitaben söylenilen sözlerdir, okuyorum: “Sayın
Başbakan, size ayrıca tavsiyem şudur: Nusaybin ve diğer operasyon yapılan il ve
ilçelerde yaşayan vatandaşlarımıza çağrıda bulunun ve onlara üç gün mühlet
verin ve şehirleri tahliye etmelerini sağlayarak herkesi emniyetli yerlere
yerleştirin, emniyet altına alın.” Yani zaman zaman yapılmaya çalışıldığı gibi.
Eğer teröristler tarafından da bu çağrılar dikkate alınmaz, teslim olmaz,
silahlarını da teslim etmezler ise “Taş üstünde taş, baş üstünde baş koymayın.
Şehitlerimizin kanını yerde bırakmayın.” (MHP sıralarından alkışlar) 
Evet,
ben de Grup Başkan Vekili olarak bu sözü burada tekrarlıyorum. Bu sözü kabul
etmeyebilirsiniz, söyleyecek sözünüzü de söylersiniz, Genel Başkanınız da söylemiştir.
Bu süre içerisinde elbette gereken cevabı Genel Başkan Yardımcımız da
vermiştir. Öncelikle terör örgütüne destek vermekten vazgeçeceksiniz ve bu
terör örgütü PKK’yla bağınızı koparmamışsınız. Bu bağı koparacaksınız önce.
Konuşmasında “Kürt illeri” hâlâ…
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Mezhepçilik ve etnik ırkçılık yapmıştır konuşmacı
konuşmasında ve ta soğuk savaş dönemlerine girerek işi uzatmaya çalışmaktadır.
Biz kendisine ayrıntılı bir şekilde bilgi de verir, öğretiriz ama bu konuşmanın
yerinin bu kürsü olmaması gerekir. 
Hepinize
teşekkür ederim. (MHP sıralarından alkışlar) 
BAŞKAN
– Teşekkür ederim Sayın Akçay. 
MEHMET
NACİ BOSTANCI (Amasya) – Sayın Başkan… 
İDRİS
BALUKEN (Diyarbakır) – Sayın Başkan… 
BAŞKAN
– Sayın Baluken, dinleyeceğim sizi. 
Sayın
Bostancı…
MEHMET
NACİ BOSTANCI (Amasya) – Müslüm Bey biraz önce konuşmasını yaparken grubumuza
dönerek “Dört tane siyasi parti var. Bunlardan birisi ‘Taş üstünde taş, baş
üstünde baş bırakmayın.’ diyor” dediler.
Şimdi,
iktidar, AK PARTİ iktidarı; terörle mücadele eden, AK PARTİ iktidarı ve bu
çerçevede bu ifade üzerinden eleştirinin muhatabı olan da AK PARTİ iktidarı. 
BAŞKAN
- Sayın Bostancı, bu…
MEHMET
NACİ BOSTANCI (Amasya) – Her ne kadar Müslüm Bey “dört siyasi parti” derken
hangi partiyi kastettiğine ilişkin bir isim söylemese de konuşmasında grubumuza
dönerek bunu söylemiş olması ve fiilî durumda terörle mücadelenin grubumuz
tarafından desteklenen Hükûmetçe yapılması, bu eleştirinin muhatabı olarak bizim
anlaşıldığımız sonucunu doğuruyor.
İDRİS
BALUKEN (Diyarbakır) – Doğru, doğru diyor, pratiği size ait.
BAŞKAN
– Sayın Bostancı, şimdi, bu cümlenin muhatabı olarak Milliyetçi Hareket Partisi
Grubu, kendisini gördü. Ben, doğrusu, bu cümlenin siyasetin gündemine nasıl
girdiğini bilmiyordum, Sayın Akçay bunu açıkladı, “Bu cümlenin sahibi de
Milliyetçi Hareket Partisidir.” dedi. Dolayısıyla Sayın Doğan, açıkça “Adalet
ve Kalkınma Partisi Grubu” veya “Hükûmeti” demediği için, bu cümleden doğan
sataşma, doğrudan doğruya Milliyetçi Hareket Partisi Grubuna yöneliktir. Bu
sataşmadan dolayı kendilerine söz verdim. Dolayısıyla burada Adalet ve Kalkınma
Partisi Grubuna ben söz veremem, böyle bir sataşma yok çünkü. 
MEHMET
NACİ BOSTANCI (Amasya) - Sayın Başkan…
BAŞKAN
– Sayın Doğan derse ki: “Ben bu cümlemle Adalet ve Kalkınma Patisi Grubunu
kastettim.” Elbette ki sataşmadan dolayı size söz veririm. 
MAHMUT
TANAL (İstanbul) – Sayın Bostancı konuşmak istiyorsa konuşsun Sayın Başkan.
Dürüstçe söylesin, “Ben konuşmak istiyorum.” İşin açıkçası bu.
MEHMET
NACİ BOSTANCI (Amasya) – Şimdi, söylemiyormuş gibi yapıp söylemek gibi garip
bir dille karşı karşıyayız. Takdir edersiniz ki bir ifadeden bahsediliyor ama
öznenin kim olduğundan bahsedilmiyor. Bir göndermede bulunuluyor. Bizim bundan
bir sonuç çıkartmamız son derece doğal. Kendisine soralım, kimi kastettiyse
söylesin.
CEYHUN
İRGİL (Bursa) – Naci Bey, bence konuşmayı hak eden birisi, hissediyoruz,
buyurun.
İDRİS
BALUKEN (Diyarbakır) - Birazdan ben gönderme yaparım, size cevap hakkı doğar.
BAŞKAN
– Teşekkür ederim Sayın Bostancı.
Şimdi
Sayın Baluken’i de dinleyelim, belki konu biraz daha açıklık kazanacaktır. 
Buyurunuz
Sayın Baluken.
Süreniz
iki dakikadır.
4.- Diyarbakır Milletvekili İdris
Baluken’in, Manisa Milletvekili Erkan Akçay’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; şimdi Sayın Bostancı’ya söz hakkı doğacak, o
yüzden rahat olsun.
Evet,
yani burada kullanılan cümleleri, grupta kullanılan cümleleri tasvip etmek,
burada bir polemik konusu hâlinde değerlendirmek çok doğru bir yaklaşım değil.
Ancak fiiliyatta, pratikte AKP zaten kendisine önerilen bu “taş üstüne taş
koymama, baş üstüne baş koymama” meselesini layıkıyla yerine getiriyor yani
sizin yeni bir çağrı yapmanıza gerek yok. 
MEHMET
METİNER (İstanbul) – Doğru…
İDRİS
BALUKEN (Devamla) –Bakın Sur’a, Cizre’ye, Silopi’ye gerçekten taş üstünde taş
kalmadı, gerçekten baş üstünde baş kalmadı. 
UĞUR
AYDEMİR (Manisa) – Kim yaptı? Kim yaptı? 
MEHMET
METİNER (İstanbul) – Doğru, o doğru. 
İDRİS
BALUKEN (Devamla) – Her türlü kirli yöntemlerle arkanızda viraneye dönmüş kent
merkezleri…
UĞUR
AYDEMİR (Manisa) – İdris Bey, sebebi neydi? Neden yapıldı?
İDRİS
BALUKEN (Devamla) – …gerinizde evleri başlarına yıkılmış yüz binlerce insan
bıraktınız. 
MEHMET
UĞUR DİLİPAK (Kahramanmaraş) - Teröristbaşının adamları… 
UĞUR
AYDEMİR (Manisa) – Neden yapıldı? 
İDRİS
BALUKEN (Devamla) – Dolayısıyla, gelen öneri, o yönüyle sizin zaten yapmış
olduğunuz uygulamaları âdeta tanımlıyor. (AK PARTİ sıralarından gürültüler) Şimdi,
daha tehlikeli bir durum söz konusu, önergemiz de onu içeriyor. Bütün o sınır
hattı boyunca Cizre’den, Silopi’den, Nusaybin’den başlayarak Urfa, Antep,
Kilis’e kadar orada selefi kemerler oluşturmaya çalışıyorsunuz. Oraya
yerleştireceğiniz selefi birtakım çete yapılarla, birtakım gruplarla bir Arap
ve Kürt halkını karşı karşıya getirme… 
UĞUR
AYDEMİR (Manisa) – Oradan PKK’yı temizliyoruz. 
İDRİS
BALUKEN (Devamla) – …halkları karşı karşıya getirecek bir savaş içerisine
giriyorsunuz ki bu, tehlikeli. Pazarcık’taki şey de bunun somutlaşmış hâli.
Şimdi, bakın, bunu kim yaptı tarihte? Baba Esad yaptı, Rojava Kürt bölgesinde
Arap kemerleri oluşturdu ya, şimdi büyük bir sorun alanı. 
UĞUR
AYDEMİR (Manisa) – Yalan hepsi bunların. İnanıyor musun bunlara? 
İDRİS
BALUKEN (Devamla) – Bakın, aynı Baba Esad’ın yeni uygulamasını da yapacaksınız;
Cumhurbaşkanı işaretlerini veriyor, “Vatandaşlıktan çıkaralım.” diyor. Yine
bakın nereyi çağrıştırıyor? 
MEHMET
METİNER (İstanbul) – Doğru söylüyor… 
MEHMET
UĞUR DİLİPAK (Kahramanmaraş) – Esed’le aynı yoldan gidiyorsunuz.
İDRİS
BALUKEN (Devamla) – Rojava’da vatandaşlık hakkı olmayan kimliksiz Kürtleri
çağrıştırıyor, değil mi? (AK PARTİ sıralarından gürültüler) 
UĞUR
AYDEMİR (Manisa) – İnanıyor musun bunlara? İnanıyor musun bunlara? İnanarak mı
söylüyorsun? 
İDRİS
BALUKEN (Devamla) – Dolayısıyla, bütün bunların tamamı son derece bilinçli bir
politika olarak önümüze getiriliyor. Bizim de buraya getirme amacımız bunlara
karşı uyarıda bulunmak. (HDP sıralarından alkışlar, AK PARTİ sıralarından
gürültüler) 
BAŞKAN
– Teşekkür ederim Sayın Baluken. 
MEHMET
NACİ BOSTANCI (Amasya) - Sayın Başkan…
BAŞKAN
- Sayın Bostancı, buyurunuz. 
MAHMUT
TANAL (İstanbul) – Şimdi söz hakkı doğdu Başkanım. 
BAŞKAN
– Şimdi söz hakkınız doğdu. (AK PARTİ sıralarından alkışlar) 
MEHMET
UĞUR DİLİPAK (Kahramanmaraş) – Bravo Başkan, bravo! Lütfettiniz!
5.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in sataşma nedeniyle
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; siz, tabii,
sataşmadan söz verirken her zaman hatırlatırsınız “Yeni bir sataşmaya sebep
olmamak hususuna dikkat ederek…” Sayın Baluken de tecrübeli bir grup başkan
vekili. 
MAHMUT
TANAL (İstanbul) – Size inandığı için. 
İDRİS
BALUKEN (Diyarbakır) – Siz çok söz almak istiyordunuz. 
MEHMET
NACİ BOSTANCI (Devamla) – Ama bunu da bilmesi lazım. Daha ilk sözünde “Şimdi
sataşmadan size söz hakkı doğacak.” diye böyle meydan okuyucu bir tavırla
konuşması, takdirlerinize. 
LEVENT
GÖK (Ankara) – Meydan okuyucu değil, davet edici. 
İDRİS
BALUKEN (Diyarbakır) – Meydan okuyucu değil canım. 
MEHMET
NACİ BOSTANCI (Devamla) – Türkiye'de devletin yaptığı, terörle mücadele. Bu
mücadeleyi hukuk temelinde yürütüyor. Kime karşı? Teröristlere karşı. Bu
teröristlerin uyguladığı kirli yöntemler var. Orta Doğu’dan, Suriye’den, o
coğrafyadan, şehir savaşlarından Türkiye’ye ithal ettiği birtakım yöntemler... 
Sayın
Baluken, tahmin ediyorum, oraları dolaşırken bunlara ilişkin, teröristlerin
kullandığı zalimane, halkı kendisine kalkan yapan ve buradan çeşitli dramlar
çıksın diye uğraştığı yöntemler konusunda da bilgi ve fikir sahibidir ama bir
kere olsun bunlara ilişkin bir gözlemini, fikrini paylaşmıyor ve vatandaşlarda
şöyle bir kanaat doğuyor, emin olun. Nereye gitsem, diyorlar ki: “Acaba HDP,
PKK’nın stratejisinin sesi olarak mı Mecliste konuşuyor?” Ben onlara diyorum
ki, bana böyle söyleyenlere: “HDP, meşru bir siyasi parti ve kesinlikle öyle
bir açılımı olmaz, öyle bir açıklaması olmaz.” 
Sayın
Baluken, bu görev, sadece benim değil, aynı zamanda sizin. Halkın zihnindeki bu
olumsuz yargıları, bu PKK propagandası yapıyormuş gibi uyanan izlenimi silmek
için sizin de biraz çaba göstermeniz gerekmez mi? Türkiyelileşme
iddiasındasınız, bunun için uğraşıyorsunuz. Bu insanları nasıl
kucaklayacaksınız? Böyle anlaşılan bir dil, sizin için bir nakisa teşkil
etmiyor mu? Bunu düzeltmek, aynı zamanda sizin göreviniz değil mi?
Saygılarımla.
(AK PARTİ sıralarından alkışlar)
BAŞKAN
– Teşekkür ederim Sayın Bostancı.
İDRİS
BALUKEN (Diyarbakır) – Sayın Bostancı, konuşması sırasında yine birçok kez
sataşmada bulundu.
MEHMET
NACİ BOSTANCI (Amasya) – Sataşmadım.
BAŞKAN
– Buyurunuz Sayın Baluken.
MEHMET
UĞUR DİLİPAK (Kahramanmaraş) – “Ne dedi?” diye sorsana Sayın Başkan.
İDRİS
BALUKEN (Diyarbakır) – Bütün konuşma, sataşma.
BAŞKAN
– Sayın milletvekilleri, çünkü iki dakikalık konuşmalarda birçok sataşma olduğu
için şu anda zamandan tasarruf amacıyla bunları tekrar sormuyorum, sataşma
olduğu açık.
Buyurunuz
Sayın Baluken.
6.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına ve Halkların Demokratik Partisine sataşması
nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Grup Başkan Vekili, ne siz ne de herhangi bir yetkiliniz, “herhangi bir kentin
bir mahallesinde ya da birkaç mahallesinde 200-300 silahlı insan var diye bütün
bir kenti harabeye çevirdik” tablosunu açıklayamaz. Cizre’de, Silopi’de,
Sur’da, Nusaybin’de, Şırnak’ta, Yüksekova’da tamamen harabeye çevrilmiş kent
merkezlerinden bahsediyoruz. O kent merkezlerini sadece Türkiye’de değil, Orta
Doğu’da da harabeye çeviren yönetimlerin tamamı, bir gerekçe uyduruyorlar.
“Terörle mücadele ediyoruz.” gerekçesi de en sık başvurdukları gerekçe. 
İsrail,
Gazze’yi harabeye çevirirken “Canım sıkıldı da bir kenti harabeye çevireyim.”
üzerine yapmadı. Tıpkı sizin dediğiniz cümlelerle… Esad, Halep’i harabeye
çevirirken böyle gerekçesiz bir şekilde gidip “Bir kenti yok edeyim.” üzerine
gitmedi. Aynı bu gerekçelerle, terörle mücadele gerekçeleriyle bütün o kentleri
viraneye çevirdi. Şu anda sizin yaptığınız şey de aynı durumdur. Yani, 200-300
silahlı insanı gerekçe göstererek oradaki kentleri tamamen viraneye çevirip
“Biz terörle mücadele ediyoruz, o nedenle her şey mubahtır.” gibi bir anlayışı
-siz inanabilirsiniz- hiç kimseye inandıramazsınız. 
NİHAT
ÖZTÜRK (Muğla) – Hendekler kazılırken neredeydiniz?
İDRİS
BALUKEN (Devamla) – Diğer taraftan, HDP’nin pozisyonuna gelince: Bütün bunları
yapmanıza rağmen, HDP, hâlâ bu ülkenin birliği ve halkların kardeşliği
açısından çözümü ve barışı en zor zamanlarda bile ısrarla savunmaya devam eden
âdeta tek köprü niteliğindedir. Ama, siz ısrarla o köprüyü de tamamen ortadan
kaldırmak için elinizden gelen her şeyi yapıyorsunuz. Bu yaklaşımların tamamı
tehlikelidir. Aklın yolu birdir, gidilen yol, yol değildir. Buradan bir an önce
çıkmak gerekir. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Baluken.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, Maraş’ta yapımına başlanan
25-27 bin kişilik AFAD kampının yapım amacının, bölgenin ekolojik, etnik,
mezhepsel ve demografik yapısına etkilerinin ve bölge halkının kampla ilgili
taleplerinin tüm boyutlarıyla araştırılması amacıyla 6/4/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 6 Nisan 2016 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu önerisi lehinde Mehmet Gökdağ, Gaziantep
Milletvekili.
Buyurunuz
Sayın Gökdağ. (CHP sıralarından alkışlar)
Süreniz
on dakikadır.
MEHMET
GÖKDAĞ (Gaziantep) – Sayın Başkan, değerli milletvekilleri; öncelikle şunun
altını çizmek istiyorum: Değerli arkadaşlar, Kahramanmaraş’ta bir bölgede
göçmen kampı yapılmak isteniyor. Oradaki halk bundan tedirgin, rahatsız ve
burada o halkın tedirginliğini, huzursuzluğunu ortadan kaldırıp huzurlu,
güvenli hâle getirilmesi konusunda konuşmalar, öneriler getirilmesi gerekirken
burada sanki siyasi partilerin kendilerine haklılık zemini yaratacak bir
anlayışla hareket ediyorsunuz. 
Değerli
arkadaşlar, orada bir halk huzursuz, orada bir halk tedirgin. Biz o bölgeye
gittik, milletvekili arkadaşlarımızla, Parti Meclisi üyesi arkadaşlarımızla o
bölgeye gittik, o bölgeyi gördük, o bölgedeki insanlarla konuştuk, görüştük.
Ben şunu da söyleyeyim: Bana öyle bir şey söyleyemezsiniz, ben o bölgeyi çok
iyi bilirim. O bölgenin bir kısmının, önemli bir kısmının daha önce Pazarcık’a
bağlı olduğunu bilmeniz gerekir. Daha önce Pazarcık’a bağlıydı, daha sonra
Dulkadiroğlu’na bağlandı. 
Bakın,
sevgili kardeşim, ben…
MEHMET
UĞUR DİLİPAK (Kahramanmaraş) – Sivricehüyük, hiçbir zaman Pazarcık’a bağlı
olmadı. 
MEHMET
GÖKDAĞ (Devamla) – Sivricehüyük olmasın, oradaki civar köylerden bahsediyoruz,
sadece Sivricehüyük demiyoruz ki, değil mi? 
MEHMET
UĞUR DİLİPAK (Kahramanmaraş) – O zaman, Antep de Maraş’a bağlıydı geçmişte. 
MEHMET
GÖKDAĞ (Devamla) – Çarpıtmaya gerek yok. O bölgenin yapısını biliyoruz. 
Şimdi,
bu bölgeye 27 bin Suriyeli göçmenin kalacağı bir kamp yapılmak isteniyor.
Burada da doğru şeyler söylenmiyor. Dün, Başbakan Yardımcısı Yalçın Akdoğan:
“Biz çadır kenti konteyner kent yapıyoruz.” dedi, sanki hiç yeri değişmiyormuş
gibi. Aslında durum öyle değil, çadır kent var Kahramanmaraş’ın merkezinde,
oranın yeri değiştiriliyor, Sivricehüyük bölgesine getirilmek isteniyor ve
orada bir konteyner kent yapılmak isteniyor. Bu konuda da doğru bilgi
verilmiyor. Neden verilmiyor? Çünkü yapılan işin doğru olmadığını Sayın
Başbakan Yardımcısı da biliyor, sizler de biliyorsunuz. 
Şimdi,
değerli arkadaşlar, öncelikle biz bugünlere nasıl geldik, onu bir kısaca
özetlemek gerekir. 
Sayın
milletvekilleri, Suriye’de iç sıkıntıların yaşanmaya başladığı dönemin
başlarında, biz, bu AKP Hükûmetinin politikasının doğru olmadığını, bu
politikanın yanlışlığını her fırsatta Cumhuriyet Halk Partisi olarak dile
getirdik, bu savaş mantığının doğru olmadığını söyledik. Suriye’nin en uzun
sınıra sahip olduğumuz komşu ülke olduğunu ve dünya döndükçe komşuluğumuzun
devam edeceğini söyledik. Bu nedenle komşuda çıkan sorunda taraf olmamızın
doğru olmadığını belirttik. Bizim ülke olarak “ağabey” rolünde olmamız
gerektiğini, orada barış için devreye girmemizin doğru olacağını da belirttik.
Suriye’deki sorunun çözümü için uluslararası kurumların bir araya gelmesini
söyledik. Arap dünyasının, Birleşmiş Milletlerin ve Suriye’deki muhalefet ve
rejim temsilcilerinin bir araya gelerek barış içerisinde çözülmesi konusunda
çaba sarf edilmesi gerektiğini söyledik ama dinletemedik. O dönemde “Şam’da
Emevi Camisi’nde namaz kılacağız.” düşüncesiyle garip bir politika
geliştirildi, sanki Türkiye’de namaz kılınacak cami bitti. Kadı ki o dönemde
çok rahat Şam’a Emevi Camisi’ne gidip namaz kılabilirdi Sayın Erdoğan çünkü
ilişkiler o kadar iyiydi ama nedense böyle bir yol değil, savaş mantığı
seçildi.
Şimdi,
söylediklerimizin haklı olduğu ortaya çıkıyor değerli arkadaşlar, o politika
yanlıştı. “Yapmayın, ülkemizi Orta Doğu’nun bataklığına sürüklemeyin.” dedik,
dinletemedik; o, öyle geçti. 
Peki,
bu kardeş kavgası yaşanırken bizim ne yapmamız gerekiyordu? Orayı… Komşumuzda
yangın var, su dökmeliyiz. Çünkü, komşuda yangın eğer büyürse -bu, hayatın
doğal bir gerçeği- o yangın bize de sıçrar, değil mi? Ama yapmadık öyle, benzin
döküldü, büyütüldü. AKP’nin bu yanlış politikası nedeniyle ülkemiz, her gün
biraz daha büyüyen göçmen sorunuyla da karşı karşıya değerli arkadaşlar. Biz,
bu konuda da uyarımızı yaptık. 
Evet,
politikayı, Suriye politikasını dinletemedik, dedik ki: “Kardeşim, madem oradan
buraya insanlar geliyor; evet, zor durumdalar, elimizi uzatalım ama bunu bir
devlet ciddiyeti içinde yapalım. Ülkeye giren çıkan belli olsun.” Ne yaptığı ne
ettiği belli olmayan, ne amaçla geldiği belli olmayan insanlar, sınırlarımızdan
ellerini, kollarını sallayarak geçtiler. Ülkenin ve sınır şehirlerinin -ve
başta Gaziantep’in- hem güvenlik anlamında hem sosyal anlamda hem ekonomik
anlamda ciddi sıkıntılara uğramasını hep beraber yaşadık, yaşıyoruz. 
Gaziantep
halkı şu anda ekonomik olarak sıkıntıda çünkü Suriye’den gelen göçmenler,
Gaziantep esnafının yaptığı bütün işleri yapıyor ama sigorta yok ama BAĞ-KUR
yok ama vergi yok. Gaziantepli esnafla aynı malı üretiyor; biri, 5 liraya
üretiyor biri, 3 liraya üretiyor ve haksız rekabet oluşuyor. Gaziantep’te ev
kiraları artıyor, Gaziantep’te dükkân kiraları artıyor. Peki, Gaziantep’teki
yerli halk, bundan sıkıntılı da gelen göçmenler memnun mu? Değil. Çoğu, insani
koşullardan uzak yaşıyorlar ve bundan kurtulmak için de Avrupa’ya doğru
gidiyorlar ölümü göze alıp. Bugün gazetede haberleri okumuşsunuzdur, tekrar
Türkiye’ye gönderilmek isteniyorlar ama gelmiyorlar, çoğu, oradan gelmemek için
direniyor, intihar vakalarının gerçekleştiği de söyleniyor orada. Neden? Çünkü
Türkiye’de yaşama koşulları da onlara çok uygun değil. 
Şimdi,
gelişen bu durum karşısında Avrupa’ya yolculuk başladı, Avrupa, ayağa kalktı ve
ülkemizle bir anlaşma yaptığı söyleniyor, para karşılığında göçmenleri
Türkiye’de tutacağız. Bu, ülkemiz açısından çok ayıp bir anlayış değerli
arkadaşlar, hem yanlış hem para karşılığında tutma anlayışı ayıp bir anlayış.
Bu anlayışın yansıması, ülkemizi bir göçmen kampına çevirmektir değerli
arkadaşlar, bunu ülkemiz hak etmiyor. Bunun yansıması, Kahramanmaraş’ta ortaya
çıktı değerli arkadaşlar. 
Şimdi,
Kahramanmaraş’ta kurulması düşünülen kamp yeri, yaklaşık on sekiz on dokuz
köyün mera olarak kullandığı bir alan. Burası mera, orayı mera olarak
kullanıyorlar. 
İMRAN
KILIÇ (Kahramanmaraş) – Alevi ve Sünni köylerin kardeşane, ortaklaşa, yan yana
yaşadığı yer. 
MEHMET
GÖKDAĞ (Devamla) – Kullandığı yer, evet, tam da öyle, tam da öyle söyleyeceğim;
bakın, izin verin, tam da öyle. Birlikte kullanıyorlar ve bu yörenin toprakları
verimli topraklar, habitat koruma alanı içerisine girmiş bir yer. Buranın
ortadan kaldırılması, ciddi olarak ekonomik ve telafisi mümkün mağduriyete
neden olacaktır. 
İMRAN
KILIÇ (Kahramanmaraş) – Organize sanayi bölgesi de oraya gelecek. 
MEHMET
GÖKDAĞ (Devamla) – Şimdi değerli arkadaşlar, bakın… 
Eğer
bu konuda iddialıysanız Sayın Milletvekilim, söyleyeyim, eğer bölge halkının yararına
olduğunu düşünüyorsanız referandum yapalım orada, gidelim bölge halkına
soralım. (CHP
sıralarından alkışlar) Buyurun, gidelim
orada yapalım. Madem bölge halkına bu kadar yararlı iş yapıyoruz, gidelim,
orada bölge halkına soralım, referandum yapalım, “kurulsun” diyorlarsa kuralım,
“kurulmasın” diyorlarsa kurmayalım o zaman.
MEHMET
METİNER (İstanbul) – Anayasa’yı da öyle yapalım, başkanlık sistemini de öyle
yapalım. İşinize gelince öyle, işinize gelince böyle. 
İMRAN
KILIÇ (Kahramanmaraş) – Aynı bölgeye yapılacak organize sanayi bölgesi için
niçin bu konuları gündeme getirmediniz Sayın Vekilim?
MEHMET
GÖKDAĞ (Devamla) – Değerli arkadaşlar, şimdi, buranın ekonomik olarak böyle bir
sıkıntısı var, ekonomik olarak bir sıkıntısı var buranın. 
CAHİT
ÖZKAN (Denizli) – Bak grup başkan vekili ne diyor? Uyarıyor, yanlış konuştunuz
diye uyarıyor. Evet, uyarıyor, bakın, dikkat edin. 
MEHMET
GÖKDAĞ (Devamla) – Bir anlamda da bu bölgenin sosyolojik yapısı önemli, bunu
görmezden gelemeyiz değerli arkadaşlar. Şimdi, o bölgede hepiniz de
biliyorsunuz ki yoğun olarak Alevi insanlar yaşıyor. 
İMRAN
KILIÇ (Kahramanmaraş) – Ve Sünniler. İç içeyiz, yan yanayız.
MEHMET
GÖKDAĞ (Devamla) – Evet, Sünni arkadaşlarla, Sünni köylülerle kardeşçe
yaşıyorlar ve orada kampın kurulmasına hem Alevi yerleşim biriminde yaşayan
halk hem de Sünni yerleşim biriminde yaşayan halk birlikte karşı çıkıyor,
muhtarlar birlikte “yapılmasın” diyor. Ama özellik şu: O bölgede Alevi
insanların yaşadığı bir ciddi katliam var ve bu katliamın izleri henüz
silinmedi; bilinçaltında, yüreklerinde bunu yaşıyorlar. 
MEHMET
UĞUR DİLİPAK (Kahramanmaraş) – Ne alakası var? 
MEHMET
GÖKDAĞ (Devamla) - Şimdi bunu tekrar kaşımanın…
UĞUR
AYDEMİR (Manisa) – O olaylardan aynı zamanda Sünniler de zarar görmüştür. 
MEHMET
GÖKDAĞ (Devamla) - …ve bu nedenle de tedirgin ve huzursuz, bölge halkı,
tedirgin ve huzursuz arkadaşlar. Devletin öncelikli görevi, dolayısıyla da
hükûmetlerin öncelikli görevi, vatandaşın güvenliğini ve huzurunu sağlamaktır.
Ben bir defa daha söylüyorum: O bölge halkı, Alevi’siyle Sünni’siyle kampın
oraya kurulmasına karşı. Neden? Huzursuzluk çıkacak. Huzursuzluk hem o toplumu
hem o toplumu etkileyecek ve oradaki insanlar, o göçmenlere insani olarak karşı
değiller, sadece kampın kurulacağı yere karşılar. Bunu ciddi olarak
değerlendirmeniz gerekir arkadaşlar. Biz bunu söylüyoruz, yine söylüyoruz. 
MEHMET
UĞUR DİLİPAK (Kahramanmaraş) – Nereye kurulsun? 
MEHMET
GÖKDAĞ (Devamla) – Onu devlet bulacak. 
MEHMET
UĞUR DİLİPAK (Kahramanmaraş) – Bulamadık. 
MEHMET
GÖKDAĞ (Devamla) – İsterseniz biz bulalım. Daha uygun bir yer bulunabilir,
kampı daha uygun bir yere taşıyabiliriz, daha huzurlu bir yere taşıyabiliriz.
Lütfen, burada laf atışmayı bırakalım, o bölgenin huzuru için, o bölgede
yaşayanların huzuru için hep birlikte çözüm arayalım ve o bölgeyi huzura
kavuşturalım. 
Ben,
Genel Kurulu sevgiyle saygıyla selamlıyorum arkadaşlar. (CHP ve HDP
sıralarından alkışlar)
BAŞKAN
– Teşekkür ederim Sayın Gökdağ.
Halkların
Demokratik Partisi Grubu önerisi aleyhinde Nursel Reyhanlıoğlu, Kahramanmaraş
Milletvekili.
Buyurunuz
Sayın Reyhanlıoğlu. (AK PARTİ sıralarından alkışlar)
Süreniz
on dakikadır. 
NURSEL
REYHANLIOĞLU (Kahramanmaraş) – Sayın Başkan, değerli milletvekilleri,
Kahramanmaraş’ta kurulması planlanan geçici barınma merkezine yönelik Meclis
araştırması önergesi üzerinde, HDP’nin verdiği önerge üzerinde aleyhte söz
almış bulunmaktayım. Bu vesileyle yüce heyetinizi saygıyla selamlıyorum. 
Kahramanmaraş’ta
kurulması planlanan konteyner kentle ilgili ortaya sunulan hayali iddialarla,
bölgenin Alevi köyü olduğu ve sığınmacıların yerleşmesi neticesinde bölgenin
Alevi nüfusunun asimile edileceği ve demografisinin değişeceği gibi hiçbir
temel bilime dayanmayan hayali teoriler ortaya atılarak huzurun ve hoşgörünün
egemen olduğu ilimize yeni bir nifak tohumu ekilmeye çalışılmaktadır. 
Yapılması
planlanan çalışmalar, tamamen coğrafik ve mevcut şartların uygun olmasından
kaynaklanmaktadır. Gerek valiliğimizce kurulan yer araştırma komisyonu gerekse
AFAD Başkanlığınca görevlendirilen daire başkanı nezaretinde ilgili teknik
elemanlarca yapılan araştırmalar neticesinde 16 adet taşınmaz mahallinde
inceleme yapılmış, bunlardan 15’inin gerek hukuki dava konusu olması, orman
olması, başka kurumlara tahsisli olması gibi veya teknik sorunlar gerekse arazi
büyüklüğünün yetersizliği gibi nedenlerle uygun görülmemiştir. 
İncelenen
16 yer olarak Karacasu mevkisindeki TOKİ arsası nihai olarak 15/10/2015 tarihli
yazımızla AFAD Başkanlığına valiliğimizce gönderilmiştir. Gerek AFAD Başkanlığı
ve gerekse TOKİ teknik elemanlarınca yapılan değerlendirmeler sonucu bahse konu
taşınmazın yüksek eğimi ve sert zemin yapısı nedeniyle maliyetinin yüksek
olacağının tespiti üzerine AFAD Başkanlığınca Sivricehüyük köyünde bulunan
meranın değerlendirilmesi talep edilmiştir. 
Bunun
üzerine, 20/11/2015 tarihli yazımızla AFAD Başkanlığının tercih ve kararının
Sivricehüyük merası üzerinde oluşması durumunda tahsis değişikliği işlemleri
esas olmak üzere başkanlık görüşü istenmiştir ve valiliğimizce bu konuda
çalışma başlatılmıştır. 
Şu
anda Kahramanmaraş’ta 18.500 Suriyeli, misafir edilmektedir ve Kahramanmaraş
halkının “Asimile olduk, olacağız.” gibi bir sıkıntısı da olmamıştır.
Ülkemizdeki sığınmacı merkezlerine bakıldığı zaman, bunun sadece uygun coğrafik
bölgelerde kurulduğu, nüfusun Türk, Kürt, Alevi, Sünni ve benzerine bakıldığı
görülmemektedir. 
Sayın
milletvekilleri, tahrik etmeye yönelik bu iddialar tamamen tehlikelidir.
Sağduyulu Kahramanmaraş halkı da buna ödün vermeyecektir. Türkiye’mizin her
bölgesinde çaresizlere, sığınmacılara, yardıma muhtaç olanlara kucak açan
halkımız, Kahramanmaraş’a da gelecek olan sığınmacılara sonuna kadar sahip
çıkacaktır. Unutulmasın ki bu milletin inancı, örf ve âdetleri, kültürü ve
tarihi bize bu teminatı vermektedir. Yani vatandaşımız, bu iddia sahiplerine
“Yine buradan size ekmek çıkmaz, bizleri tahrik edemezsiniz, başka kapıya.”
diyerek misafirleriyle kucaklaşmaya devam edecektir. (AK PARTİ sıralarından
alkışlar)
Sivil ve çaresiz
insanları “cihatçı çete” diye göstermek büyük bir yanlıştır. Herkes bu hususta
göz yumabilir, görmezden gelebilir. Herkes sussa, herkes sırtını dönse, herkes
gözünü yumsa bile biz Türkiye olarak Suriyelilere, Suriye halkına ve bütün
mazlumlara sırtımızı dönmeyecek, gözümüzü yummayacak, Suriye halkı için
haykırmaktan vazgeçmeyeceğiz. 
Kahramanmaraş
halkı olarak Kürt, Türk, Sünni, Alevi, yıllarca bir arada yaşadık. Komşuluk
yaptık ve hiçbir sıkıntı duymadık. Bugün de, yarın da, öbür gün de
duymayacağız. Şehrimize yapılan konteyner kentin Kahramanmaraş’a faydası
olacağına inanıyor, ekonomiye katkı sağlayacağını düşünüyoruz. Konteyner kentin
kurulmasıyla, çevresinde bulunan köylerde ve yerleşim yerlerinde bulunan
vatandaşlarımız bunun yersiz kaygı olduğunu göreceklerdir. 
Sözlerime son
vermeden önce, CHP Genel Başkanı Kemal Kılıçdaroğlu’nun, partisinin grup
toplantısında yaptığı ve Bakanımız nezdinde tüm kadınları hedef alan çirkin
açıklamalarını şiddetle kınıyorum ve barış, huzur ve ülkemizin refahı için bu
tür şeylerle uğraşmak yerine, geleceğimize bakalım diyorum.
Teşekkür
ediyorum, saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ederim Sayın Reyhanlıoğlu.
İDRİS BALUKEN
(Diyarbakır) – Sayın Başkan…
BAŞKAN – Sayın
Baluken…
İDRİS BALUKEN
(Diyarbakır) – Sayın hatip, konuşması sırasında bu önergeyle ilgili, bir nifak
tohumu ektiğimizi söyledi.
BAŞKAN –
Buyurunuz Sayın Baluken.
69’uncu
madde çerçevesinde iki dakika süreyle söz veriyorum. Lütfen, yeni bir sataşmaya
meydan vermeyiniz.
IX.- SATAŞMALARA İLİŞKİN KONUŞMALAR (Devam)
7.- Diyarbakır Milletvekili İdris
Baluken’in, Kahramanmaraş Milletvekili Nursel Reyhanlıoğlu’nun HDP grup önerisi
üzerinde yaptığı konuşması sırasında HDP Grubuna sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Değerli
milletvekilleri, biz var olan bir sorunun araştırılması için Meclisin
inisiyatif alması gerektiğini söylüyoruz. Bu önergeyle ilgili kurulacak olası
bir komisyonda da siz sayısal olarak da çoğunlukta olacaksınız. Şimdi, eğer
nifak tohumu arayacaksanız, öncelikle oradaki, yereldeki halkın istemediği bir
bölgeye zorla götürüp böyle bir kamp dayatmanın ne anlama geldiğini önce bir
kendiniz araştırın. 
Diğer
taraftan, yani Meclisin gidip halkla konuşması, oradaki sorunları yerinde
tespit etmesi ve bunu raporlaştırmasını eğer engelliyorsanız, nifakı biraz da
orada aramanız gerekiyor. Neden çekiniyorsunuz? Yani biz, bakın, burada, sadece
Pazarcık’la ilgili de değil, bütün sınır hattı boyunca bir selefi Arap kemeri
oluşturulmak suretiyle halkların karşı karşıya getirilmek istendiğini
söylüyoruz. Bu, son derece vahim bir iddia. Bununla ilgili eğer rahatsanız,
“Biz böyle bir şey yapmıyoruz.” diyorsanız gideriz, araştırırız “HDP’nin
söylediği iddialara, halk nezdinde biz rastlamadık.” dersiniz, getirirsiniz,
Türkiye kamuoyuna sunarsınız. 
İMRAN
KILIÇ (Kahramanmaraş) – Sayın Baluken, orası, deprem bölgesi. Suriyeli kampı
değil.
İDRİS
BALUKEN (Devamla) – Ama, bakın, başından beri Hatay’da, Antep’te,
Ceylânpınar’daki TİGEM kamplarında, TİGEM arazilerinde nelerin olduğunu
biliyoruz. Milletvekillerinin oraya gidişine bile izin vermiyorsunuz. Neden
çekiniyorsunuz? Sayısız iddialar var. Gündüz Suriye’ye gidip savaşıp gece oraya
gelen cihatçılarla ilgili iddialar var. Orada, fuhuştan tutun da tacizden
istismara kadar, kadın pazarlamasına kadar her türlü ahlaki yozlaşmayla ilgili
iddialar var. O kamplar üzerinden demografik yapının değiştirilmesiyle ilgili
iddialar var. Şimdi, siz, bu iddiaları hiç araştırmayacaksınız, araştırılmasına
engel olacaksınız, ondan sonra da gelip bu sorunları gündeme getirince de … 
(Mikrofon
otomatik cihaz tarafından kapatıldı)
İDRİS
BALUKEN (Devamla) – …bizi nifak tohumu ekmekle suçlayacaksınız. Bunu kabul
etmek mümkün değil. Samimiyseniz gelin, olumlu oy verin, hep birlikte gidip
araştıralım. 
Hepinize
saygılar sunarım. (HDP sıralarından alkışlar)
İMRAN
KILIÇ (Kahramanmaraş) – Orası, Suriyeli kampı değil, geçici deprem bölgesi olan
bir merkez, geçici deprem bölgesi.
BAŞKAN
– Teşekkür ederim Sayın Baluken.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili
Diyarbakır Milletvekili İdris Baluken tarafından, Maraş’ta yapımına başlanan
25-27 bin kişilik AFAD kampının yapım amacının, bölgenin ekolojik, etnik,
mezhepsel ve demografik yapısına etkilerinin ve bölge halkının kampla ilgili
taleplerinin tüm boyutlarıyla araştırılması amacıyla 6/4/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 6 Nisan 2016 Çarşamba günkü birleşiminde sunuşlarda okunmasına ve
ön görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Öneriyi oylarınıza sunuyorum…
ÇAĞLAR
DEMİREL (Diyarbakır) – Karar yeter sayısı istiyoruz.
BAŞKAN
- Karar yeter sayısı talebi vardır. Karar yeter sayısı arayacağım.
Kabul
edenler… Kabul etmeyenler… Karar yeter sayısı vardır, öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır; okutup işleme alacağım ve oylarınıza sunacağım.
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan Ergene Nehri’ni kirleten kaynakların
araştırılarak alınması gereken önlemlerin belirlenmesi amacıyla verilmiş olan
(10/62) esas numaralı Meclis Araştırması Önergesi’nin ön görüşmelerinin, Genel
Kurulun 6 Nisan 2016 Çarşamba günkü birleşiminde yapılmasına ilişkin önerisi 
6/4/2016
Türkiye Büyük Millet Meclisi Başkanlığına
Danışma
Kurulu 6/4/2016 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Levent
Gök
 Ankara

 Grup
Başkan Vekili
Öneri:

Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan Ergene Nehri’ni kirleten
kaynakların araştırılarak alınması gereken önlemlerin belirlenmesi amacıyla
verilmiş olan (10/62) esas numaralı Meclis araştırması önergesinin görüşmesinin
Genel Kurulun 6/4/2016 Çarşamba günlü (bugün) birleşiminde yapılması
önerilmiştir.
BAŞKAN
– Cumhuriyet Halk Partisi Grubu önerisinin lehinde ve aleyhinde ikişer sayın
milletvekiline söz vereceğim.
Lehinde
ilk konuşmacı Erdin Bircan, Edirne Milletvekili.
Buyurunuz
Sayın Bircan. (CHP sıralarından alkışlar) 
Süreniz
on dakikadır.
ERDİN
BİRCAN (Edirne) – Sayın Başkan, değerli milletvekilleri; Cumhuriyet Halk
Partisi Grubu adına söz almış bulunmaktayım. Genel Kurulu saygıyla
selamlıyorum.
Edirne’mizin
ve Trakya’mızın en büyük sorunu Ergene kirliliğidir. Arkadaşlar, buraya
hakikaten biraz vicdanla bakacağız, buraya doğa katliamı olarak bakacağız, on
dört yıldır çözülemeyen sorun olarak bakacağız.
METİN
AKGÜN (Tekirdağ) – Kırk yıllık sorun, Sayın Vekilim, “on dört yıl” diye bir şey
yok.
ERDİN
BİRCAN (Devamla) – Evet, Metin Bey.
Ergene
havzası, Trakya’nın nüfus ve yüz ölçümü olarak çok büyük bir bölümünü
kapsamaktadır. Yine, Ergene’de, denize döküldüğü, benim de doğduğum yer olan
Enez’imiz, çok özel bir ekosisteme sahiptir ve buranın korunması da çok büyük
önem taşımaktadır. Ergene Nehri, Enez’in ve Saros Körfezi’nin en büyük
kirleticisidir maalesef. Bu kirlilik devam ettiği takdirde, maalesef bir süre
sonra Enez’i ve Saros Körfezi’ni de kaybedeceğiz.
Ergene
Nehri, Trakya Bölgesi’nde, çiftçilerin yaklaşık olarak 300 bin dekarlık
birinci, ikinci ve üçüncü sınıf tarım alanlarının beslendiği en büyük akarsudur.
Bir dönem Trakya tarımsal sulamasının simgesi olan Ergene, bugün ülkemizin
nehir kirliliğinin sembolü olmuştur. 
Trakya’da
kamu yararına aykırı plan çalışmaları, gerçek arıtmadan uzak, denetimsiz
sanayileşme, doğaya aykırı uygulamalar, çevre denetim görevlerinin etkin
yapılamaması sonucunda Trakya ekosisteminin atardamarı Ergene, bir kirlilik
kaynağı olmuştur. Bir zamanlar Ergene, geçtiği topraklarda bereket saçarken
şimdilerdeyse maalesef zehir saçmakta, çevresinde yaşayanları da öldürmektedir.
Bu sorun karşısında Meclisin de acil olarak üzerine düşeni yapması
gerekmektedir. 
Tekirdağ
Saray ilçesi dağlarından berrak doğan Ergene Nehri, ilk 15 kilometrede canlı
barındırırken 15 kilometre sonrasındaysa sanayi atıklarıyla buluşup daha sonra
da simsiyah akmaya başlamaktadır ve hiçbir canlının, hatta sivrisineğin dahi
yaşayamadığı bir nehre dönüşmektedir. 
Nehir,
dördüncü derece kirli su hâlini almıştır. Dördüncü sınıf su, “hiçbir maksatla
kullanılamaz su” demektir. Yani geçenlerde de söylediğim gibi, maalesef, Ergene
Nehri’nde su çürüdü arkadaşlar; ağır metaller ve zararlı birçok bileşeni
barındırmaktadır. Durum o kadar vahimdir ki Uzunköprü’den alınan su örneğindeki
arsenik oranı normal katından tam 200 kat fazladır. 
Kirlilik
öyle boyutlarda ki geçen ay Uzunköprü’de tarihî taş köprüden atlayarak intihar
eden Doğuş Tavukçu kardeşimin cesedi aranamamıştır; on sekiz gün sonra,
atladığı yerden 40 kilometre ileride, Adasarhanlı köyümüzde tesadüfen
bulunmuştur. Ergene’nin kirliliği nedeniyle arama yapılamamaktadır. Gelen
dalgıçlar, Ergene’deki kimyasal atıklar ve siyanür nedeniyle, maalesef, suya
giremedikleri gibi, suya giremediklerine dair de tutanak tutturulmuştur.
Benzer
bir durum da geçen hafta Lüleburgaz’da meydana geldi. Bir bebek cesedinin
aramasını yine dalgıçlar yapamadı arkadaşlar. 
Benim
Edirne insanım, Ergene yüzünden zehirlenmektedir. Yapılan bilimsel
araştırmalar, Ergene çevresinde yaşayan Edirnelilerimizin ve Trakyalılarımızın
kansere yakalanma oranının 3 kat fazla olduğunu ortaya koymaktadır. 
EMRE
KÖPRÜLÜ (Tekirdağ) – Tekirdağ da öyle, Tekirdağ.
ERDİN
BİRCAN (Devamla) – Trakya, Tekirdağ’dır.
Yine,
bu araştırmalara göre, nehir yakınında yaşayanların değerlerinde normal kanser
hastalarından 3 kat fazla kanserojen kadmiyum maddesi tespit edilmiştir.
Araştırma sonuçları, Ergene çevresinde yaşayanların uzun süreli ağır metale
maruz kaldıklarını ortaya koymaktadır. Toprak ve su kirliliği sonucunda, besin
zinciri yoluyla Trakya’nın her yerinde yaşayan insanların vücudunda ağır metal
birikimindeki artış kanıtlanmıştır. 
Meclisimizin
22’nci Döneminde Ergene için araştırma komisyonu kurulması kararı alınmıştı.
Maalesef, komisyonun yaptığı tespitler kâğıt üzerinde kalmış, geçen zaman
içinde Ergene’nin temizlenmesi için somut hiçbir gelişme yaşanmamıştır. Havanda
su dövülmüş, avara kasnak gibi “-cek, -cak”lı vaatler devam etmiş, çözüm tarihi
ise sürekli ertelenmiştir. Geçmişteki “-cek, -cak”lı vaatlere bakarsak sorunun
şimdiye kadar çözülmüş olması gerekirdi. Oysa, çözülmek bir yana, büyüyerek
devam etmektedir. 
AKP
Hükûmetinin on üç yıldır Ergene’nin temizlenmesine dönük verdiği sözlerin
hiçbiri tutulmamıştır. Bakanlar, Ergene’de balık tutma ve yüzme sözleri
vermişlerdir ama buna rağmen, Ergene, sanayi tesisleri tarafından kirletilmeye
yine de devam etmektedir. Ergene’nin zehir saçan suyuna on üç yıldır bakanlar,
aynı bakanlardır, bakıyorlar ama maalesef görmüyorlar. 
Ergene’nin
temizlenmesi için çare olarak ilan edilen Marmara Denizi’ne yapılacak derin
deşarj kanalıyla Ergene’nin suyunun temizlenmesi projesine konunun uzmanları
tarafından birçok tepki vardır. Arıtılmış ama tuzundan arındırılamamış suyun
deşarjı öngörülmektedir. Tuzdan başka hangi biyolojik ve kimyasal atıkların
temizlenemeyeceği de şu anda muallaktadır. Arıtacaksanız verin, çiftçimiz
kullansın; arıtamayacaksanız denizi de kirletmeyin. “Tuzluluktan dolayı denize
vereceğiz.” diyorlar. Peki, o tuzlu suyun bir kısmını nehre bırakmayacak
mısınız? Bu suyun tarım arazilerine vereceği zararı hesapladınız mı?
Çözüm
olarak sunulan arıtma tesisleri ve ıslah organize sanayi bölgeleri de tam bir
çözüm olmaktan uzaktır çünkü yapılan ıslah organize sanayi bölgesine rağmen
kirliliğin aynı şekilde devam etmesi oldukça vahimdir. Yaşanan kirlilikten ve
kirliliğin yıllardır giderilememesinden, başta idare ve karar alıcılar olmak
üzere, önleme yetkisi olan herkes, hukuken ve vicdanen sorumludur. Susmak da bu
doğa suçuna, katliama ortak olmaktır. 
Hükûmetin
Ergene konusundaki eksikliğini gösteren bir de yargı kararı mevcuttur. Danıştay
6. Dairesi kararında “Ergene Nehri’ndeki sanayileşme ve şehirleşmenin yarattığı
kirlilikte idarenin hizmet kusurunun bulunduğu açıktır.” denmektedir. 
Ergene
Nehri, Trakya’nın en yakıcı sorunudur. Ergene Nehri’nin kirletilmesi sebebiyle
Edirneli çiftçilerimizin yaşadığı tarımsal kayıplardan ise hiç söz
edilmemektedir.
Kirli
nehir, bir doğa harikası olan Enez’imize dökülüyor. Ergene, kendi kendini
temizleyen deniziyle turizm incisi Enez’i ve Saros Körfezi’ni kirletiyor. Buna
dur demezsek körfezin doğal yapısı bozulacaktır.
Ergene’nin
kirliliğini baştan itibaren gündeme getiren, gündemde tutan, çözüm önerileri
sunan, birlikte çok çalışmalar yaptığımız Ergene Platformu, Marmara Çevre
Platformu ve çevrecilerimize tüm Edirneli ve Trakyalı hemşehrilerim adına
buradan teşekkür etmeyi de bir borç biliyorum. 
Çözüm
ne peki? Ortaya çıkan kirliliği bertaraf etmek yerine, kirliliğin kaynağında
oluşmamasını oluşturmaktır.
Trakya
Kent Konseyleri Birliği, kirliliğin çözümü için, atık sularını Ergene Nehri’ne
boşaltan tüm sanayi tesislerinin arıtmalarını yapmalarını ve düzenli
çalıştırmalarını talep etmiştir. Konsey, yasaların yetkili ve sorumlu kıldığı
makamlarca acil önlemlerin alınmasını istemiştir.
Ergene’nin
kolları üzerindeki alanlarda açılmak istenen taş, kalker ve benzeri ocakların
yapımını engellemek, Ergene’nin kirlenmesini engelleyecektir. Ergene’yi
kurtarmaya öncelikle kirlenmeyi önlemekle başlamalıyız.
İktidar
aynı iktidar, bakan aynı bakan, sorun aynı sorun. Şimdi, geçen zaman içerisinde
yaşanan değişiklikler ve çözüm önerileri üzerinde Meclisimizin yeniden
sorumluluk alma zamanı gelmiş de geçmektedir. Biz bunun için tüm partilerden
önerimize destek olmalarını istiyoruz. Hazırlamış olduğumuz öneriye destek
vermek, Ergene’nin temizlenmesine katkı yapmak, hepimizin halkımıza,
çocuklarımıza, geleceğimize, topraklarımıza karşı vatanseverlik görevidir.
Ben,
hepinizden bu görevi yerine getirmesini bekliyor, yüce heyetinizi saygıyla
selamlıyorum. (CHP sıralarından alkışlar) 
BAŞKAN
– Teşekkür ederim Sayın Bircan.
Cumhuriyet
Halk Partisi Grubu önerisi aleyhinde Ahmet Yıldırım, Muş Milletvekili.
Buyurunuz
Sayın Yıldırım. (HDP sıralarından alkışlar) 
Süreniz
o dakikadır.
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; hepinizi saygıyla selamlayarak başlamak istiyorum.
Cumhuriyet
Halk Partisinin Başkanlığa vermiş olduğu araştırma önergesinin aleyhinde söz
almış bulunmaktayım. Ancak, tabii ki bir coğrafyacı olarak aleyhinde söz
almamın temel nedeni, Türkiye’deki çevre politikalarının çarpıklığından
kaynaklı açığa çıkmış olan felaketlerin sadece Ergene havzasıyla sınırlı
olmadığını ancak bunları bütünsel bir temelde ele almamız durumunda sağlıklı
bir çevre politikasıyla bu sorunları giderebileceğimiz hususundan
kaynaklanmaktadır.
Sayın
Başkan, değerli milletvekilleri; Anadolu, Mezopotamya ve Trakya, zengin bir
coğrafyaya, eşsiz bir ekosisteme ve çok güzel bir doğal güzelliğe sahiptir.
Şüphesiz, bu güzel coğrafyanın önemli havzalarından biri, Ergene havzası ve bu
havzanın ortasından akan Ergene Nehri’dir. Ancak, Ergene Nehri’yle alakalı
olarak ifade etmek isterim ki şüphesiz, özelde son yirmi yılda artmış olan,
çevre felaketine varmış olan bu kirlilikler yanlış çevre politikalarının bir
sonucudur. 
Yine,
özellikle ifade etmek isterim ki en önemli hususlardan biri de şudur:
Türkiye’de kendi doğal mecrasında akan ve kendi doğal seleksiyonunu sürdüren
bir nehir, bir küçük dere dahi kalmamıştır, kendi doğallığına müdahale
edilmemiş hiçbir akarsuyumuz yoktur. Büyük akarsular ve nehirler, üzerlerindeki
çok plansız HES politikaları pahasına enerji ve sulama politikalarına kurban
edilmiş; dağda, taşta akan küçük derelere 1-2 megavatlık santraller kurulması
pahasına kendi doğal akışını sürdüren hiçbir akarsu, dere bu ülkede
bırakılmamıştır. 
Biz
ovalarda, büyük vadilerde akan akarsulardan vazgeçtik; bunun yanı sıra,
özellikle dağlarda, bu büyük akarsuları besleyen, üzerine enerji santrallerinin
yapılmadığı ve kendi doğal akışını sürdürebildiği küçük bir dere dahi neredeyse
bırakmamış bulunmaktayız. Dicle, Fırat, Aras, Kura, Kızılırmak, Yeşilırmak,
Sakarya, Çoruh, Büyük-Küçük Menderes, Gediz, Bakırçay ve Göksu; bir bütün
olarak bu büyük akarsuların ve bunlara bağlı olarak bunları besleyen kolların
-Ergene’de olduğu üzere- doğal akışlarına müdahale edilmiş, artık bunların
büyük bir çoğunluğu akarsu vasfından çıkmıştır, bunlar akmayan sulara
dönmüştür. Çünkü, üzerlerinde yapılan yüzlerce barajla bu akarsuların akışları
durdurulmuş, akarsu vasfından göl ve gölet vasfına dönüştürülmüştür. Sağlıklı
olarak elimizi batırıp su içebileceğimiz bir akarsuyumuz, bir nehrimiz, bir
deremiz kalmamıştır. 
Sayın
Başkan, değerli milletvekilleri; eğer biz bunların tamamını bütünsel bir
politikayla ele almazsak, bu AKP iktidarı döneminde uygulanmış olan çarpık
çevre politikalarına müdahale etmez, “dur” demezsek, doğal çevre, tarihsel
çevre, kültürel çevrenin tamamı, özellikle büyük şirketlerin kâr hırsına
yenilmiş olacak ve doğal yaşam kaynaklarımızdan her birimiz koparılmış
olacağız. 
Doğayı,
tarihi, kültürü tahrip eden bir anlayışla karşı karşıyayız. Belki de bir saat
boyunca isim isim bu projeleri saysam -özellikle yapıldıktan sonra- proje
uygulanmadan önceki doğallığını yitiren, bağlamından kopan doğal, tarihsel,
kültürel hiçbir mekân kalmamıştır. 
Baştan
başlayalım, az önce hani Gaziantep-Kahramanmaraş havzası tartışılıyordu.
Özellikle Birecik ve Karkamış Barajları neticesinde Rumkale ve Zeugma’yı
kaybettik biz. Bir tarih, bir kültür, bir insanlık hazinesi olarak bize miras
kalan bu alanlar artık yoklar. 
Yine,
Hasankeyf, bir Ilısu Barajı’nın belli süreliğine elde edebileceği enerji
politikalarına feda edilmiştir. 
Yine,
özellikle Atatürk Barajı’yla Samsat ilçesi bugün kalmamıştır. 
Birecik
Barajı, aynı şekilde Halfeti’yi sular altında bırakmış, oradaki tarihî
camilerin sadece birkaç metrelik minaresinin son bölümleri suyun üstünde
görünerek sadece o çevredeki insanların içini acıtan bir nostalji
yaşatmaktadır. 
Aynı
şekilde, Fırtına ve Munzur Vadileri ekosistemlerinin başına nelerin getirilmek
istendiğini şu anda yürüyen projelerle görmekteyiz. 
Yine,
Cerattepe ve Bergama’da özellikle yer altı su sistemini zehirleyen siyanürle
altın arama projeleri hâlâ gündemini korumaktadır. 
Yine,
Yırca köyü zenginliklerini yok eden… Aynı şekilde, başlamış olan üçüncü köprü
ve üçüncü havalimanı ile proje aşamasında olan Kanal İstanbul projelerinin
sonucunda İstanbul’un Kuzey Ormanları, mera ve yaylakları yok olmuş olacaktır. 
Yine,
özellikle, bir yere saray yapılacak diye Atatürk Orman Çiftliği ormanlarının
kaç bin kök ağacının kesildiğini birkaç kilometre öteye gidip ibretle
izleyebiliriz. 
Otel
yapılacak diye özel koruma alanı olan 5 kilometre ötedeki Eymir Gölü’nün nasıl
rantiyeye açıldığını biz iyi biliyoruz. 
Burdur
Gölü’nü besleyen Ulupınar Deresi’ne yapılan göletle Burdur Gölü’nün nasıl göl
olma vasfını yitirdiğini ve sadece son beş yılda yüz ölçümünün yüzde 40’ını
nasıl kaybettiğini ibretle izliyoruz. 
Tuz
Gölü’nün plansız ihalelerle özel sermayeye peşkeş çekilmesi, plansız mermer
ocakları, Haydarpaşa Garı ve burada sayamayacağım birçok örnek, çarpık çevre
politikalarının mahkûmu olmuş ve bunlar neticesinde yok olmayla yüz yüze
gelmiştir. 
Bugün,
bunların tamamında, bu doğal çevreye, tarihsel çevreye, kültürel çevreye son on
dört-on beş yılda uygulanan politikaların bir benzeri ve postmodern mi deriz,
ultramodern mi deriz, bir biçimi de Sur’da, Cizre’deki tarihî yapılar üzerinde
uygulanmaktadır. 
En
son olarak -Ergene’den açılmıştı- benzer bir kaderi yaşayan, bakın, kendi seçim
çevrem olan Muş’taki Karasu ve Murat Çayları üzerinde 2010 yılında uygulanmış
olan bir ıslah projesinin nasıl yeni bir felaketi açığa çıkardığını sizinle
paylaşayım. Ergene’ye de aman, bu Çevre Bakanlığının veya bu Su İşleri
Bakanlığının getirebileceği her politikayı öyle uygulamayın. İnanın, 2010
yılında Karasu üzerinde yapılan bir ıslah projesi neticesinde nehir, çok daha
büyük bir felaketi yaşama gerçekliğiyle karşı karşıya kalmıştır. Islah projesi
neticesinde yatak değiştirilmiş, bugün artık Karasu’da maalesef ama maalesef,
tatlısu canlıları yoktur. Karasu’da özellikle bitmiş olan Alpaslan-1 Barajı,
devam eden Alpaslan-2 Barajı neticesinde su, kendi doğal akışını yitirmiş, bir
de üzerine -sözüm ona- buradaki bir doğal revizyona hizmet edecek olan 2010
yılındaki ıslah projesiyle birlikte, çevredeki fito, flora ve fauna coğrafyası
çok büyük bir darbe almıştır.
Bakın,
Karasu Nehri ıslah çalışmasıyla nehir ve çevresindeki binlerce yıllık doğal
yaşam döngüsüne müdahale edilmiş. Akarsuların eğer kendi akışlarına müdahale
edilmezse kendi doğal akışlarıyla kendilerini temizleme süreleri vardır. Biz buna
“Karasal ya da denizel hidrolojik döngü” diyoruz. Artık, Türkiye’nin gerek
deniz sularında gerekse kara sularında kendi doğal seleksiyonuyla kendini
yenileme ve sularını temizleme süreçlerine birçok açıdan uygulanan çarpık
projelerle müdahale edilmiş ve bunlar artık, on beş yirmi yıl -bakın, yüz yıl
önceden söz etmiyorum- önceki kendi ekosistemlerinden ve doğal ortamlarından
koparılmışlardır. 
Bütün
bunları üst üste koyduğumuzda, Mezopotamya, Anadolu ve Trakya’daki doğal,
kültürel, tarihsel varlıklarımıza bir bütün olarak sahip çıkmaz, eğer sağlıklı
bir çevre politikasıyla yaklaşmaz isek sadece, yalnız başına Ergene havzasını
kurtarma çabamızın beyhude olacağını ifade etmek istiyorum. 
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım. 
İDRİS
BALUKEN (Diyarbakır) – Sayın Başkan, tutanaklara geçmesi açısından bir hususu
belirtmek istiyorum: Yani, İç Tüzük’teki usul gereği bu önergenin aleyhine söz
aldık ama sayın konuşmacımızın da ifade ettiği gibi, bütün çevre
politikalarıyla ilgili kapsamlı bir önerge olmasını tercih ederdik. Ancak, buna
rağmen, tabii ki Ergene havzasıyla ilgili verilen bu önergeyi isabetli buluyor
ve olumlu oy kullanacağımızı ifade etmek istiyorum. 
BAŞKAN
– Teşekkür ederim Sayın Baluken. 
Tutanaklara
geçmiştir. 
Cumhuriyet
Halk Partisi Grubu önerisi lehinde Ahmet Selim Yurdakul, Antalya Milletvekili. 
Buyurunuz
Sayın Yurdakul. (MHP sıralarından alkışlar)
Süreniz
on dakikadır. 
AHMET
SELİM YURDAKUL (Antalya) – Sayın Başkan, sayın milletvekilleri, saygıdeğer
vatandaşlarım; Milliyetçi Hareket Partisi olarak Türk milletini canımızdan çok
sevdiğimiz gibi, yaşadığımız çevreye, doğamıza ve kanlarımızla yurt yaptığımız
vatan topraklarına da âşığız. 
Milliyetçi
Hareket Partisi olarak vatandaşlarımıza, gelecek nesillerin güvenliğine,
sağlığına ve çevre koşullarına olan duyarlılığımız nedeniyle bugün söz almış
bulunmaktayım.
Bu
sıralar Suriyeli mültecilerin transit geçiş olarak kullandığı Trakya bölgemizin
önemli bir sorunu var; Ergene Nehri. Hakikaten, 300 milyon metrekarelik tarım
alanını içine alan ve besleyen Ergene havzasında kirlilik anlamında kritik eşik
çoktan geçilmiştir.
Çevre
duyarlılığının olmadığı dönemlerde insanoğlu hayatta kalabilmek için, bazen
yıkıcı faaliyetler neticesinde kendi doğasını mahvetmiş ve sanayi atılımıyla
birlikte birkaç nesil, insan hayatını zehretmiştir. Artık, gelişmiş ve
gelişmekte olan ülkeler, her türlü üretim faaliyetini çevreyi korumak ve
gelecek nesillere temiz bir çevre bırakmak üzerine şekillendirmektedir. Bazı
üçüncü dünya ülkeleri ise insanı koruyan bu bakış açısına varamadılar ya da
imkânları bu boyuta varmış değil. 
Şimdi
önümüzde iki tane örnek var: Ya yüzlerce yıl geride kalan bir anlayışa
sarılacağız, kendi elimizle kendi doğamızı yıkacağız ve torunlarımızın
dünyasını zehirleyeceğiz ya da onlara yaşanabilir bir dünya bırakacağız.
Asya’dan
Avrupa’ya geçtiğimiz ve tüm güzellikleriyle Türk milletine vatan olan bu
Trakya’nın, şu anda Ergene havzasındaki kirlilik nedeniyle can çekiştiğini
görmezden gelmek, bu memlekete yapılmış bir ihanettir. Yapılan araştırmalara
göre, doğanın Yıldız Dağlarından kristal netliğinde bizlere sunduğu hayat
kaynağımız su, daha birkaç kilometre sonra endüstriyel atıkların hışmına
uğramakta, göz göre göre kirlenmekte ve hiçbir yetkilinin dahi kılı
kıpırdamamaktadır. 
Size
soruyorum: Mesela şu suyu içmek ister misiniz veya bu suyun bulunduğu bir
ortamda çocuklarınızın yaşamasını, oyun oynamasını ister misiniz? İstemezsiniz,
değil mi? 
Öyleyse,
canlı yaşamını tehdit eden bu doğa katliamının geldiği boyut, korkutucu bir
seviyeye ulaşmıştır. İnsan yaşamı için normalde 0,15 miligram olması gereken
arsenik miktarı, maalesef, Ergene Nehri’nde 20,8 miligramın üzerine çıkmıştır.
Bu, hakikaten korkutucu bir değerdir.
Çevre
ve sağlık, birbiriyle çok yakından ilişkilidir. Su kaynaklarının kirlenmesinin
hemen ardından sağlık sorunlarının baş göstermesi ve bunun toplum sağlığını
etkileyecek boyutlara ulaşması işten bile değildir. Nitekim su yataklarının
kirlenmesi, insan sağlığı üzerinde onarılmaz sağlık sorunlarına yol açmaktadır.
Ergene Nehri ve çevresinde de maalesef, kanser vakaları başta olmak üzere bazı
hastalıklarda artış olması da bunun bir göstergesidir. 
Eskiden
balığın ve deniz canlılarının binlerce türüne rastladığımız Marmara Denizi
bugün, yaşayan bir ölüye dönmüştür. Maviye ve yeşile duyduğumuz özlemin nedeni
her ikisinin de elimizden kayıp gitmesidir. 264 kilometre uzunluğundaki Ergene
Nehri, bugün sanayi tesislerinin atıkları için bir otobana dönüşmüş durumdadır.
Ücretsiz ve kontrolsüz bu atık otobanı, hiç şüphesiz, AKP’nin çevreye duyarsız
politikalarından beslenmektedir. Bugün çevre kirliliği nedeniyle maalesef, her
yirmi saniyede 1 çocuk hayatını kaybetmektedir, insanların üzerindeki fiziksel
ve ruhsal sorunlar da cabası. Plastik atıkların kendi hâlinde doğada bin yıl
kadar kalabildiğini biliyor musunuz? Çarpık kentleşme ve tarım alanlarını
mahveden ranta dayalı siyasetin zararlarını maalesef, hep birlikte yaşıyoruz.
Anadolu parsı diye bir hayvan vardı, duydunuz mu hiç? Maalesef, şu an hiç yok.
Hani şu deniz kaplumbağaları caretta carettalar var ya onların da nesli
maalesef tükenmek üzere. 
İçilebilir
su kaynakları hakkında yapılan araştırmalara göre ülkemiz 2030 yılında su
kıtlığı çeken ülkeler arasına girmek durumunda kalacak. 22 Mart Dünya Su Günü,
hiç duydunuz mu? Sayın Orman ve Su İşleri Bakanı Veysel Eroğlu ve Sayın Sağlık
Bakanı Mehmet Müezzinoğlu’na sesleniyorum: Sayın Veysel Eroğlu, 2011 yılında
“Biz, Haliç’i temizledik, Ergene Nehri nedir, bizim için çocuk oyuncağı, 2014
yılında Ergene Nehri’ni temiz bir hâle getireceğiz.” dediniz. Sayın Sağlık
Bakanı Müezzinoğlu, siz ise 2013 yılında vatandaşlarımıza dediniz ki:
“İnşallah, iki yıl sonra hep birlikte Ergene’de balık tutacağız.” İnsanlara söz
vermek çok kolaydır ama ondan sonra, verdiğiniz sözleri unutarak insanları
kandırmanız asla kabul edilemez. Sizleri buradan vicdanlı olmaya ve verdiğiniz
sözleri tutmaya davet ediyorum. 
AKP
Hükûmetini her gün izliyoruz. Söylemleriniz çok parlak, çok şaşaalı ancak bir
gün, insanın betonla beslenemediğini, gerçekten vizyonu olan, ülkesini ve
milletini seven iktidarların çevreye duyarlı olmaları gerektiğini
anlayacaksınız. 
Birçok
yandaşı zengin etmek için kendinize göre uydurduğunuz ÇED raporlarıyla yola
çıktığınız çevre katliamlarının farkındayız. Veya hakkıyla yapılmış olan ÇED
raporlarını nasıl hasıraltı ettiğinizi veya görmezden geldiğinizi ve son sürat
doğayı yok ettiğinizi maalesef biliyoruz. Sizin aksinize, bizim, ülkemizden,
Türkiye’den başka gidecek bir vatanımız yok. 
Biz,
doğayı korudukça doğa da bizi korur. Pek umutlu olmasak da sizlere bir kez daha
“Doğayı tahrip etmeyin.” çağrısında bulunuyoruz. İnanın, bizleri dinlerseniz
sizlere düşman olmadığımızı ve ülkemizin iyiliği için bizim de söyleyecek
sözümüzün olduğunu göreceksiniz. Çevre ve sağlık meselelerini gündelik siyaset
girdabına sokmadan, gelin hep birlikte çözüm üretelim. 
Çevreye
duyarlı bir parti olarak, insanlarımızın temiz ve sağlıklı bir çevrede yaşaması
için, Milliyetçi Hareket Partisi olarak her zaman olduğu gibi bu konuda da
önerilerimizi tek tek sıralıyoruz:
1)
Öncelikle ülkede tüm su ekosistemini ve Çevre Bilgi Sistemi’ni kapsayacak
detaylı bir çalışma yapılmasını öneriyoruz.
2)
Çevre zabıtası ve çevre ihtisas mahkemesi kurarak yönetmeliklere aykırı
davranışlarda bulunan tüm tesislere gereken cezaların verilmesi sağlanmalı. 
3)
Kimyasal ilaç ve gübre kullanımı başta olmak üzere çevre kirliliği konularında
vatandaşlarımızın, sanayicilerimizin, yerel yöneticilerimizin ve konuyla ilgili
sivil toplum kuruluşlarımızın bilinçlendirilmesi için gereken tüm eğitimlerin
hepsi verilmeli. 
4)
Ekonomik kalkınmadan ve üretimden yana olmakla birlikte, arıtma tesisi olmayan
tüm sanayi tesislerinin arıtma tesislerinin tamamlanmasını sağlayacak
önlemlerin alınması ve bunun için de gerekirse tüm teşviklerin yapılmasından
yanayız. 
5)
Bütüncül çevre politikalarının izlenmesini ve su kaynaklarının kullanımı ve
denetiminde etkinlik sağlanmasını öneriyoruz.
Son
olarak, yaban hayatının korunmasına özen gösterilmesini ve bunun için gereken
her şeyi yapmaya tüm parti, sivil toplum örgütleri ve bilim insanlarıyla
birlikte iş birliği yapmaya hazır olduğumuzu ifade etmek istiyoruz. Çünkü,
gelecek, çocuklarımıza aittir; gelecek, torunlarımıza aittir. İşte, onlara
güzel bir dünya bırakmak için, ülkemizin gelişmesi için atılması gereken tüm
adımları hep birlikte atalım. Fakat, bazı konular vardır ki -örneğin millî
savunma, örneğin sağlık, örneğin işte burada olduğu gibi çevre konuları-
bunları hep birlikte istişare edelim ve siyaset girdabı içine sokmadan birlikte
en iyi çözüm yollarını bularak ülkemizi çocuklarımıza ve torunlarımıza güzel
bir şekilde bırakalım.
Beni
dikkatle dinlediğiniz için hepinize sevgi ve saygılarımı sunuyorum. (MHP
sıralarından alkışlar) 
BAŞKAN
– Teşekkür ederim Sayın Yurdakul.
Cumhuriyet
Halk Partisi Grubu önerisi aleyhinde Selahattin Minsolmaz, Kırklareli
Milletvekili…
Buyurunuz
Sayın Minsolmaz, süreniz on dakikadır. (AK PARTİ sıralarından alkışlar) 
SELAHATTİN
MİNSOLMAZ (Kırklareli) – Sayın Başkan, değerli milletvekilleri; Ergene Nehri’ni
kirleten kaynakların tespiti ve kapatılması ile nehrin bilimsel yöntemlerle
temizlenmesi amacıyla Meclis araştırması komisyonu kurulmasına ilişkin
Cumhuriyet Halk Partisinin grup önerisi aleyhinde söz almış bulunuyorum. Bu
vesileyle, aziz milletimizi ve yüce heyetinizi saygıyla selamlıyorum.
Saygıdeğer
milletvekilleri, bu önerinin final cümlesindeki konuya bir dikkat çekerek
konuşmama başlamak istiyorum. “Kirleten kaynakların tespiti ve kapatılması…”
“Kapatılması” kelimesi irite edici çünkü kirleten kaynakların tespiti, yıllar
önce Hükûmetimiz tarafından yapıldı. Kirleten kaynaklar çok açık: Sanayiden
gelen kirletici unsurlar, yerel yönetimlerden gelen, evsel atıklardan gelen
kirletici unsurlar ve zirai ilaçların ve zirai gübrelemenin kontrolsüz
kullanılmasından kaynaklı kirletici unsurlar. Dolayısıyla, birincil unsur
sanayi olmakla beraber bölgemizdeki insanımızın yaşadığı yerleşim yerleri de
ikincil unsur. O hâlde köyleri mi kapatalım, belediyeleri mi kapatalım,
beldeleri mi kapatalım, fabrikaları mı kapatalım? 
Evet,
Trakya, nüfus olarak küçük bir yer, yaklaşık 2 milyon nüfusla ülke nüfusunun
yüzde 2,5’unu; 3 tane ille -Edirne, Tekirdağ, Çanakkale ve beraberinde
Çanakkale’nin Gelibolu bölgesi- benim de milletvekili olduğum ilden, Kırklareli’den
oluşan 20.500 kilometrekare alanla da yine ülke alanımızın yüzde 2,3’lük
kısmını kapsıyor. Alan olarak küçük olmakla beraber kapsadığı tarımsal
arazileri olarak -sayın milletvekillerinin de ifade ettiği gibi- ülkemizdeki
birinci sınıf mutlak tarım alanlarının yaklaşık yüzde 70’inden fazlasını ihtiva
etmekle de çok önemli bir yer. Ergene Nehri de çok önemli bir yer. Çünkü Ergene
Nehri’nin bu 283 kilometrelik güzergâhı üzerinde, evet, tarımsal sulamada bir
kayıp olduğu aşikâr ancak Hükûmetimizden başka da hiçbir hükûmetin bugüne kadar
bunu dert edinip bir şey yapmadığı da o kadar aşikâr.
Ben,
şimdi, konuşmamın içeriğinde bölgedeki tarımsal etkileri, sanayi etkileri ve
özellikle yerleşimlerdeki imar alanlarındaki etkileri ile Hükûmetimiz döneminde
yapılanları ve yapılması yönünde 2020 hedefine konulan işte bu parametreler ile
bizim bölgede dördüncü sınıf su olan atık suyun ikinci sınıfa getirilmesi
yönündeki eylem planını aktarmaya çalışacağım. Tüm parti gruplarının bu
konudaki duyarlılığı ayrıca güzel. Ülkemizde bir çevre bilincinin
oluşturulması, gelecek nesiller için emanet aldığımız toprağın, suyun, havanın
da onlara aynı hassasiyet ve duyarlılıkla aktarılması için büyük önem ihtiva
ediyor.
TAHSİN
TARHAN (Kocaeli) – Destek var mı, destek?
SELAHATTİN
MİNSOLMAZ (Devamla) – Evet, bu konuda ciddi destek olacak. Bu konudaki
desteklerimiz Sayın Cumhurbaşkanımızın Başbakan olduğu dönemde, Sayın Orman ve
Su İşleri Bakanımız Veysel Eroğlu’nun da “Şafak Harekât Planı” diye nitelediği
ve Ergene’nin bir an önce kurtulması konusun da 6 Mayıs 2011 tarihinde eylem
planımızla başladı. Bunun bir önceki aşaması, imar alanlarıdır, bu kürsülerde
çok sık dile getirilen imarın yapmış olduğu baskılara ilişkin düzenlemelerdir.
Buna ilişkin de Trakya Üniversitemizde -benim de çok katılımcı olduğum,
moderatör olduğum- Ergene Havzası 1/100.000 Ölçekli Çevre Düzen Planı’nın
onaylandığı 2004 yılında başladı. 
Konu,
su olunca bir bardak su içmekte fayda var. 
TAHSİN
TARHAN (Kocaeli) – Oyunu takip edeceğiz. 
SELAHATTİN
MİNSOLMAZ (Devamla) – Saygıdeğer milletvekilleri, evet, 2004 yılında ben de bu
bölgede yirmi beş yıldır üç ilin kırsalında ve kent bölgesinde faaliyet
gösteren bir mühendis kardeşiniz olarak şunu söyleyebilirim: Bugüne kadar
bölgedeki yapılaşmaya ilişkin gerçekten AK PARTİ Hükûmeti gelinceye kadar bir
savrukluk vardı. Sanayi tesisinin yanında bir çiftlik evi, çiftlik evinin
yanında bir başka hurdahane, bir hurdahanenin yanında bir villa ve bir villanın
yanında da başka bir kentsel alan hep birlikte bizim tanık olduğumuz alanlardı.
Yine, 283 kilometrelik güzergâhıyla Trakya’yı kateden Ergene kadar tüm
Trakya’yı kateden D100 kara yolu, hepinizin bildiği eski ismiyle E5 kara
yolundan geçtiğiniz zaman bu imar çeşitliliğini çok net görebiliyorsunuz. 
İşte,
öncelikle Ergene üzerindeki baskılayıcı kirliliğin temel unsurlarından biri
olan hem konut yerleşmesi hem sanayi yerleşmeleri adına da bunun önlenmesi ve
planlanması için 2004 yılında yerli üniversitemizce çevre düzen planı yine
100.000’lik olarak yapıldı. Bu planın tüm belediyelere ve çoğu da Cumhuriyet
Halk Partili belediyelere görev kıldığı bir görev vardı; bu da bir yıl
içerisinde 1/25.000 ölçekli çevre düzen planlarının yapılmasıydı. Bunlar
yapılmadı maalesef. Bunlar yapılmadığı için, yine Hükûmetimiz tarafından 2009
yılında revizyonu yapıldıktan sonra 2011 yılında il çevre düzen planları
onaylandı. 2009 yılından sonra 17 tane sanayi türüne, kirletici ve yer altı
suyunu çok yoğun miktarda kullanan sanayi türüne kısıtlama getirilerek önleyici
tedbirler sanayi alanında da alındı. 
Bunlarla
beraber, bu önleyici tedbirlerin yanı sıra sanayicilerin de bu bölgedeki
istihdamın büyük bir katma değerini sağlayan, hiçbir şekilde koruma ve kullanma
dengesinin ayrı düşünülmediği bir ortamda hem koruyarak hem kullanarak hem
yerleşimlerdeki yaşam hakkını hem de sanayideki büyüme, gelişme ve emsalleriyle
rekabet şansını artıracak şekilde planlamalar yapıldı. Bu planlamalar
kapsamında, Edirne, Tekirdağ ve Kırklareli illerinde, bölgede yaklaşık 2.025
tane sanayi tesisi var. Bu sanayi tesislerinin, değerli milletvekilleri, yüzde
82’si Tekirdağ ilinde, Cumhuriyet Halk Partisi Büyükşehir Belediyesi olan
Tekirdağ ilimizde.
Bu
sanayi bölgesindeki atıkların da Ergene’deki yükünün azaltılması, alıcı
ortamdaki suyun tarımsal amaçla kullanılacağı niteliğe getirilebilmesi amacıyla
Bilim, Sanayi ve Teknoloji Bakanlığımızca, Çevre ve Şehircilik Bakanlığımızca
ve Orman ve Su İşleri Bakanlığımızca yapılan eylem planında bu bölgedeki
sanayilerin hepsi, organize sanayi bölgesi hâline getirildi. 13 tanesi Tekirdağ
ilimizde ve bunlardan 2 tanesi benim ilim olan Kırklareli’de de ıslah organize
sanayi bölgesi hâline getirilerek bunların atıklarının münferit olarak alıcı
ortama verilmesi yerine, müşterek arıtma tesisleriyle ve Bakanlığın tamamen
mobil ve yirmi dört saat online takip sistemiyle denetlediği alıcı ortamın bu
konudaki denetim sistemi kuruldu.
Bununla
beraber, bölgede sanayideki atık suyun hızla temizlik oranının arttığını
görüyoruz. Yine bu kapsamda belediyelerin, yine çoğu Cumhuriyet Halk Partisi
belediyesi olan bölgemde 13 tane büyük arıtma tesisinin, ileri teknoloji
biyoloji arıtma tesisinin tamamı, yine Devlet Su İşleri tarafından yapılmak
suretiyle hizmete alındı. 2 tanesi yakın zamanda açılacak. Bunlardan 1 tanesi
de benim uzun süre içinde çalıştığım IPA Katılım Öncesi Mali Yardım Fonu’yla
yine Hükûmetimiz döneminde verilen 8 milyon avroluk hibe krediyle Lüleburgaz’da
gerçekleştirildi.
Evet,
çevre, hepimizin ortak değeri, birimizin diğerinin önüne geçmesi gibi bir
kastının olmaması lazım, hepimizin aynı paralelde çevrenin korunması için
koşmamız lazım. Ama bu konuda bizim Hükûmetimiz döneminde TRAGEP projesi, yine
Sayın Cumhurbaşkanımızın talimatıyla başlatıldı ve Trakya bölgesi geneli için
bu konuda Edirne, Tekirdağ, Kırklareli ve Çanakkale’nin Gelibolu parçasının
Trakya’da kalan kesimi için 10 milyar liralık, yani eski parayla 10
katrilyonluk kaynak ayrıldı.
Evet,
bu kaynakla yapılmak istenen, hem bu atıkların temizlenmesi ve bertarafı hem de
bölgede çok ciddi bir dere ıslahı çalışması var; bu süreç içerisinde yaklaşık
296 kilometre Ergene’nin kollarında dere ıslahı yapıldı, bu 296 kilometre dere
ıslahının 94 kilometresi de Ergene Nehri’nin dere yatağında yapıldı.
Sayın
milletvekilleri, Saygıdeğer Başkan; Trakya bölgesi, İstanbul’un yanı başında, 3
tane kapsadığı ille beraber, 15 milyonluk İstanbul’un dibinde, neredeyse yürüme
mesafesinde; yine, 450 milyon nüfuslu, dünyanın en zengin kara parçalarından
Avrupa Birliğinin arasında yani 3 tane il, yüzde 2,5 nüfus, yüzde 2,6 arazi
varlığı fakat Türkiye’deki ayçiçeği üretiminin yüzde 61’i, Türkiye’deki çeltik
üretiminin yüzde 54’ü ve yine, Türkiye’deki -bölgedeki üretim açısından önem
ihtiva eden- buğdayın da yüzde 12’si bizim bölgemizde üretiliyor. Biz, AK PARTİ
Hükûmeti dönemi olarak bu süre içerisinde yapmış olduğumuz bütün faaliyetlerin
çevresel anlamda ve mühendislik anlamında çok büyük bir mana içerdiğini
düşünüyoruz. Yapılan arıtma tesislerinin ilaveleri de yapıldıktan sonra
hedefimiz, alıcı ortama şu an dördüncü sınıf olarak verilen atık suyun 2’nci sınıf
su kalitesinde, sulama suyu kalitesinde verilmesidir. İnşallah, az evvelki
hatibin de ifade ettiği gibi, ülkemizin genelinde Hükûmetimizce Ergene
bölgesinde bu projelerin yapımı hassasiyetle sürmektedir. Ben dolayısıyla, bu
konuda hassasiyet gösteren tüm milletvekillerine, çevre ve yerel yönetimlere
saygılarımı sunuyorum ve bu hususta Cumhuriyet Halk Partisinin araştırma
komisyonu talebine ilişkin önergesi üzerinde aleyhte aldığım sözü tamamlarken…
Bu hususta eylem yapılabilir fakat bizler Hükûmet olarak eylem planı yaparak
bunları hayata geçirmekle mükellefiz.
(Mikrofon
otomatik cihaz tarafından kapatıldı) 
SELAHATTİN
MİNSOLMAZ (Devamla) – Biz, bunları zaten gereğince yerinde yaptığımız için,
inşallah bunların sonuçlarında da yaşanabilir bir çevreyi hep birlikte gelecek
nesillere aktarma dileğiyle yüce heyetinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Minsolmaz.
EMRE
KÖPRÜLÜ (Tekirdağ) – Sayın Başkan…
BAŞKAN
– Sayın Köprülü…
EMRE
KÖPRÜLÜ (Tekirdağ) – Sayın Başkanım, sayın hatip, kürsüde Ergene’yle ilgili
verilmiş araştırma önergesiyle ilgili konuşurken konuşmasında “Tekirdağ
Büyükşehir Belediyesi” diyebilirdi, bu belediyeyle ilgili eleştirileri ortaya
koyabilirdi, ama belediyeyle ilgili eleştirilerini ortaya koyarken, altını
çizerek “Cumhuriyet Halk Partisi belediyeleri” ve “Cumhuriyet Halk Partisi
Tekirdağ Büyükşehir Belediyesi, imar kirliliğinde üzerine düşen gerekli
sorumlulukları yapmamıştır.” demiştir. “Sanayi kuruluşlarıyla ilgili gerekli
denetimleri yapmamıştır ve Ergene’nin kirliliğinde pay sahibidir.” demiştir.
Özellikle “belediye” değil “Cumhuriyet Halk Partisi belediyesi” tanımlamasını
kullanarak, bizim parti grubumuza da bir sataşmada bulunmuştur, bununla ilgili
söz istiyorum efendim.
MEHMET
NACİ BOSTANCI (Amasya) – Bu, eleştiri efendim, eleştiri. Bu, eleştiri Sayın
Başkan. 
BAŞKAN
– Sayın Köprülü, sataşma gerekçesini güzel izah ettiniz, Cumhuriyet Halk
Partisi Grubuyla bağlantısını da çok başarılı bir şekilde ortaya koydunuz.
Buyurunuz
efendim. (CHP sıralarından alkışlar)
Süreniz
iki dakikadır.
OSMAN
AŞKIN BAK (Rize) – Yani CHP’li belediyeler çalışmıyor mu?
IX.- SATAŞMALARA İLİŞKİN KONUŞMALAR (Devam)
8.- Tekirdağ Milletvekili Emre Köprülü’nün,
Kırklareli Milletvekili Selahattin Minsolmaz’ın CHP grup önerisi üzerinde
yaptığı konuşması sırasında Cumhuriyet Halk Partisine sataşması nedeniyle
konuşması
EMRE
KÖPRÜLÜ (Tekirdağ) – Teşekkür ediyorum Sayın Başkan. 
Şimdi,
değerli milletvekilleri, aslında şöyle söylemek lazım: Bu konu, tabii,
Cumhurbaşkanının özellikle 2011 yılında söylediği “Cumhuriyet Halk Partili
belediyeler çalışmıyorlar, dolayısıyla Ergene’nin kirliliği ondan
kaynaklanıyor.” sözüyle alakalı, sayın milletvekilimiz de bunun devamını
getirmiştir ama şunu belirtmek lazım: Allah aşkına, sizler de buna
katılıyorsunuz, bütün konuşmacılar da aynı şeyi söylüyorlar; bu nehirde siyanür
var. Evsel atıklarda siyanür mü var Değerli Milletvekili? Sanayi
kuruluşlarından kaynaklanan bir sorundur bu, bunu gelip de Cumhuriyet Halk
Partisi belediyeleriyle bağdaştırmak doğru bir şey değildir. 
Ötesinde,
şöyle bir durum da vardır; bu sanayi kuruluşlarının denetimlerini evvelinde il
çevre müdürlükleri yapar, belediyeler yapmaz Sayın Milletvekili. İl çevre
müdürlükleri de herhâlde sizlerin denetiminde olan, Bakanlığa bağlı
kuruluşlardır. Onun da devamında, şimdi de buralarda organize sanayi bölgeleri
kurulmuş ve organize sanayi bölgeleri bu denetimi yapmaktadır. 
İmar
kirliliğine gelince, 2011 yılında çıkardığınız kanun hükmünde kararnameyle,
belediyelerin imar izni vermediği, ruhsat vermediği yapılara, siz, Çevre ve
Şehircilik Bakanlığıyla ruhsat vermediniz mi? Bugün “Ergene’yi temizleyeceğiz.”
diyorsunuz. Aynı doğrultuda, buralarda ithal kömürle termik santral izinlerini
siz vermiyor musunuz? (CHP sıralarından alkışlar) Devamında, siz, bu
çalışmalarla ilgili olarak, “2011 yılından beri şu kadar para, bu kadar para”
deyip duruyorsunuz ama daha ortada hiçbir şey yok. Daha da önemlisi
“Temizleyeceğiz.” dediğiniz proje şu, diyorsunuz ki: “Biz, Ergene Nehri’ni
boruların içine hapsedeceğiz, bu borulardaki su dışarıdan gözükmeyecek ve
devamında o nehri, alacağız, Marmara Denizi’ne deşarj edeceğiz.” Eğer siz buna
“temizlik” diyorsanız bizim de size söyleyecek başka bir şeyimiz yoktur.
Teşekkür
ediyorum, saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Köprülü.
Sayın
Bircan…
ERDİN
BİRCAN (Edirne) – Sayın Başkanım, hatip arkadaşımız Selahattin Bey diyorlar ki:
“13 arıtma tesisi yaptık.” Bu, tamamen doğru değil, çalışmayan arıtma
tesisleri. “Cumhuriyet Halk Partili belediyelere biz bunu yaptık, verdik,
çalıştıramıyorlar.” diyorlar. Bununla ilgili söz istiyorum. Sayın Bakan da
geldi…
BAŞKAN
– Sayın Bircan, şimdi onunla ilgili açıklamayı Sayın Köprülü yaptı. 
ERDİN
BİRCAN (Edirne) – Hayır efendim ama Tekirdağlı o.
BAŞKAN
– Sizin söyledikleriniz de tutanaklara geçti efendim. 
EMRE
KÖPRÜLÜ (Tekirdağ) – 60’a göre verin efendim.
BAŞKAN
– Ha, 60’ıncı maddeye göre yerinizden söz verebilirim size.
Buyurunuz.
VI.- AÇIKLAMALAR (Devam)
29.- Edirne Milletvekili Erdin Bircan’ın,
Kırklareli Milletvekili Selahattin Minsolmaz’ın CHP grup önerisi üzerinde
yaptığı konuşmasındaki bazı ifadelerine ilişkin açıklaması
ERDİN
BİRCAN (Edirne) – Sayın Başkan, değerli milletvekilleri; öncelikle Kırklareli
Milletvekilimiz Selahattin Bey’e desteklerinden dolayı teşekkür ediyorum.
Sanıyorum önergeye de destek olacaklar, buradan öyle çıktı. (CHP sıralarından
alkışlar) Yani tüm arkadaşlardan da bu desteği bekliyorum. Bir kere
çocuklarımız için, geleceğimiz için, topraklarımız için, vatanımız için
gerçekten bu önergeye destek vereceğinize ben inanıyorum buradan.
İki:
Sayın Bakan Veysel Eroğlu geçen Tekirdağ ve Edirne’yi ziyaretlerinde kendileri
de geldiler gördüler ki “Arıtma tesisleri yaptık.” dedikleri arıtma tesislerini
-Cumhuriyet Halk Partili belediyelerin- orada bulunan halk ödüyor. Yani “Bunu
Cumhuriyet Halk Partili belediyelere aldık, hibe ettik.” değil. Halkı
borçlandırıyorlar, belediyeler borçlanıyor.
Üç:
Hiçbiri çalışmıyor, müteahhitler bırakmış, gitmiş. Şu anda çalışan bir tane
arıtma tesisi yok. Kendileri de geldiler, gördüler. Orada da tespit
yapılmıştır. Bununla ilgili Cumhuriyet Halk Partili belediyelerin hiçbir şeyi
yoktur.
Bir
de evsel atık ve sanayi atık suyu farklıdır.
BAŞKAN
– Teşekkür ederim Sayın Bircan.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan Ergene Nehri’ni kirleten kaynakların
araştırılarak alınması gereken önlemlerin belirlenmesi amacıyla verilmiş olan
(10/62) esas numaralı Meclis Araştırması Önergesi’nin ön görüşmelerinin, Genel
Kurulun 6 Nisan 2016 Çarşamba günkü birleşiminde yapılmasına ilişkin önerisi
(Devam)
BAŞKAN
– Öneriyi oylarınıza sunuyorum…
LEVENT
GÖK (Ankara) – Karar yeter sayısı Sayın Başkan.
BAŞKAN
– Karar yeter sayısı talebi vardır, bu nedenle karar yeter sayısını arayacağım.
Öneriyi
oylarınıza sunuyorum: Kabul edenler… Kabul etmeyenler… Karar yeter sayısı
vardır, öneri kabul edilmemiştir.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
3.- AK PARTİ Grubunun, Genel Kurulun
çalışma saatlerinin yeniden düzenlenmesine; bastırılarak dağıtılan 273 sıra
sayılı Kanun Tasarısı’nın kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer İşler” kısmının 2’nci sırasına, yine
bu kısımda bulunan 186 ve 248 sıra sayılı Kanun Tasarılarının ise yine bu
kısmın 3 ve 4’üncü sıralarına alınmasına ve diğer işlerin sırasının buna göre
teselsül ettirilmesine; 273 sıra sayılı Kanun Tasarısı’nın İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi
6/4/2016
Türkiye Büyük Millet Meclisi Başkanlığına
Danışma
Kurulu, 6/4/2016 Çarşamba günü (bugün) toplanamadığından, İç Tüzük’ün 19’uncu
maddesi gereğince, grubumuzun aşağıdaki önerisinin Genel Kurulun onayına
sunulmasını arz ederim. 
 Mehmet
Naci Bostancı 
 Amasya
 AK
PARTİ Grup Başkan Vekili 
Öneri:

Bastırılarak
dağıtılan 273 sıra sayılı Kanun Tasarısı’nın kırk sekiz saat geçmeden gündemin
“Kanun Tasarı ve Teklifleri ile Komisyonlardan Gelen Diğer İşler” kısmının
2’nci sırasına, yine bu kısımda bulunan 186 ve 248 sıra sayılı kanun tasarılarının
ise yine bu kısmın sırasıyla 3 ve 4’üncü sıralarına alınması ve diğer işlerin
sırasının buna göre teselsül ettirilmesi;
Genel
Kurulun; 
13
Nisan 2016 Çarşamba günkü birleşiminde 39 sıra sayılı Kanun Tasarısı’na kadar
olan işlerin tamamlanmasına kadar; 
14
Nisan 2016 Perşembe günkü birleşiminde 41 sıra sayılı Kanun Tasarısı’na kadar
olan işlerin tamamlanmasına kadar; 
15
Nisan 2016 Cuma günkü birleşiminde 43 sıra sayılı Kanun Tasarısı’na kadar olan
işlerin tamamlanmasına kadar; 
18
Nisan 2016 Pazartesi günkü birleşiminde 45 sıra sayılı Kanun Tasarısı’na kadar
olan işlerin tamamlanmasına kadar; 
19
Nisan 2016 Salı günkü birleşiminde 46 sıra sayılı Kanun Tasarısı’na kadar olan
işlerin tamamlanmasına kadar; 
20
Nisan 2016 Çarşamba günkü birleşiminde 49 sıra sayılı Kanun Tasarısı’na kadar
olan işlerin tamamlanmasına kadar; 
21
Nisan 2016 Perşembe günkü birleşiminde 54 sıra sayılı Kanun Tasarısı’na kadar
olan işlerin tamamlanmasına kadar; 
Yukarıda
belirtilen birleşimlerde gece 24.00’te günlük programın tamamlanamaması hâlinde
günlük programın tamamlanmasına kadar, 
Çalışmalarını
sürdürmesi, 
273
sıra sayılı Kanun Tasarısı’nın İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması, 
Önerilmiştir.




273 Sıra Sayılı
65 Yaşını Doldurmuş Muhtaç, Güçsüz ve Kimsesiz Türk
  Vatandaşlarına Aylık Bağlanması Hakkında Kanun ile Bazı Kanun ve Kanun
  Hükmünde Kararnamelerde Değişiklik Yapılmasına Dair Kanun Tasarısı
(1/694)




Bölümler


Bölüm
  Maddeleri


Bölümdeki Madde Sayısı




1. Bölüm


1 ila 16’ncı maddeler arası


16




2. Bölüm


17 ila 33’üncü maddeler
  arası


17




Toplam
  Madde Sayısı


33



BAŞKAN
– Adalet ve Kalkınma Partisi Grubu önerisi lehinde ve aleyhinde olmak üzere
ikişer sayın milletvekiline söz vereceğim. 
Lehinde
ilk konuşmacı, Mehmet Doğan Kubat, İstanbul Milletvekili. 
Buyurunuz
Sayın Kubat. (AK PARTİ sıralarından alkışlar) 
MEHMET
DOĞAN KUBAT (İstanbul) – Sayın Başkanım, çok değerli milletvekili arkadaşlarım;
grup önerimizin lehinde görüşlerimi ifade etmek üzere söz almış bulunuyorum. Bu
vesileyle, yüce heyetinizi saygılarımla selamlarım. 
Değerli
arkadaşlar, grup önerimizde Genel Kurulun bugünkü gündemine bir kanun
tasarısının alınması ve görüşmelerine başlanması önerilmektedir. Birazdan onun
içeriğine gireceğim. 21 Nisana kadar olan… Zaten geçen hafta Genel Kurul
tarafından alınan kararda Nisan ayı sonuna kadar çalışma gün ve saatlerini
programlamıştık. Hangi işlerin görüşülmesi gerektiği noktasında, bugünkü grup
önerimizin bir bölümü de onunla ilgili. 
Değerli
arkadaşlar, bugün, “torba kanun” olarak bilinen 273 sıra sayılı Kanun
Tasarısı’nı -ki 33 madde, 2 bölümden oluşuyor- gündemin 2’nci sırasına alıp
İnsan Hakları ve Eşitlik Kurumu Kanunu Tasarısı’nı bitirebilirsek inşallah onun
görüşmelerine başlayacağız. Bu kanun, gerçekten, şu anda kamuoyu tarafından da
yakından takip edilen ve birçok kesimi yakından ilgilendiren önemli hükümler
ihtiva ediyor. Örneğin, 65 yaş aylığı alan vatandaşlarımızın, kimin yanında
yaşarsa yaşasın, maaşlarını rahat ve kolay biçimde almaları ve maaşlarında
herhangi bir kesinti ve duraksama olmamasının sağlanmasına yönelik bir kısım
tedbirler. 
Yine
“Kanal İstanbul” olarak bilinen projenin yasal olarak altyapısının bu kanunla
yerine getirilmesi… 
Kentsel
dönüşüm kapsamına girmek şartıyla, kentsel dönüşüme rıza veren
vatandaşlarımızın mahrum olduğu bir kısım elektrik, su, doğal gaz gibi kamusal
hizmetlerden yararlandırılması yolundaki ön açma yine bu kanunla
gerçekleştirilmektedir. 
Sosyal
destek alan vatandaşlarımızdan istihdam edilenlerin işveren sigorta primlerinin
desteklenmesi, gençlerin -ki seçimlerde çok gündeme gelmişti- genel sağlık
sigortası prim borçlarının silinmesi inşallah bu kanunla gerçekleşecek. 
Sermaye
piyasalarında kurumsal yatırımcıların teşvik edilmesi. 
Yine,
önemli bir düzenleme olarak, Bakanlar Kurulu tarafından riskli alan olarak ilan
edilen alanlarda yeniden imar ve inşa faaliyetlerinin hızlı biçimde yürütülerek
oradaki vatandaşlarımızın mağduriyetinin giderilmesi. 
Yine,
kamuoyunda zorunlu trafik sigortasından kaynaklı yaşanan temel sıkıntıların
çözülmesi noktasında kanuni düzenlemeler öte yandan sendika ve
konfederasyonların, şehit yakınları ve gazilere ayni ve nakdi -hem işçi hem de
memur sendika ve konfederasyonları bakımından- yardımlar için önünün açılması. 
Öte
yandan, yine terörizmin finansmanı noktasında özel kanunu gereğince yapılan
mücadelede CMK’daki bir kısım koruma tedbirlerinden eksik olanların da
uygulanabilmesine imkân vermek suretiyle bu mücadelenin daha etkili biçimde
yürütülmesine yönelik düzenlemeler içermektedir. Kanun, inşallah görüşmelerine
başladığımız zaman muhalefetimizin de yapıcı katkılarıyla daha olgunlaşacak,
mükemmel hâle gelecektir.
Bu
vesileyle buradan müjdeyi de vermek isterim. Bugün bu torba kanunun 1’inci
maddesi değerli arkadaşlarım, Şanlıurfa ilimize Kurtuluş Savaşı’nda göstermiş
olduğu, Millî Mücadele’de göstermiş olduğu bu destansı mücadelenin anısına bir
İstiklal Madalyası verilmesi, 1’inci madde bununla ilgilidir. (AK PARTİ
sıralarından alkışlar) Bu madde, hepimizin tabii, millî bir gururu. Bütün
arkadaşlarımız, muhalefetimiz, iktidarımız buna el birliğiyle yürekten sahip
çıktı ve bugün İçişleri Komisyonumuz bir önergeyle bu kanunu gündemine aldı ve
inşallah, sıra sayısı bugün basılıyor. Bu, yarın -ümit ediyorum ki- bu
Meclisten hızlı biçimde yine Meclisimizin katkılarıyla, gruplarımızın
katkısıyla geçecek. 
Ben
şimdiden Şanlıurfa ilimize verilen İstiklal Madalyası’nın da ülkemize ve
Şanlıurfalı vatandaşlarımıza hayırlı uğurlu olmasını diliyorum. 
Grup
önerimize desteklerinizi bekliyor, yüce heyetinizi saygılarımla selamlıyorum.
(AK PARTİ sıralarından alkışlar) 
BAŞKAN
– Teşekkür ederim Sayın Kubat.
Adalet
ve Kalkınma Partisi Grubu önerisi aleyhinde Mehmet Günal, Antalya Milletvekili.
Buyurunuz
Sayın Günal. (MHP sıralarından alkışlar)
MEHMET
GÜNAL (Antalya) – Sayın Başkan, değerli milletvekilleri; hepinizi saygıyla
selamlıyorum.
Az
önce çok kısa ve öz şekilde iktidar partisi önerisini savunan değerli
arkadaşımız, sadece bir maddesini söyleyerek hepsine sanki katılıyormuşuz gibi
bir intiba yarattı. Evet, trajikomik bir durum. Sayın Kubat’ın belirttiği gibi
“Şanlıurfa iline İstiklal Madalyası verilmesiyle…” diye başladı ama -sıra
sayısı basıldı, geldi- sıra sayısının üstünde “65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması…” diye bir tasarı
geldi. 
HÜSNÜYE
ERDOĞAN (Konya) – Buna da karşı çıkmazsınız.
MEHMET
GÜNAL (Devamla) – Sakin olun Hanımefendi, sakin olun. Yeni arkadaşlar biraz
dinlesin, ondan sonra ne dediğimize… İtiraz etme refleksi gelişmiş ki daha
başlamadan, maşallah, hemen atlıyorsunuz. Kitabı getirmedim bu sefer,
“Torbadaki Hukuk” kitabı duruyor. Arkadaşlar “Yenisini yazacaksın herhâlde
Hocam.” dediler. Benim söyleyeceğim şeyi dinlerseniz siz de hak vereceksiniz,
belki “niye sataştım” diye hatta başınızı öne eğebilirsiniz. 
Bu
gelen kanun, 65 yaş torbasıydı. Evet, Şanlıurfa ilimizin, Sayın Kubat’ın dediği
gibi tabii ki İstiklal Madalyası’nı hak ettiğini, alması gerektiğini biliyoruz.
Ama sizin bilmediğiniz bir şey var, onun için dedim. Plan ve Bütçe Komisyonunda
bu teklifler tasarıyla birleştirilirken dedik ki: “Bunu bu torbanın içine
koymayın, her seferinde haramlar ile helaller karışıyor diyorum, kızıyorsunuz.
Helal olan bir şeyi, tartışmalı olan, nizalı olan, itirazlı olan bir şeylerin
içine koyduğumuz zaman olmuyor. Burada 30’a yakın madde var; Emniyetin kadrosu
da var, İçişleriyle ilgili diğer kanunlar da var. Gelin bunları bir paket
yapın, hızlıca İçişleri Komisyonundan geçirin.” 
Değerli
arkadaşlar, şimdi yine yeni bir torba, 5’inci torba. “Torba yapmayacağız.”
deyip şimdi bunu getirdiğiniz zaman… Sadece Şanlıurfa’yla ilgili kısmı değil, başka “Evet.”
dediğimiz şeyler de var; yaşlılık aylığıyla ilgili var, eksik bulduğumuz var,
engelli maaşlarıyla ilgili var, prim ödemelerinin affıyla ilgili var, var oğlu
var. Ama, onun içinde itiraz ettiğimiz şeyler de var, bazı düzenlemeler var,
sigortacılıkla ilgili düzenlemeler var, yapıyla ilgili, afet alanlarıyla ilgili
düzenlemeler var, buralarda eksik olanlar var, yanlış gördüklerimiz var. Hepsi
bir pakete koyulduğu zaman maalesef bununla ilgili sıkıntı oluyor. Tabii ki bu
şekliyle olmasında sorun, Şanlıurfa’nın madalya alması değil. Ama, 65 yaş
aylığıyla ilgili kanunun başlığı, şu anda -dışında onu görmüyorsunuz ama Plan
ve Bütçe Komisyonunun kabul ettiği kısmına bakarsanız- Şanlıurfa’nın madalya
almasıyla ilgili oldu. Birileri, “Ya, biz bir tarihte bir torba görüşmüştük,
bunun içinde 65 yaş aylığı vardı, 6306 sayılı afet vardı, o vardı.” dediği
zaman, arayınca bulamayacak.
Bu, neye benziyor? Komisyonda söyledim
arkadaşlara. Bakayım, burada Sayın Elvan varmış, o, iyi biliyor, -hangi bakan
var diye bakıyorum- Sayın Elvan biliyor. Orta vadeli programın tarihi hep
yetişmiyordu. Şakayla karışık biz de “Ya, bunu bari eylül, ekime alın, her
seferinde ekimde çıkarıyorsunuz, haziran yaparsak el âleme rezil oluyoruz.”
dedik. Arkadaşlar, KHK’nın arasına koymuş. Ama, iki gün aradım, ben hangi
KHK’da olduğunu “search” yaparak bulamadım. Alakasız başka bir, çalışanlarla
ilgili bir şeyin arasına, Maliyedeki çalışmalarla ilgili bir KHK’nın arasına
koymuşlar, orta vadeli programın şeyini buluncaya kadar biz akla karayı seçtik.
Dolayısıyla, kanun yapma tekniği açısından her ne kadar arkadaşlarımız bunun
ayrı bir kanun olması gerektiğini söylüyorsa o zaman ayrı bir kanun teklifi
olarak -bunları- İçişleri Komisyonuna vereceksiniz Plan ve Bütçe Komisyonuyla
alakası olmayan diğer maddeleri de, bir tek orada bazı maddeler var, bunların
görüşülmesi bizde olacak, diğerleri ilgili komisyonlarla olması lazım.
Bakın, arkadaşlar, bu, doğru bir yöntem
değil, Sayın Başbakan da söyledi, sizler de söylediniz, “Artık torba
yapmayacağız.” dediniz, üzerine 5’inci torbayı yapıyoruz, bakın daha sırada
gelenler var, sırada bekleyenler var. E, o zaman diğer komisyonları kapatalım.
Yukarıda söyledim sayın bakanlara –Sayın Elvan da burada- sadece Plan ve Bütçe
Komisyonuna bütün teklifleri, tasarıları gönderelim, hiç olmazsa o zaman tali
komisyonlar çalışsın bari ya. 
Arkadaşlar,
burada bizim uzmanlık alanımız olmayan, Adalet Komisyonuna gitmesi gereken
maddeler var. Burada 6 tane komisyonu ilgilendiren maddeler var. Nasıl
yapacağız şimdi? Biz orada konuşuyoruz, tartışıyoruz, buraya geliyor.
Bakın,
değerli arkadaşlar, daha henüz gelmiş bir tasarı görüşülmeden, Plan ve Bütçe
Komisyonunda en az bunun yarısı kadar daha madde ekleniyor. Bu, nasıl bir
şeydir, ben anlamadım. Sayın Bakanlara soruyorum. Sayın Elvan burada, reformdan
sorumlu, söylediğimiz zaman kızıyor ama. “Ya, bu tasarıları elden mi
imzalatıyorsunuz Sayın Bakanım?” diyorum, “Ya, öyle şey olur mu?” Peki, o zaman
niye oraya getirmediniz Sayın Bakanım, ilgili bakanlarım? 6 tane ayrı komisyon
var, 5-6 taneden fazla ayrı bakanlığı ilgilendiren düzenleme var. Peki, bu
arkadaşlarımız, bu bürokratlar o anda uyuyorlar mı? Bakanlar Kuruluna bu tasarı
gelirken 65 yaş aylığıyla ilgili başka bir şey varsa bunları niye
getirmiyorlar? Bu söylediğimi şaka olarak söylemiyorum, muhalefet şerhimizin
içerisinde de var. Birazdan “görüşelim” diye oylayacaksınız, görüşürken yine
belirteceğiz ama burada söylediğimiz şeyler duruyor arkadaşlar. İlgili
komisyonlardan raporu yok, tali komisyonlardan “Biz görüşmeyeceğiz.” diye rapor
geliyor. Ben ihtisas komisyonları ne iş yapar, merak ediyorum değerli
arkadaşlar. Başkanlara helal olsun, anında cevap yazma hızı var. Diyorlar ki:
“Bizim işimiz var, biz görüşmeyeceğiz.” Soruyoruz Komisyon Başkanımıza: Tali
komisyondan rapor geldi mi? “Vallahi, onlar görüşemeyecekmiş.” Ne yapıyor? “İşi
var.” Ne işi var? Toplantı var mı? “Yok.” Yani, böyle bir çalışma düzeni, böyle
bir kanun yapma düzeni olmaz. Kanun yapma tekniğine de aykırı. Örnek, Sayın
Elvan burada, kendisi de açıkladı, Sayın Başbakan da açıkladı: “Söylediğimiz
eylem planındaki reformları tuttuk.” Bir tanesine baktık; düzenleyici etki
analizi yapılacak. Yok, Sayın Bakanım, sizin alanınız, hâlâ yok. “Sözümüzü
tuttuk.” diyor… Geldi şimdi, yeni bir tasarı daha geldi -az önce konuştuk-
onunla ilgili de yok. Diyoruz ki: Bunun zararı ne kadar olacak? Ne kadara
devlete mal olacak? Burada vatandaşa yükü ne olacak? Bilen yok. 
Sigortacılık
düzenlemesi var. Bilmiyoruz, soruyoruz, öğrenemiyoruz. 
Kanal
İstanbul’la ilgili var. Daha ortada ÇED raporu yok, fizibilite raporu yok, biz
burada “su yolu” diye kanun çıkaracağız. 
Şimdi,
bu etki analizi dediğimiz şeyin bir sürü hukuki, ekonomik, siyasi, toplumsal
etkilerinin tartışılması gerekiyor. Yani, reform paketinde, eylem paketinde
olan, “Yaptık.” dediğiniz şeyler dahi burada gerçekleşmiyor. Onun için, oturup
Bakanlar Kurulunda, Sayın Elvan’a da daha önce söyledik, Sayın Şimşek’e de,
Maliye Bakanımıza da, Ekonomi Bakanımıza da söyledik… Yapılması gereken işler
varsa yapalım, ona itirazımız yok. Arkadaşlara baştan onun için dedim, bir
durun, hemen itiraz etmeyin diye. Çıkması gereken kanun çıkar ama çıkması
gerektiği şekliyle çıkması lazım, ilgili kurumlardan görüş alınması lazım.
Yani, Mevzuat Hazırlama Yönetmeliği diyor ki: “Bu kurumlardan görüş alınır,
Hazine Müsteşarlığından -Kalkınma Bakanlığından şimdi- ilgili görüşler alınır.”
Peki, bu, gelmediği zaman ne oluyor? Eksik oluyor. 
Yaptığımız
düzenlemelerin bir kısmı, Anayasa Mahkemesinden dönen düzenlemeler. O zaman da
uyardık. 2012 yılında çıktı 6306 sayılı Kanun, sonra Anayasa Mahkemesine gitti,
birçok maddesi iptal oldu. Şimdi yine uyarıyoruz, eksik yaparsak yine iptal
olacak. 
Dolayısıyla,
bizim derdimiz, sizin yarından sonraya, öbür haftaya yetiştirmek istediğiniz,
Şanlıurfa’ya İstiklal Madalyası’nın verilmesine ilişkin hüküm değil; tam
tersine, böylesine kutsal bir şeyin tartışmalı bir paketin içerisine sokularak
“Plan ve Bütçe Komisyonunda nasıl olsa bir tasarı var, bunun içine sokalım.”
denilmesinden kaynaklanıyor. Değerli arkadaşlar, bu yöntemle yaparsak yine
yanlış oluyor. Şekil açısından yanlışlık ayrı, içerik açısından da yanlış
oluyor. Türkiye'nin tamamını ilgilendiren, 13-14 milyar lirayı bulacağı
söylenen bir Kanal İstanbul projesini hiç tartışmadan, ilgili kuruluşlardan
görüş almadan, fizibilite etütlerini yapmadan, etki analizlerini yapmadan
getiriyoruz. Şimdi, bunu kabullenmemiz mümkün mü? İkisini yan yana, aynı kefeye
koyup hem bunu hem bunu kabul ediyoruz deme şansımız yok. Onun için, bakın,
daha dün alelacele muhalefet şerhlerimizi yazdık, şimdi, bugün “Aceleden
getirelim.” Eğer onun acelesi varsa daha önce söylediğim gibi, iki satırlık bir
kanun teklifiyle bunların hemen gelip o maddenin ayrıştırılması, İçişleri
Komisyonundan geçirilmesi gerekiyordu. 
Dolayısıyla,
Mevzuat Hazırlama Yönetmeliği’ne aykırı şekilde hazırlanan ve artık
galatımeşhur hâline gelen bu torba alışkanlığından vazgeçmemiz gerekiyor.
İnşallah, bir daha bunlar olmaz diyorum ama inanarak söyleyemiyorum, yaptığım
duaya, olmayacak duaya amin diyorum. Yani Mehmet Akif “Allah, bize bir daha
İstiklal Marşı yazdırmasın.” demiş ama herhâlde siz bana bir torba kanun kitabı
daha yazdıracaksınız diyor, saygılar sunuyorum. 
BAŞKAN
– Teşekkür ederim Sayın Günal.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Demin AKP Grubu adına konuşan sayın hatip, Urfa’ya
İstiklal Madalyası verilmesiyle ilgili, İçişleri Komisyonuna giden süreçte
muhalefetle mutabık kaldıklarını ifade etti. 
BAŞKAN
– Evet, Sayın Baluken…
İDRİS
BALUKEN (Diyarbakır) – Böyle bir durum yok aslında, onu düzeltmemiz lazım.
BAŞKAN
– Buyurunuz.
İki
dakika süre veriyorum.
IX.- SATAŞMALARA İLİŞKİN KONUŞMALAR (Devam)
9.- Diyarbakır Milletvekili İdris
Baluken’in, İstanbul Milletvekili Mehmet Doğan Kubat’ın AK PARTİ grup önerisi
üzerinde yaptığı konuşması sırasında Halkların Demokratik Partisine sataşması
nedeniyle konuşması
İDRİS
BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; hepinizi saygıyla selamlıyorum. 
Demin
Sayın Kubat burada, İçişleri Komisyonunda Şanlıurfa şehrine İstiklal Madalyası
verilmesiyle ilgili sürecin tüm muhalefetin ortaklaşmasıyla şekillendiğini
söyledi, öyle bir durum yok. Yani yasama tekniği açısından torba yasa içerisine
alınmış ancak AKP’nin siyasi birtakım hesapları doğrultusunda öne çekilmek
üzere İç Tüzük’e aykırı bir şekilde Komisyonun toplantıya çağrılmasını ve
Komisyon gündeminin işletilmesini biz yanlış bulduk. Ancak, bu konuda
yaptığımız itirazları dinlemedikleri için yani torba yasada bu maddenin
geçebileceğine dair söylediğimiz hususlara ya da derli toplu bir kanun
teklifiyle getirilip Komisyondan geçirilmesiyle ilgili hususlara uymadıkları
için, diğer iki muhalefet partisi, CHP ve MHP de onay verdikleri için İçişleri
Komisyonunda olası bir tartışmada sanki “Şanlıurfa’ya İstiklal Madalyası
verilecek, HDP bunu engelliyor.” gibi bir algı oluşmaması adına, biz AKP’nin
siyasi takvimine değil, Şanlıurfa şehrine ve Urfa halkının beklentisine olan
saygımızdan dolayı onay verdik. Yani verdiğimiz onayın anlamı budur. 
AKP’nin
bu şekilde, torba yasalarla bu Meclisi sürekli, İç Tüzük’ten ve Parlamento
teamüllerinden koparacak şekilde işletmiş olmasını, bir komisyonu sadece bir
saat önceden “Hadi, toplanıyoruz, şu kanunu görüşüyoruz.” şeklinde
çalıştırmasını doğru bulmuyoruz, bunu ifade ediyoruz. Ama, özellikle CHP ve
MHP’nin bu konudaki AKP’nin ekmeğine yağ süren tavırları maalesef bizi
zorladığı için de farklı bir konuma düşmeme adına biz Şanlıurfa iline ve
halkımıza olan saygımızdan ve onların beklentilerini önemsediğimizden dolayı
kabul oyu verdik.
(Mikrofon
otomatik cihaz tarafından kapatıldı)
İDRİS
BALUKEN (Devamla) – Yani bu ara çokça kulislerde de bazı bilgiler dolaşıyor,
belki daha sonra o bilgilerle ilgili değerlendirmeler yapacağız.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Baluken.
MEHMET
GÜNAL (Antalya) – Sayın Başkan…
BAŞKAN
– Sayın Günal…
MEHMET
GÜNAL (Antalya) - …Sayın Baluken sözünün sonunda “CHP ve MHP’nin AKP’nin
ekmeğine yağ süren tavırları…” dedi. Ben söylemiştim ama anlaşılmamış herhâlde.
BAŞKAN
– Buyurunuz Sayın Günal.
Lütfen
yeni bir sataşmaya meydan vermeyiniz.
10.- Antalya Milletvekili Mehmet Günal’ın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
MEHMET
GÜNAL (Antalya) – Teşekkür ederim Sayın Başkan.
Galiba
sayın hatip dikkatle dinlememiş. Tam tersine, kanunun içeriğiyle ilgili
eleştirilerimizi anlattık. Şanlıurfa’nın İstiklal Madalyası almasıyla konunun,
tam tersine, bu konularla, tartışmalı konularla karıştırılmaması gerektiğini ve
AKP’nin bu torba kanun klasiğinden vazgeçmesi gerektiğini söyledik. Ki,
kendilerine o öneriyi komisyonda sayın bakana ben yapmıştım. “Bu maddeyi alın,
o kanun teklifini çekin, diğerleri zaten orijinal torba tasarıda vardı, onları
ayrı görüşelim, bunu karıştırmayın. Şanlıurfa’ya yakışır, şanına yakışır bir
şekilde kanunu başlığıyla, kendisiyle ayrı çıkaralım.” diye de söyleyen
Milliyetçi Hareket Partisinin Plan ve Bütçe Komisyonundaki sözcüsü olarak
bendim. Dolayısıyla, şimdi buradan bir şey çıkarmak, siyaset çıkarmak… Herkesin
görüşü kendisinedir. Bizim, bununla ilgili yapmış olduğumuz eleştirilerimiz, az
önce göstermiş olduğum sıra sayısının içerisinde Milliyetçi Hareket Partili
üyeler olarak bu tasarıya ilişkin muhalefetimiz oradadır. Bizim gönül
rahatlığıyla destek verdiğimiz birkaç madde vardır, bunların en başında da
Şanlıurfa’nın madalya almasıyla ilgili madde vardır.
Bizim
itirazımız devam etmektedir. AKP’ye bir destek olduğumuz da yoktur; tam
tersine, “Böyle yapmayın, Urfa’yı bu işlerle karıştırmayın, haramlar ile
helalleri birbirinden ayıralım, helalleri hızlıca geçirelim.” diyoruz. Bizim de
itirazımız olmayan birçok madde var. Artık öyle söylüyorum, biliyorsunuz “haram”
dediğimiz ikircikli iş olursa onların tartışılması lazım. Eğer bilgi
verilmezse, eğer aceleyle gelirse, eğer son saniyede komisyona bürokratlar
getirir, bakanın bile tam haberi olmazsa bizim bunu eleştirmemizden daha doğal
bir şey yok, zannediyorum maksat hasıl olmuştur. Sayın Baluken de zannediyorum
dikkatli dinlemediği için öyle söylemiştir. Bizim tavrımız, Milliyetçi Hareket
Partisi olarak nettir. Yapıcı olarak memleketimizin lehine olan şeylerde destek
oluruz, milletimizin birliği için olanlara destek oluruz, yanlış olanlara da
her zaman eleştirilerimizi ve tavrımızı sürdürürüz diyorum.
Saygılar
sunuyorum. 
BAŞKAN
– Teşekkür ederim Sayın Günal.
İDRİS
BALUKEN (Diyarbakır) – Sayın Başkan, Sayın Günal konuşması sırasında dikkatle
dinlemediğim için yanlış tespitler yaptığımı ifade etti, dolayısıyla şahsıma da
sataştı.
BAŞKAN
– Bu, sataşma değil Sayın Baluken.
İDRİS
BALUKEN (Diyarbakır) – Sayın Başkan…
BAŞKAN
– Bir açıklama yaparsanız dinleyeyim ben sizi.
İDRİS
BALUKEN (Diyarbakır) – O zaman 60’a göre…
BAŞKAN
– Yani ben şöyle anladım, önce görüşümü söyleyeyim: Sayın Kubat, tüm siyasi
partilerin bu konuda mutabık olduğunu söylerken usul açısından da herkesin
mutabık olduğunu sanıyorum kastetmiş değil. Ama bir yanlış anlamaya yol
açabilir düşüncesiyle siz burada “Usul yönünden biz buna karşıyız, esas
yönünden değil.” şeklinde bir açıklama yaptınız, Milliyetçi Hareket Partisi de
benzer yönde bir değerlendirme yaptı, şimdi sizin katkınızı bekliyorum Sayın
Baluken.
Buyurunuz.
VI.- AÇIKLAMALAR (Devam)
30.- Diyarbakır Milletvekili İdris
Baluken’in, Antalya Milletvekili Mehmet Günal’ın sataşma nedeniyle yaptığı
konuşmasındaki bazı ifadelerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, sizin de ifade ettiğiniz gibi, biz esasa dair değil, usule dair
itirazlarımızın sanki bir mutabakatla neticelenmiş olduğu bilgisi üzerine söz
aldık. Ben Milliyetçi Hareket Partisi adına konuşan sayın hatibi de çok
dikkatle dinledim ve kürsüde dile getirdiği itirazlara benzer itirazları
kürsüden ifade ettim. Ancak usule dair AKP’nin İç Tüzük ve Parlamento
teamüllerini hiçe sayan bu yaklaşımlarıyla ilgili Milliyetçi Hareket Partisinin
ve Cumhuriyet Halk Partisinin itiraz etmediğini, Komisyonun sadece bir saat
öncesinden Komisyon üyelerinin bilgilendirilmesi suretiyle toplanmak durumunda
kaldığını ve usulle ilgili bu hassasiyet gösterilmediği için de HDP’nin
itirazının esas üzerinden kamuoyuna yansıtılması gibi bir durumla karşılaşmama
adına bu onayı verdiğimizi ifade ettim. Dolayısıyla, burada Sayın Günal’ın
ifade etmiş olduğu itirazlarla ilgili duyarlılık keşke bugün Komisyonun
toplanması sırasında da… Yani böyle bir usul yoktur, İç Tüzük’te Komisyonun hangi
şartlarda toplanacağı, gündeminin ne zaman önceden üyelere bildirileceği,
toplantı koşullarının nasıl sağlanacağıyla ilgili belirtilmiş olsaydı, benim
dile getirdiğim husus budur Sayın Başkan. 
BAŞKAN
– Teşekkür ederim Sayın Baluken, açıklığa kavuşmuştur. 
VIII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun
çalışma saatlerinin yeniden düzenlenmesine; bastırılarak dağıtılan 273 sıra
sayılı Kanun Tasarısı’nın kırk sekiz saat geçmeden gündemin “Kanun Tasarı ve
Teklifleri ile Komisyonlardan Gelen Diğer İşler” kısmının 2’nci sırasına, yine
bu kısımda bulunan 186 ve 248 sıra sayılı Kanun Tasarılarının ise yine bu
kısmın 3 ve 4’üncü sıralarına alınmasına ve diğer işlerin sırasının buna göre
teselsül ettirilmesine; 273 sıra sayılı Kanun Tasarısı’nın İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi (Devam)
BAŞKAN
– Adalet ve Kalkınma Partisi Grubu önerisi lehinde Tülay Kaynarca, İstanbul
Milletvekili. 
Buyurunuz
Sayın Kaynarca. (AK PARTİ sıralarından alkışlar) 
TÜLAY
KAYNARCA (İstanbul) – Sayın Başkan, değerli milletvekilleri; AK PARTİ grup
önerisi lehinde söz aldım, Genel Kurulu saygıyla selamlıyorum. 
Grup
önerimiz, Meclisin çalışma gündemiyle ilgili olacak. Az önce tüm teknik
ayrıntılarını İstanbul Milletvekilimiz Sayın Mehmet Doğan Kubat -tekrar etmemek
adına- belirtmişti. O yüzden, 273 sıra sayılı kanunun, temel kanunun, ilgili
kanun tasarısının, mevcut gündemin 2’nci sırasına alınmasını öngörüyoruz, bunu
öneriyoruz Meclisimize. Ve İnsan Hakları ve Eşitlik Kurumunun bölümü üzerinde
görüşmeler bittikten sonra bunu gerçekleştireceğiz. Biliyorsunuz, bu hafta
yaptığımız çalışmalarda mevcut tasarının 2’nci bölümü ve 28’nci maddesi (2)’nci
fıkrası üzerinden verilen önergelerle bugün çalışmaya devam edeceğiz. İnsan
haklarıyla ilgili, bu kurumla ilgili kanunu çıkardıktan sonra da az önce ifade
ettiğim 273 sıra sayılı temel kanun üzerinde görüşmeler yapmayı öneriyoruz. O
nedenle de gündemin 2’nci sırasına alınmasını Meclisin, Genel Kurulun takdirine
sunuyoruz. 
Peki,
bunu niye önemsiyoruz? Çünkü vatandaşımızın heyecanla ve önemle beklediği
maddeler var bu temel kanun içerisinde. 15 bin polis kadrosu ihdası, bunlar
içerisinde yer alıyor. Yine, işçilerin izin haklarıyla ilgili kanun, kayıt
dışıyla mücadeleyle ilgili de 2.650 tane sosyal güvenlik denetmen ve yardımcısı
kadrosu ihdası da yine bu kanun tasarısı içerisinde yer alıyor. 
Yine,
vatandaşımızın -15 bin polis kadrosunu ifade etmiştik- önemle beklediği,
heyecanla beklediği bu kanun tasarısını görüşebilmek adına gündemin 2’nci
sırasına almayı teklif ediyoruz. 
Ben
bu duygu ve düşüncelerle AK PARTİ grup önerisi lehinde söz aldığımı, Genel
Kurulun da bu konuda, bu gündemle ilgili öne çekme, torba kanunu görüşme
konusundaki görüşe destek vermenizden mutlu olacağımızı ifade ediyor, Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Kaynarca.
Adalet
ve Kalkınma Partisi Grubu önerisi aleyhinde Levent Gök, Ankara Milletvekili.
Buyurunuz
Sayın Gök. (CHP sıralarından alkışlar)
LEVENT
GÖK (Ankara) – Sayın Başkan, değerli milletvekilleri; AKP Grubunun vermiş
olduğu öneriyle yeni bir çalışma süreleri ve takvimi belirleniyor. 
Tabii,
bu önerileri AKP grubundan sık sık görüyoruz. Bir plan dâhilinde olmayan,
gerektiği zaman başka bir kanuna evrilen, o kanun görüşülürken başka bir kanuna
aniden sıçrayan bir çalışma takvimini AKP grubu sık sık gündemimize getiriyor. 
Cumhuriyet
Halk Partisi olarak halkımızın ve toplumumuzun yararına olan bütün kanunlarda
istisnasız destek vermeyi ve destek vereceğimizi ifade etmeyi, buradan
belirtmeyi bir görev sayıyoruz değerli arkadaşlar. Kimse zannetmesin ki, bu
Meclis, muhalefetin sözleri, iddiaları ya da İç Tüzük’ten kaynaklanan haklarını
kullanmasından dolayı bazen kanunları yeteri kadar çıkartamıyor; tam tersine,
iktidar partisi grubunun ikircikli tavırları, neyi ne zaman gündeme
getireceklerini bilemedikleri ya da yasama yaparken yasama tekniğinden farklı
ve ayrı ve yasama tekniğine aykırı bir çalışma üslubu belirlemesinden dolayı bu
Meclisin pek çok alanda çalışamadığını görüyoruz. Örneğin, geçtiğimiz hafta, bu
hafta İnsan Hakları Kurumu Kanunu’nu tartışıyoruz. Tam dört yıl önce bu kanun
burada tartışıldı değerli arkadaşlar. İlgili Sayın Bakan da burada. Tam dört
yıl önce burada itirazlarımızı anlattık. Dedik ki: “Değerli milletvekilleri,
AKP’li arkadaşlarımız, yanlış yapıyorsunuz, lütfen bizi dinleyin. Sadece
bencilce davranarak ‘Bu işi biz biliyoruz.’ havasına kapılmayın. İnsan Hakları
Kurumu gibi önemli bir kurumun, Birleşmiş Milletlerin, Avrupa Birliğinin
kriterleri arasında yer alan bir kurumun kurulmasında muhalefetin katkısı
önemlidir.” İddialarımızı tek tek söyledik. “Göreceksiniz, bir müddet sonra
yanlış yaptığınızı anlayacaksınız ve bu yasayı değiştirmek üzere tekrar
huzurumuza geleceksiniz.” Dedik tam dört yıl önce.
Değerli
arkadaşlarım, Meclis tutanakları ortada; dört yıl önceki tutanakları açın
bakın, ne söylemişsek bugün aynısıyla karşı karşıyayız. O gün “Yanlış
yapıyorsunuz.” dedik, anlatamadık. Şimdi de İnsan Hakları Kurumu Kanunu’nda
yanlış yaptığınızı söylüyoruz çünkü o konuda Paris İlkeleri, özellikle mali
özerklik ve kurumun özerkliğine çok dikkat eder. Kurumun oluşturulma yapısını
iktidarın emrine veren bir anlayışın, Paris İlkeleri’yle uyuşması söz konusu
değil, bunun Birleşmiş Milletler tarafından akredite edilmesi mümkün değil,
Avrupa Birliğiyle ilgili yürüttüğümüz bu müzakerelerde Avrupa Birliği
kriterleri arasında uygun bir şekilde değerlendirilmesi söz konusu değil. 
E,
ben muhalefet partisi olarak bunu söylüyorum, ülkemi seviyorum, bütün
Türkiye’yi seviyorum. Diyorum ki: “Yanlış yapıyorsunuz.” Dinleyin bizi...
Dinlemiyorsunuz. E, ne olacak şimdi değerli arkadaşlar? Bunun faturasını kim
ödeyecek? Bir müddet sonra, bakın, İnsan Hakları Kurumu akredite edilmediği
için buraya tekrar gelinecek ve burada tekrar biz saatlerce tartışacağız,
tartışacağız, biz anlatacağız, siz yine dinlemeyeceksiniz, bildiğinizi yapmaya
devam edeceksiniz. (CHP sıralarından alkışlar) Bu, yanlıştır, tıpkı diğer yasalarda
olduğu gibi. 
Torba
yasa… Şimdi AKP adına konuşan arkadaşımız, bir torba yasanın öne çekilmesi için
bir teklif getiriyor. Bizim de pek çok maddesine katıldığımız, birçok maddesine
de itirazlarımız olan bir teklif. Tam 18 ayrı konuda değerli arkadaşlarım, 18
ayrı kanunda değişiklik yapılıyor: Muhtaç ailelere yardımdan tutun Karayolları
Trafik Kanunu’na, Mera Kanunu’na, İmar Kanunu’na, Terörle Mücadele Kanunu’na,
Sendikalar Kanunu’na, İş Kanunu’na, Karayolları Taşıma Kanunu’na, Suç
Gelirlerinin Aklanmasının Önlenmesi Hakkındaki Kanun’a, Afet Riski Altındaki
Alanların Dönüştürülmesi Hakkında Kanun’a kadar 18 ayrı kanunda değişiklik
yapıyoruz .
Değerli
arkadaşlar, torba yasa tehlikelidir. Her kanun, ihtisas komisyonlarında
görüşülmelidir. Plan ve Bütçe Komisyonu bütün kanunları bilecek gibi değildir
ki. Çağırıyorsunuz Plan ve Bütçe Komisyonunu “Haydi toplantıya.” Oradaki
arkadaşlarımız insan üstü bir gayretle, uzmanlık alanları olmayan konularda,
ihtisas konularından olmayan konularda bir anda araştırıyorlar, pek çok
yanlışınızı söylüyorlar, AKP grubu olarak sizler bilmiyorsunuz yanlışları. 18
ayrı kanun, bir torbaya konur mu değerli arkadaşlarım? Sayın Davutoğlu, bu
torba kanunun kaldırılacağını ifade etmedi mi bizlere? Geçen dönemde “Son”
dedi. Bakıyoruz yine torba kanunlar geliyor. Bu torba kanun sistematiği kanun
tekniğine ve kanun yapma anlayışına tamamen aykırıdır arkadaşlar, itirazımız
buna. Gelin, her madde, her kanun ihtisas komisyonunda görüşülsün. Bakın, bu
kanundan çıkartılan Şanlıurfa’ya madalya verilmesi hakkındaki maddeyi
desteklediğimizi ifade ettik, bunun doğru yolunun da bu torba yasadan
çıkartılarak olması gerektiği gibi İçişleri Komisyonundan geçirilmesi kaydıyla
geldiği takdirde çok hızlı bir şekilde Meclisten geçirebileceğimiz konusundaki
siyasi irademizi ve muvafakatimizi belirttik. Bu, Urfa’ya İstiklal Madalyası
verilmesi hakkındaki kanun, bugün İçişleri Komisyonundan önerimiz doğrultusunda
geçti. Doğrusu yapıldı ve buraya geldiğinde Türkiye’mizin güzide bir iline, hep
beraber bir İstiklal Madalyası verme şerefine bütün partiler -bütün dört
partiyi de kastediyorum- hep beraber oylarımızla tanık olacağız ve bu şerefe
hep beraber ortak olacağız. Yani bir yanlıştan dönülmüştür bu işte. Bizim
rızamız bu doğrultudadır. 
Değerli
arkadaşlar, bu torba yasa geliyor, temel kanun. Değerli arkadaşlar, şimdi,
temel kanun konusuna da itirazlarımız var. Geçmişte bu Meclis, iktidarın,
muhalefetin iş birliğiyle bin maddelik kanunları değiştirdi, 600 maddelik
kanunları değiştirdi. Üç günde, dört günde değiştirdi. Temel kanun onlar,
Medeni Kanun, Ceza Kanunu hepimizi ilgilendiren alanlar. Ama bir torba kanunun
içine atmışsınız 18 ayrı madde, bunu hem torba kanun olarak getiriyorsunuz hem
de temel kanun olarak getirmeniz hukuk tekniğine ve kanun yapma tekniğine
aykırıdır değerli arkadaşlarım.
“Temel
kanun” kavramını son derece basite indirgeyen bir anlayışla AKP grubu
çalışıyor. Her biri önemli, her bir maddesi üzerinde dakikalarca konuşulması
gerekiyor, hakkının verilmesi gerekiyor. Örneğin afet riski altındaki… Kanun.
Değerli arkadaşlarım, şu anda doğu ve güneydoğuda ilan edilen pek çok bölgeyle
ilgili konuda çok ciddi hatalar var. Bunlar alelacele getirilecek konular
değil. Çevre Bakanlığını öne çıkartan bir anlayış; Ulaştırma Bakanlığına, mera
vasfını verdiren bir anlayış -diğer bir kanunda- doğru bir yaklaşım değil.
Buradan oy çokluğuyla geçecek olan kanun bizim ihtiyaçlarımızı görmez. Bir
müddet sonra göreceksiniz çok temel ihtiyaçlar çıkacak ve pek çok kanunda
olduğu gibi yine karşımıza geleceksiniz “Biz orada yanlışlık yaptık.”
diyeceksiniz. Lütfen, bizleri dikkatli dinleyin. AKP’nin bu torba yasa, temel
yasa mantığından uzaklaşması ve olması gerektiği gibi ihtisas komisyonlarına
havalesiyle, kanunların gerçek komisyonlarında görüşülüp enine boyuna tartışıldıktan
sonra buraya gelmesi gerekiyor. 
Çok
acelece alınmış kararlarla bürokratlara teslim olmuş bir siyasi otorite var
karşımızda. Bürokratlar yönetiyor. Bürokratlar dayatıyorlar önümüze “Bu kanun
çıkacak.” diye. Niye? E, siyasi otorite bakmayacak mı bunlara? Bizler
bakmayacak mıyız? 
İDRİS
BALUKEN (Diyarbakır) – Hükûmet yok, Hükûmet.
LEVENT
GÖK (Devamla) – “Haydi, bir saat sonra gelin, Plan ve Bütçe Komisyonunu
toplantıya çağırıyoruz.” Değerli arkadaşlar, böyle bir tablo olabilir mi? Enine
boyuna incelemeden kanun çıkarılabilir mi? Bizim temel itirazlarımız
bunlaradır.
Sevgili
yurttaşlarım, şunu bilmelisiniz ki Cumhuriyet Halk Partisi asla ve asla,
toplumun menfaatinin öne çıktığı konularda iktidarın getirdiği kanunlarda,
tekliflerde gereğini yapan bir anlayışı sürdürmüş ve hiçbir zaman engel
olmamıştır ama toplumun ve Türkiye’nin çıkarına aykırı olan konularda -yasama
tekniği olarak- Anayasa Mahkemesine, Avrupa İnsan Hakları Mahkemesine aykırı
gördüğümüz tüm hususlara da Türkiye’nin menfaatlerine olarak itiraz etmek ve
bunları savunmak durumundayız. Bu, bizim hukuk devleti anlayışımızın bir
gereğidir. Biz “önce hukuk” diyoruz, “önce adalet” diyoruz ve bu anlayış
çerçevesinde ranta kaçmayan, başkalarını kayırmayan, 78 milyonu ilgilendiren
tüm kanunlara da destek vermeye devam ediyoruz. Bu kanunda da temel
itirazlarımız var, temel yaklaşımlarımız var. Onları da tartışmalarda hep
beraber göreceğiz diyorum, hepinizi saygıyla selamlıyorum.
BAŞKAN
– Teşekkür ederim Sayın Gök.
Öneriyi
oylarınıza sunuyorum: Kabul edenler... Kabul etmeyenler... Öneri kabul
edilmiştir. 
Birleşime
on dakika ara veriyorum. 
Kapanma Saati: 18.29
DÖRDÜNCÜ OTURUM
Açılma Saati: 18.46
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 68’inci Birleşiminin Dördüncü
Oturumunu açıyorum.
Alınan karar
gereğince, sözlü soru önergelerini görüşmüyor ve gündemin "Kanun Tasarı ve
Teklifleri ile Komisyonlardan Gelen Diğer İşler" kısmına geçiyoruz.
1’inci sırada
yer alan Türkiye İnsan Hakları ve Eşitlik Kurumu Kanunu Tasarısı ile Kadın
Erkek Fırsat Eşitliği Komisyonu ve İnsan Haklarını İnceleme Komisyonu
raporlarının görüşmelerine başlayacağız.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye İnsan Hakları ve Eşitlik Kurumu
Kanunu Tasarısı (1/596) ile Kadın Erkek Fırsat Eşitliği Komisyonu ve İnsan
Haklarını İnceleme Komisyonu Raporları (S. Sayısı: 149) (x)
BAŞKAN
– Komisyon? Yerinde.
Hükûmet?
Yerinde.
Dünkü
Birleşimde İç Tüzük’ün 91’inci maddesine göre temel kanun olarak görüşülen 149
sıra sayılı Kanun Tasarısı’nın ikinci bölümünde yer alan 28’inci maddeye bağlı
(1)’inci fıkrası kabul edilmişti.
Şimdi,
28’inci maddeye bağlı (2)’nci fıkra üzerinde ikisi aynı mahiyette olmak üzere
üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanun Tasarısı’nın
28’inci maddesinin (2)’nci fıkrasının (a) bendinin aşağıdaki şekilde
değiştirilmesini arz ve teklif ederiz.
"(a)
36 ncı maddesinin "Ortak Hükümler" bölümünün (A) fıkrasının (11)
numaralı bendinde yer alan "İnsan Hakları Uzman Yardımcıları" ibaresi
"İnsan Hakları ve Eşitlik Uzman Yardımcıları" ve "İnsan Hakları
Uzmanlığına" ibaresi "İnsan Hakları ve Eşitlik Uzmanlığına"
şeklinde değiştirilmiştir."
 Deniz Depboylu Erkan
Haberal Ruhi Ersoy
 Aydın Ankara
 Osmaniye
 Kadir Koçdemir Mehmet
Erdoğan Nuri Okutan
 Bursa Muğla Isparta
BAŞKAN – Şimdi
okutacağım iki önerge aynı mahiyette bulunduğundan önergeleri birlikte işleme
alacağım, talepleri hâlinde önerge sahiplerine ayrı ayrı söz vereceğim. 
Şimdi, aynı
mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanun Tasarısı’nın
28’inci maddesinin (2)’nci fıkrasının tasarı metninden kaldırılmasını arz ve
teklif ederiz.
 Şenal Sarıhan Mehmet
Gökdağ Okan Gaytancıoğlu
 Ankara Gaziantep Edirne
 İbrahim Özdiş Gülay
Yedekci Çetin Arık
 Adana İstanbul Kayseri
 Bülent Öz Kemal
Zeybek
 Çanakkale Samsun
Aynı mahiyetteki
diğer önergenin imza sahipleri: 
 İdris Baluken  Çağlar
Demirel Sibel Yiğitalp 
 Diyarbakır Diyarbakır Diyarbakır
 Bedia Özgökçe Ertan  Behçet
Yıldırım 
 Van Adıyaman
BAŞKAN – Aynı
mahiyetteki iki önergeye Komisyon katılıyor mu? 
İNSAN HAKLARINI
İNCELEME KOMİSYONU BAŞKAN VEKİLİ FATMA BENLİ (İstanbul) – Katılmıyoruz Sayın
Başkan. 
BAŞKAN –
Hükûmet? 
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan. 
BAŞKAN –
Önergeler hakkında konuşmak isteyen Bedia Özgökçe Ertan, Van Milletvekili. 
Sayın Ertan,
buyurunuz. (HDP sıralarından alkışlar)
Süreniz beş
dakikadır. 
BEDİA ÖZGÖKÇE
ERTAN (Van) – Teşekkür ediyorum Sayın Başkan. 
Sayın Başkan,
değerli milletvekilleri; Genel Kurulu saygıyla selamlıyorum. 
Üzerinde
konuştuğum 28’inci madde, aslında Türkiye İnsan Hakları Kurumunun nasıl Türkiye
İnsan Hakları ve Eşitlik Kurumuna dönüştürüldüğüne dair teknik bir maddedir.
Ancak, tasarının bütününe bakınca görüyoruz ki nitelik bakımından, Türkiye’de
yaşayan bizleri tatmin edici bir yasa değil ve hakları gerçek anlamda güvence
altına alan bir dönüşüm de söz konusu değil. Açıkça söylemek gerekir ki insan
haklarının korunması konusunda devletin bütün organlarına yansımış olan geriye
gidiş bu kuruma da yansımış durumdadır. Tasarıda, şimdiye kadar olan
uygulamanın tam aksine, öngörülen kuruma insan hakları ihlalleriyle ilgili
sadece resen inceleme yetkisi verilmiş. Bunun anlamı, bireylerin başvuru
haklarının ellerinden alınmış olmasıdır. 
Kurumun
ilk görevi olarak şu sayılıyor: “İnsan haklarının korunmasına,
geliştirilmesine, ayrımcılığın önlenmesine ve ihlallerin giderilmesine yönelik
çalışmalar yapmak.” Bu tasarıyı yazanlara gerçekten şunu sormak istiyorum:
İnsan hakları ihlalleriyle mücadele etme alanında ihlal başvurusu almadan
mücadele edilebileceğini gerçekten düşünüyor musunuz? Bu kanun tasarısı Meclise
sunulurken, mevcut kurumun kapasitesinin bu yeni modelle güçlendirileceği
belirtiliyordu ama bütün bu düzenlemeler gösteriyor ki burada amaç,
güçlendirmek değil, Türkiye’de devletin neden olduğu ihlalleri gizlemektir.
“İhlalleri gizlemek” diyorum çünkü Türkiye İnsan Hakları Kurumuna yapılan
başvuruların, iktidarı nasıl tedirgin ettiğini gördük. Örneğin, Türkiye İnsan
Hakları Kurumuna yapılan Cizre ve Şırnak’la ilgili başvurularda kurum, Cizre ve
Şırnak’a gidip inceleme yapmıştı ve rapor da hazırladığını söylüyordu ama
hiçbir yerde bunu açıklamadı, web sayfalarında da göremedik. Demek ki ileride
bu türden riskli durumlarla karşılaşmamak için kurum şimdiden itibaren önlemini
almış görünüyor. 
Değerli
milletvekilleri, bir konu daha var, ayrımcılık iddialarıyla ilgili başvuru
getirmek tabii ki olumlu ama insan hakları ihlalleriyle ilgili bireysel başvuru
alınmayışının nedenini biz anlayamadık. Adında “insan hakları” geçen bir
kurumun insan hakları ihlalleriyle ilgili başvuru alamayacak olması, herhâlde
bir tek bizim ülkede söz konusu olacak. 
Tasarıda
“eşitlik” ve “ayrımcılık” tanımlarının eksik olduğunu geçen hafta anlatmıştık.
Bugün görüyoruz ki tıpkı eşitlik ayağı gibi insan hakları ayağı da eksik
bırakılmıştır. Ayrıca, tasarıda ayrımcılık iddialarına ilişkin il ve ilçelerden
başvuru alınacağı belirtiliyor. Bunun için nasıl bir mekanizma var belirtilmemiş.
Vali ve kaymakamların güdümünde olduğu için sıklıkla eleştirilen bir konuydu bu
ve il, ilçe kurulları bu İnsan Hakları Kurumuyla birlikte kaldırılacaktı. Bu
tasarı, il ve ilçe insan hakları kurullarının tekrar canlandırılmak istendiğini
akıllara getiriyor. 
Diğer
bir konu da kurulması öngörülen Türkiye İnsan Hakları ve Eşitlik Kurumuyla
ilgili mevcut İnsan Hakları Kurumu, ihlallerin yargıya taşındığı davalara diğer
kamu kurumlarında olduğu gibi müdahil olamıyordu. Bu durum, kurumun ihlal
başvurularının etkin bir şekilde değerlendirilmesini ve insan haklarını
savunmak ve teşvik etmek rolünü olumsuz etkiliyordu. Örneğin, 2014 yılında
Van’da geri gönderme merkezinde bir Afgan mültecinin dövülerek öldürülmesi
olayında İnsan Hakları Kurumu dâhil olmuş ve rapor hazırlamıştı, bir daha böyle
olayların yaşanmaması için çeşitli tavsiyelerde bulunmuştu ama müdahil
olamamıştı çünkü görev tanımında müdahillikle ilgili bir durum yoktu. Bu
Eşitlik Kurumunda da benzer bir yetki yok.
Sonuç
olarak, bu kurum, eskisini aratacak, mumla aratacak bir kurum hâline gelmiş
durumda; hiçbir eleştirisi de dikkate alınmadan düzenlenmiş.
Teşekkür
ediyorum ben. (HDP sıralarından alkışlar)
BAŞKAN
– Teşekkür ederim Sayın Özgökçe Ertan. 
İDRİS
BALUKEN (Diyarbakır) – Karar yeter sayısı istiyoruz. 
BAŞKAN
– Bir önerge daha var.
Aynı
mahiyetteki diğer önerge hakkında konuşmak isteyen Kemal Zeybek, Samsun
Milletvekili.
Buyurunuz
Sayın Zeybek. (CHP sıralarından alkışlar)
Süreniz
beş dakikadır. 
KEMAL
ZEYBEK (Samsun) – Sayın Başkan, değerli milletvekilleri, sizleri saygıyla
selamlıyorum. 
149
sıra sayılı Kanun Tasarısı’nın 28’inci maddesinin (2)’nci fıkrasında söz almış
bulunmaktayım. 
Türkiye
İnsan Hakları ve Eşitlik Kurumunun kurulmasına yönelik kadın-erkek insanlık
onuru ve geleceği adına pozitif bir konuda maalesef olumlu şeyler
söyleyemeyeceğiz. 
Ulu
Önder Mustafa Kemal Atatürk ve silah arkadaşlarının kurduğu laik, sosyal, hukuk
devleti olan Türkiye Cumhuriyeti’nin kuruluşunun felsefe ortağı ortak
değerlerimizdir. Son on üç yıllık AKP tek iktidarı döneminde ülkemiz, insan
haklarının korunması, geliştirilmesi, ayrımcılık ve eşitlik alanlarında son
derece kötü bir tablo ortaya koymuştur. Toplumumuz, son on üç yılda inanılmaz
baskılar, adaletsizlikler ve ayrımcılıklar, eşitsizlikler yaşamaktadır. On üç
yıllık tek iktidar dönemi yetmemiş ki son yıllarda ülkemiz, inanılmaz
boyutlarda tek adam yönetiminin tesis edilmesi için daha çok baskılara,
zulümlere ve demokrasi dışı tutumlara maruz kalmaktadır. 
AKP
iktidarında toplumun hukuka ve hukuk sistemine olan inancı yerle bir olmuştur.
AKP iktidarının siyasi muhalefete, demokratik halk protestolarına ve eleştirel
medyaya karşı takındığı baskıcı zulüm politikaları sonucu ülkemiz, Avrupa İnsan
Hakları Mahkemesinde en çok davası olan ülkelerin başında gelmektedir. Komşu
ülkelere demokrasi dersi vermeye kalkan AKP iktidarı, özellikle son yıllarda
fiyaskoya uğrayan dış politikaları sonucu tüm dünya tarafından özgürlükler ve
insan hakları, demokratik haklar konusunda yoğun eleştirilere maruz
kalmaktadır.
AKP
iktidarı, hayatın her alanında uyguladığı yanlış politikalar sonucunda
halkımızın uğradığı mutsuzlukların, baskıların, demokrasi dışı politikaların
kabahatini her dönem yarattığı sanal düşmanlara atmaktadır. Toplumda cinsiyet,
mezhep, ırk, etnik köken, felsefi ve siyasi görüş ve benzeri olaylarda temelli
ayrımcılık uyguladığını yakından görüyoruz. 
Cumhuriyet
Halk Partisi olarak insan haklarının, özgürlüklerin, eşitliğin en büyük
savunucusuyuz. “Önce insan.” diyoruz. İnsan hakları, özgürlükler, eşitlik, ayrımcılık
gibi demokrasinin olmazsa olmaz kavramlarında sicili son derece bozuk olan
AKP'nin samimiyet ve doğruluğuna toplumun inancı kalmamıştır. 
Baskı
böler, parçalar, dağıtır, demokrasi ise büyük bir birleştirici güçtür.
Toplumsal baskılara son vermeliyiz. Yurttaşın özgürlüğü, ülkenin özgürlüğüdür.
Demokratik bir yapı içerisinde olmayanlar, demokrasinin gerekliliği olan İnsan
Hakları ve Eşitlik Kurumunu yerine getiremeyeceklerdir. Adaletin olmadığı yerde
eşitlik olmaz. Ülkemizin ekonomik, sosyal, kültürel sorunları vardır. Bu
sorunlar, iktidarınız eliyle bir daha kirlenmiştir. Adaletin küçüldüğü
ülkelerde büyük olanlar, artık suçludurlar. Adalet olmadan düzen olmaz. Adalet,
önce devletten gelir. Adaletin gecikmesi adaletsizliktir. Adaletin kuvvetli,
kuvvetlinin de adil olması gerekmektedir. Maalesef, ülkemizde son on üç-on dört
yıllık dönem içerisinde AKP’nin adaletsizliği had safhaya varmış ve ülkenin
adalet kurumları baskı altındadır. Bu baskıya son verebilmek için, son olarak,
Cumhuriyet Halk Partisi olarak bu dönemde Türkiye Büyük Millet Meclisindeki
adaletten, hukuktan yana olan, özgürlükten yana olan, her türlü baskılara karşı
olan yöntemlerle sizlerle mücadele içerisinde olacağız.
Saygılar
sunuyorum. (CHP sıralarından alkışlar) 
BAŞKAN –
Teşekkür ederim Sayın Zeybek. 
Aynı mahiyetteki
iki önergeyi oylarınıza sunacağım ancak daha önce karar yeter sayısı talebinde
bulunulduğundan oylamada karar yeter sayısını arayacağım. 
Önergeleri
oylarınıza sunuyorum: Kabul edenler… Kabul etmeyenler… Önergeler kabul
edilmemiştir, karar yeter sayısı vardır.
Madde üzerindeki
son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanun Tasarısı’nın
28’inci maddesinin (2)’nci fıkrasının (a) bendinin aşağıdaki şekilde
değiştirilmesini arz ve teklif ederiz.
"(a) 36 ncı
maddesinin "Ortak Hükümler" bölümünün (A) fıkrasının (11) numaralı
bendinde yer alan "İnsan Hakları Uzman Yardımcıları" ibaresi
"İnsan Hakları ve Eşitlik Uzman Yardımcıları" ve "İnsan Hakları
Uzmanlığına" ibaresi "İnsan Hakları ve Eşitlik Uzmanlığına"
şeklinde değiştirilmiştir."
Nuri
Okutan (Isparta) ve arkadaşları.
BAŞKAN –
Komisyon önergeye katılıyor mu?
İNSAN HAKLARINI
İNCELEME KOMİSYONU BAŞKAN VEKİLİ FATMA BENLİ (İstanbul) – Katılmıyoruz Sayın
Başkan.
BAŞKAN –
Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN – Önerge
hakkında konuşmak isteyen, Nuri Okutan, Isparta Milletvekili.
Buyurunuz Sayın
Okutan. (MHP sıralarından alkışlar) 
NURİ OKUTAN
(Isparta) – Sayın Başkan, değerli milletvekilleri; 149 sıra sayılı Kanun
Tasarısı’yla ilgili Milliyetçi Hareket Partisi adına söz almış bulunmaktayım.
Herkesi saygıyla, hürmetle selamlıyorum.
Efendim, esasen
biz bu kanunu insan haklarına aykırılığı, ayrımcılığı, kötü muameleyi önlemeye
yönelik, ilgili mekanizmaları kurmaya yönelik çıkardık ama bunu yaparken de
Avrupa Birliğinin bir tür ricasıyla, dikte etmesiyle bu kanunları görüşüyoruz.
Ve neydi? Karşılığında mültecileri geri alacağız, bize birkaç kuruş para
verecekler, ayrıca da bu ilgili kanunları çıkaracağız.
Mültecilerin
geri getirilmesiyle ilgili bu müzakerenin kendisi insan haklarına aykırı bir
tutumdur. Bu, ileride ülkemizin de başını ağrıtacak, hep birlikte bunları
tartışacağız. Bize bu kanunu dikte eden Avrupa Birliğinin bu tutumu da insan
haklarına aykırı bir tutumdur. Bunun kendisi ayrımcılıktır, bunun kendisi kötü
muameledir ve ortada insan haklarına da aykırı bir tutum vardır. 
Hükûmet
açısından baktığımızda, Hükûmet de aslında ayrımcı tutumlarına devam
etmektedir. Bir siyasi hükûmetin, kendi programını, kendi hükûmet programını
uygulayacak bürokrasi kadrolarıyla çalışması doğrudur, daha çok, üst düzey kamu
görevlileri hususunda bu geçerlidir ama bunu o kadar abartıyoruz ki ekmek
arayan, aş arayan işçilere geçici işçi kadrolarında bile biz ayrımcılık yapar
hâle geldik. Bu, böyle görülmüş bir şey değildir. Bu, dine aykırıdır,
vicdanlara aykırıdır, hukuka aykırıdır ve insan haklarına da aykırı bir
tutumdur. Ormana geçici yangından koruma işçisi alacağız ya da temizlik işçisi
alacağız, “Sen hangi partidensin?” diye arıyoruz. Bu, bir aykırı tutumdur,
insan haklarına da aykırı düşmektedir. Biz, bu husustan da vazgeçilmesi
kanaatindeyiz. 
Bir
başka husus, söylemeden geçemeyeceğim, bu kanunlar çıkarılırken, şimdi,
bilhassa Avrupa Birliğiyle ilgili bu dikte edilen kanunlar çıkarılırken, daha
çok, çeviri ve alelacele hazırlanmış metinlerle karşı karşıya kalıyoruz.
Buradan şunu ifade edeyim: AK PARTİ hükûmetleri daha önceden “Bürokrasi ne
diyorsa tam tersini yapalım, buradan bir hayır gelmez.” mantığıyla hareket etti
ve birçok yanılgıya düştü, önünü göremedi, dostlar kısa sürede düşman oldu,
birtakım savrulmaları birlikte yaşadık ama otuz yıllık bir kamu görevlisi
olarak şunu ifade etmek isterim ki şimdi de sanki bürokrasiye teslimiyet
havaları olduğunu görüyorum. Dünkü nasıl yanlışsa bu da o kadar yanlış. Bu
bakımdan Hükûmetin bürokrasiyi dinlemesi, oradaki tecrübeden faydalanması ama
aynı zamanda kendi siyasi sorumluluğunu da yerine getirmesi gerekir. Bu,
neredeyse, bir devlet sorunu hâline gelebilir diye düşünüyorum. 
Bunun
örneklerini burada ifade etmek isterim. İnceleme yetkisi kimdeydi? İnceleme
yetkisini aslında kuruma verdik biz ama bu inceleme yetkisi nasıl kullanılıyor,
şimdi size okuyayım: “Bu Kanunla ve diğer mevzuatla Kuruma verilen inceleme,
araştırma, ziyaret ve rapor hazırlama görevleri ile diğer görevler, İnsan
Hakları ve Eşitlik Uzmanları, İnsan Hakları ve Eşitlik Uzman Yardımcıları …
tarafından yerine getirilir.” Yani, biz hâlbuki kuruma verdik bunu, bu kanunda
yazmaya lüzum yok. Burada çalışma yönetmelikleri çıkarılır, bu çalışma
yönetmeliklerinde başkan, kurul, bu görevleri onaylayarak istediği şekilde
yerine getirebilir. 
Dolayısıyla,
neden böyle çıkıyor? Çünkü, Sayın Bakan da buradan alınmasın ve hatta
dikkatlice dinlesin, burada bunu kaleme alan bürokratın ve uzman arkadaşların
uyarısıyla hiçbir incelemeye de tabi tutulmadan komisyonlara, komisyonlardan da
işte Genel Kurula geliyor. Bu tutumu doğru bulmadığımızı, bu yöntemden de vazgeçilmesi
gerektiğini dile getiriyor, herkesi saygıyla, hürmetle selamlıyorum efendim.
(MHP sıralarından alkışlar)
BAŞKAN
– Teşekkür ederim Sayın Okutan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
28’inci
maddeye bağlı (2) numaralı fıkrayı oylarınıza sunuyorum: Kabul edenler… Kabul
etmeyenler… 28’inci maddeye bağlı (2) numaralı fıkra kabul edilmiştir.
Şimdi,
28’inci maddeye bağlı (3) numaralı fıkra üzerinde ikisi aynı mahiyette olmak
üzere üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (3)’üncü fıkrasının aşağıdaki şekilde
değiştirilmesini arz ve teklif ederiz.
 Deniz Depboylu Erkan
Haberal Ruhi Ersoy
 Aydın Ankara Osmaniye
 Mehmet Erdoğan Seyfettin
Yılmaz Kadir Koçdemir
 Muğla Adana Bursa
 Mehmet
Parsak
 Afyonkarahisar
"(3)
10/12/2003 tarihli ve 5018 sayılı Kamu Malî Yönetimi ve Kontrol Kanununa ekli
(II) sayılı Cetvelin "B) Özel Bütçeli Diğer İdareler" bölümünde yer
alan "Türkiye İnsan Hakları Kurumu" ibaresi "Türkiye İnsan
Hakları ve Eşitlik Kurumu" şeklinde değiştirilmiştir."
BAŞKAN
– Şimdi okutacağım iki önerge aynı mahiyette olduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim.
Şimdi,
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 149 Sıra Sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (3)’üncü fıkrasının tasarı metninden
çıkarılmasını arz ve teklif ederiz. 31.3.2016
 Şenal Sarıhan Mehmet
Gökdağ Okan Gaytancıoğlu
 Ankara Gaziantep Edirne
 İbrahim Özdiş Çetin
Arık Bülent Öz
 Adana Kayseri Çanakkale
 Hüseyin Çamak Gülay
Yedekci
 Mersin İstanbul
Aynı
mahiyetteki diğer önergenin imza sahipleri:
 İdris Baluken Çağlar
Demirel Sibel Yiğitalp
 Diyarbakır Diyarbakır Diyarbakır
 Bedia Özgökçe Ertan Behçet
Yıldırım Alican Önlü
 Van Adıyaman Tunceli
 Garo
Paylan
 İstanbul
BAŞKAN
– Komisyon aynı mahiyetteki iki önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önergeler hakkında ilk konuşmacı, Garo Paylan, İstanbul Milletvekili.
Buyurun
Sayın Paylan. (HDP sıralarından alkışlar)
GARO
PAYLAN (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Avrupa
Birliği vize anlaşması çerçevesinde aceleyle koşturuyoruz. Bir kurum daha ihdas
etmemiz isteniyor bizden. Bu kurumu ihdas edince ülkemizde eşitlik ve bu
çerçevede insan hakları korunacakmış! Oysa içinde bulunduğumuz ortam,
cumhuriyet tarihinin en karanlık dönemlerinden bir tanesi. 
Gerekçeye
baktığımızda, insanlık onurunun korunmasından bahsediliyor. İnsanlık onuru,
yerlerde sürünüyor arkadaşlar. Böyle bir kurumu ihdas ettiğimizde de sanki
Cumhurbaşkanı ve Hükûmetin atadığı bireyler orada olduğunda Cumhurbaşkanı ve
Hükûmetin uyguladığı politikalar çerçevesinde muhalefet edilebilecekmiş gibi
düşünülüyor. Oysa, bizim bir kurumumuz zaten var, İnsan Hakları Kurumu var.
Bakın, çeşitli raporlar yazıyorlar, kamu kurumlarına yazılar yazıyorlar, kamu
kurumları cevap vermeye dahi tenezzül etmiyor. Velev ki bizim yeni bir
kurumumuz olduğunda, insan haklarından bahsettiğinde, bu iklimde cevap
verebilecek mi? 
Bakın,
biz, biliyorsunuz ombudsmanlık diye bir kurum ihdas ettik. Hatırlayanınız var
mı? 
OSMAN
AŞKIN BAK (Rize) – Var. 
GARO
PAYLAN (Devamla) - Ombudsman kim, bilen var mı? 
İLKNUR
İNCEÖZ (Aksaray) – Hepimiz biliyoruz. 
GARO
PAYLAN (İstanbul) - Ombudsmanın bugüne kadar bir tane icraatını gören ve duyan
var mı? (AK PARTİ sıralarından “Var, var” sesleri)
Ombudsman
niçin var? Bireyin haklarını kamuya karşı korumak ve arada hakemlik etmek. Bir
tane icraatını söyleyin. Bir tane, insan hakları ihlaline karşı Ombudsmanın
çıkıp bir şey söylediğini söyleyin. 
HALİS
DALKILIÇ (İstanbul) – Niye bağırıyorsun? Bağırmadan anlatamıyor musun? 
GARO
PAYLAN (Devamla) - Hayır, söylemedi. 
HASAN
BASRİ KURT (Samsun) – Hâkim mi ora ya, Yargıtay mı, Anayasa Mahkemesi mi? 
GARO
PAYLAN (Devamla) - Çünkü Sayın Ombudsman, Hrant Dink cinayetinde o suça “Hrant
Dink, Türklüğe karşı hakaret etmiştir.” diye imza atan kişiydi. Siz de böyle
bir kişiyi ombudsman yaptınız. 
Şimdi,
yeni kurumumuza Cumhurbaşkanı ve Hükûmet atayacak ve o kurum çıkıp “Cizre’de,
Sur’da, Nusaybin’de devlet katliam yapıyor, hak ihlalleri işliyor.” diyebilecek
mi? (AK PARTİ sıralarından gürültüler) “İnsanların evini yurdunu başlarına
yıkıyor.” diyebilecek mi?
OSMAN
AŞKIN BAK (Rize) – Terörle mücadele ediyor! Terörle mücadele ediyor! 
ALİ
ÖZKAYA (Afyonkarahisar) – Katliamı teröristler yapıyor, ne ilgisi var? 
BAŞKAN
– Sayın milletvekilleri, lütfen efendim, lütfen…
Sayın
Paylan, devam ediniz efendim.
GARO
PAYLAN (Devamla) – İnsan Hakları ve Eşitlik Kurumu yöneticileri “Can Dündar ve
Erdem Gül yalnızca gazetecilik yapmıştır, onların hakları ihlal edilmiştir.”
diyebilecek mi? 
ALİ
ÖZKAYA (Afyonkarahisar) – Ne ilgisi var?
GARO
PAYLAN (Devamla) – Barış isteyen akademisyenler için “Barış istemek suç
değildir, onların hakkı ihlal edilmiştir.” diyebilecek mi? 
Bakın,
bireyin hakkını kamuya karşı koruyan bir kuruma ihtiyacımız var, çünkü devlet
hep zulmetmiş, hep hepimizin üstünde -burada bulunan herkesle ilgili- hepimizin
kimlikleriyle ilgili, şahıslarımızla ilgili pek çok suç işlemiş. Bununla
ilgili…
ALİ
ÖZKAYA (Afyonkarahisar) – Devletin kürsüsünde konuşuyorsun be, ayıp ya! 
GARO
PAYLAN (Devamla) – Mesela, bu Eşitlik Kurumu -bakın “Eşitlik Kurumu” diyoruz-
Diyanet İşleri Başkanlığına dönüp, “Sen bu ülkede bir tek Sünni Müslümanlığa
dönük hizmet veriyorsun, bu ülkede Alevilere, Hristiyanlara, Musevilere dönük
hizmet vermiyorsun.” diyebilecek mi acaba? Böyle bir kurum mu ihdas
ediyorsunuz, sizlerin atayacağı kurum? 
O
açıdan, bakın, siyaset kurumu devrede olmadan en muhteşem kurumları da ihdas
etseniz çalışamaz, çünkü siyaset kurumu… Dün, Sayın Bahçeli “Taş üstünde taş,
baş üstünde baş koymayın.” dedi. Bugün, Sayın Cumhurbaşkanı çıktı, “Oraları
boşaltıp uzaktan toplarla vuracağız.” diyebildi ki yapılıyor zaten. Böyle bir
iklimde siyaset kurumu devrede değilken hangi kurumu ihdas edersek edelim
arkadaşlar, bir işe yaramaz. Bizlerin burada, çözüm sürecini, barışı, bir arada
yaşama hukukunu devreye sokacak yeni bir anayasaya ve toplumsal sözleşmeye
doğru yürümemiz gerekiyor. 
“Taş
üstünde taş, baş üstünde baş koymayacağız.” sözünü, sufleyi Devlet Bahçeli’nin
verip, Tayyip Erdoğan’ın bugün onaylamasıyla bir yere varamayız. 
BAKİ
ŞİMŞEK (Mersin) – Teröristin cenazesine gidenlere sorun onu!
ALİ
ÖZKAYA (Afyonkarahisar) – Askere tuzak kuran kim?
GARO
PAYLAN (Devamla) – Sayın Başkan…
BAŞKAN
– Sayın milletvekilleri, lütfen efendim. Lütfen hatibi dinleyiniz.
BAKİ
ŞİMŞEK (Mersin) – Ankara’da bombayı kim patlattı?
ALİ
ÖZKAYA (Afyonkarahisar) – Sayın Başkan, temiz bir dille konuşsun, bu kadar
tahrik etmesin.
GARO
PAYLAN (Devamla) – Bakın, günlerdir halkımın ismini ağzına alarak Sayın
Cumhurbaşkanı çıkıyor, “Ermeni ASALA”, “Ermeni komitacılar”, “Ermeni örgütler”
diye dillendirebiliyor ve bir şer cephesi ismiyle anıyor. (AK PARTİ
sıralarından “Doğru söylüyor” sesleri, gürültüler) 
Bakın,
her halkın ismi, onun onurudur. “Eşitlik Kurumu” dediğiniz şey, bunu korumakla
yükümlüdür ama önce biz koruyacağız, bunu siyaset koruyacak. (HDP sıralarından
alkışlar)
BAŞKAN
– Teşekkür ederim Sayın Paylan. 
Aynı
mahiyetteki…
Sayın
İnceöz…
İLKNUR
İNCEÖZ (Aksaray) – Sayın Başkanım, sataşmadan söz istemeyeceğim ama kayıtlara
girmesi bakımından bunları telaffuz etmek gerekir. 
Biraz
evvel hatip konuşmasında “Devlet katliam yapıyor, barış isteyen
akademisyenler…” vesaire vesaire demek suretiyle “Bu kurumlar bunlara karşı
çıkacak mıdır?” demiştir. Öncelikle şunu belirtmek lazım: Terörle çok ciddi
anlamda, ciddi şekilde orada polisimiz, askerimiz ve vatandaşımızın bir duruşu
vardır. Bütün kamuoyu da 78 milyon da buna canıgönülden destek verirken, bunu
kesintiye uğrayacak, inkıtaya uğrayacak şekilde eğer milletin kürsüsünden
bunlar söylenebiliyorsa, dünya kamuoyunun da Parlamentoda demokrasi anlamında
buraya göz dikmesi gerekiyor. Demokrasinin en güzel şekli burada gösterilendir.
Teşekkür
ediyorum. 
İDRİS
BALUKEN (Diyarbakır) – Hadi ya! Lütfettiniz!
BAŞKAN
– Teşekkür ederim Sayın İnceöz.
Sayın
Vural…
OKTAY
VURAL (İzmir) – Sayın Başkanım, özellikle, maalesef doğu ve güneydoğuda bölücü
terör örgütünün orada yaşayan halklara zulmettiği açık. Bu konuda Sayın Genel
Başkanımızın kamu düzenini oluşturmak ve terörle mücadele kapsamında kullandığı
bir ifadeyi bağlamından uzaklaştırarak, değerli milletvekillerinin de yanlış
anlamalarına müsaade edecek şekilde kullanmıştır. Terör örgütüyle yapılan bir
mücadeleyi, hukuki ve siyasi meşruiyeti olan bir mücadeleyi âdeta hukuk
dışıymış gibi gösteren bir anlayışla ifade etmiştir. Bu konuda sataşmadan
dolayı…
BAŞKAN
– Buyurunuz Sayın Vural, iki dakika…
OKTAY
VURAL (İzmir) – Sayın Seyfettin Yılmaz konuşacak.
BAŞKAN
– Sayın Seyfettin Yılmaz, buyurunuz. (MHP sıralarından alkışlar) 
Sayın
Yılmaz, lütfen, cevap hakkınızı yeni bir sataşmaya meydan vermeyecek şekilde
kullanınız.
IX.- SATAŞMALARA İLİŞKİN KONUŞMALAR (Devam)
11.- Adana Milletvekili Seyfettin
Yılmaz’ın, İstanbul Milletvekili Garo Paylan’ın 149 sıra sayılı Kanun
Tasarısı’nın 28’inci maddesine bağlı (3) numaralı fıkrasıyla ilgili önerge üzerinde
yaptığı konuşması sırasında Milliyetçi Hareket Partisi Grup Başkanına sataşması
nedeniyle konuşması
SEYFETTİN
YILMAZ (Adana) – Sayın Başkan, değerli milletvekilleri; evet, Sayın Genel
Başkanımız “Taş üstünde taş, baş üstünde baş bırakmayın.” ifadesini
kullanmıştır. Kime karşı kullanmıştır bunu? Bu devletin varlığına ve bu
milletin bekasına kastedenlere karşı kullanmıştır. PKK, bir terör örgütüdür.
PKK terör örgütü, bizim askerimizi, polisimizi… Her gün Anadolu coğrafyasına al
bayrağa sarılı tabutlarda şehit cenazeleri gelecek, orada devletin varlığına
kasteden PKK terör örgütü ayakta duracak; hiçbir devlet bunu kabul etmez. Ama
şunu ifade ediyorum: Bizim bin yıllık kardeşliğimiz var, bunu birbirinden ayırt
etmek lazım. Orada, Sayın Genel Başkanımız, üç gün mühlet verilerek, devletin
varlığı ve birliği yönünde tavrını net ortaya koyanlar oradan ayrılarak, orada
devletin varlığına kasteden PKK terör örgütünü kastetmiştir. Bu da bir devletin
kendi mevcudiyetini koruması açısından her ülkenin yapması gereken uygulamadır.

Şimdi,
buradan hem HDP’ye hem AKP’ye soruyorum: Dört yıldır, beş yıldır birbirinizle
“çözüm süreci” adı altında bir çözüm süreci götürdünüz. Biz beş yıldır da aynı
şeyi söylüyorduk. Beş yıldır da “PKK terör örgütüyle pazarlık yapılmaz.” dediğimizde
siz, İmralı-Dolmabahçe arasında AKP-PKK-HDP beraberce mekik dokudunuz. O gün
onların görüşmelerinin bedelini bugün 22-23 yaşındaki vatan evlatları ödüyor.
Ne suçu var onların? Onlar, bu vatanın bekası için uzman çavuş olmuş, polis
olmuş görevlerini yapıyor. Her gün orada, oraya yerleştirilen bombalarla,
çaydanlıklarda yapılan, tüplerde yapılan bombalarla, evlerde döşenen bombalarla
bu vatanın evlatları şehit oluyor. Türkiye Cumhuriyeti devleti bunu mu
seyredecek? 
Altı
ay içerisinde 432 tane vatan evladı şehit oldu. Bunları katledenlere, evet, taş
üstünde taş, baş üstünde baş bırakmayacak şekilde yüce Türk milleti ve Türk
devleti bu mücadeleyi vermek zorundadır.
Teşekkür
ediyorum. (MHP sıralarından alkışlar)
BAŞKAN
- Teşekkür ederim Sayın Yılmaz.
İDRİS
BALUKEN (Diyarbakır) - Sayın Başkan…
BAŞKAN
- Sayın Baluken…
İDRİS
BALUKEN (Diyarbakır) - Sayın hatip, konuşması sırasında, HDP’nin dâhil olmuş
olduğu çözüm sürecinin bugünkü tabloyu yarattığını ifade ederek sataşmada
bulunmuştur.
BAŞKAN
- Buyurunuz Sayın Baluken. 
Siz
de, lütfen, cevap hakkınızı yeni bir sataşmaya meydan vermeyecek şekilde
kullanınız.
12.- Diyarbakır Milletvekili İdris
Baluken’in, Adana Milletvekili Seyfettin Yılmaz’ın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) - Teşekkür ediyorum.
Sayın
Başkan, değerli milletvekilleri; şunu ifade edeyim: “Taş üstünde taş, baş
üstünde baş bırakılmasın.” cümlesi, açık ve net bir şekilde, devreye konan
savaş konseptinde hiçbir ahlaki ve hukuki kriterin tanınmaması çağrısıdır. (MHP
sıralarından gürültüler) 
MEHMET
NECMETTİN AHRAZOĞLU (Hatay) – PKK’nın yaptığı, ahlaki mi? 
İDRİS
BALUKEN (Devamla) – E, biz bunu AKP’nin de zaten bu şekilde yaptığını ifade
ediyoruz. 
Adına
ne derseniz deyin, “terörle mücadele” de deseniz, “savaş” da deseniz, “çatışma”
da deseniz, yürütmüş olduğunuz süreçte sizi bağlayan ulusal ve evrensel,
uluslararası hukuk normları, hukuk kriterleri var. Bir coğrafyada terörle
mücadele ediyorum, terörü bitiriyorum diye “Taş üstünde taş bırakmam, baş
üstünde baş bırakmam.” diyemezsiniz. Derseniz hukuk devleti olmaktan
çıkarsınız. 
Diğer
taraftan, çözüm sürecinin kendisi zaten bu yaşanan sıkıntılarla ilgili taş
üstüne taş koymaktı, omuz üstünde olan başları bombadan, silahlardan korumaktı.
Keşke devam etseydi, keşke bir beş yıl daha konuşmuş olsaydık, bu ölümler
olmasaydı. (AK PARTİ sıralarından gürültüler) 
ALİ
ÖZKAYA (Afyonkarahisar) – Kandil’e söyle onu, Kandil’e, buraya değil! 
İDRİS
BALUKEN (Devamla) – Biz, burada, hiçbir ölümü meşrulaştıran, hiçbir ölümü
birbirinden ayıran bir tutum içerisinde olmadık. Ama, siyaset kurumu olarak
bugün neredeyse Türkiye'nin her tarafında bir taziye evi, bir taziye çadırı
görüntüsüne seyirci kalmışsak bunun çözümü, önerdiğiniz şekildeki hukuksuz
yöntemlerde değil, bir çıkış aramaktadır, bir çıkış hamlesini bulabilmektedir. 
Ben,
özellikle, Sayın Başbakanın birkaç gün önce yapmış olduğu açıklamayı da en
azından bir yanlışı tekrar tartışmaya açması açısından buradan olumladım ama
maalesef, işte, Cumhurbaşkanı Erdoğan çıkıp hiç tartışılmasına mahal
bırakmayacak şekilde “Sonuna kadar savaş, sonuna kadar imhaya devam edeceğiz.”
diyor. E, bunun sonucu da maalesef felakettir, faciadır. 
Hepinize
saygılar sunarım. (HDP sıralarından alkışlar) 
CAHİT
ÖZKAN (Denizli) – Terörün inine girene kadar devam! 
BAŞKAN
– Teşekkür ederim Sayın Baluken. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı (1/596) ile Kadın Erkek Fırsat Eşitliği Komisyonu ve İnsan
Haklarını İnceleme Komisyonu Raporları (S. Sayısı: 149) (Devam)
BAŞKAN
– Aynı mahiyetteki diğer önerge hakkında konuşmak isteyen, Hüseyin Çamak,
Mersin Milletvekili. 
Buyurunuz
Sayın Çamak. (CHP sıralarından alkışlar) 
Süreniz
beş dakikadır. 
HÜSEYİN
ÇAMAK (Mersin) – Sayın Başkan, değerli milletvekilleri; 149 sıra sayılı Kanun
Tasarısı üzerine grubum adına söz almış bulunuyorum. Yüce Meclisi saygıyla
selamlıyorum. 
Sayın
milletvekilleri, bir hayalim var: Sayın Cumhurbaşkanının, Başbakanın,
bakanların ve hatta belediye başkanlarımızın ve diğer mülki idare
amirlerimizin, ülkesinin sokaklarında beraberinde bir koruma ordusu olmadan,
yolların ve kavşakların tutulmadığı, şehir trafiği felç edilmeden özgürce
dolaşması bir hayalimdir. (CHP sıralarından alkışlar) 
Buradan
size bir anımı anlatmak istiyorum değerli arkadaşlar: 2000 yılında
Finlandiya’da bir arkadaş grubuyla gezerken yolumuz pazara düştü. Aramızda
Türkçe konuştuğumuzu gören bir Türk vatandaşımız bize yaklaştı, “Hoş geldiniz.”
dedi. Biz de tabii, ona sıcak bir ilgiyle yaklaştık, hoşbeş. Ben ona dedim ki:
“Hemşehrim, mutlu musun bu ülkede?” “Neden mutlu olmayayım? Bak, şurada beyaz
kıyafetli bir kadın dolaşıyor, gördünüz mü?” dedi. “Gördüm.” dedim. “Elinde de
file var, alışveriş yapıyor. O işte Finlandiya’nın Cumhurbaşkanı. Yanında hiç
kimse olmadan yalnız başına alışverişini yapıyor. Biraz sonra bana da gelir.
Her geldiğinde pazarda bana da uğrar.” dedi. İşte, ben böyle bir ülke istiyorum
arkadaşlar. (CHP sıralarından alkışlar)
Sürekli
bir şeyler olacağı endişesiyle yöneticilerimizin rahatça kendi halkının
içerisine çıkmamaları bile ortada ciddi bir sorun olduğunun kanıtıdır. Aslında
bu da yetkililer açısından en doğal insan haklarını yaşayamama sorunudur. Yani,
görüldüğü gibi sorunlar zincirleme sorunları doğurmaktadır. Bizler ise
nedenleri irdelemek yerine maalesef sadece sonuçlara odaklanıp zaman
kaybetmekteyiz. Mevcut statükonun korunması adına, her köşesinde bir ölüm
korkusu olmayan, kültürel çeşitliliklerimizi kontrollü kaosla
canavarlaştırmayan ve yeniden “Yurtta sulh, cihanda sulh.” idealinde olan bir
ülke olmamız tek isteğimdir. 
Değerli
arkadaşlar, hepimizin yüreğini yakan şiddet sarmalları toplumsal acıların
biriken sonuçlarıdır. Toplumsal acıların nedeni ise insana verilmeyen bir değer
sorunsalı olarak karşımıza çıkan çeşitli insan hakları ihlalleridir. Böyle
durumlarda bu toplumsal acıların hekimi olabilecek siyasetçilerin, maalesef,
toplumsal umutları hayata döndürebilmek için gayret göstermemeleri yüzünden
memleketimiz bu hâldedir. 
Nitekim,
bir yanda ölüm ve öldürmek kutsanırken bir yandan da anaların acı çığlıklarının
inlediği ülkemizde olduğu gibi iç huzurun ağır yaralı olduğu durumlarda acı
çekilmemesi için başvurulabilecek iki alternatif vardır: Bunlardan ilki, o
ülkenin kucağında cebelleşen umutların fark edilebileceği bir yoğun bakım
ünitesidir, diğeri ise sadece fişi çekerek tüm umutların sonlandırılabileceği
bir ötenazi servisidir. Burada kılıç ve neşter arasındaki yaşamsal tercihe
mazhar olan hekimin kılıçla kuşanması, aslında Nazi cerrahı Josef Mengele
örneğinde görülebileceği gibi bir çeşit farkındasız bir harakiridir. 
Sayın
milletvekillerim, bu hafta, biliyorsunuz Kanser Haftası. Araştırmalar her 4
kişiden 1’inin kanser olabileceğini gösterir. Siyasetüstü bir konuda devletin
sağlık hizmetlerini ulaşılabilir, nitelikli, eşit ve ücretsiz olarak her
vatandaşımıza sunması, en temel insan hakkı ve devletin asli görevidir. 
Gelin,
bu umutlar daha fazla can çekişmesin. Tüm enerjimizi asla sonu gelmeyecek bir
kaosa kurban vermektense tam anlamıyla demokrat ve insan haklarına dayalı bir
memleket idealiyle çalışalım. Adımız ne olursa olsun soyadımızın Türkiye
olduğunun farkındalığıyla kucaklaşabileceğimiz insanca bir ortam yaratmak için
uğraşalım.
Ünlü
düşünür Sokrates’in günümüze ışık tutacak anlamlı bir sözüyle konuşmamı
tamamlamak isterim: “Haksızlığı aramak için lamba kullanmak gerekmez.”
Yüreğinizdeki ışığı görmeniz dileğiyle Genel Kurulu saygıyla selamlıyorum. (CHP
sıralarından alkışlar)
BAŞKAN
– Teşekkür ederim Sayın Çamak.
Aynı
mahiyetteki iki önergeyi oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan 149 sıra sayılı
Türkiye İnsan Hakları ve Eşitlik Kurumu Kanunu Tasarısı’nın 28’inci maddesinin
(3)’üncü fıkrasının aşağıdaki şekilde değiştirilmesini arz ve teklif ederiz.
Mehmet Parsak (Afyonkarahisar) ve
arkadaşları
"(3) 10/12/2003 tarihli ve 5018
sayılı Kamu Malî Yönetimi ve Kontrol Kanununa ekli (II) sayılı Cetvelin
"B) Özel Bütçeli Diğer İdareler" bölümünde yer alan "Türkiye
İnsan Hakları Kurumu" ibaresi "Türkiye İnsan Hakları ve Eşitlik
Kurumu" şeklinde değiştirilmiştir."
BAŞKAN – Komisyon önergeye katılıyor
mu?
İNSAN HAKLARINI İNCELEME KOMİSYONU
BAŞKAN VEKİLİ FATMA BENLİ (İstanbul) – Katılmıyoruz Sayın Başkan.
BAŞKAN – Hükûmet?
BAŞBAKAN YARDIMCISI LÜTFİ ELVAN
(Mersin) – Katılmıyoruz Sayın Başkan.
BAŞKAN - Önerge hakkında konuşmak
isteyen Mehmet Parsak, Afyonkarahisar Milletvekili.
Buyurunuz Sayın Parsak. (MHP
sıralarından alkışlar)
Süreniz beş dakikadır.
MEHMET PARSAK (Afyonkarahisar) – Aziz
Türk milleti, saygıdeğer milletvekilleri; 149 sıra sayılı Kanun Tasarısı’nın
28’inci maddesinin (3)’üncü fıkrasına istinaden verdiğimiz önergeyle ilgili
olarak Milliyetçi Hareket Partisi Grubu adına söz almış bulunmaktayım. Bu
vesileyle gazi Meclisi saygılarımla selamlıyorum. 
Sözlerime başlamadan önce, her yıl 5-12
Nisan tarihleri arasında kutlamakta olduğumuz ve dün Avukatlar Günü’yle
başlayan Avukatlar Haftası’nın tüm meslektaşlarıma ve yargı camiasına hayırlı
olmasını dilerim.
Değerli milletvekilleri, bugün insan
hakları ve eşitlikle ilgili bir kurumun kanun tasarısını görüşürken yine bugün 50
milyona yakın Türk vatandaşının kimlik bilgilerinin İnternet’e sızdırılmış
olduğunun haberini almış bulunmaktayız. Bu olay, insan hakları adına hepimizi
dehşete düşüren çok vahim ve önemli bir olaydır. Kimlik bilgilerimizin ve
kişisel verilerimizin güvenliği ve korunması, Hükûmetin insan hakları
çerçevesindeki önemli görevleri arasındadır. Daha geçtiğimiz günlerde
muhalefetin yoğun çekince ve eleştirilerine rağmen çoğunluk milletvekillerinin
oylarıyla kabul edilen bir yasa ortadayken bugün karşılaştığımız bu durum,
muhalefet olarak eleştiri ve çekincelerimizde ne kadar haklı olduğumuzu bir kez
daha ortaya koymaktadır. 
Kıymetli milletvekilleri, bu yüce çatı
altında görüşmekte olduğumuz kanunların gerekli olan her bir maddesine yönelik
haklı eleştirilerimizi şimdiye kadar hep dile getirdik, bundan sonra da dile
getirmeye devam edeceğiz, belki sonuç yine değişmeyecek. Biz burada kritik
hususlara dikkat çekmeye çalışırken tasarıya vereceği oy belli olan
milletvekilleri, kuliste çaylarını yudumlamaya, oylama başlayınca da Genel
Kurula koşmaya devam edecekler. Belki de yarın, bugün yaşanan kimlik
bilgilerinin sızdırılması olayı gibi vahim bir olayı daha yaşayacağız ama
ellerin kaldırılıp indirilmesi sporundan ibaret sözde demokrasi anlayışı, kendi
kendini yok etmeye devam edecek. Ancak günü geldiğinde Türk milletinin de o
helal elleriyle sorumlulara gerekli cevabı vereceği unutulmamalıdır. 
OSMAN
AŞKIN BAK (Rize) – Veriyor, veriyor! Sen kendine bak! Kaç defa geliyorsun be,
kaç defa geliyorsun!
MEHMET
PARSAK (Devamla) – Sayın milletvekilleri, 2012 yılında “Türkiye İnsan Hakları
Kurumu” adı altında bir kurum zaten kurulmuştu.
OSMAN
AŞKIN BAK (Rize) – Millete ne laf söylüyorsun! Herkes ne yaptığını biliyor,
seçilip oy alıp geliyor buraya!
BAŞKAN
– Sayın milletvekilleri, lütfen, lütfen…
MEHMET
PARSAK (Devamla) – Aradan dört yıl bile geçmemesine rağmen kurumun isminin
“Türkiye İnsan Hakları ve Eşitlik Kurumu” şeklinde değiştirilerek sanki yeni
bir kurum kuruluyormuş gibi yapılması, her şeyden önce o çok önemsenen yasama
ekonomisiyle çatışmaktadır. Ancak sorun bununla da sınırlı değildir. Özellikle
oluşturulması öngörülen İnsan Hakları Kurulunda milyonlarca seçmenin
oyunu almış partimiz MHP’nin âdeta yok sayılması, demokrasi açısından da asla
kabul edilecek bir durum değildir. 
Kanun
tasarısında daha pek çok sorun alanının olduğu da aşikâr ancak asıl sıkıntının
zihniyet sıkıntısı olduğunu da bir kere daha ifade etmek durumundayım. Gerek bu
tasarıda gerekse Kişisel Verilerin Korunması Kanunu Tasarısı’nda
Cumhurbaşkanına ilgili kurullara üye ataması yetkisi verilmesi ve bu kurumların
ilişkili olmadıkları hâlde Cumhurbaşkanına yıllık faaliyet raporu sunması,
seçilmiş krallık sisteminin âdeta altyapı hazırlıkları durumundadır. 
Son
olarak vurgulamak isterim ki iktidarın uzlaşmaya yanaşmayan tutumundan dolayı
bu yüce Meclis verimli çalışamamaktadır. Bu durumun da yine aynı sinsi amaca
yönelik yani seçilmiş krallık sisteminin âdeta psikolojik zeminini oluşturma
amacına yönelik olduğu da dikkatlerden kaçmamaktadır. Daha açık bir ifadeyle,
yüce milletimize “Görüyorsunuz, Meclis verimli çalışmıyor, parlamenter sistem
artık tıkandı, yeni anayasa ve başkanlık sistemi kaçınılmaz oldu.” mesajı
vermeye yönelik bir algı operasyonuyla karşı karşıya olduğumuzu düşünmekteyiz.
Ancak, ne yapılırsa yapılsın, Gazi Mustafa Kemal Atatürk’ün dediği gibi “Türk
milleti zekidir.” ve bu algı operasyonlarına asla kanmayacaktır. 
Milliyetçi
Hareket Partisi olarak biz de her zaman olduğu gibi sorumlu siyaset
anlayışımızla Türk milleti için siyasi mücadelemizden bir an olsun geri
durmayacağız. 
Sözlerime
son verirken Gazi Meclisi ve sayın heyetinizi bir kere daha saygılarımla
selamlıyorum. (MHP sıralarından alkışlar)
BAŞKAN
– Teşekkür ederim Sayın Parsak.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
28’inci
maddeye bağlı (3) numaralı fıkrayı oylarınıza sunuyorum: Kabul edenler… Kabul
etmeyenler… 28’inci maddeye bağlı (3) numaralı fıkra kabul edilmiştir.
Birleşime
saat 20.30’a kadar ara veriyorum.
Kapanma Saati: 19.31
BEŞİNCİ OTURUM
Açılma Saati: 20.34
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 68’inci Birleşiminin Beşinci
Oturumunu açıyorum.
149 sıra sayılı
Kanun Tasarısı’nın görüşmelerine devam edeceğiz.
Komisyon
yerinde.
Hükûmet yerinde.

28’inci maddeye
bağlı (4)’üncü fıkra üzerinde ikisi aynı mahiyette olmak üzere üç önerge
vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Tasarı’nın “Yürürlükten kaldırılan ve değiştirilen
hükümler” başlıklı 28’inci maddesinin (4)’üncü fıkrasında yer alan “anılan”
ibaresinin “söz konusu” şeklinde değiştirilmesini arz ve teklif ederiz.
 Deniz Depboylu Erkan
Haberal Ruhi Ersoy
 Aydın Ankara Osmaniye
 Mehmet Erdoğan Kadir
Koçdemir Kamil Aydın
 Muğla Bursa 
Erzurum 
BAŞKAN
– Şimdi okutacağım iki önerge, aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim.
Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (4)’üncü fıkrasının tasarıdan çıkartılmasını
arz ve teklif ederiz.
 Çağlar Demirel İdris
Baluken Alican Önlü
 Diyarbakır Diyarbakır Tunceli
 Bedia Özgökçe Ertan Behçet
Yıldırım Ayhan Bilgen
 Van Adıyaman Kars
Aynı
mahiyetteki diğer önergenin imza sahipleri:
 Şenal Sarıhan Mehmet
Gökdağ Okan Gaytancıoğlu
 Ankara Gaziantep Edirne
 İbrahim Özdiş Bülent
Öz Gülay Yedekci
 Adana Çanakkale İstanbul
BAŞKAN
– Aynı mahiyetteki önergelere Komisyon katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) – Katılmıyoruz
Sayın Başkan.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Aynı mahiyetteki iki önerge hakkında önerge sahiplerine söz vereceğim.
İlk
konuşmacı, Şenal Sarıhan, Ankara Milletvekili.
Buyurunuz
Sayın Sarıhan. (CHP sıralarından alkışlar)
Sayın
Sarıhan, süreniz beş dakikadır.
ŞENAL
SARIHAN (Ankara) – Değerli Başkanım, değerli kâtip üye arkadaşlarım,
milletvekili arkadaşlarım ve yazman arkadaşlarım; hepinizi saygıyla
selamlıyorum.
Bugün
konuştuğumuz bu yasa tasarısı üzerinde birkaç kez söz aldım, düşüncelerimi
ifade etmeye çalıştım. Bunların bir kısmının yeniden söylenmiş olmasının
bağışlanmasını rica ediyorum ama altını çizmek istediğim, tekrar dikkatinize
sunmak istediğim bazı noktalar var. 
Bildiğiniz
gibi bu tasarı, iki ana temel noktaya dayanıyor ya da uluslararası iki
sözleşmeden kaynaklanıyor. Bunlardan birisi, Paris Sözleşmesi -“Paris İlkeleri”
diye andığımız ya da “Paris Prensipleri” diye anmış olduğumuz ilkeler- bir
diğeri ise İşkence ve Zalimane, Gayriinsani veya Küçültücü Muamele ve Cezaya
Karşı Birleşmiş Milletler Sözleşmesi. Bu sözleşmeyi 2012 yılı itibarıyla
onaylamış buluyoruz ve buna bağlı olarak da daha önce Türkiye İnsan Hakları
Kurumunu oluşturmuş bulunuyoruz. Ancak, özellikle işkencenin önlenmesine
ilişkin sözleşmeden kaynaklı olarak insan hakları konusunda var olan yasada
yeterli bir düzenlemenin bulunmaması ve bu konuda çalışmaların eksik bırakılmış
olması nedeniyle bir türlü akredite olmayı başaramadık. Hem akredite olmak hem
de her ne kadar iktidar partisi bunu sadece vize sorununa dayandırıyorsa da
vize sorunundan çıkararak genel anlamda insan haklarının korunmasını sağlamak
için bir ulusal mekanizmayı, sağlıklı bir ulusal mekanizmayı kurmak amacı
içindeyiz. 
Şimdi,
bu amaç doğrultusunda yola çıktığımızda Türkiye’nin gerçeklerini, yaşadığımız
gerçekleri de kısaca anımsamak gerekir. Ayrımcılık konusunda farklı
düşüncelerimizi ya da var olan düşüncelerimizi sıkça ifade ettik. Ben, şimdi,
işkenceyle ilgili olarak nasıl bir tablo var önümüzde, bunu söylemek istiyorum.
Hem gözaltı merkezlerimizde hem tutukevlerimizde her yıl fazlasıyla sayısı
artmakta olan kötü muamele iddiaları var, işkence iddiaları var. Bu iddialar
karşısında, örneğin 2014 yılında gözaltında gözaltı yerleri dışında uygulanan, köy
korucuları tarafından birçok yerde gerçekleştirilen, cezaevlerinde gerçekleşen
işkence ve kötü muamele olaylarında 141’i çocuk olmak üzere 1.469 kişi mağdur
edilmiş durumda. Aynı zamanda, özel güvenlik görevlileri tarafından şiddet
uygulandığı iddiaları çokça var. Gözaltına alınanların gözaltına alınmaya
başladıkları andan itibaren gözaltı merkezlerinde, sığınmacıların kabul
edildikleri kabul merkezlerinde işkence ve kötü muameleye uğradıkları iddiaları
var ve bunların toplam sayısı 3.411 bu 2014 yılı içinde. 2015 ve 2016’ya
ilişkin elimizde sağlıklı, doğru diye verebileceğimiz veriler yok ama ne yazık
ki bunların artmakta olduğunu, en azından sığınmacıların sayısı oranında, en
azından gözaltı ve tutuklama işlemlerinin yoğun bir biçimde devam ediyor oluşu
nedeniyle bunların arttığını biliyoruz. Şimdi, biz bu mekanizmayla, kuracağımız
bu ulusal mekanizmayla ne yapacağız? Etkin soruşturmayı gerçekleştireceğiz. 
Değerli
arkadaşlar, Avrupa İnsan Hakları Mahkemesinin 1983 yılında verilmiş “Silver ve
Diğerleri” adıyla bir kararı var. Bu kararın özü şudur: Bireyler, herhangi bir
biçimde kötü muameleye uğradıklarını ya da işkenceye uğradıklarını iddia
ederlerse bu iddiayı sadece yargı önünde değil, kendi ülkelerindeki ulusal
koruma mekanizmaları önünde de ileri sürebilmeliler ve yargı makamına
yansımadan, koruma mekanizmalarının vasıtasıyla işkencenin önüne geçilmeli.
Türkiye’de işkencenin önlenmesi konusunda aslında çok uzun bir mücadele
verildi. Bu mücadelenin sonucunda da bugünkü sayının daha az bir sayı olduğunu
söyleyebiliriz. Ama, bunu daha da ortadan kaldırmak, bu iddialardan kurtulmak
için hepimizin bu tür ulusal koruma mekanizmalarının sağlıklı bir biçimde
kurulmasına omuz vermemiz, güç vermemiz gerekir. 
Ne
yazık ki sürem bitti. Teşekkür ediyorum. (CHP sıralarından alkışlar) 
BAŞKAN
– Teşekkür ederim Sayın Sarıhan. 
Aynı
mahiyetteki diğer önerge hakkında konuşmak isteyen, Ayhan Bilgen, Kars
Milletvekili. 
Buyurunuz
Sayın Bilgen. (HDP sıralarından alkışlar) 
AYHAN
BİLGEN (Kars) – Sayın Başkan, değerli milletvekilleri; son maddelere geldik. Bu
madde, üzerinde konuşacağım 28’inci maddenin 4’üncü fıkrası, dün ilga ettiğimiz
kurumun personelinin, kadrolarının iptali üzerine. 
Bu
kurumun -dün de ifade ettiğim gibi- öncesinde yani bugün artık mülga
pozisyonundaki kurumun öncesinde Başbakanlık İnsan Hakları Başkanlığı vardı ve
Türkiye, geçtiğimiz yıllarda ciddi bir Anayasa tartışması yaptı. Bu Anayasa
tartışmaları sırasında Başbakanlık İnsan Hakları Başkanlığı da çok doğal
olarak, haklı olarak Anayasa gibi, insan haklarını, demokratikleşmeyi doğrudan
ilgilendiren bir konuda görüş belirtti. Bu görüş belirtmeden sonra, Mecliste
–hatırlayacaksınız- açık olan İnternet sayfasındaki öneriler kapandı yani web
sayfasında Anayasa sürecine şeffaf katılımla ilgili mekanizma ortadan kalktı. 
Şimdi,
bir ülke düşünün ki anayasası yeniden yapılıyor olacak, darbe anayasasından
çıkış iddiası olacak ve bir insan hakları kurumu hem de hiçbir akreditasyon
sorunu olmayan bir kurum da görüş belirtmiş olacak ve bu sürecin şeffaflığının
ortadan kalkmasına bu, vesile olacak. Başka örnekler de var, aslında bugüne
gelelim; şu anda mültecilerle ilgili sorun, galiba insan hakları alanının en
ciddi sorunlardan biri. Türkiye, çok kritik bir anlaşma yapıyor, bu anlaşmayla
ilgili bugünkü İnsan Hakları Kurumunun somut, pratik bir öneride bulunma imkânı
var mı, böyle bir özgürlüğü, böyle bir yetkisi var mı, kendinde böyle bir güç
hissediyor mu? Düşünün ki, şimdi yaptığımız yasada neredeyse bütün maddeler
ayrımcılık üzerine kurgulanmış, biz resmen mülteciler üzerinde ayrımcılık
uygulayan bir anlaşmaya imza attık. Pakistanlı, Afganistanlı mültecileri
alacağız; tamam, buraya kadar anlaşılır ama Suriyelilerin de bir kısmını
alacağız ama başka Suriyelileri vereceğiz. Hangi Suriyelileri alacağız ve hangi
Suriyelileri vereceğiz? Baktığınızda çok net görüyorsunuz, muhtemelen eğitim
düzeyi yüksek, nitelikli iş gücü kapasitesi olanları Avrupalılar seçerek
alacaklar; istemediklerini, kriminal gördüklerini ya da kendileri için yük
gördüklerini de Türkiye’ye geri gönderecekler. 
Şimdi,
bu kadar ciddi ayrımcılık içeren bir düzenleme karşısında Paris Prensiplerine
göre kurulmuş bir kurumun sessiz kalması, seyirci kalması kabul edilebilir bir
durum olabilir mi? Bu kurumun yani mülga kurumun web sitesinde çok güzel bir
değerlendirme var, girişinde deniyor ki: “1990’lı yıllarda bu önleme
mekanizmaları kuruldu, insan hakları bağımsız kurumları mekanizmaları
oluşturuldu. Bunların Paris Prensiplerine uygun olması için iki şey çok
önemlidir: Biri etkililik, ikincisi de devamlılık.” Garabete bakın ki bunu
İnternet sitesinde duyuran bu kurumun devamlılığı mümkün olmadı. Ve Türkiye’nin
taahhütte bulunduğu, imzaladığı protokoller, sözleşmeler neredeyse bunların
tamamında yükümlülük altına girmesi bir tarafa bırakılarak kurum, sadece isim
değişikliği yapmış olmadı, imzaladığı protokollerde çok somut taahhütte
bulundu. Mesela işkenceyi önlemeyle ilgili mekanizmalar şimdi yeni kanunda yok.
Bu kurul işkenceyle ilgili çalıştığında “Evet, genel olarak insan haklarının
içerisine işkenceyle ilgili çalışmalar girer.” diyerek geçiştireceğiz. Ama
başlangıcı dışında, 1’inci maddesi dışında insan haklarıyla ilgili hiçbir vurgu
yok.
Tekrar
bu durumu dikkatlerinize sunuyor, saygıyla selamlıyorum. (HDP sıralarından
alkışlar)
BAŞKAN
– Teşekkür ederim Sayın Bilgen.
Aynı
mahiyetteki iki önergeyi oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Karar yeter sayısı talebi vardır. Oylamada karar yeter sayısı arayacağım.
Önergeleri
kabul edenler… Kabul etmeyenler… Karar yeter sayısı yoktur.
Birleşime
beş dakika ara veriyorum.
Kapanma Saati: 20.47
ALTINCI OTURUM
Açılma Saati: 20.54
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 68’inci Birleşiminin Altıncı
Oturumunu açıyorum.
149 sıra sayılı
Kanun Tasarısı’nın 28’inci maddesine bağlı (4)’üncü fıkrası üzerinde aynı
mahiyette olan Ankara Milletvekili Şenal Sarıhan ve arkadaşlarının önergesi ile
Kars Milletvekili Ayhan Bilgen ve arkadaşlarının önergesinin oylamasında karar
yeter sayısı bulunamamıştı. Şimdi, önergeleri tekrar oylarınıza sunacağım ve
karar yeter sayısı arayacağım. 
Önergeleri kabul
edenler... Kabul etmeyenler... Karar yeter sayısı vardır, önergeler kabul
edilmemiştir.
Tasarının
görüşmelerine devam edeceğiz.
Komisyon
yerinde.
Hükûmet yerinde.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Tasarı’nın “Yürürlükten kaldırılan ve değiştirilen
hükümler” başlıklı 28’inci maddesinin (4)’üncü fıkrasında yer alan “anılan”
ibaresinin “söz konusu” şeklinde değiştirilmesini arz ve teklif ederiz.
Kamil Aydın (Erzurum) ve
arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
- Önerge hakkında konuşmak isteyen Kamil Aydın, Erzurum Milletvekili.
Buyurunuz
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, çok değerli milletvekilleri; 149 sıra sayılı
Türkiye İnsan Hakları ve Eşitlik Kurumu Kanunu Tasarısı’nın 28’inci maddesinin
(4)’üncü fıkrasıyla ilgili MHP adına söz almış bulunmaktayım. Hepinizi saygıyla
selamlıyorum.
Efendim,
ilgili maddeyi, ben çok kısa, bu kadar süre içerisinde bir… Biliyorsunuz,
ciltlerce yazılan kitaplarda söylenilmeyen şeyler kıssadan hisselerle,
fıkralarla çok rahat bir şekilde ifade edilir. Şimdi, ben de maddeyle ilgili
konuşmama girmeden önce bir fıkra anlatmak istiyorum gecenin bu saatinde.
Erzurum bu bağlamda, kıssadan hisseleri fıkralaştırma noktasında çok zengin bir
kültüre sahip, gerçekten bu anlamda çok yetkin şahsiyetlerimiz var. Şimdiden
onları rahmetle anıyorum; Naim Hocamızı, Teyo pehlivanımızı, Fereze teyzemizi
ve Gullebi Turan’ımızı, hatta Rıza kardeşimizi.
Şimdi,
Rıza diye muzip bir çocuğumuz var, ilkokula gidiyor değerli milletvekilleri ama
muzip bir çocuk. Akşam geliyor, baba, bir türlü yakalayamıyor, bunun
muzipliğini yakalayacak. “Oğlum dersler nasıldı?” “İyiydi baba, her şey
güzeldi.” Yine, bir gün diyor ki: “Oğlum, gel bakayım, hangi dersleri gördünüz?
Defterlerini al, gel yanıma.” Rıza geliyor. “Ne yaptınız bugün?” “Baba,
matematik." “Matematikte hangi konuyu işlediniz oğlum?” Dedi ki: “Kerrat
cetveli baba.” “Oğlum, kerrat cetvelinde neyi işlediniz?” “Baba, 3’leri
işledik.” Bakıyor ki Rıza, baba derinleştirecek sorgulamayı. “Peki, oğlum, sana
bir tane sorayım." diyor, 3 kere 3 demeye kalmıyor, Rıza diyor ki: “Bir
dakika baba, sayılara henüz geçmedik. Öğretmenimiz, şimdilik, kaidesini öğretti
bize." “Oğlum, kerrat cetvelinin kaidesi ne?” diyor. Diyor ki: “Baba,
bilmiyor musun sen? ‘Dıt dırı dıt dıt, dıt dırı dıt dıt.’” Yani, 2 kere 2, 4; 2
kere 3, 6 gibi. 
Şimdi,
gerçekten, ben bu kanunla ilgili bizim şu andaki faaliyetlerimizi, biraz bu
işin kaidesinde olduğumuzu bilerek söylüyorum. Maalesef, Kopenhag
Kriterlerinden başlayın, İnsan Hakları Evrensel Beyannamesi’nden başlayın,
Venedik, İstanbul Sözleşmesi’nden başlayın; kâğıt üzerinde teorik olarak
demokrasinin bütün kurul ve kurumlarıyla ilgili her şeyiyle söyleyecek bir şey
buluyoruz ama maalesef, uygulamada bir türlü mevzuya giremiyoruz, Rıza’nın
giremediği gibi, biz hep sadece kaide, teori kısmındayız.
Arkadaşlar,
bakın, “Bunu nereden biliyorsunuz?” diyeceksiniz. Bunu nereden biliyoruz,
biliyor musunuz? Uygulamalarınızdan biliyoruz çok net bir şekilde. Değerli
milletvekilleri, Hükûmetimiz her vesileyle… Demokrasi elbette ki kurullarla,
kurallarla işler, kurumları kurmak güzeldir ama bu kurumları işler hâle
getirmek lazım. İnsan hakları da öyle bir şey, bunu da işler hâle getirmemiz
için sadece “biz ve onlar” mantığıyla hareket etmeden, herkesi kucaklayan,
muhalefeti de dikkate alarak bu kurumu oluşturan bütün yetkilerin paylaşımı
noktasında herkese eşit derecede sorumluluk veren bir yapıyla ancak başarırız;
yoksa bugüne kadar yaptığımız birçok icraattaki gibi -Hükûmetin- akşam
söylediğimizi sabah tekzip etmek zorunda kalırız. Bunun örnekleri çok yaşandı.
İnanın, vakit kaybı olmasın artık. Biz gerçekten amacına uygun birtakım
faaliyetlerde bulunacaksak, hep birlikte, “biz ve onlar” diye düşünen, sürekli
“yüzde 49” tekrarı yaparak yüzde 51’i yok sayan bir mantıkla, inanın, ortak bir
adım atamayız. Bunu bugüne kadarki bürokrasideki atamalardan biliyoruz,
sendikal hareketlerden biliyoruz. O kadar yandaşçılık yapılıyor ki liyakat,
ehliyet tamamen bir kenara bırakılıyor; hiç de liyakati olmayan, ehliyeti
olmayan insanlar birtakım makamlara getirilerek o makamlarda yaşanan
uyumsuzluklardan dolayı Türkiye Cumhuriyeti devleti gerçekten vakit kaybına
uğruyor. Bundan sonra yapacağımız her şeyi sadece “Avrupa Birliği uyum
yasalarına kendimizi -efendim- adadık, biz yerine getiriyoruz.” söyleminden
ziyade, bunu icraata geçirelim, hep birlikte Türkiye’mizi daha ileriye, daha
müreffeh noktalara taşıyalım diyorum. 
Yüce
Meclisi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Aydın. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
28’inci
maddeye bağlı (4) numaralı fıkrayı oylarınıza sunuyorum: Kabul edenler… Kabul
etmeyenler… 28’inci maddeye bağlı (4) numaralı fıkra kabul edilmiştir. 
Şimdi,
28’inci maddeye bağlı (5) numaralı fıkra üzerinde ikisi aynı mahiyette olmak
üzere üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (5)’inci fıkrasında yer alan “sayılı”
ibaresinden sonra “657 Sayılı Devlet Memurları Kanunu, 926 Sayılı Türk Silahlı
Kuvvetleri Personel Kanunu, 2802 Sayılı Hakimler ve Savcılar Kanunu, 2914
sayılı Yükseköğretim Personel Kanunu, 5434 sayılı T.C. Emekli Sandığı Kanunu
ile Diğer Bazı Kanun Ve Kanun Hükmünde Kararnamelerde Değişiklik Yapılması,
Devlet Memurları ve Diğer Kamu Görevlilerine Memuriyet Taban Aylığı Ve Kıdem
Aylığı ile Ek Tazminat Ödenmesi Hakkında” ibaresinin eklenmesini arz ve teklif
ederiz. 
 Deniz Depboylu Erkan
Haberal Ruhi Ersoy
 Aydın Ankara
 Osmaniye
 Mehmet Erdoğan  Kadir
Koçdemir Muharrem Varlı
 Muğla  Bursa Adana
BAŞKAN – Şimdi
okutacağım iki önerge, aynı mahiyette olduğundan önergeleri birlikte işleme
alacağım, talepleri hâlinde önerge sahiplerine ayrı ayrı söz vereceğim. 
Şimdi, aynı
mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (5)’inci fıkrasının tasarıdan çıkartılmasını
arz ve teklif ederiz.
 Çağlar Demirel  İdris
Baluken Sibel Yiğitalp 
 Diyarbakır Diyarbakır Diyarbakır
 Bedia Özgökçe Ertan  Behçet
Yıldırım Mahmut Celadet Gaydalı
 Van Adıyaman Bitlis
 Filiz Kerestecioğlu Demir
 İstanbul
Aynı mahiyetteki
diğer önergenin imza sahipleri: 
 Şenal Sarıhan Okan
Gaytancıoğlu İbrahim Özdiş
 Ankara Edirne Adana
 Mehmet Gökdağ Bülent
Öz Gülay Yedekci
 Gaziantep Çanakkale İstanbul
 Özkan Yalım
 Uşak
BAŞKAN – Aynı
mahiyetteki önergelere Komisyon katılıyor mu? 
İNSAN HAKLARINI
İNCELEME KOMİSYONU BAŞKAN VEKİLİ FATMA BENLİ (İstanbul) – Katılmıyoruz Sayın
Başkan. 
BAŞKAN –
Hükûmet? 
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan. 
BAŞKAN – Aynı
mahiyetteki iki önerge hakkında konuşmak isteyen sayın milletvekillerine söz
vereceğim. 
Özkan
Yalım, Uşak Milletvekili. 
Buyurunuz
Sayın Yalım. (CHP sıralarından alkışlar) 
ÖZKAN
YALIM (Uşak) – Teşekkür ederim Başkanım. 
Sayın
Divan, sayın bakanlar, değerli çalışma arkadaşlarım, yüce Meclis ve de Türkiye
Cumhuriyeti vatandaşlarımız; 149 sıra sayılı Kanun Tasarısı’nın 28’inci
maddesinin 5 no.lu fıkrasında 27/6/1989 tarihli ve 375 sayılı Kanun Hükmünde
Kararname’nin ek 10’uncu maddesinin birinci fıkrasında yer alan “Türkiye İnsan
Hakları Kurumu” ibaresi “Türkiye İnsan Hakları ve Eşitlik Kurumu” şeklinde
değiştirilmiştir. Evet, eşitlikten bahsediyoruz, çok güzel. Peki, Türkiye
Cumhuriyeti vatandaşlarının haklarını, ilk önce kendi vatandaşlarımızın haklarını
savunmak bizim, yüce Meclisin ve de Türkiye Cumhuriyeti’nin, bizi yöneten
AKP’nin, şu anda devleti yöneten AKP’nin bence yapması gereken en önemli
görevlerindendir. 
Değerli
arkadaşlarım, ilk önce, 2015 sonu itibarıyla dört yıl aradan sonra işsizlik
11,4 oldu, çift haneli rakamlara ulaştı. İnsan haklarını koruyacağız, Türkiye
Cumhuriyeti’nin haklarını koruyacağız, Türkiye Cumhuriyeti vatandaşlarının
haklarını koruyacağız ama bu insanların haklarını korurken başkalarına iş
konusunda peşkeş çekip Türkiye Cumhuriyeti vatandaşının işsizlik oranının daha
da fazlalaştığını görebileceğiz. Neden? Çünkü, iş yerlerinde yüzde 10 yabancıya
yani mültecilere kontenjan geliyor. Peki, Türkiye Cumhuriyeti vatandaşlarının
haklarını savunmak, bizim boynumuzun borcu değil mi? Onun için, yüce Meclise,
Hükûmete, bakanlara ve de milletvekili arkadaşlarıma tekrar sesleniyorum: İlk
önce, kendi vatandaşımız olan Türkiye Cumhuriyeti vatandaşlarının haklarını
savunmak zorundayız. Bakın, Türkiye Cumhuriyeti vatandaşlarının haklarını
savunmadığımızı veya az savunduğumuzu, on dört yıldır AKP Hükûmetinin yaptıklarını
şöyle bir gözden geçirelim.
Bakın,
eğitime en az para ayıran ülkelerden biriyiz; sıralamada 20 küsur, yani
elimdeki listede sonuncu sıradayız. İzlanda 1’inci, Türkiye sonuncu. Eğitime en
az para ayıran ülke durumundayız.
NECİP
KALKAN (İzmir) – Kaç para görünüyor orada Allah aşkına? Yanlışlık var orada.
ÖZKAN
YALIM (Devamla) – Bakın, bunu biraz sonra size takdim ederim. 
Sizler
on dört yıllık Hükûmet döneminizde böbürleniyorsunuz “Sağlıkta devrim yaptık.”
diye; güzel, çok güzel. Ben de size istatistik olarak konuşacağım çünkü
rakamsal ve istatistik konuşmayı hiç sevmiyorum! Onun için, “Sağlıkta devrim
yaptık.” dediniz ya, ben de diyorum ki “Sağlığa, sağlık bütçesine en az para
ayıran ülkelerden biriyiz.” Bakın, ABD 1’inci, yine Türkiye sonuncu. Bunu biraz
sonra, konuşmam bittikten sonra isteyen bütün milletvekili arkadaşlarıma
dağıtabilirim. 
Artı,
bebek ölümlerinde en üst sıralardayız aynı şekilde; geçiyorum… Ekonomi çok iyi
ya on dört yıldır; evet, Türkiye Cumhuriyeti vatandaşlarının haklarını savunuyorsunuz…
Ekonomi çok iyi olduğundan boşanan çift sayısı 2000 yılında 30 bin iken 2014
yılının sonunda kaç oldu biliyor musunuz arkadaşlar? 130 bin oldu. Yani bu,
Türkiye Cumhuriyeti vatandaşlarının haklarını çok savunduğumuzdan ileri
geliyor! İşte, bundan dolayı… Eşitlik; evet, bizim yapmamız gereken, eşitliği
sağlamak, Avrupa’da yaşayan insanlar gibi Türkiye Cumhuriyeti vatandaşlarının
da haklarını savunup eşitliğini sağlamaktır.
Cezaevleri
aynı şekilde. Bakın, cezaevlerinde yatan kişiler şu anda kaç oldu biliyor
musunuz? On iki on üç yılda yaklaşık yüzde 196 arttı. Eşitlikten bahsediyoruz!
Aynı şekilde, eşitlikten bahsederken, yükseköğrenimde, bakın, Kore 1’inci,
Türkiye sondan 3’üncü. 
Devam
edelim -sürem bitmek üzere- Türkiye’deki eğitim süresinde yani en çok okuyan
kişiler sıralamasında 186’ncı sıradayız aynı şekilde. Daha bununla birlikte
AR-GE’ye yatırımda, o da aynı şekilde, İsrail 1’inci, Türkiye sondan 5’inci. 
OSMAN
AŞKIN BAK (Rize) – On beş yılda 15 seçim oldu, hepsini AK PARTİ kazandı, bu da
gerçek. CHP hiçbirini kazanamadı. 
ÖZKAN
YALIM (Devamla) – Gel, gel, sana hepsini anlatacağım Osman Bey, burada ezilme. 
(Mikrofon
otomatik cihaz tarafından kapatıldı) 
ÖZKAN
YALIM (Devamla) – Bak, rakamlar seni eziyor Osman Bey, eziliyorsun. (CHP
sıralarından alkışlar)
OSMAN
AŞKIN BAK (Rize) – On beş yılda 15 seçim oldu, hepsini AK PARTİ kazandı, CHP
hiç kazanamadı. Bu da gerçek. 
BAŞKAN
– Teşekkür ederim Sayın Yalım.
ÖZKAN
YALIM (Devamla) – Osman Bey, on dört yılda insanları siz boşattınız, insanlar
işsizlikten boşandı. İşte, on dört yılda ne hâle geldiğinizi gördünüz. 
OSMAN
AŞKIN BAK (Rize) – On beş yılda 15 seçim, hepsini AK PARTİ kazandı, CHP
kazanamadı.
ÖZKAN
YALIM (Devamla) – Seçim kazanmakla insanların boşanması, insanların işsizliği
önlenmez. 
BAŞKAN
– Sayın Yalım, teşekkür ederim. 
Aynı
mahiyetteki diğer önerge hakkında konuşmak isteyen, Filiz Kerestecioğlu Demir.
Buyurunuz
Sayın Kerestecioğlu Demir. (HDP sıralarından alkışlar) 
Süreniz
beş dakikadır.
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri; Türkiye İnsan Hakları Kurumunun Türkiye İnsan Hakları ve
Eşitlik Kurumu şeklinde değiştirilmesiyle ilgili, bu maddeyle ilgili önergede
söz almış bulunuyorum.
Siyasetçiler,
toplumu etkileme amacı güden yazarlar, sık sık, kadınların nasıl var olması
gerektiğini tarif ediyor ve kadın gibi olmanın aşağılayıcı bir şey olduğunu
ifade etmekten de hiç mi hiç çekinmiyorlar. Özellikle de siyaset içindeyseniz
ya size kadın olmanız sebebiyle sataşılıyor ya da erkekler arasındaki laf
atışmalarında açık aşağılamalara maruz kalıyorsunuz. Erkekler, birçok yerde
olduğu gibi, siyasette de kadınlarla eşitlenmeyi aslında kabul etmiyorlar ve
istemiyorlar. Söz konusu aşağılamalar, cinsiyetçi ifadeler kesinlikle
rastlantısal sözler değiller. İktidarla, erkek egemenliğiyle bu sözler arasında
sistematik bir ilişki var ve her birimizin hayatlarını, alışkanlıklarını da
etkiliyor. Üstelik bu sözleri sarf edenler, herhangi birileri de değiller; kamu
yetkilileri, siyasetçiler, gazetelerde her gün sayfa sayfa yazılar yazanlar,
âdeta öldürülen, tecavüze uğrayan kadınlardan hesap soruyorlar, arzu ettikleri
ya da tarife uymayan kadınları hedef gösteriyorlar. Öyle bir durumla karşı
karşıyayız ki âdeta nefret yarıştırıp tiraj artıranlar, kadın katline bahane
arıyorlar. Oysa bahane aramaya lüzum yok. Zaten kadın olmak katledilmeye
yetiyor. Saçını boyatmak, yeni elbise almak, yemek yapmamak şiddete mazeret
olabiliyor. Yargı da bu mazeretin koluna girince indirimler art arda geliyor.
Özellikle son dönemlerde yargıda gerçekten çok ciddi ihlaller görüyoruz bu
ayrımcılıklar ve kadınlara yönelik şiddet konusunda verilen kararlarda. 
Kendisi başlı
başına bir şiddet olan cinsiyetçi söylemlerin, kadınların mücadelesini
sakatladığı bir gerçek. Özellikle kamuoyunda bilinen kişilerin ve
siyasetçilerin bu tür cinsiyetçi söylemleri kullanmalarının kadına yönelik
şiddeti körüklediğini defalarca ifade ettik. Ayrıca özellikle Türkiye Büyük
Millet Meclisinde olan kadınların da “Bu, benim Cumhurbaşkanım, bu, benim parti
başkanım, bu, benim Başbakanım.” demeden gerçekten cinsiyetçi olan söylemleri
eleştirmeleri ve birbirleriyle dayanışma içerisinde olmaları önem taşıyor.
Diğer yandan da her dönemde Aile ve Sosyal Politikalar Bakanlarının kadına
yönelik şiddete karşı bu şiddeti önemsizleştiren ve “Bu, bir algı sorunudur.”
diyen söylemler yerine, onun yerine gerçekten cinsiyetçi ve kadınları
aşağılayıcı söylemleriyle şiddeti kışkırtan erkeklere karşı tavır almaları
gerekiyor. 
NURSEL
REYHANLIOĞLU (Kahramanmaraş) – Bakana söylediği şeye ne diyorsunuz?
FİLİZ
KERESTECİOĞLU DEMİR (Devamla) – Biz bu nedenle özellikle ne eşitliğe ne
ayrımcılık kriterlerine ne insan haklarına uymasa da bugünkü kanunda en azından
bu kurulun, eşitlik sağlayabilmesi için en azından yarısının kadınlardan oluşması
gerektiğini düşünüyoruz. 
Saygılar
sunuyorum. (HDP sıralarından alkışlar) 
BAŞKAN –
Teşekkür ederim Sayın Kerestecioğlu Demir. 
Aynı mahiyetteki
iki önergeyi oylarınıza sunacağım…
İDRİS BALUKEN
(Diyarbakır) – Karar yeter sayısı…
BAŞKAN – Karar
yeter sayısı talebi vardır. O nedenle oylamada karar yeter sayısını arayacağım.
Önergeleri
oylarınıza sunuyorum: Kabul edenler… Kabul etmeyenler... Önergeler kabul
edilmemiştir, karar yeter sayısı vardır.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 28’inci maddesinin (5)’inci fıkrasında yer alan “sayılı”
ibaresinden sonra “657 Sayılı Devlet Memurları Kanunu, 926 Sayılı Türk Silahlı
Kuvvetleri Personel Kanunu, 2802 Sayılı Hakimler ve Savcılar Kanunu, 2914
sayılı Yükseköğretim Personel Kanunu, 5434 sayılı T.C. Emekli Sandığı Kanunu
ile Diğer Bazı Kanun Ve Kanun Hükmünde Kararnamelerde Değişiklik Yapılması,
Devlet Memurları ve Diğer Kamu Görevlilerine Memuriyet Taban Aylığı Ve Kıdem
Aylığı ile Ek Tazminat Ödenmesi Hakkında” ibaresinin eklenmesini arz ve teklif
ederiz. 
Muharrem Varlı (Adana) ve
arkadaşları
BAŞKAN –
Komisyon önergeye katılıyor mu?
İNSAN HAKLARINI
İNCELEME KOMİSYONU BAŞKAN VEKİLİ FATMA BENLİ (İstanbul) – Katılmıyoruz Sayın
Başkan.
BAŞKAN –
Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkanım.
BAŞKAN
– Önerge hakkında konuşmak isteyen, Muharrem Varlı, Adana Milletvekili.
Buyurunuz
Sayın Varlı. (MHP sıralarından alkışlar) 
MUHARREM
VARLI (Adana) – Sayın Başkan, değerli milletvekilleri; hepinizi saygıyla
selamlıyorum. 28’inci maddenin (5)’inci fıkrasıyla alakalı vermiş olduğumuz
önerge üzerinde söz aldım. 
Bu
-dünkü konuşmamda da söylemiştim- Avrupa Birliğinin bize dayattığı, bizim de
böyle bir eziklikle, bir acelecilikle yeniden yapılandırarak Avrupa Birliğinin
gözüne girmek, Avrupa Birliğine kabul ettirmek adına çıkardığımız bir yasa.
Tabii, dün de söylemiştim, bizim Avrupa Birliğinden insan hakları konusunda,
Avrupalılardan insan hakları konusunda alabileceğimiz hiçbir şey yok çünkü
onlar bu konuda sınıfta kalmışlar geçmiş yıllarda, hâlâ da sınıfta kalmaya da
devam ediyorlar. 
Yani
dünkü konuşmamda şunu atlamışım: Burada birçok kez başka şeyler, konular
gündeme getirilmesine rağmen, belki de dünyada en büyük soykırımdır 1912 Balkan
Harbi’nden sonra oradaki Türklerin tekrar ana yurda dönüşleriyle alakalı
yaşadıkları ölümler, dünyanın belki de en büyük soykırımıdır. 3,5 milyon Türk
nüfusunun o dönemde hastalıktan, yaşlılıktan, kaçarken kiminin de düşman
tarafından öldürüldüğünü biliyoruz ama bunlar hiç bu kürsüde konuşulmuyor;
başka şeyler sürekli gündeme getiriliyor ama bunlar getirilmiyor. Tabii,
bunları söylerken biraz da kendimize öz eleştiri yapmamız lazım değerli arkadaşlar.
Yani özellikle iktidar partisi hep İslami referanslar veriyor ya, ben de İslami
referanslar üzerinden biraz öz eleştiri yapmak istiyorum. 
Bakınız,
Peygamber Efendimiz (SAV) Hazreti Muhammed Mustafa, 63 yaşında vefat ettiğinde
çok bir mal varlığı yoktu, hatta belki çocuklarına kalacak bir mirası bile
yoktu. Hazreti Ömer’i hatırlayalım. Hazreti Ömer, devletin işinde devletin
mumunu, kendi işinde kendi mumunu yakacak kadar adaletli bir insandı. Peki şu
anda devleti yönetenler, devlet kademesinde görev yapanlar, acaba bu adaletten
kendilerine biraz pay çıkartabiliyorlar mı? Gerçekten devletin benzinini
devletin işinde, kendi işlerinde kendi ceplerinden benzin koyup da iş
yapabiliyorlar mı acaba? Bunu hiç gözetebiliyorlar mı? Hep İslami referanslar veriyoruz
ya, işte Hazreti Ömer’i örnek almamız lazım. Fırat’ın kenarındaki bir kuzudan
dahi sorumlu olduğunu söylemişti Hazreti Ömer. Sayın Cumhurbaşkanımız da
söyledi ama Fırat’ın kenarında her gün kuzular can veriyor. 
Değerli
milletvekilleri, bakınız, yine, Kur’an-ı Kerim’de de böyle buyurulmuştur,
“Günahı da, sevabı da gizleyin.” diye. Hazreti Mevlâna hepimizin örnek aldığı,
hepimizin zaman zaman fikriyatıyla yaşadığı, fikriyatını gündeme getirdiği çok
önemli bir İslam mutasavvıfıdır. Hazreti Mevlâna ne diyor? “Günahları örtmekte,
suçları örtmekte gece gibi karanlık olun.” diyor. Peki, biz öyle mi yaptık? Hiç
de öyle yapmadık. Ne yazık ki on üç yıllık iktidarınız döneminde kaset
skandalıyla bazı insanların siyaset yapması engellendi ve bu da ne yazık ki dönemin
Başbakanı tarafından “Ne özeli kardeşim, genel, genel!” denilecek kadar da
alçaltıldı. Hazreti Mevlâna’yı, İslam’ı böyle mi yaşıyoruz değerli
milletvekilleri? Böyle mi örnek alıyoruz kendimize? Bu insanların insan hakları
yok muydu? Bu insanların çoluk çocuğu yok muydu? Ama onları siyaset yapma
hakkından mahrum bırakanlarla kol kola olduğunuz dönemde iyilerdi, daha sonra
sizinle alakalı “tape”ler meydana çıkınca düşman ilan ettiniz. Doğru, biz bunu
daha öncesinde söylemiştik. “Bunlar bu hatayı yapıyorlar, devleti ele
geçiriyorlar, gelin bunlara çözüm bulalım.” dediğimizde Türkçe Olimpiyatları’nda
gözyaşları döküyordunuz hep birlikte. Nasıl ki ucu size dokundu, başladınız
bağırmaya.
İşte,
yine, Fatih Sultan Mehmet Han’dan bir örnek vermek istiyorum, hepiniz
bilirsiniz, tevatür de olabilir: Fatih Sultan Mehmet Han’ı bir kadı, yargıladı
ve suçlu buldu. Ne dedi Fatih Sultan Mehmet Han? “Eğer sen beni suçlu
bulmasaydın seni bu kılıcımla doğrulturdum.” Kadı ne dedi? “Eğer ben seni suçlu
bulduğum için itiraz etsen ben de seni bu hançerimle hançerlerdim.” dedi.
Şimdi, Kültür Bakanı burada. Sayın Bakanın alınmayacağını ümit ediyorum,
kendisi de sevdiğim bir insandır, Sayın Kültür Bakanını yargılamaya kalksalar
herhâlde anında düşman ilan edersiniz, değil mi? Onun için, arkadaşlar, öz
eleştiriyi biraz kendimizde yapmamız lazım. Tarihten ders aldığımız, hep
övdüğümüz insanları da gerçekten kendimizde, özümüzde, içimizde yaşayarak örnek
almamız lazım.
Hepinize
saygılar sunuyorum. (MHP sıralarından alkışlar)
BAŞKAN
– Teşekkür ederim Sayın Varlı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
28’inci
maddeye bağlı (5) numaralı fıkrayı oylarınıza sunuyorum: Kabul edenler… Kabul
etmeyenler… 28’inci maddeye bağlı (5) numaralı fıkra kabul edilmiştir.
Geçici
1’inci madde üzerinde dört önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın geçici 1’inci maddesinin (12)’nci fıkrasında yer alan
“yükseköğretim kurumlarını bitirerek” ibaresinin “üniversitelerin hukuk,
siyasal bilgiler, siyasal bilimler, iktisadi ve idari bilimler, işletme
fakültelerinden mezun olarak” şeklinde değiştirilmesini arz ve teklif ederiz.
 İsmail Faruk Aksu Mustafa
Mit Nuri Okutan
 İstanbul Ankara Isparta
 Zihni Açba Deniz
Depboylu Ruhi Ersoy
 Sakarya Aydın Osmaniye
 Arzu Erdem Mehmet
Erdoğan Mehmet
Necmettin Ahrazoğlu
 İstanbul Muğla Hatay
Türkiye Büyük Millet Meclisi Başkanlığına
Görüşülmekte
olan 149 sıra sayılı Kanun Tasarısı’nın geçici 1’inci maddesinin (1)’inci
fıkrası ile (5)’inci fıkrasının birinci ve ikinci cümlelerinin aşağıdaki
şekilde, (12)’nci fıkrada yer alan “Başkanlık” ibaresinin “bu Kanun kapsamında
atanan Kurul” şeklinde, (13)’üncü fıkrasında yer alan “sekizinci” ibaresinin
“dokuzuncu” şeklinde değiştirilmesini arz ve teklif ederiz. 
“(1)
Bakanlar Kurulunca ilk yapılacak seçimde seçilecek üyelere ilişkin başvurular
ve aday bildirimleri Başbakanlığa yapılır. Başvurular ve aday bildirimlerine
ilişkin hususlar Başbakanlık tarafından ilan edilir.” 
“Mülga
Türkiye İnsan Hakları Kurulu üyelerinin üyelikleri bu maddenin yürürlüğe
girdiği tarihte sona erer. Mülga Türkiye İnsan Hakları Kurumu Başkanı ve İkinci
Başkanı, bu Kanuna göre seçilen Türkiye İnsan Hakları ve Eşitlik Kurumu Başkanı
görevi başlayıncaya kadar Türkiye İnsan Hakları ve Eşitlik Kurumu Başkanı ve
İkinci Başkanı olarak görev yapar. Bunlar, bu Kanuna göre seçilen Türkiye İnsan
Hakları ve Eşitlik Kurumu Başkanı göreve başladığında, atandıkları mevzuata
göre kalan görev sürelerinin sonuna kadar görev yapmak üzere ekli (2) sayılı
liste ile ihdas edilen Kurum Başkanlık Müşaviri kadrolarına hiçbir işleme gerek
kalmaksızın atanmış sayılır ve Başkan tarafından belirlenen istişari görevleri
yürütür.”
 Necip Kalkan Coşkun
Çakır Ramazan Can
 İzmir Tokat Kırıkkale
 Hakan Çavuşoğlu Hasan
Basri Kurt Hilmi Bilgin
 Bursa Samsun Sivas
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın geçici 1’inci maddesinin (3), (4) ve (6)’ncı fıkralarının tasarı
metninden çıkartılmasını arz ve teklif ederiz. 
 Ahmet Akın Şenal
Sarıhan Mahmut Tanal
 Balıkesir Ankara İstanbul
 Tahsin Tarhan Onursal
Adılgüzel Gülay Yedekci 
 Kocaeli İstanbul İstanbul
BAŞKAN
– Şimdi, maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın geçici madde 1’in tasarıdan çıkartılmasını arz ve teklif ederiz. 
 Çağlar Demirel İdris
Baluken Sibel Yiğitalp
 Diyarbakır Diyarbakır Diyarbakır
 Bedia Özgökçe Ertan Kadri
Yıldırım Behçet Yıldırım
 Van Siirt Adıyaman
 Mahmut Celadet Gaydalı Erol
Dora
 Bitlis Mardin
BAŞKAN
– Komisyon önergeye katılıyor mu? 
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan. 
BAŞKAN
– Önerge hakkında konuşmak isteyen Erol Dora, Mardin Milletvekili. 
Buyurun
Sayın Dora. (HDP sıralarından alkışlar) 
EROL
DORA (Mardin) - Sayın Başkan, değerli milletvekilleri; Türkiye İnsan Hakları ve
Eşitlik Kurumu Kanunu Tasarısı’nın geçici 1’inci maddesi üzerinde Halkların
Demokratik Partisi adına söz almış bulunuyorum. Genel Kurulu saygıyla
selamlıyorum.
Tasarıda
İnsan Hakları Kurumunun görevlerinden söz edilirken “Türkiye'nin taraf olduğu
uluslararası insan hakları sözleşmelerinin uygulanmasını izlemek, bu
sözleşmeler uyarınca kurulan inceleme, izleme ve denetleme mekanizmalarına
devletin sunmakla yükümlü olduğu raporların hazırlanması sürecinde görüş
bildirme.” biçiminde dikkat çeken ifadelere yer vermiştir. Bildiğiniz gibi, söz
edilen bu görev, kurumun mevcut mevzuatında da yer almaktadır.
Değerli
milletvekilleri, ancak üzülerek söylemeliyiz ki İnsan Hakları Kurumu bu
görevini layıkıyla yerine getirmemiştir, çünkü kurumun çalışma esasları, yani
çalışma mekanizması iktidara bağımlıdır. Elbette soyut genellemelerle konuyu
tartışmak yerine spesifik bir örnek vermek istiyorum.
Değerli
milletvekilleri, örneğin ilk ve ortaöğretimde öğrencilerimize okutulan zorunlu
din derslerine ilişkin Avrupa İnsan Hakları Mahkemesinin vermiş olduğu
kararları ele alalım. Biliyorsunuz, Millî Eğitim Bakanlığı bu kararların
hiçbirine makul çözümler üretememiş, öğrencilerimizin ve ebeveynlerin
mağduriyetlerini giderecek bir düzenleme içerisine girmemiştir. Türkiye'nin
uluslararası sözleşmelere uygun yasal düzenlemeleri yapması süreçlerini
izlemekle görevli kılınan İnsan Hakları Kurumu da bu konuda mağdurların
mağduriyetlerini giderecek tek bir çalışma yapmamış, Bakanlığı bu konuda
zorlamamıştır.
Sayın
Başkan, değerli milletvekilleri; bildiğiniz gibi, Sayın Başbakanın, Sayın Millî
Eğitim Bakanının ve Sayın İnsan Hakları Kurumu Başkanının da bildiği gibi, 2014
yılında din kültürü ve ahlak bilgisi dersine ilişkin oy birliğiyle verilen
Avrupa İnsan Hakları Mahkemesi kararında, içeriği göz önünde bulundurulduğunda
söz konusu dersin din kültürü ve ahlak bilgisi olmaktan çok, Sünni İslam
anlayışı doğrultusunda verilen bir din eğitimi olduğu sonucuna varılmıştır. 
Avrupa
İnsan Hakları Mahkemesi, daha önce de Türkiye aleyhine açılan benzer davalarda
da ihlal kararı vermiş olmasına karşın, Hükûmet tarafından gerekli düzenlemelerin
yapılmadığına dikkat çekerek, daha fazla gecikmeksizin ailelerin inanç
aidiyetlerini ortaya koymak zorunda bırakılmadıkları bir ders muafiyet
sisteminin ortaya konulması gerektiğini açıkça belirten bir karar vermiştir. 
Değerli
milletvekilleri, Hükûmet, Avrupa İnsan Hakları Mahkemesinin konuyla ilgili
kararlarına savunma olarak, din kültürü dersinin nesnel bir biçimde, bütün
dinlere eşit mesafede bir üslup ve içerikte hazırlandığına ilişkin savunmalar
vermiştir. Ancak hepimiz biliyoruz ki Hükûmetin bu savunmaları gerçekle
bağdaşmamaktadır. Din kültürü dersi kitapları, Sünni İslam’ı anlatan bir ders
durumundadır. Diğer din ve inançları da Sünni İslam’a göre yorumlayan bir
üslupla kaleme almıştır. Elbette dersin bu hâli, şu an en fazla Alevi yurttaşlarımızın
çocuklarını olumsuz etkilemektedir.
Değerli
milletvekilleri, şimdi, Birleşmiş Milletler Ekonomik, Sosyal ve Kültürel Haklar
Uluslararası Sözleşmesi’nin 13’üncü maddesinin (3)’üncü fıkrasına baktığımızda
“Bu Sözleşmeye taraf devletler, anne babaların ve uygulanması mümkünse
vasilerin de çocuklarını devlet tarafından kurulan okulların dışında var olan
ama devlet tarafından konulmuş ve onaylanmış standartların asgari şartlarına
sahip bulunan okullara gönderme ve kendi inançlarına uygun bir biçimde çocuklarına
dinsel ve ahlaki eğitim sağlama haklarına saygı gösterir.” denmektedir. 
Değerli
milletvekilleri, Türkiye, bu maddeye çekince koyarak ebeveynlerin, anne
babaların çocuklarına kendi inançlarına uygun dinî ve ahlaki eğitim sağlama
özgürlüğünü yok saymaktadır. Çözülmediği için milyonlarca yurttaşımızı,
çocuklarımızı mağdur eden bu çarpık uygulama konusunda gerek Bakanlık gerekse
de İnsan Hakları Kurumu, üzerine düşen görevleri maalesef yapmamıştır. 
Önümüzdeki
süreçte bu konuya ilişkin makul düzenlemelerin yapılması konusunda başta Millî
Eğitim Bakanlığı olmak üzere, Mecliste bulunan bütün siyasi partilere buradan
bir kez daha seslenerek Genel Kurulu tekrar saygıyla selamlıyorum. (HDP
sıralarından alkışlar)
BAŞKAN
– Teşekkür ederim Sayın Dora.
Önergeyi
oylarınıza sunuyorum: Kabul edenler…
İDRİS
BALUKEN (Diyarbakır) – Karar yeter sayısı…
BAŞKAN
– Karar yeter sayısı talebi vardır. Oylamada karar yeter sayısını arayacağım.
Kabul
edenler… Kabul etmeyenler… 
Elektronik
cihazla oylama yapacağım.
Oylama
için iki dakika süre veriyorum. 
Oylamayı
başlatıyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın geçici 1’inci maddesinin (3), (4) ve (6)’ncı fıkralarının tasarı
metninden çıkartılmasını arz ve teklif ederiz. 
Onursal Adıgüzel
(İstanbul) ve arkadaşları
BAŞKAN
– Komisyon önergeye katılıyor mu? 
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan. 
BAŞKAN
– Önerge hakkında konuşmak isteyen Gülay Yedekci, İstanbul Milletvekili. 
Buyurunuz
Sayın Yedekci. (CHP sıralarından alkışlar) 
Süreniz
beş dakikadır. 
GÜLAY
YEDEKCİ (İstanbul) – Sayın Başkan, değerli milletvekilleri; Türkiye İnsan
Hakları ve Eşitlik Kurumu Kanunu Tasarısı üzerine Cumhuriyet Halk Partisi adına
söz almış bulunuyorum. Yüce Meclisi saygıyla, sevgiyle selamlıyorum. 
Hukukun
egemen olduğu aydınlık günlerde Avukatlar Haftası’nı hakkıyla kutlayabilmek
umuduyla 5-12 Nisan Avukatlar Haftası’nı kutluyorum öncelikle. 
Sayın
Başkan, değerli milletvekilleri; avukatlar, düşüncelerini açıkladığı için
Türkiye’de darbediliyor, geçenlerde bir avukat arkadaşımızın beli kırıldı.
Öğrenciler, rektörü ya da siyasi parti liderlerini ya da herhangi bir siyasiyi
eleştirdikleri için ceza alıyorlar ya da gözaltına alınıyorlar. Ülkemizde,
sadece gazetecilik yaptığı için gazeteciler tutuklanıyor. Yazık ki güzel
ülkemiz yarı açık bir cezaevine dönüştürülmüş durumda ve suni gündemler
oluşturuluyor, elinizdeki medya gücüyle, AK trollerle insanlarımız oyalanmaya,
farklı gündemlerde yaşatılmaya çalışılıyor. Yargı, insan haklarını koruması
gerekirken insan haklarına uygun olmayan bir tavır sergiliyor. İnsan hakları,
düşünce ve ifade özgürlüğüdür, onurlu ve eşit yaşamaktır. 
Bugün
eğitimde insan haklarından söz etmek mümkün müdür? Herkesin eşit bir şekilde
eğitim hakkından faydalandığını söylemek mümkün müdür? Zenginlerin çocuklarını
her tür imkânın olduğu, yabancı dili de öğrenebildiği okullara gönderebildiği
Türkiye’mizde fakir insanlarımızın, çocuklarını çok zor koşullarda okula göndermeye
çalıştıkları, bazılarının da gönderemediği çok net ortada değil midir? 
Eğitim
hakkı yok, hepimiz bunu biliyoruz. Peki, sağlıkta insan haklarından bahsetmek
mümkün müdür? Bugün insanlar çok rahat bir şekilde hastanelerde doktorları,
sağlık görevlilerini dövebilmektedirler, hatta bıçaklayabilmektedirler. 
Çevreyle
ilgili kararlarınızda hiç insana yer var mı? Çevreyle ilgili kararlarınızda
insandan, insan haklarından bahsedebilmek mümkün mü? Nükleer enerji
santrallerinin olduğu yerlerde insandan, insanın yaşamından, insanın yaşam
hakkından bahsedebilmek mümkün müdür?
Sayın
Başkan, değerli milletvekilleri; çocuklarımız, hepimizin gözünün nuru.
Çocuklarımız, hepimizin kıymetlisi. Belki de siyasetimizin temelinde, hepimizin
hayallerinin merkezinde olan çocuklarımız. Çocuklara yapılan cinsel
istismardaki artış yüzde 434 olmuş ve çocuklara tecavüz edenler belki de en
yakınları. Tecavüze uğrayan çocuklardan ve kadınlardan ruh sağlıkları hiçe
sayılarak sürekli hâlde rapor isteniyor. Rapor vermek için ruh sağlığı yerinde
olmayan çocuklar ve kadınlar, polis zoruyla getirilip rapor aldırılıyor. 3
yaşındaki erkek çocuğuna tecavüz eden sapık salıveriliyor, Arda bebek hayatını
kaybediyor. Hangi insan haklarından bahsediyorsunuz?
Sayın
Başkan, değerli milletvekilleri; dün burada otistik çocuklarla ilgili araştırma
önergesini reddettiniz, sonra çıkıp insan hakları diyorsunuz. Sizin
çocuklarınızda herhangi bir sıkıntı olmayacak! Siz sırça saraylarınızdan hiç
dışarı çıkmayacaksınız! Otizm hiç size yaklaşmayacak! Engellilerin insan
hakları yok mudur? Dünyanın ve Türkiye'nin ortalama yüzde 12,5’u engelliyken
engellilerin insan haklarından bahsedebilmek mümkün müdür? Türkiye’de sokakta
herhangi bir vilayette engelliler rahatlıkla dolaşabilmekte midir? 
İnsanlar,
sosyal medyada yazı yazmaktan, telefonda konuşmaktan korkar hâle geldiler.
Yarın bir basın açıklaması yapacağız. İGDAŞ’taki bir kişiyi Cumhuriyet Halk
Partisiyle ilgili sosyal medyadaki paylaşımlarından dolayı işten çıkardınız.
Neden? Çünkü siz, sizden olmayan herkesi düşman görüyorsunuz. Bugün AKP’li
belediyelerde ya da kamu görevlerinde kaç AKP’li olmayan kişi çalışıyor, AKP’li
olmayanlara nasıl mobbingler uyguluyorsunuz? Akademisyenleri, öğretmenleri,
çocukları, kadınları, avukatları, doktorları, sağlık çalışanlarını, bizim
partimizin Düzce İl Başkanını, Balıkesir Milletvekilini darbeden, insan
haklarını yok sayan, sizin anlayışınızdır. 
İnsanca
yaşayıp hakça bölüşebileceğimiz, ne ezenin ne ezilenin olduğu özgür ve mutlu
bir Türkiye dileğiyle hepinizi içtenlikle selamlıyor, saygılar sevgiler
sunuyorum. (CHP sıralarından alkışlar)
BAŞKAN
– Teşekkür ederim Sayın Yedekci.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Kanun Tasarısı’nın Geçici 1’inci maddesinin (1)’inci
fıkrası ile (5)’inci fıkrasının birinci ve ikinci cümlelerinin aşağıdaki
şekilde, (12)’nci fıkrada yer alan “Başkanlık” ibaresinin “bu Kanun kapsamında
atanan Kurul” şeklinde, (13)’üncü fıkrasında yer alan “sekizinci” ibaresinin
“dokuzuncu” şeklinde değiştirilmesini arz ve teklif ederiz. 
“(1)
Bakanlar Kurulunca ilk yapılacak seçimde seçilecek üyelere ilişkin başvurular
ve aday bildirimleri Başbakanlığa yapılır. Başvurular ve aday bildirimlerine
ilişkin hususlar Başbakanlık tarafından ilan edilir.” 
“Mülga
Türkiye İnsan Hakları Kurulu üyelerinin üyelikleri bu maddenin yürürlüğe
girdiği tarihte sona erer. Mülga Türkiye İnsan Hakları Kurumu Başkanı ve İkinci
Başkanı, bu Kanuna göre seçilen Türkiye İnsan Hakları ve Eşitlik Kurumu Başkanı
görevi başlayıncaya kadar Türkiye İnsan Hakları ve Eşitlik Kurumu Başkanı ve
İkinci Başkanı olarak görev yapar. Bunlar, bu Kanuna göre seçilen Türkiye İnsan
Hakları ve Eşitlik Kurumu Başkanı göreve başladığında, atandıkları mevzuata
göre kalan görev sürelerinin sonuna kadar görev yapmak üzere ekli (2) sayılı
liste ile ihdas edilen Kurum Başkanlık Müşaviri kadrolarına hiçbir işleme gerek
kalmaksızın atanmış sayılır ve Başkan tarafından belirlenen istişari görevleri
yürütür.”
Coşkun
Çakır (Tokat) ve arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) – Takdire
bırakıyoruz Sayın Başkanım. 
BAŞKAN – Hükûmet?
BAŞBAKAN YARDIMCISI LÜTFİ ELVAN (Mersin) – Katılıyoruz
Sayın Başkan.
MEHMET DOĞAN KUBAT (İstanbul) – Gerekçe…
BAŞKAN – Gerekçeyi okutuyorum:
Gerekçe:
Düzenlemenin
uygulamasında tereddüde mahal verilmemesi bakımından (5)’inci fıkranın
redaksiyona tabi tutulması, (12)’nci fıkraya göre personel atanmasına ilişkin
usul ve esasların kurumun karar organı olan kurul tarafından belirlenmesi
öngörülmektedir. (1)’inci fıkrada yapılan değişiklikle, bu kanunun yayımı
tarihinden sonraki ilk oluşturulacak kurula, Bakanlar Kurulunca başvuranlar
arasından yapılacak seçimin usulü belirlenmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Şimdi
madde üzerindeki son önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın geçici 1’inci maddesinin (12)’inci fıkrasında yer alan
“yükseköğretim kurumlarını bitirerek” ibaresinin “üniversitelerin hukuk,
siyasal bilgiler, siyasal bilimler, iktisadi ve idari bilimler, işletme
fakültelerinden mezun olarak” şeklinde değiştirilmesini arz ve teklif ederiz.
Mehmet Necmettin Ahrazoğlu (Hatay)
ve arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkanım.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
- Önerge hakkında konuşmak isteyen Mehmet Necmettin Ahrazoğlu, Hatay
Milletvekili.
Buyurunuz
Sayın Ahrazoğlu. (MHP sıralarından alkışlar)
Süreniz
beş dakikadır.
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; konuşmama
başlamadan önce, bugün Diyarbakır Bismil Tepe beldesinde şehit edilen
Reyhanlılı hemşehrimiz Uzman Başçavuş Sait Çelik’e buradan rahmet diliyorum,
ruhu şad olsun, mekânı cennet olsun, ailesinin ve Türk milletinin de başı sağ
olsun. 
Sayın
Başkan, değerli milletvekilleri; 149 sıra sayılı Türkiye İnsan Hakları ve
Eşitlik Kurumu Kanunu Tasarısı’nın geçici maddesi üzerinde verdiğimiz önerge
hakkında Milliyetçi Hareket Partisi heyeti adına söz almış bulunuyorum. Yüce
heyetinizi de saygıyla selamlıyorum.
Anılan
kanun tasarısında “Hak ve yetkiler ile personelin devri” başlıklı geçici 1’inci
maddede iki ay içerisinde kurul üyelerinin seçilerek Başkanlık teşkilatının
kurulacağı, kurulun kuruluncaya kadar Türkiye İnsan Hakları Kurumuna mevcut
personeliyle devam edeceği, her türlü araç gereç, nakit ve benzeri değerler ile
tüm borçları ve alacaklarının Türkiye İnsan Hakları ve Eşitlik Kurumuna
devredileceği, Türkiye İnsan Hakları Kurumu tarafından yapılan sözleşmeler, leh
ve aleyhine açılmış davaların, Eşitlik Kurumuna devredileceği belirtilmektedir.
Ayrıca, kurumun görev alanına giren konularda doktora yapmış olan devlet
memurları ile öğretim elemanlarının başvurması hâlinde bir yıl içerisinde
başkanlık tarafından belirlenecek usul ve esaslar dâhilinde insan hakları ve
eşitlik uzmanı olarak atanabileceklerinden bahsedilmektedir. 
Değerli
milletvekilleri, bu tasarı, Paris Prensipleri esas alınarak hazırlanmış ve
tasarıda kurulun bağımsız olduğu ve “Görev alanına giren konularla ilgili
hiçbir organ, makam, merci veya kişi kurula emir ve talimat veremez.”
denmektedir, tavsiye ve telkinde bulunamayacağından bahsedilmektedir. 
Anayasa’yı
tanımayan, Anayasa Mahkemesi kararlarına saygı duymayan bir anlayışın olduğu
yerde bu kurulun bağımsızlığından bahsetmek mümkün müdür? Bu kanun tasarısıyla
ayrımcılığın kapsamında on dört yıllık süreç içerisinde AKP hükûmetleri neler
yapmıştır? Vatan uğruna şehit olanların haklarını kaçakçı haklarından üstün
tutmuş mudur? Emanetleri ehillerine vermiş midir? Bu hüküm yerine getirilmiş
midir? Kadrolaşmada liyakat, ehliyet aranmış mıdır, yoksa bu hususlar ve buna
benzer hususlar bu kanundan sonra mı yürürlüğe girecektir? 
Değerli
milletvekilleri, Avrupalılar, kölelikten günümüzdeki insan hakları
uygulamalarına gelene kadar oldukça büyük bedeller ödemiştir. 1789 Fransız
İhtilali sonrası “hürriyet”, “eşitlik” ve “adalet” gibi kavramlar, yüz binlerce
insanın canına mal olmuştur. Batı’da insan haklarının gelişmesi çok sıkıntılı
olmuştur. Batılı ülkelerde insan hakları konusunda çeşitli bildiriler kabul
edilmiş ve iktidara gelen baskıcı yönetimler, hak ve özgürlükleri çiğnemekten
geri kalmamıştır. Bu açıdan, Batılıların insan hakları konusunda yaşadıkları en
mühim problem, baskıcı yönetimlerin ortadan kaldıramayacağı hakların kabul
edilmesi olmuştur. Hitler, Mussolini, Lenin, Stalin gibi diktatörlerin
hazırlamış oldukları kanunlar, hak ve hürriyetleri temelinden sarsmıştır. Bunun
üzerine, özellikle Almanya, hukuk devleti prensibini kabul etmiştir. Kanunlarda
eşitlik, adalet ve insan haklarına uygun olması gerekliliği üzerinde
hassasiyetle durulmuştur. 
Bu
konuda, adalet ve eşitlik anlayışı zedelenmiş görünmektedir bu kanunla çünkü bu
kanunun 10’uncu maddesinde yer alan kurumun karar organı olan kurul, kanun
tasarısının ana metni olan ve referans alınan Paris Prensiplerine ve İlkelerine
uymamıştır. Dolayısıyla, bu kanunda AKP tarafından adalet, eşitlik ve
bağımsızlık ilkeleri yok sayılmıştır diyor, hepinizi saygıyla selamlıyorum.
(MHP sıralarından alkışlar)
BAŞKAN
– Teşekkür ederim Sayın Ahrazoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Kabul
edilmeyen bu önergeden bir önce kabul edilen önergeyle yapılan değişiklik
doğrultusunda maddeyi oylarınıza sunuyorum: Kabul edenler… Kabul etmeyenler…
Geçici 1’inci madde kabul edilmiştir. 
29’uncu
madde üzerinde ikisi aynı mahiyette olmak üzere üç önerge vardır, önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 29’uncu maddesinde yer alan “yayımı” ibaresinin “yayımlandığı”
şeklinde değiştirilmesini arz ve teklif ederiz. 
 Deniz Depboylu Mustafa
Mit Nuri Okutan
 Aydın Ankara Isparta
 Ruhi Ersoy Zihni
Açba İsmail Faruk Aksu
 Osmaniye Sakarya İstanbul
 Arzu Erdem  Mehmet
Erdoğan
 İstanbul  Muğla
BAŞKAN
– Şimdi okutacağım iki önerge, aynı mahiyette bulunduğundan, önergeleri birlikte
işleme alacağım. Talepleri hâlinde önerge sahiplerine ayrı ayrı söz vereceğim. 
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu Tasarısı’nın
29’uncu maddesinin tasarıdan çıkarılmasını arz ve teklif ederiz. 
 İdris Baluken  Çağlar
Demirel Bedia Özgökçe Ertan
 Diyarbakır Diyarbakır Van
 Behçet Yıldırım Kadri
Yıldırım Mahmut Celadet Gaydalı
 Adıyaman Siirt Bitlis
 Sibel Yiğitalp Ertuğrul
Kürkcü Erol Dora
 Diyarbakır İzmir Mardin
Aynı
mahiyetteki diğer önergenin imza sahipleri:
 Tahsin Tarhan Erkan
Aydın Veli Ağbaba
 Kocaeli Bursa Malatya
 Zeynep Altıok Şenal
Sarıhan Bülent Öz
 İzmir Ankara Çanakkale
 Nihat Yeşil 
 Ankara
BAŞKAN
– Aynı mahiyetteki iki önergeyle ilgili Komisyon ve Hükûmetin görüşünü
alacağım.
Komisyon
önergelere katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkanım.
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Aynı mahiyetteki iki önerge hakkında söz talep eden sayın milletvekillerine
söz vereceğim.
Nihat
Yeşil, Ankara Milletvekili.
Buyurunuz
Sayın Yeşil. (CHP sıralarından alkışlar)
NİHAT
YEŞİL (Ankara) – Sayın Başkan, saygıdeğer milletvekilleri; görüşülmekte olan
Türkiye İnsan Hakları ve Eşitlik Kurumu Kanunu Tasarısı’nın 29’uncu maddesi
üzerinde söz almış bulunmaktayım. 
Benden
önceki konuşmacı arkadaşlarımız günlerden beri, insan hakları üzerine yapılan
insan hakları ihlallerini teker teker anlattılar. Ben de insan hakları
ihlalleri yapılan insanlık tarihinden bugüne kadar, kısaca, tarihsel süreçte bu
haksızlıklara karşı mücadele eden insanlık tarihinin biraz geçmişinden
bahsetmek istiyorum. Değerli arkadaşlar, insanlık var olduğu müddetçe yaşamı
için tarih boyunca hak ve özgürlükler mücadelesi vermiştir, verilen bu
mücadeleleri tarih kaydetmiştir. Bu mücadelelerde elde edilen kazanımları ve
anlaşmaları sizlere bir kez daha hatırlatmak istiyorum. İnsanlığın kan emici
monarşilere meydan okuduğu ilk belge 1215 tarihli Magna Carta; köleliği
yasaklayan, özgür bireyi tamamlayan 1776 tarihli Amerikan Bağımsızlık
Bildirgesi; insan hakları ve özgürlüklerin evrensel olarak tanımlandığı
Birleşmiş Milletler tarafından ilan edilen 1948 tarihli İnsan Hakları Evrensel
Bildirgesi; işte, insanlığın en temel kazanımlarını tarihsel olarak bizlere
özetleyen evrensel metinlerdir. 
Değerli
arkadaşlar, elbette ki insanlık, yoğun mücadeleler sonucunda elde ettiği
değerleri bu metinlerle inşa etmekle kalmamıştır. İnsanlık, 20’nci yüzyılda,
hak ve özgürlükleri konusunda koruyucu ve geliştirici adımlar atmaya devam
etmiştir. Örneğin, 20 Aralık 1952 tarihli, Birleşmiş Milletler tarafından kabul
edilen, Kadınların Siyasi Haklarına İlişkin Sözleşme, 20 Kasım 1959 tarihinde
yine Birleşmiş tarafından kabul edilen Çocuk Hakları Bildirgesi, 18 Ekim 1961
tarihinde Avrupa Konseyi tarafından kabul edilen Avrupa Sosyal Haklar
Sözleşmesi, 29 Kasım 1985 tarihinde Birleşmiş Miletler tarafından kabul edilen Yargı
Bağımsızlığına Dair Temel Prensipler, kısaca, insanlık hak ve özgürlükleri
adına hepimizin şerefle anacağı ortak belgelerdir. Bu belgelerde insanlık hak
ve özgürlüklerinden yana tavır alarak bu tarihi yaratanları ve özgür insanları
buradan selamlıyorum.
Saygıdeğer
milletvekilleri, şimdi gelelim bugüne yani insanlığın tarihinde bu şerefli
sayfada kendi vatanımız için gerçekçi bir katkı sunma isteğimize. Türkiye İnsan
Hakları ve Eşitlik Kurumu Kanunu Tasarısı bu anlamda bizim için bir fırsattır.
Bu fırsatı kendi geleceğimiz için çok iyi değerlendirmeliyiz ancak bu durum AK
PARTİ’nin uzlaşmaz tavrı nedeniyle pek mümkün gözükmüyor. Bu eleştirimin
sebepleri şunlardır: Paris İlkeleri, insan haklarının geliştirilmesi ve
korunması için kurulan ulusal kurumları açıklar. Paris İlkeleri, ilgili
kurumların hazırlık süreçlerine sivil toplumun katılımını zorunlu kılmaktadır.
Sivil toplum örgütlerini bu alanda yapısal, işlevsel, mali açıdan bağımsızlık
garantisi olarak görmektedir. Oysa Hükûmet, bu kanun tasarısını hazırlarken
çalışmalara sivil toplum kuruluşlarını dâhil etmemiştir. Bu sebeple, daha yolun
başında kurulması öngörülen bu kurumun bağımsızlığını geçersiz kılmıştır. Yine,
Paris İlkeleri açısından İnsan Hakları ve Eşitlik Kurumunun yasama, yürütme,
yargı tarafından yapılan hak ihlallerine müdahaleci olması belirtilmiştir. Bu
hak ihlallerinin giderilmesi konusunda koruyucu pozisyonu olmasının altını
çizmiştir, oysa kanun tasarısında gözüken, bunun tam aksidir. Tasarıda bizlere
sunulan, müdahale ve koruma yetkisi olmayan bir kurumdur. 
İşkence,
en başta kamu otoritesini kötüye kullanmayı tarif eder. Birleşmiş Milletler
İşkenceye Karşı Sözleşme uyarınca oluşturulan İşkenceyi Ulusal Önleme
Merkezinin -yükümlülükleri için- içi boşaltılmış, Türkiye İnsan Hakları Kurumuna
devredilmiştir. İşkence konusunda bunlar gösteriyor ki Avrupa Birliğiyle
yapılan Kayseri pazarlığında göçmenlerin iadesi karşılığında vize muafiyetini
elde etmek için Hükûmet tarafından bir kandırmaca politikası yürütülmektedir.
Bizler, insan hakları konusunda vicdanımıza sığınarak ve vebal altında kalmamak
için uyarılarımızı bugün de yarın da yapmaya devam edeceğiz. Bu kanunu
görüşmekteki amacımız insanlığın hafızasına onur, şerefle kazınmış bir gün
olarak eklemek istiyoruz. Bu kanunun kabul gününün çocuklarımızın ve insanlık
ailesinin bizi şerefle hatırlayacağı bir gün olmasını diliyorum. Eğer AKP,
bugünkü uzlaşmaz tavrını sürdürürse insan hakları ihlallerine bir yenisini daha
ekleyecektir. Zira bugüne kadar yaşanan sokağa çıkma yasakları, faili meçhuller,
nefret suçları, işkenceler, ifade özgürlüğü ve basın özgürlüğü kısıtlaması,
toplantı, gösteri yürüyüşleri yasakları, örgütlenme haklarının ihlalleri,
AKP’nin insan hakları konusunda ihmalden öte suçlu olduğunu açıkça
göstermektedir. 
Sürem
bitti değerli arkadaşlar. Bu anlamda Paris Prensipleri altında attığımız imzaya
ve... Bu kürsüden bütün vatandaşlarımızı, hepinizi saygıyla selamlıyorum. 
Çok
teşekkür ediyorum. (CHP sıralarından alkışlar) 
BAŞKAN
– Teşekkür ederim Sayın Yeşil.
Aynı
mahiyetteki diğer önerge hakkında konuşmak isteyen Ertuğrul Kürkcü, İzmir
Milletvekili.
Buyurunuz
Sayın Kürkcü. (HDP sıralarından alkışlar)
ERTUĞRUL
KÜRKCÜ (İzmir) – Sayın Başkan, sevgili arkadaşlar; bu, son maddelerden birisi,
sondan bir önceki herhâlde, yürürlük maddesi. Size söylemek istiyorum ki bu
yasayı yürütmeyin lütfen hâlen vakit varken çünkü çıkarttığınız yasa, yasanın
çıkış sebebiyle tamamen ters bir istikamette inşa edildi. 
Her
çıkan konuşmacı söyledi, Paris İlkelerinden söz etti ama onlardan daha
bağlayıcı, Paris İlkelerine dayanan daha bağlayıcı bir hüküm var, Birleşmiş
Milletler Güvenlik Kurulunun 1993’te (48/134) sayılı Kararı, Türkiye bu kararın
tarafı. Dolayısıyla, Avrupa Birliği tarafından falan zorlanmış da değil, bizzat
bu uluslararası sözleşme, şimdi tarafı olduğumuz için bizim bütün yasalarımızın
önüne geçiyor. Dolayısıyla, bu sözleşmeye aykırı bir yasa çıkarmakla aslında
imkânsız bir iş yapmış oluyor çünkü Anayasa Mahkemesinden bunun dönmesi
zorunlu, kaçınılmaz eğer muhalefet partileri bir araya gelir ya da ayrı ayrı
bunu Anayasa Mahkemesine taşırlarsa. 
Paris
İlkeleri ve Birleşmiş Milletler Genel Kurulu kararı şu açıdan önemli: Devletler
karşısında toplumların hak ihlallerini önleyebilmeleri için toplumsal güçlerin
elini kuvvetlendiriyor. Oysa, biz çıkarttığımız bu yasayla devletin ve
Hükûmetin elini güçlendiriyoruz çünkü bir ulusal insan hakları kurumunu
doğrudan doğruya Hükûmete ve Cumhurbaşkanına bağlıyoruz. Oysa, bunun kendisine
dayandırıldığı ilke şunu söylüyor, iki önemli hususu var insan hakları kurumu
oluşturmanın: Birincisi, bağımsızlık; ikincisi, çoğulculuk. Bağımsızlığın
tamamen saf dışı olduğu ortada. Çoğulculuk açısından belki hiç değilse
Parlamento devreye sokulabilirdi ama Paris İlkelerinin ve Birleşmiş Milletler
Genel Kurulu kararının öngördüğü çoğulculuk ilkeleri, esasen toplumsal
çoğulculuğun, sivil toplum kuruluşlarının, çeşitli dinsel kurumların ve
mezheplerin ve üniversitelerin sürece dâhil edilmesiyle, toplumda olan çokluğun
bu kurulun yönetimine yansıtılmasıyla ilgili. Çünkü, insan hakları ihlallerini
devletler işledikleri için, toplum, devletin elini bağlasın diye bütün bunlar
yapıldı. Şimdi ise siz öyle bir yasa çıkarıyorsunuz ki devlet, toplumun elini
bağlıyor. Bu yasa çıktıktan sonra, bu yasayla birlikte kurulacak olan kurumun
-önceki örnekte de görüldüğü gibi- görevlerini kendisinden beklendiği bu
ilkelere uygun bir biçimde yerine getirmesi imkânsız. Kısaca göz attım İnsan
Hakları Kurumunun şimdiki arşivinde ne var diye. En önemli belgelerden bir
tanesi Gezi Raporu. Gezi, 27 Mayıs 2013’te başladı, İnsan Hakları Kurumunun
raporu yayımladığı tarih 30 Kasım 2014. Olan olmuş, iş işten geçmiş, yaralanan
yaralanmış, gözü kör olan kör olmuş, sakat kalanlar sakat kalmış ve İnsan
Hakları Kurumu öylesine hijyenik bir dille, öylesine steril bir dille yazmış ki
raporunu, söylediklerinden insan hakları ihlali var mı diyor, yok mu diyor
anlaşılmıyor. Haklarını yemeyeyim, sonunda “İnsan hakları ihlali var.” demişler
ama kim bunu umursamış? Hiç kimse umursamamış, öyle umursamadığı belli ki, Cumhurbaşkanı
hâlâ kalkmış diyor ki: “Gezi daha da tehlikelidir her şeyden, şiddetten daha
tehlikelidir.” Ya bu kurum bir işe yarar ya da Cumhurbaşkanı böyle konuşur;
ikisi birden olmaz. 
Bu
kurum eğer gerçekleşirse şimdiki bileşimiyle, örneğin Cumhurbaşkanı kalkıp
dediğinde “Bunların yurttaşlık haklarını da elinden alacağım.” o kurumun şunu
diyebilmesi lazım: Birleşmiş Milletler İnsan Hakları Evrensel Beyannamesinin
dediğine göre 15’inci maddede “Her kişinin, herkesin bir yurttaşlığa hakkı
vardır. Hiç kimsenin yurttaşlığı keyfî bir biçimde elinden alınamaz.”
“Cumhurbaşkanı da olsanız böyle konuşamazsınız.” diyen bir insan hakları
kurumumuz olacak mı? Bunun olmayacağını siz de biliyorsunuz. Zaten bu kanunu,
olmasın diye çıkarttınız fakat hâlâ, yedi saniye sonra, benim önerimi
destekleyerek aslında bunu yürürlükten kaldırabilirsiniz. Sizi tekrar uyarmak
istiyorum, bunu yürütmeyin çünkü önünde sonunda Birleşmiş Milletler Genel
Kuruluna, Anayasa’mıza, İnsan Hakları Evrensel Beyannamesi’ne aykırı bir karar
almış olacaksınız. 
Sevgiyle
selamlıyorum. (HDP sıralarından alkışlar) 
BAŞKAN
– Teşekkür ederim Sayın Kürkcü. 
Önergeyi
oylarınıza sunuyorum. 
İDRİS
BALUKEN (Diyarbakır) – Karar yeter sayısı istiyoruz. 
BAŞKAN
– Karar yeter sayısı talebi vardır, oylamada karar yeter sayısını arayacağım. 
Evet,
aynı mahiyetteki iki önergeyi oylarınıza sunuyorum ve karar yeter sayısını
arayacağım: Önergeleri kabul edenler… Kabul etmeyenler… Karar yeter sayısı
vardır, önergeler kabul edilmemiştir.
Son
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu Tasarısının
29’uncu maddesinde yer alan “yayımı” ibaresinin “yayımlandığı” şeklinde
değiştirilmesini arz ve teklif ederiz.
Deniz Depboylu (Aydın) ve
arkadaşları
BAŞKAN
– Komisyon önergeye katılıyor mu? 
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Gerekçeyi okutuyorum:
Gerekçe:
Türkiye
İnsan Hakları ve Eşitlik Kurumu Kanun Tasarısının “yürürlük” başlıklı 29’uncu
maddesiyle tasarının yürürlük süreci düzenlenmektedir. 
Önergemizde
yer alan düzenlemeyle madde metnine açıklık getirilmek amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
29’uncu
maddeyi oylarınıza sunuyorum: Kabul edenler… Kabul etmeyenler… 29’uncu madde
kabul edilmiştir.
30’uncu
madde üzerinde ikisi aynı mahiyette olmak üzere üç önerge vardır, önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu Tasarısının
30’uncu maddesinin aşağıdaki şekilde değiştirilmesini arz ve teklif ederiz.
 İsmail Faruk Aksu Mustafa
Mit Nuri Okutan
 İstanbul Ankara Isparta
 Ruhi Ersoy Deniz
Depboylu Zihni Açba
 Osmaniye Aydın Sakarya
 Arzu Erdem Mehmet
Erdoğan
 İstanbul Muğla
“Madde
30.- (1) Bu Kanun hükümleri Bakanlar Kurulu tarafından yürütülür.”
BAŞKAN
– Şimdi okutacağım iki önerge, aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu Tasarısının
30’uncu maddesinin tasarıdan çıkartılmasını arz ve teklif ederiz. 
 İdris Baluken Çağlar
Demirel Sibel Yiğitalp
 Diyarbakır Diyarbakır Diyarbakır
 Bedia Özgökçe Ertan  Behçet
Yıldırım Alican Önlü
 Van Adıyaman Tunceli
Aynı
mahiyetteki diğer önergenin imza sahipleri:
 Mahmut Tanal Ertan
Aydın Zeynep Altıok
 İstanbul Bursa İzmir
 Veli Ağbaba Bülent
Öz Şenal Sarıhan
 Malatya Çanakkale Ankara
BAŞKAN
– Aynı mahiyetteki önergelere komisyon katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet? 
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Aynı mahiyetteki iki önerge hakkında önerge sahiplerine söz vereceğim.
İlk
konuşmacı, Şenal Sarıhan, Ankara Milletvekili.
Buyurunuz,
Sayın Sarıhan. (CHP sıralarından alkışlar) 
ŞENAL
SARIHAN (Ankara) – Değerli Başkan, değerli kâtip üye arkadaşlarım, değerli
milletvekilleri ve sevgili çalışan arkadaşlar; ben küçük bir şiirle
başlayacağım. Aslında zamanımdan kaybedildiğinin bilincindeyim ama Behçet
Aysan’ın bir şiiri var, dörtlüğünü okuyacağım sadece. Büyüdük her birimiz,
diyor ki: “Değişen bir şey yok/Ölüm hariç/Aynı gökyüzü/Aynı keder” 
Çok
durumumuza uymuyor ama büyüdük evet. 1986 yılı İnsan Hakları Derneğinin
kurucuları arasındaydım. 1986 yılı, yıl 2016 -ben yaşlandım tabii, benim
büyümemden söz edilemez- ama hiçbir şey değişmedi. İnsan hakları alanında
verdiğimiz mücadele, insan haklarının devlet tarafından da korunması, her ne
kadar devlet ihlal ediyorsa da insan haklarını insan haklarının korunması
konusundaki verdiğimiz mücadele, ne yazık ki bir arpa boyu yol alabilmiş
durumda değil.
Şimdi,
sevgili arkadaşlar, biraz önce Ertuğrul Kürkcü konuştu, Değerli Vekilimiz.
Aynen katılıyorum söylediklerine, bunları yinelemek istemiyorum. Biz, bir kurul
oluşturuyoruz. Bu kurulun nelerinin eksik olduğu konusunda her birimiz -muhalif
partileri kastederek söylüyorum- tek tek nelerin yanlış olduğunu söyledik.
Bunları düzeltmenin hepimizin yararına olduğunu çünkü insan hakları
ihlalleriyle her birimizin ayrı zamanlarda karşılaşabileceğimizi, iktidarda
olmanın bizi korumadığını, iktidarın her zaman el değiştirebileceğini,
koşulların değişebileceğini, bu sebeple her birimizin bu tür yasa tasarıları
görüşülürken her zaman için, herkes için, insan için, insanı korumak için
hareket etmemiz gerektiğini ifade etmeye çalıştık.
Benim
son sözlerimdir, zamanım da çok az fakat bu kurulla ilgili soruna bir kez daha arkadaşlarımızın
bakmasını istiyorum. 
Değerli
arkadaşlar, şöyle bir dörtlük daha var, der ki: “Kadı ola davacı/ Muhzır dahi
şahit/ Ol mahkemenin hükmüne/ Derler mi adalet?” Şimdi, siz öyle bir kurul
oluşturuyorsunuz ki, yaptığınız bu yasayı yürütmek üzere öyle bir kurul
oluşturuyorsunuz ki bu kurulun 3 kişisini Cumhurbaşkanı seçiyor, geriye
kalanlarını da Bakanlar Kurulu seçiyor. Biz ayrıntılı bir önerge verdik, tek
tek saydık, Paris İlkelerine göre ne olması gerekiyor? Sivil toplum neden
feryat ediyor? Neden bizim hem Kamu Denetçiliği Kurumumuz ki o, bu tasarıdan
çok daha iyi bir yasaya sahip şu andaki hâliyle, hatta yürürlükten kalkmakta
olan yasa dahi bundan daha iyi bir konuma sahip. Biz tekrar kendi kendimize
oturup karar vereceğimiz bir alan açmaya çalışıyoruz.
Şimdi,
sevgili arkadaşlar, Sayın Cumhurbaşkanının bazı deyimlerinden söz etmek
isterim. Der ki: “Akademisyen görünümlü destekçi, gazeteci kimlikli casus,
siyasetçi kılıklı eylemci, memur unvanlı milis.” Şimdi, “düşman ceza hukuku”
dediğimiz anlayışın yansıması olan bu cümleler, bu nitelemeler yurttaşlara,
Cumhurbaşkanının egemenlik alanı içindeki yurttaşlara bu sıfatlar yöneltilirse
bizi bu Cumhurbaşkanının seçmiş olduğu bir kurul mu acaba koruyacak? Bu, bir
insan hakkı ihlali. Hepiniz için böyle değil mi sevgili arkadaşlar?
İLKNUR
İNCEÖZ (Aksaray) – Hepsini seçmiyor zaten.
ŞENAL
SARIHAN (Devamla) – Herhangi biriyle ilgili bir tanım geldiği zaman hep beraber
isyan ediyoruz, bir niteleme konduğu zaman. Şimdi, siz yurttaşlarınıza böyle
bakarsanız, bu bakış açısından nasıl doğru bir sonuç, insan haklarına hizmet
edecek bir sonuç elde edebilirsiniz? 
Arkadaşlar,
vakit geç değil, son dakika, son önerim, daha düzeltebileceğimiz bir şey yok.
Bu tasarıyı geri çekiniz, oturalım, yepyeni, hepimizin yüzünü ağartacak, “Evet,
bizim dönemimizde bu yasa çıkmıştı.” diyebileceğimiz, gerçekten insanı koruyan,
o en güzel, en üstün olan varlığı ve bizim Türkiye Cumhuriyeti yurttaşlarımızı
koruyacak, onların haklarına sahip çıkacak bir tasarı kaleme alalım, bunu burada
yeniden ama hızla görüşüp sonuçlandıralım. Son sözümüz budur değerli
arkadaşlar, bu hâline hayır. (CHP sıralarından alkışlar)
BAŞKAN
– Teşekkür ederim Sayın Sarıhan.
Sayın
Sarıhan, söylediğiniz bir şeye katılmıyorum; “Ben yaşlandım.” dediniz, lütfen… 
ŞENAL
SARIHAN (Ankara) – Daha çok gencim, evet.
BAŞKAN
– Aynı mahiyetteki diğer önerge hakkında konuşmak isteyen, İdris Baluken,
Diyarbakır Milletvekili.
Buyurunuz
Sayın Baluken. (HDP sıralarından alkışlar)
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; hepinizi saygıyla selamlıyorum. 
Gecenin
bu geç saatinde 149 sıra sayılı Kanun Tasarısı’yla ilgili son maddeyi
görüşüyoruz. Son yapılan konuşmaların tamamında, bu yanlıştan vazgeçmeniz, bu
tasarıyı geri çekmeniz ve muhalefetin görüşleri doğrultusunda, ortaklaşılarak
insan haklarını baz alan bir kanun tasarısıyla Genel Kurula geri getirmenizi
ben de ısrarla ve şiddetle buradan öneriyorum. Ancak maalesef, gerek
Komisyondaki tavrınız gerek Genel Kurul görüşmeleri sırasındaki tavrınız, bu
yönlü son dakikada gelen önerilere de hiçbir şekilde riayet etmeyeceğiniz ve
kabul etmeyeceğiniz yönünde bir intiba uyandırıyor. 
Genel
Kurul görüşmeleri sırasında, bu tasarı üzerine yaptığımız istişarelerde, en
azından bu Parlamentonun kurul içerisindeki temsiliyetiyle ilgili sağlanan bir
mutabakatı bile maalesef kabul etmediniz. Biz hatta HDP olarak o mutabakatı
yetersiz bularak sadece 5 Parlamento üyesinin temsiliyetinin yeterli
olmadığını, mutlaka insan hakları kurumlarından, derneklerinden ya da sivil
toplum örgütlerinden de 2 temsiliyetin olması gerektiğini ifade ettik ama en
azından -“kötünün iyisi” de demek gelmiyor içimden- bu Parlamentonun bir
temsiliyetini sağlamış olsaydınız, hiç olmazsa halk iradesiyle insan hakları
konusundaki ihlallerin denetimi konusunda kısmi de olsa palyatif bir adım atmış
olacaktınız. Ama bu konuda sizin katılımcılık ya da bağımsızlık gibi bir
ilkeniz olmadığı için, 3 Cumhurbaşkanı ve Bakanlar Kurulunun 9 üye tayiniyle
ortaya çıkmış olan bir kurulu, tekrar Genel Kurula ve Türkiye halklarına
dayatmış oldunuz. 
Geçen
yasa tasarısında da aynı şeyi yaptınız. Yani kişisel verilerin korunmasıyla
ilgili bir kurul oluştururken de Meclisteki muhalefet partilerine sadece 2
üyelik temsiliyeti vererek ve burada bulunan bir muhalefet temsiliyetine de
hiçbir şekilde üye hakkı tanımayarak, aslında ne kadar çoğulcu bir anlayışa
sahip olduğunuzu ortaya koydunuz. Oysaki buradaki muhalefet partisine oy veren
seçmenler, kişisel verileriyle ilgili denetimleri sırasında bizim ortaya koyduğumuz
çalışmaya güvenmeyebilirler, o kurula baktıklarında kendilerinden yana bir
denetimin olduğunu o kurulun içerisinde görmek isteyebilirler. Siz, maalesef,
bunun yerine daha çok Cumhurbaşkanı ve Hükûmete inisiyatif veren bir yaklaşım
üzerinden her 2 yasa tasarısında da kurul oluşturdunuz ve büyük yanlış
yaptınız.
Bakın,
niye bunlar kaygı uyandırıyor? Şimdi 50 milyon insanın kişisel bilgilerinin,
kimlik bilgilerinin sızdırıldığı haberleri kaç zamandır kamuoyunda
tartışılıyor. Bu ülkenin Ulaştırma Bakanı çıkıp bu haberlerin doğru olmadığını
söyledi. Yani, Sayın Binali Yıldırım’ın yapmış olduğu açıklamaları bugün hem
Adalet Bakanı hem de Başbakan bir yerde yalanladı ve bu sızdırmanın olduğunu
ama endişe edecek bir durumun olmadığını söyledi. Şimdi, ne kadar güvenilir
bilmiyorum ama kulislerde dolaşan bilgilere göre, mayıs ya da haziran ayında
yapılacak bir kongreyle birlikte Sayın Davutoğlu’nun görevden alınacağı ve
yerine Sayın Binali Yıldırım’ın Başbakan ve Genel Başkan olacağı söyleniyor.
Şimdi, Başbakanlığa hazırlanan ya da kulislerde öyle dillendirilen bir Bakan,
çıkıp, ortaya çıkmış gerçek bir durumla ilgili kamuoyuna doğru bilgi vermiyorsa
biz sizin yapacağınız hangi denetime güveneceğiz? Dolayısıyla, bu konuda yapmış
olduğunuz işlemler doğru değildir.
İnsan
haklarıyla ilgili burada yasalar görüşerek, yasalar geçirerek de ilerleme
sağlamamız mümkün değil, zihniyeti değiştirmek lazım. Bu yasayı görüştüğümüz
bugün, bu ülkenin Cumhurbaşkanı çıkıp “Biz binaları boşaltır, oraları yıkarız.”
diyorsa orada insan haklarından kimse bahsedemez. Tıpkı 1990’lı yıllardaki gibi
“Biz köyleri boşaltır, o evleri de yakarız.” diyenler gibi insan hakları
konusunda ne yaparsanız yapın inandırıcılığı sağlamanız mümkün değil. 
Bakın,
ben gün içerisinde, bugün Silopi’de evi top, tank atışıyla bombalanan 4 sivilin
yaşamını yitirdiğini söylemiştim, o sayı 7’ye yükseldi. Sizin bakış açınızla
söyleyeyim, hayatını kaybeden, terörist olarak gördüğünüz son kişi, 70
yaşındaki bir kadın, Zülfiye Şalk’tı. Bu zihniyetle insan hakları konusunda
ilerleme sağlamamız mümkün değil. Denetim konusunda sağlıklı bir mekanizma
oluşturmanız mümkün değil diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Baluken. 
Sayın
Bostancı…
MEHMET
NACİ BOSTANCI (Amasya) – Sayın Başkanım, Sayın Baluken yapmış olduğu konuşmada
AK PARTİ’ye yönelik dedikodulara dayalı bir anlatıyla itibarsızlık yaratmaya
çalıştı. 69’a göre sataşmadır. Bu çerçevede söz istiyorum. 
İDRİS
BALUKEN (Diyarbakır) – “Kulis bilgisi” dedim ya.
BAŞKAN
- Buyurun Sayın Bostancı. (AK PARTİ sıralarından alkışlar)
İki
dakika süreyle söz veriyorum. 
IX.- SATAŞMALARA İLİŞKİN KONUŞMALAR (Devam)
13.- Amasya Milletvekili Mehmet Naci
Bostancı’nın, Diyarbakır Milletvekili İdris Baluken’in 149 sıra sayılı Kanun
Tasarısı’nın 30’uncu maddesiyle ilgili önerge üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, sayın milletvekili arkadaşlar; dikkat
ettiyseniz, Sayın Baluken, siyasi stratejisini sürekli şunun üzerine kurmuş
vaziyette: AK PARTİ’nin içinde bir tartışma var mı, farklı eğilimler var mı?
Acaba, AK PARTİ’nin içinden AK PARTİ’nin gücünü azaltacak, itibarına halel
getirecek bir gelişme mümkün mü? Ben nasıl buraya yönelik dedikodular
atabilirim veya var olan dedikodular üzerinden ocağa biraz daha ateş
üfürebilirim? Bu strateji şunu gösteriyor: AK PARTİ’ye yönelik, Sayın Baluken,
HDP Grubu mücadele edebilir, başarılı olmak için çalışabilir, iktidara gelmek
veya iktidar ortağı olmak için bir performans gösterebilir. Öyle anlaşılıyor ki
HDP Grubunun bu yönde kendisine yönelik hiçbir özgüveni kalmamış. “Ben siyaset
denkleminde yokum. Tek grup var, tek parti var; AK PARTİ.” (AK PARTİ
sıralarından alkışlar) “Ben bütün zekâmı, bütün kapasitemi AK PARTİ’nin içinden
işime yarayacak bir gelişme sağlayabilir miyim; stratejimi bunun üzerine
kurayım.” diyor. 
Bu,
biraz garip bir strateji Sayın Baluken, size bir fayda sağlamaz. Buradan HDP’ye
bir ekmek çıkmaz. Bugün siz de “ekmek” lafı kullandınız. Bir ekmek çıkmaz. AK
PARTİ’ye de buradan gelecek bir halel olmaz, halel! Millet neyin ne olduğunu
biliyor.
Saygılarımla.
(AK PARTİ sıralarından alkışlar) 
BAŞKAN
– Teşekkür ederim Sayın Bostancı. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Bostancı, dedikodu bilgileriyle hayali bir
strateji çizerek benim o doğrultuda hareket ettiğimi söyledi; açıklamak
istiyorum.
BAŞKAN
– Buyurunuz Sayın Baluken. (HDP sıralarından alkışlar)
Lütfen,
cevap hakkınızı kullanırken yeni bir sataşmaya meydan vermeyiniz. 
14.- Diyarbakır Milletvekili İdris
Baluken’in, Amasya Milletvekili Mehmet Naci Bostancı’nın sataşma nedeniyle
yaptığı konuşması sırasında şahsına sataşması nedeniyle konuşması 
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri, ben, AKP’nin genel politikalarıyla ilgili,
sizin yetkililerinizin genel söylemleriyle ilgili ağır siyasi eleştirilerimi
buradan çok net bir şekilde ifade ediyorum. Ancak siyaset terminolojisinde
gerek kamuoyunun yoğun tartıştığı gerekse de kuliste sıkça dillendirilen bazı
bilgileri zaman zaman kullanıyoruz; doğrudur. Yani bugün Sayın Davutoğlu’yla
saray arasında, Sayın Erdoğan arasında farklı konularda farklı düşüncelerin
olduğunu bir tek benim söylediğimi iddia edemezsiniz herhâlde. Yani bugün bile,
sadece son iki gün içerisinde bile çözüm süreciyle ilgili söylemlere bir
bakmanızı tavsiye ederim Sayın Bostancı. Yani Sayın Davutoğlu bir yerden bir
çıkış aramak istediği zaman hemen ertesi gün “Öyle bir şey olmaz; sonuna kadar
savaşa devam edeceğiz.” diyen, ben değilim herhâlde ya da “Bir akademisyen
olarak akademisyenlerin tutuklu olarak yargılanmasını doğru bulmuyorum.”
dediğinde Cumhurbaşkanının çıkıp “Ne demek akademisyenler tutuklu yargılanamazmış?”
cümlesini herhâlde kafamdan uydurmuyorum ben. Ee, yine bu yurttaşlıktan çıkarma
meselesiyle ilgili hakeza aynı şekilde. 
Yani
özcesi, Sayın Bostancı, şöylesi bir durumla karşı karşıyayız: Kürtlerin yoğun
yaşadığı illerde çok ağır bir savaş süreci yaşanıyor, Türkiye'nin batısında da
bütün toplumsal muhalefeti sindirmeye çalışan, baskı altına almaya çalışan,
susturmaya çalışan çok ciddi bir sindirme konsepti devreye konmak isteniyor.
Bu, doğal olarak, AK PARTİ içerisinde de bir tartışmayı beraberinde
getirebilir, bundan rahatsızlık duyan milletvekilleri olabilir, Hükûmet ile
saray arasında ya da AK PARTİ’nin kurucuları olan belli kadrolar arasında tıpkı
kamuoyuna yansıdığı gibi de birtakım zorlanmalar, yarılmalar yaşanabilir. Bizim
de dile getirdiğimiz hususlar bunlardır. Bunlardan da ürkmeyin, burada cesur
bir şekilde tartışın diyorum. 
Saygılar
sunarım. (HDP sıralarından alkışlar) 
BAŞKAN
– Teşekkür ederim Sayın Baluken.
MEHMET
NACİ BOSTANCI (Amasya) – Kayıtlara geçmesi için söylüyorum Sayın Başkan: Sayın
Baluken, Sayın Cumhurbaşkanının, Sayın Başbakanın söylediği sözleri kendi işine
yarayacak tarzda alıntılayıp, bağlamından da kopartıp yine o stratejisine uygun
bir tarzda kullanmak için çaba gösteriyor. Bugün de bunu yaptı, başka zamanlar
da yaptı, geçmişte de yaptı. Ama, kendisine söylediğim gibi, dehasını,
performansını buna harcarsa, HDP’nin meşru zeminlerde daha başarılı olması için
çaba gösterirse Türkiye siyasetine daha fazla katkı yapar; AK PARTİ’yle
uğraşarak değil.
Bunu
arz etmek istedim. Sağ olun. (AK PARTİ sıralarından alkışlar) 
İDRİS
BALUKEN (Diyarbakır) – Söylediğinize grubunuz da inanmıyor Sayın Bostancı, o
yüzden az alkış aldınız. 
BAŞKAN
– Teşekkür ederim Sayın Bostancı, tutanaklara geçmiştir. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı (1/596) ile Kadın Erkek Fırsat Eşitliği Komisyonu ve İnsan
Haklarını İnceleme Komisyonu Raporları (S. Sayısı: 149) (Devam)
BAŞKAN
– Aynı mahiyetteki iki önergeyi oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 149 sıra sayılı Türkiye İnsan Hakları ve Eşitlik Kurumu Kanunu
Tasarısı’nın 30’uncu maddesinin aşağıdaki şekilde değiştirilmesini arz ve
teklif ederiz.
“Madde
30.- (1) Bu Kanun hükümleri Bakanlar Kurulu tarafından yürütülür.” 
Ruhi Ersoy (Osmaniye) ve
arkadaşları
BAŞKAN
– Komisyon önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) –
Katılmıyoruz Sayın Başkan. 
BAŞKAN
– Hükûmet?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan. 
BAŞKAN
– Önerge hakkında konuşmak isteyen Ruhi Ersoy, Osmaniye Milletvekili.
Buyurunuz
Sayın Ersoy. 
RUHİ
ERSOY (Osmaniye) – Sayın Başkan, değerli milletvekilleri; üzerinde
tartıştığımız İnsan Hakları ve Eşitlik Kurumuyla ilgili kanunun son aşamasına
geldik. Biz de gerek Komisyondaki çalışmalarda, gerekse bu yoğun Parlamento
çalışmalarında çeşitli uyarıları yaptık ve katkılarda bulunduk. 
Gönül
isterdi ki, Parlamento dışında Sayın Başbakan Yardımcısının da bulunduğu
heyette yapılan müzakereler sonuç versin ve buradan farklılıkların
birlikteliğinden, çokluktaki teklikten, daha sağlıklı bir yapı çıksın ama bunun
çok sağlıklı bir sonuca doğru gidemediğini görüyoruz. Zira bu kurul, hesap
verebilir olmaktan mahrum yani bağımsız bir kurul diyoruz ama milletin vergisi
ve parasını kullanıyor ve beraberinde müeyyide uyguluyor. Fakat hiçbir denetime
tabi değil, herhangi bir bakanlığa dâhil olsa ya da herhangi bir kurumun
altında olsa, onun bir siyasi sorumluluğu olsa o da yok. Üyelerin arasında
Meclisten temsilci de yok. Enteresan bir durum. Dolayısıyla bu işin biz de daha
önceki kuruldaki tecrübelerle birlikte devam etmesini isterdik. Vize
muafiyetiyle ilgili hızlılık, çabukluk, sürdürülebilirlik için hızlandırılan
bir program olduğunu düşünüyoruz. Umarız bu uluslararası akreditasyonlarda
problemlerle karşılaşılmaz. Elbette ki Türkiye'nin bu tür kurullara ihtiyacı
var. Prensipte biz de bunun kurulmasına olumlu bakıyorduk ama daha da olumlu
bakmamız noktasında uyarılarımız yerine getirilseydi daha memnun olarak
yürekten destekleyecektik.
Şimdi,
bu konudaki söylemlerdeki farklılıklar ya da bunu gerek Komisyondaki
tartışmalarda gerekse dışarıdaki tartışmalarda gördüğüm bir şey var: Adalet ve
Kalkınma Partisi, kendi içerisinde problemlere yaklaşımda çok homojen değil,
siyasal tartışmalarda da böyle ve problem tanımında da böyle. Bu, çok sık bir
şekilde problemler karşısında makas değiştirmesinden mi kaynaklı, o, tartışma
konusu. 
Burada
ilk günden bu tarafa Milliyetçi Hareket Partisi Grubunun yüreğini kanatan bir
mesele yaşandı geçenlerde. Bu Parlamentoda, Selim Kiraz savcımızın şehadet
gününde onu rahmetle anan Adalet ve Kalkınma Partili milletvekili
arkadaşlarımız oldu, biz de onun vesilesiyle saygıyla andık ama aynı gün, Selim
Kiraz’a tetik çeken DHKP-C’nin kuruluş manifestosunda ruhen var olan Mahir
Çayan’ı da ilgili ideolojiler andılar ama Türkiye Büyük Millet Meclisinin
Başkan Vekilliği makamında oturan şahsın da o gün “Ben de saygıyla anıyorum.”
İfadesi, bizi bu manada rahatsız etmiştir; bunu vurgulamak istiyorum. 
Bunu
vurgulamamdaki sebep de “Teröre karşı kararlı tutum konusunda iradenin
birbirinden farklı olabilme problemi var mı acaba?” diyoruz. Yani “2013 Mayıs
şartları olursa müzakere yeniden olabilir.” gibi bir ifadeyi Başbakan söylerken
Cumhurbaşkanının başka bir ifade kullanması, “Birtakım konularda farklılıklar
mı var acaba?” endişesini oluşturuyor. 
Diğer
taraftan, 36 etnik kimlikten bahsedenlerin bugün “Türkiye’de Arnavut, Kürt,
Çerkez yok; bunların hepsinin toplamı Türk milletidir, Boşnak kökenli büyük
Türk milleti ailesiyiz.” demesini de alkışlıyoruz. İnşallah bu doğruyu,
bilimsel hakikati keşfetmişlerdir ve politik dillerini de, bundan sonraki
devlet politikalarını da bu evrensel, bilimsel gerçeğe doğru yöneltirler
kanaatindeyiz.
Değerli
milletvekilleri, bu memleket hepimizin, biz birlikte Türkiye’yiz. Dolayısıyla,
gerek bugün yasalaştırmış olduğumuz İnsan Hakları ve Eşitlik Kurumunun ruhuna
uygun bir standardı toplumumuzun her kesimine sunabilmek gerekse Türkiye’de var
olan bu kültürel çeşitliliği siyasal çeşitliliğe dönüştürmemek… Arkadaşlar,
kültürel çeşitliliğe evet ama bu siyasal türdeşlik noktasında, millî irade ile
büyük Türk milleti ailesinin fertleri olarak uygulanacak olan vatandaşlık
hukukuyla problemlere yaklaşmak, sorunları çözmek durumundayız. 
Umarız,
inanmak isteriz ki tecrübelerle buraya gelip bu dilleri kullananlar, şartlar
değiştiğinde “O da dünde kaldı.” diyerek yeniden makas değiştirip konjonktürel
tutumlara girmezler; sağlıklı bir şekilde, kararlı bir şekilde Türk milletinin
geleceğine hep beraber katkı vermek hepimize nasip olur diyorum ve Genel Kurulu
sevgi ve saygıyla Milliyetçi Hareket Partisi Grubu adına selamlıyorum. (MHP
sıralarından alkışlar) 
BAŞKAN
– Teşekkür ederim Sayın Ersoy.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
30’uncu
maddeyi oylarınıza sunuyorum: Kabul edenler... Kabul etmeyenler... 30’uncu
madde kabul edilmiştir. 
İkinci
bölümde yer alan maddelerin oylamaları tamamlanmıştır. 
Sayın
milletvekilleri, Hükûmetin görüşülmekte olan kanun tasarısının 17’nci
maddesinin yeniden görüşülmesine ilişkin, İç Tüzük’ün 89’uncu maddesine göre,
bir talebi vardır. Başkanlık bu talebi yerine getirecektir. 
Danışma
Kurulunun, Hükûmetin görüşülmekte olan kanun tasarısının yeniden görüşülmesine
ilişkin talebi hakkındaki görüşünü okutuyorum: 
VIII.- ÖNERİLER (Devam)
B) Danışma Kurulu Önerileri
1.- Danışma Kurulunun, 149 sıra sayılı
Türkiye İnsan Hakları ve Eşitlik Kurumu Kanunu Tasarısı’nın ikinci bölümünde
yer alan 17’nci maddesinin yeniden görüşülmesine dair Hükûmetin talebinin uygun
görüldüğüne ilişkin görüşü
Danışma Kurulu Önerisi
Tarihi: 6/4/2016
Görüşülmekte
olan 149 sıra sayılı Kanun Tasarısı’nın, Genel Kurulun 1/4/2016 tarihli 65’inci
Birleşiminde kabul edilen 17’nci maddesinin yeniden görüşülmesine dair Hükûmet
adına Başbakan Yardımcısının talebi, İç Tüzük’ün 89’uncu maddesi uyarınca
Danışma Kurulunca uygun görülmüştür. 
 İsmail
Kahraman İlknur İnceöz
 Türkiye
Büyük Millet Meclisi  AK PARTİ Grubu Başkan
Vekili
 Başkanı 
 Levent
Gök İdris Baluken
 CHP
Grubu Başkan Vekili HDP Grubu Başkan Vekili
 Erkan
Akçay
 MHP
Grubu Başkan Vekili
BAŞKAN
– Danışma Kurulunun görüşü bilgilerinize sunulmuştur.
Şimdi
Hükûmetin istemini okutup oylarınıza sunacağım: 
Türkiye Büyük Millet Meclisi Başkanlığına
149
sıra sayılı Türkiye İnsan Hakları ve Eşitlik Kurumu Kanunu Tasarısı’nın Genel
Kurulun 1 Nisan 2016 tarihli 65’inci Birleşiminde kabul edilen 17’nci
maddesinin çocukların yüksek yararı ve menfaatlerinin korunmasının sağlanması
amacıyla TBMM İçtüzüğü’nün 89’uncu maddesi gereğince yeniden görüşülmesini arz
ederim.
 Lütfi
Elvan
 Başbakan
Yardımcısı
BAŞKAN
– Hükûmetin istemini oylarınıza sunuyorum: Kabul edenler... Kabul etmeyenler...
Hükûmetin istemi kabul edilmiştir. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
B) Yeniden Görüşmeleri Yapılan
Tasarılar/Teklifler (Tekriri Müzakere)
1.- Türkiye İnsan Hakları ve Eşitlik Kurumu
Kanunu Tasarısı (1/596) ile Kadın Erkek Fırsat Eşitliği Komisyonu ve İnsan
Haklarını İnceleme Komisyonu Raporları (S. Sayısı: 149) (17’nci Maddesi)
BAŞKAN
- Bu durumda tasarının 17’nci maddesini yeniden müzakereye açıyorum. 
17’nci
madde üzerinde söz isteyen? Yok. 
Madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
149
sıra sayılı Türkiye İnsan Hakları ve Eşitlik Kurumu Kanunu Tasarısı’nın 17’nci
maddesinin (5)’inci fıkrasına aşağıdaki cümlenin eklenmesini arz ve
teklif ederiz. 
Mehmet Naci Bostancı Levent
Gök Oktay Vural
 Amasya  Ankara İzmir
 Mehmet Doğan Kubat Ramazan
Can İdris Baluken
 İstanbul Kırıkkale Diyarbakır
 Gökcen Özdoğan Enç Nurhayat Altaca Kayışoğlu Şenal
Sarıhan
 Antalya Bursa Ankara
 Osman Aşkın Bak Ayşe
Sula Köseoğlu Sema Kırcı
 Rize Trabzon Balıkesir
 Çağlar Demirel Fatma
Benli
 Diyarbakır İstanbul
“Ancak, çocuğun yüksek yararının gerektirdiği hallerde
kanuni temsilcisinin rızası aranmaz.”
BAŞKAN
– Komisyon ve Hükûmete önergeye katılıp katılmadığını soracağım.
Komisyon
önergeye katılıyor mu?
İNSAN
HAKLARINI İNCELEME KOMİSYONU BAŞKAN VEKİLİ FATMA BENLİ (İstanbul) – Takdire
bırakıyoruz Sayın Başkan.
BAŞKAN
– Hükûmet? 
BAŞBAKAN
YARDIMCISI LÜTFİ ELVAN (Mersin) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
İnsan
hakları ve ayrımcılık yasağı ihlallerinin mağdurunun çocuklar olması durumunda
çocuğun yüksek yararının ve menfaatlerinin korunması bakımından ihlale ilişkin
incelemenin ana, baba veya vasinin rızasına gerek olmaksızın yapılabilmesi
amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Şimdi,
maddeyi kabul edilen önergeyle yapılan değişiklik doğrultusunda oylarınıza
sunuyorum: Kabul edenler… Kabul etmeyenler… Kabul edilmiştir.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı (1/596) ile Kadın Erkek Fırsat Eşitliği Komisyonu ve İnsan
Haklarını İnceleme Komisyonu Raporları (S. Sayısı: 149) (Devam)
BAŞKAN
- Sayın milletvekilleri, yeniden görüşmeye konu olan 17’nci maddeye 1/4/2016
tarihli 65’inci Birleşimde, görüşmeleri sırasında (4)’üncü fıkradan sonra
gelmek üzere bir fıkra eklenmiş, bu çerçevede diğer fıkra numaraları teselsül
etmişti. Önergede her ne kadar “maddenin (5)’inci fıkrası” denilse de aslında
değiştirilen fıkra, teselsül sebebiyle (6)’ncı fıkra olacaktır. Bunu da
bilgilerinize sunuyorum.
Şimdi,
İç Tüzük’ün 86’ncı maddesi çerçevesinde oyunun rengini belli etmek üzere söz
talep eden iki sayın milletvekiline söz vereceğim.
Lehte
Nurettin Yaşar, Malatya Milletvekili.
Buyurunuz
Sayın Yaşar. (AK PARTİ sıralarından alkışlar)
Süreniz
beş dakikadır.
NURETTİN
YAŞAR (Malatya) – Teşekkür ederim Sayın Başkanım.
Değerli
arkadaşlar, görüşülmekte olan kanun tasarısı hakkında lehte oy kullanacağımı
baştan belirtmemde bir sakınca yok sanıyorum. 
Şenal
Hanım, var mı sakınca? 
ŞENAL
SARIHAN (Ankara) – Takdir sizin. 
NURETTİN
YAŞAR (Devamla) – Detaya girmeden, genel bir çerçeve çizersek, sanıyorum yapmak
istediğimiz şey daha iyi anlaşılır. 
2002
yılında, AK PARTİ iktidara geldiği zaman kafasında bir toplum projesi vardı,
mühendislik anlamında bir proje değil, sosyolojik anlamda, değerler anlamında,
siyasi anlamda, uluslararası ilişkiler anlamında bir Türkiye projesi, Türkiye
çerçevesi vardı. Bu çerçevede, AK PARTİ’nin -yaptığı en önemli şey- Türkiye'nin
o çatışmalı ortamını, disiplinsiz yapısını, yönetilemez durumunu yönetilir hâle
getirmek ve toplumu normalleştirmek gibi bir amacı vardı. AK PARTİ, o gün
belirlediği politikasından, istikametinden şu ana kadar vazgeçmiş değil,
yeniden yeniden kendini güncelleyerek, kendini geliştirerek, küresel şartlara,
ulusal şartlara, yerel şartlara kendini uyarlayarak bu projesini sürdürme
mücadelesinden, azminden vazgeçmiş değil. Şu anda da bunun bir aşamasındayız. 
Hiçbir
zaman, AK PARTİ, arkadaşlarımızın söylediği gibi “Avrupa dedi diye, Avrupa’ya
hoş görünmek için kanun yapıyorsunuz.” diye bir çabanın içinde olmadı ama AK
PARTİ, hiçbir zaman ne negatif bir kompleks içinde oldu ne de pozitif bir
kompleks içinde oldu, ne “Avrupa’dan hiçbir şey almam.” ne “Avrupa ne derse onu
yaparım.” diye bir angajman içinde oldu. AK PARTİ, insanlık birikimi olarak
gördüğü değerlerin hepsini sahiplendi, hepsini kendi değerleri olarak gördü,
kendi özgün şartlarına, yerel şartlarına, değerlerine… Bazı arkadaşlarımızın
çok iyi anlayacağı, kullandıkları literatürde sıkça dile getirdikleri gibi
ekolojik aidiyetine uygun olan şeyleri benimsedi. AK PARTİ’nin bir ekolojik
felsefesi vardı, buna belki siyasi literatürde “yerli ve millî” deniyordu.
Belki biyososyoloji anlamında, arkadaşlarım iyi bilecekler, Ertuğrul Bey daha
iyi bilir, ülkelerin bağışıklık sistemi vardır, AK PARTİ kendi yerel, ulusal,
millî bağışıklık sistemine göre yasal düzenlemeler yapar. Yapılan hiçbir yasal
düzenleme, diğer bütün insani üretimler gibi hiçbir zaman mükemmeliyet ifade
etmez; sadece bütün insanlık çabaları gibi mükemmeli yakalama çabası içerir,
oraya doğru yürür. 
ERTUĞRUL
KÜRKCÜ (İzmir) – Bırak Allah’ını seversen, aklımızla dalga geçme!
NURETTİN
YAŞAR (Devamla) – Şu anda yaptığımız şey de elbette mükemmel değildir ama
mükemmeli yakalama çabası vardır. Ama Ayhan Beyin belirttiği gibi, Paris
Prensiplerinde belirtilen ulusal önleme mekanizmasını içermeyen bir kanun da
değildir, ulusal önleme mekanizmasını 9’uncu maddesinde içerir.
Burada
yapmak istediğimiz şey, konuşmalarımızı bir kesit politikası, bir fotoğraf
politikası, fotoğraf siyaseti üzerinden değil de on yıllık, yirmi yıllık, elli
yıllık, yüz yıllık bir bağlam siyaseti, süreç siyaseti, kuşatıcı bütüncül
siyaset üzerinden yapmak. Biz bunu yapmaya çalışıyoruz. Arada bir, evet, hata
yapıyoruz, arada bir yanılıyoruz, arada bir şartlar bizi yanıltıyor. Yani sizin
dediğiniz gibi, “kandırıldık” filan gibi böyle küçük polemiklerle yönümüzü,
yörüngemizi şaşıracak, değiştirecek pozisyonda değiliz. Bizim gerçekten, yer
altı suları gibi çok derinden, damardan yürüyen bir perspektifimiz var, bir
vizyonumuz var, bir amacımız var, bunu yürütmeye ve sürdürmeye çalışıyoruz.
Hiçbir zaman, günlük, güncel, geçici kesit polemiklerine prim vermeden… Belki
onlarla da uğraşıyoruz, zaman harcıyoruz ama bu, sonuçta bizi ana yörüngeden
vazgeçirmiyor. 
Bizim
şu anda Paris İlkeleri doğrultusunda -ki o Paris İlkeleri de bütün bu ulusal
kurumların kendi ulusal özellikleri bağlamında, çerçevesinde
oluşturulabileceğini ifade ediyor- burada yapacağımız şey, İdris Bey’in de,
MHP’den bir arkadaşımızın da söylediği gibi, ezberlerimizi bozarak
zihniyetimizi biraz değiştirmek, o yolda bir çaba harcamak.
Bitirmeden
şunu söylüyorum: Eski bir deyimimiz var, “Üslubulisan ayniyle insan.” diye. Ben
bunun bir sözlükten kısaca karşılığını bulmaya çalıştım; bir insanın insanlığı,
kişiliği, karakteri, değeri, konuşmasına ve tercih ettiği üsluba yansır, onu
orada görebilirsiniz. 
Bir
Genel Başkan, bizi bunu unutmaya çalıştıkça, âdeta “Ben buyum.” dercesine
kendisini hatırlatıyor, bunu da ifade etmek isterdim.
Teşekkür
ederim. (AK PARTİ sıralarından sürekli alkışlar)
BAŞKAN
– Teşekkür ederim Sayın Yaşar.
MEHMET
GÜNAL (Antalya) – Sayın Başkan, arkadaşlar stadyumda mı alkışlıyor?
BAŞKAN
– Sayın Vural, söz talebiniz var sanıyorum, buyurunuz.
VI.- AÇIKLAMALAR (Devam)
31.- İzmir Milletvekili Oktay Vural’ın,
Milliyetçi Hareket Partisi olarak İnsan Hakları ve Eşitlik Kurumunun toplumda
ayrımcılığın, kutuplaştırmanın ortadan kaldırılabileceği bir ortamın oluşmasına
katkı sağlamasını ve kanunun hayırlı olmasını dilediğine ilişkin açıklaması
OKTAY
VURAL (İzmir) – Ne oldu efendim, maç mı izleniyor? Ne oldu, bilemiyorum.
Alkışlar bana mıydı, bilmiyorum.
BAŞKAN
– Buyurunuz Sayın Vural.
OKTAY
VURAL (İzmir) – Tabii, üslup kadar hâl ve davranış da çok önemli. Meclisin
mehabeti açısından da çok önemli olduğunu hatırlatmak isterim tabiatıyla. 
Evet,
Türkiye İnsan Hakları ve Eşitlik Kurumu Kanunu Tasarısı’nın görüşmelerinin
sonuna geldik. Milliyetçi Hareket Partisi olarak biz bu kanun tasarısının daha
iyi olması için önergeler verdik. Daha kaliteli bir kurum yapılanması için
verdiğimiz önergeler maalesef kabul edilmedi. Aynı zamanda Adalet ve Kalkınma
Partisi, özellikle Sayın Bakanın daha önce söz vermiş olmasına rağmen, daha
çoğulcu bir yapıda bir kurul oluşturma sözü vermesine, bu konuda bir önerge
hazırlanmış olmasına rağmen, Parlamentoda çoğunluğu, çoğulculuğu yansıtacak bir
kurulun oluşturulması konusunda bu söz yerine getirilmemiştir. Bunu esefle
karşıladığımı belirtmek istiyorum. Bundan önce kişisel verilerle ilgili bir
kurul kurulduğunda Milliyetçi Hareket Partisini dışlamak için 5 kişilik bir
kurul oluşturan Hükûmet, özellikle Sayın Bakanın iradesi, şimdi bu kurulda 9
üyenin Meclis tarafından seçilerek Milliyetçi Hareket Partisinin temsil edilmesine
de imkân veren ve Parlamentoda bütün partilerin sayılarına göre temsil
edilmesini sağlayacak bir öneriye maalesef “hayır” demiştir. Kurullar arasında
bu çarpıklığın yasama kalitesini de etkilediğini belirtmek istiyorum.
Bütün
bunlara rağmen, hepimizin arzuladığı, insan hakları ve eşitlik açısından…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, sözlerinizi tamamlayınız Sayın Vural.
OKTAY
VURAL (İzmir) – …gerçekten insanlarımızın aradığı bir yönetimin, bir anlayışın
yerleşmesidir. İnşallah bu kurum buna vesile olur. Dolayısıyla, bu konuda,
özellikle İnsan Hakları ve Eşitlik Kurumunun bundan sonra yapacağı
çalışmalarda, bütün bu eksikliklere rağmen, toplumda ayrımcılığın,
kutuplaştırmanın, dışlamanın ortadan kaldırılabileceği bir ortamın oluşmasına
katkı sağlamasını diliyorum. Bundan sonraki süreç içerisinde tecrübelerle bu
kanun tasarısında oluşabilecek, meydana gelebilecek, ihtiyaç olabilecek
değişikliklerin ivedilikle yerine getirilmesi ve daha kaliteli bir kurum ve
toplumun arzuladığı eşitlik ve insan hakları anlayışının yerleştirilmesine
vesile olmasını diliyorum. Milliyetçi Hareket Partisi olarak bu kanun
tasarısının ülkemize ve milletimize hayırlı olmasını diliyorum efendim.
Teşekkür
ederim.
BAŞKAN
- Teşekkür ederim Sayın Vural.
Sayın
Demirel, sizin de talebiniz var sanıyorum. 
Buyurunuz,
mikrofonunuzu açıyorum. 
32.- Diyarbakır Milletvekili Çağlar
Demirel’in, İnsan Hakları ve Eşitlik Kurumunun insan haklarına aykırı
yaklaşımları ortaya çıkaracak, Türkiye’de yaşanan bütün sorunlara karşı çözüm
gücü olabilecek bir kurum hâline dönüşmesini arzuladıklarına ilişkin açıklaması
ÇAĞLAR
DEMİREL (Diyarbakır) - Teşekkürler Sayın Başkan.
Evet,
günlerdir bu kanun tasarısıyla ilgili görüşlerimizi, düşüncelerimizi
Parlamentoda ifade ettik ama ne yazık ki insan haklarına ve eşitliğe uymayan
bir kanun teklifi geldi ve bizim görüş ve önerilerimiz de dikkate alınmayarak
yasalaşmış bir süreçte önümüze bırakıldı. 
Biz
Türkiye’de ayrımcılığın, eşitsizliğin, insan hakları ihlallerinin önüne geçilmesi
gereken bir durumun ortaya çıkmasını arzularken, ne yazık ki hâlâ o
arzuladığımız kısmın pratikleşmediğini gördük. Bu kurumun gerçekten insan
haklarına aykırı yaklaşımları ortaya çıkaracak, Türkiye’de yaşanan bütün
sorunlara karşı çözüm gücü olabilecek bir kurum hâline dönüşmesini arzuluyoruz,
bunun arzusu içerisindeyiz. Ama, ne yazık ki, daha önceki örneklerinde
gördüğümüz gibi, Türkiye’de, iktidarın, AKP Hükûmetinin bu kadar insan
haklarına aykırı pratik uygulamalarının gerçekleştirildiği bir Türkiye’de
bunun, bu kurumun da yine aynı zihniyetle hareket edebileceğine inanıyoruz. Ama
umarız ki bu inancımız pratikte boşa çıkarılır. Eşitliğin, kadın özgürlüğünün
ön plana çıkartılacağı, halklara ayrımcılığın ortadan kaldırılacağı bir
toplumun yürürlüğe girebileceğini düşünüyoruz, öyle bir arzumuz var ama
pratikte bunun takipçisi olarak, görerek hareket edeceğiz ve bunun takipçisi
olacağımızı bir kez daha ifade ediyoruz. Bu kurul kuruldu ama bu kurulun işi
bitmedi. Yani, bu kurulun insan haklarına aykırılığı önleyecek bir kurula
dönüşmesini arzu ediyor ve temenni ediyoruz. 
Teşekkür
ediyorum.
BAŞKAN
– Teşekkür ederim Sayın Demirel. 
Sayın
Gök, buyurunuz. 
33.- Ankara Milletvekili Levent Gök’ün,
İnsan Hakları ve Eşitlik Kurumunun insan hakları alanında olumlu sonuçlar
vermesini temenni ettiğine ilişkin açıklaması
LEVENT
GÖK (Ankara) – Teşekkür ederim Sayın Başkan. 
İnsan
hakları gibi Türkiye'nin en önemli, sorunsal bir alanında bugün “İnsan Hakları
ve Eşitlik Kurumu” adıyla bir kurumun kurulmasına birazdan karar verilecek. 
Sayın
Başkan, biz Cumhuriyet Halk Partisi olarak, başından beri, bu konuda son derece
yapıcı önerilerimizle, özellikle Birleşmiş Milletlerin kabul edeceği, Paris
İlkeleri çerçevesinde tüm dünyada benimsenmiş bir kurulun Türkiye’de kurulabilmesi
açısından elimizden gelen çabayı gösterdik. 
Aslında,
devletin ihlallerini, hak ihlallerini devlete ait bir kurumun tespit etmesi ve
bu ihlallerin üzerine gitmesi söz konusu değildir. Bunun için, Paris İlkeleri,
kurulacak insan hakları kurulunun, özellikle kurulun yapısını çok önemsemiş ve
bağımsız olması ve çoğulcu olması gerektiği üzerine dikkat çekmiş ve mali
özerkliğini de şart olarak koşmuştur. Dolayısıyla, Paris İlkeleri çerçevesinde
Birleşmiş Milletlerin kabul edebileceği bir insan hakları kurumu ancak kurulun
çoğulculuk yapısının sağlanması ve mali özerkliğinin gerçekleştirilmesiyle
mümkündür. Nitekim, bu sağlanamadığı için, bugün mülga ettiğimiz İnsan Hakları
Kurumu işte bu nedenle ortadan kaldırılmıştır ve Birleşmiş Milletler tarafından
akredite edilmemiştir. Aynı akıbet, bugün, birazdan oylanacak olan İnsan
Hakları ve Eşitlik Kurumu için de söz konusudur. Dolayısıyla, özellikle bütün
muhalefet partilerinin ısrarlarına rağmen kurulun çoğulculuk yapısında ve
bağımsızlığında hiçbir ilerleme sağlanmamış ve bu, yasayı baştan ölü doğuracak
bir tablo olarak ortaya çıkarmıştır. İnsan Hakları Kurumu bu hâliyle
devletleştirilmiştir; tam tersine, çoğulculuğa ve bağımsızlığa açılması
gerekirken devletin tekeline alınmıştır. Bunun kabul edilebilir bir yanı yoktur.

(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, sözlerinizi tamamlayınız Sayın Gök. 
LEVENT
GÖK (Ankara) - Biz bu çalışmalar sonunda oluşturulan bu kurulun baştan sonuç
vermeyecek bir kurul olarak doğduğunu ve muhtemelen bir müddet geçtikten sonra,
yapılan yanlışların farkına varılarak -tıpkı dört yıl öncesi yapılmış olan
yanlışlıkta olduğu gibi- o gün bir başka tasarıyla önümüze gelineceğini çok iyi
biliyoruz. Bu konuda sorumlu bir muhalefet olarak elimizden gelen her türlü
çabayı gösterdiğimizin bilinmesini isteriz. 
Türkiye'nin
Avrupa Birliğiyle giriştiği müzakere sürecinde önemli olan bu yasalarda iktidar
yanlış yapmıştır. Bu yanlışları bütün önergelerde dile getirdik, söyledik;
bundan sonra artık kusur tamamen iktidar partisindedir ve Hükûmettedir. 
Bu
vesileyle ben, bu kurulacak kurulun -umarım ve dilerim ki- yapısının
oluşturulmasıyla insan hakları alanında olumlu sonuçlar vermesini yine de
temenni ediyor ve ümit ediyorum ve hepinizi saygıyla selamlıyorum.
BAŞKAN
– Teşekkür ederim Sayın Gök.
Sayın
Bostancı…
34.- Amasya Milletvekili Mehmet Naci
Bostancı’nın, İnsan Hakları ve Eşitlik Kurumu Kanunu’nun Türkiye’nin insan
haklarına ilişkin standartlarını yükselteceğini ümit ettiğine ilişkin
açıklaması
MEHMET
NACİ BOSTANCI (Amasya) – Sayın Başkan, teşekkür ediyorum.
İnsan
hakları meselesinin dünya tarihinde uzun bir perspektifi vardır, uzun bir
pratiği vardır. İslam dünyasında Kur’an’ın getirdiği normlardan,
Peygamber’imizin Veda Hutbesi’nden, büyük fakihlerin katkılarından modern
düşünürlerin yorumlarına kadar bir mecra olduğu gibi; Batı dünyasında da eski
Yunan düşünürlerinden başlayıp, Aquinolu Thomas’tan, Saint Augustine’den ondan
önce ve günümüze doğru liberal düşünceden John Locke’tan, farklı ekollerden,
“habeas corpus”tan, o uzun tarihten gelen derin bir ırmak söz konusu. 
Bugün
modern dünyada bütün bunlar aslında ortak bir havuzda bir araya geliyor ve
modern, demokratik, özgür, insan haklarına yaslanan toplumların nasıl olması
gerektiğine ilişkin küresel ölçekte birtakım normlar teşekkül ediyor. Türkiye
de bu yolculuğun bir parçası, dünya tarihinde insan haklarına ilişkin bu
sürecin bir parçası olarak büyük çabalar gösteriyor. 1992 yılında Mecliste
İnsan Hakları Komisyonu oluşturuldu, 1992 yılında. Bunun altını çizmek isterim,
ondan önce İnsan Hakları Komisyonu yoktu ve muhtemelen İnsan Hakları Komisyonu
kurulduğunda da birtakım insanlar bunu bir efekt, insan haklarına ilişkin bir
eklenti olarak görmüş olabilirler ama bugün İnsan Hakları Komisyonu Mecliste
çok önemli görevleri ifa ediyor. 
Daha
sonraki dönemlerde de sivil toplum kuruluşlarının, farklı çevrelerin
katkılarıyla insan haklarına ilişkin normlar gelişti, yerleşti. İnsanlar,
siyasal farklılıklarının ötesinde, bu konuya ilişkin kimi normlarda en azından
bir araya geldiler, ortak oldular. Biraz da modern toplum olmak böyle bir
şeydir.
(Mikrofon
otomatik cihaz tarafından kapatıldı)
BAŞKAN
– Lütfen sözlerinizi tamamlayınız, mikrofonunuzu açıyorum.
MEHMET
NACİ BOSTANCI (Amasya) – Siyasi rekabet, farklılıklar elbette olur ama bunların
ötesinde, ortak olduğumuz normlar da bizi bir toplum ve gelişmiş, modern
insanlığın bir parçası hâline getirir. 
Bugün
yüce Parlamentonun birazdan takdirine sunulacak olan İnsan Hakları ve Eşitlik
Kurumu Kanunu da bu yolculuktaki kanunlardan birisidir, Türkiye’nin insan
haklarına ilişkin standartlarını yükseltme iddiasındadır. 
Kıymetli
muhalefetin eleştirileri oldu müzakereler sürecinde, muhakkak olmaya da devam
edecek. Bundan sonra siyasi süreçte, iktidar-muhalefet ilişkileri bağlamında
kimi zaman katkılar kimi zaman eleştirilerle bu işler yürüyecek. Kimin
iktidarda olduğu, kimin muhalefette olduğu da o kadar önemli değil. Ama biz AK
PARTİ olarak, Hükûmet olarak buraya bu yasayı getirirken Türkiye’nin
standartlarını yükseltme iddiasını taşıyorduk ve bunu anlatmaya çalıştık, ümit
ederiz ki önemli ölçüde anlatmışızdır.
(Mikrofon
otomatik cihaz tarafından kapatıldı)
BAŞKAN
– Açıyorum mikrofonunuzu, lütfen son cümleleriniz…
MEHMET
NACİ BOSTANCI (Amasya) – Bu, tabii, insan haklarına ilişkin tekemmül etmiş,
nihai olarak bu işi noktalandıran bir kurum olmayacaktır, Türkiye’nin ve
dünyanın yolculuğu devam edecektir. Ümit ederim ki standartları bir ölçüde
olsun yükselten ve bizim modern dünyaya ilişkin, bu normlara ilişkin
yolculuğumuzu tahkim eden bir kurum kanunu olarak yerini alacaktır. Bunu ifade
etmek istedim.
Teşekkür
ederim.
BAŞKAN
– Teşekkür ederim Sayın Bostancı.
Eminim
zamanınız olsaydı bu düşünürler arasına başka birçok ismi de katacaktınız Sayın
Bostancı; İbni Sina gibi, Thomas Hobbes gibi, Montesquieu gibi. 
MEHMET
NACİ BOSTANCI (Amasya) – Muhakkak.
BAŞKAN
– Teşekkür ederim. 
MAHMUT
TANAL (İstanbul) – Sayın Başkan…
BAŞKAN
– Sayın Tanal, sizi unutmadım, biliyorum, bir saniye…
Sayın
Bakanın söz talebi vardır.
Buyurunuz
Sayın Bakan, mikrofonunuzu açıyorum.
35.- Başbakan Yardımcısı Lütfi Elvan’ın,
Türkiye İnsan Hakları ve Eşitlik Kurumu Kanunu Tasarısı’na katkı ve destek
sağlayan tüm milletvekillerine teşekkür ettiğine ilişkin açıklaması
BAŞBAKAN
YARDIMCISI LÜTFİ ELVAN (Mersin) – Sayın Başkan, çok değerli milletvekilleri;
ben de hepinizi saygıyla selamlıyorum.
Türkiye
İnsan Hakları ve Eşitlik Kurumu Kanunu Tasarısı’na katkı sağlayan, destek
sağlayan tüm milletvekillerimize huzurlarınızda çok teşekkür etmek istiyorum.
İnsan
hakları, demokratik hukuk devletinin ruhu olarak nitelendirilmektedir. Ancak,
insan hakları, tek bir kültürle, belirli bir zaman ve mekânla
sınırlandırılamayacak kadar köklü ve evrensel bir değerdir. Şunu da çok açıkça
ifade etmek istiyorum: Bu toprakların, bu milletin tarihini bilenlerin
gerçekliğini teslim edecekleri gibi, insan hakları bizim medeniyetimizin de
ruhudur, özüdür. İşte, bize yön veren bakış açısı ve felsefe de bu hakikat
etrafında şekillenmiştir. Bizim düsturumuz, “Yaratılanı Yaradan’dan ötürü
sevme” düsturudur. Bizim ilkemiz, Hazreti Mevlâna’nın 13’üncü yüzyılda koymuş
olduğu ilkedir. Ki biz bir bireyin hakkını ihlal etmenin, bütün insanlığın
hakkını ihlal etmek olduğuna ve bir bireyin hakkını korumanın, tüm insanlığın
hakkını korumak olduğuna inanan bir parti ve Hükûmetiz. 
Değerli
arkadaşlar, İnsan Hakları ve Eşitlik Kurumu Kanunu Tasarısı’na yönelik,
elbette, görüşler, düşünceler aktarıldı. Ancak bu kanun tasarısında 3 temel
alan esas alındı: Bunlardan bir tanesi İnsan Hakları Kurumunun daha etkin hâle
getirilmesi, ikincisi ayrımcılıkla mücadele, üçüncüsü ise işkence ve kötü
muameleye karşı ulusal bir önleme mekanizmasının oluşturulması. 
Şöyle
bir eleştiri geldi yoğun olarak: Vize muafiyeti çerçevesinde bu çalışmaların,
bu tasarının getirildiği yönünde. Aslında bizim Hükûmet programımıza, eylem
planımıza baktığınızda, İnsan Hakları Kurumunun etkinleştirilmesi, Hükûmet
programımızda da yer alıyor, eylem planımızda da yer alıyor. Altı aylık eylem
planımız çerçevesinde yer alıyordu, evet, üç ay öne aldık. Neden aldık? Vize
muafiyeti çerçevesinde aldık. Ama, bunların tamamı, bizim hem eylem planımızda
hem de Hükûmet programımızda yer alan bir husustu. 
Bir
başka eleştiri konusu da bu üçlü yapının yani insan hakları, ayrımcılık ve
ulusal önleme mekanizmalarının tek bir kurum altında oluşturulmasının yanlış
olduğu yönündeydi. Biz bu çalışmaları yaparken özellikle Avrupa Birliği
ülkelerinde etkin olarak çalışabilen ve gerçekten kayda değer mesafe kateden
kurumlara baktığımızda, özellikle insan hakları kurumu ile ayrımcılıkla
mücadele kurumunun bir arada olduğu yapıların çok başarılı olduğunu gördük
-İngiltere’de olduğu gibi, Hollanda’da olduğu gibi- ve bu çerçevede böyle bir
yapıyı öngördük. Bu yapıların da son derece başarılı olduğunu özellikle ifade
etmek isterim. 
(Mikrofon
otomatik cihaz tarafından kapatıldı) 
KAMİL
AYDIN (Erzurum) – Çok seslilik yok. Kurulda çok seslilik olsa daha iyi olur.
BAŞKAN
– Sayın Bakan, devam edin efendim. 
BAŞBAKAN
YARDIMCISI LÜTFİ ELVAN (Mersin) – 1993 yılında Birleşmiş Milletler Paris
Prensiplerinin ortaya konulduğu herkes tarafından ifade edildi. Çok doğrudur.
Burada özellikle işlevsel bağımsızlık ve işlevsel etkinlik Paris Prensiplerinin
en önemli esaslarından birini oluşturuyor ama Paris Prensiplerine baktığımızda,
gerçekten, bu hazırlamış olduğumuz yasa tasarısının Paris Prensipleriyle uyumlu
bir yapıda olduğunu söylememiz mümkün. 
Peki,
Paris Prensipleri ne diyor? “Kurumların anayasa veya kanunla kurulması
gerekmektedir.” Kanunla kuruyoruz. “İnsan haklarının korunmasına ilişkin görev
ve yetkilerle donatılmalı.” Görev ve yetkilerle donattık. Yine “Hükûmet,
parlamento ve diğer organlara görüş bildirmelidir.” Görüş bildiren düzenleme
yine yasamızda yer alıyor. “Ulusal mevzuat çalışmalarına katkı sağlamalıdır.”
Bu yönde bir görev veriyoruz. “Gerekli gördüğünde insan hakları ihlallerini
resen inceleyebilmelidir,” Evet, resen inceleme yetkisini verdik. 
Hepsini
teker teker sıralamak istemiyorum ama Paris İlkelerinin tüm maddeleri teker
teker sıralandığında şunu göreceğiz: Tüm ilkelerin karşılandığını, çoğulcu yapı
da dâhil…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Bakan, sözlerinizi tamamlayınız. 
ERTUĞRUL
KÜRKCÜ (İzmir) – Nerede?
GARO
PAYLAN (İstanbul) – Nerede çoğulculuk?
KAMİL
AYDIN (Erzurum) – Hani, nerede çoğulcu yapı?
ERTUĞRUL
KÜRKCÜ (İzmir) – Sizin partinizin çoğulculuğu. Lütfen artık zekâmızla dalga
geçmeyin.
MEHMET
PARSAK (Afyonkarahisar) – 5 milyon 600 bin MHP seçmenini hiçe saydınız. 
BAŞBAKAN
YARDIMCISI LÜTFİ ELVAN (Mersin) – Burada kurul üyeliklerinin çoğulcu bir yapıda
oluşturulacağı temel ilke olarak yasa tasarısına konmuştur ve bu çerçevede
Bakanlar Kurulunun seçeceği 6 üye, yine insan hakları alanında çalışan sivil
toplum kuruluşları, akademisyenler ve bu alanda uzman olan kişilerin
başvuruları veyahut sivil toplum kuruluşlarının teklifleri neticesinde Bakanlar
Kurulu tarafından atanacaktır. 
Avrupa
örneklerine baktığımızda değerli arkadaşlar, Avrupa’da 3 ülke hariç tüm
ülkelerde bu kurula atama, hükûmet veya ilgili bakan tarafından yapılıyor, bunu
özellikle vurgulamak istiyorum. İsveç’te hükûmet tarafından atanıyor,
Hollanda’da Kraliyet kararnamesiyle atanıyor…
ERKAN
AKÇAY (Manisa) – Sayın Başkan, Sayın Bakan gerekçeyi okuyor.
BAŞBAKAN
YARDIMCISI LÜTFİ ELVAN (Mersin) – …Almanya’da hükûmet tarafından, İngiltere’de
başbakan tarafından atanıyor. Dolayısıyla, biz bu ilkelere riayet etmeye
çalıştık. 
KAMİL
AYDIN (Erzurum) – Paris Prensiplerindeki paydaşlar yok!
CEYHUN
İRGİL (Bursa) – Dünyanın hiçbir yerinde saraydan atanmıyor.
BAŞBAKAN
YARDIMCISI LÜTFİ ELVAN (Mersin) – Şunu özellikle vurgulamak istiyorum…
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Bakan, açıyorum mikrofonunuzu.
BAŞBAKAN
YARDIMCISI LÜTFİ ELVAN (Mersin) – Ayrımcılıkla mücadeleye yönelik ilk kez bir
kurum oluşturuyoruz değerli arkadaşlar.
ERKAN
AKÇAY (Manisa) – Sayın Başkan, bunları daha evvel söyledi Sayın Bakan, bunu
tekrar etmenin bir anlamı yok.
BAŞBAKAN
YARDIMCISI LÜTFİ ELVAN (Mersin) – Engellilere, yaşlılara yönelik gerçekten
ayrımcılık yapılamayacağına, işe girişlerde ayrımcılık yapılamayacağına dair
esasları ortaya koyan ve bunları savunacak olan bir kurum ortaya koyuyoruz. Bu,
son derece önemli diye düşünüyorum. Avrupa’daki ayrımcılıkla ilgili kurumlara
baktığımızda, insan haklarıyla ilgili kurumlara baktığımızda…
ERKAN
AKÇAY (Manisa) – Sayın Başkan, Sayın Bakanı uyarır mısınız, sözlerini
tamamlasın.
BAŞBAKAN
YARDIMCISI LÜTFİ ELVAN (Mersin) – …gerçekten, bizim şu anda tasarısını sizlere
sunmuş olduğumuz kurum gerçekten Avrupa’daki kurumlardan çok daha etkin, çok
daha güçlü bir yapıya sahiptir. 
ERTUĞRUL
KÜRKCÜ (İzmir) – Tabii, tabii(!)
BAŞBAKAN
YARDIMCISI LÜTFİ ELVAN (Mersin) – Birçok ülkede yaptırım yetkisi yok, sadece ve
sadece tavsiye kararı verebilen ülkeler var; bunu özellikle vurgulamak
istiyorum. Örnek mi? Almanya. Birçok ülkede sadece tavsiye kararı
verilebiliyor, biz yaptırım getiriyoruz. 
ERKAN
AKÇAY (Manisa) – Kanunu yeniden mi görüşmeye başlayacağız Sayın Başkan? 
CEYHUN
İRGİL (Bursa) – Basına da el konulamaz ama el koyabiliyorsunuz!
BAŞBAKAN
YARDIMCISI LÜTFİ ELVAN (Mersin) – Biz gerçekten son derece etkin bir kurum
oluşturuyoruz. Çok fazla uzatmak istemiyorum.
ERKAN
AKÇAY (Manisa) – Yeni mi başladık bu tasarıyı görüşmeye?
BAŞBAKAN
YARDIMCISI LÜTFİ ELVAN (Mersin) – Gerçekten Türkiye açısından son derece önem
taşıyan İnsan Hakları ve Eşitlik Kurumu…
(Mikrofon
otomatik cihaz tarafından kapatıldı) 
BAŞBAKAN
YARDIMCISI LÜTFİ ELVAN (Mersin) - …inşallah, hem ülkemize hizmet edecek hem de
insanımıza hizmet edecek bir yapıya kavuşturulacak. 
BAŞKAN
– Teşekkür ederim Sayın Bakan. 
OKTAY
VURAL (İzmir) – 16’ncı maddesi nasıldı acaba Sayın Bakan?
CEYHUN
İRGİL (Bursa) – Siz Anayasa’yı bile askıya almışsınız, bunu mu askıya
almayacaksınız!
BAŞKAN
– Son cümle, açıyorum mikrofonunuzu.
ERKAN
AKÇAY (Manisa) – Yarın TRT’de anlatın Sayın Bakan, beş saat konuşun TRT’de!
BAŞBAKAN
YARDIMCISI LÜTFİ ELVAN (Mersin) – Ben tüm milletvekillerine çok teşekkür
ediyorum sağlamış oldukları katkılardan dolayı. 
Hepinizi
saygıyla sevgiyle, muhabbetle selamlıyorum efendim; sağ olun, var olun. (AK
PARTİ sıralarından alkışlar)
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Türkiye İnsan Hakları ve Eşitlik Kurumu
Kanunu Tasarısı (1/596) ile Kadın Erkek Fırsat Eşitliği Komisyonu ve İnsan
Haklarını İnceleme Komisyonu Raporları (S. Sayısı: 149) (Devam)
BAŞKAN
– Şimdi söz sırası, oyunun rengini belli etmek üzere aleyhte söz isteyen
İstanbul Milletvekili Sayın Mahmut Tanal’da.
Buyurunuz
Sayın Tanal. (CHP sıralarından alkışlar)
Süreniz
beş dakikadır.
MAHMUT
TANAL (İstanbul) – Sayın Başkan, değerli milletvekilleri; Sayın Bakanın kaldığı
yerden ben devam etmek isterim. Sayın Bakan dedi ki: “Bu insan hakları kurulunu
İsviçre’de, İngiltere’de bakanlar kurulu atıyor.” Sayın Bakan, size verilen o
bilgiler… İnsan hakları konseyi belirliyor, bakanlar kurulu sadece atıyor;
insan hakları konseyi önce onu belirliyor. Yani keşke önce bunu da, bu cümleyi
de söylemiş olsaydınız. Yani o, büyük bir eksiklikti.
Değerli
arkadaşlar, bu, insan hakları açısından çıtayı, standardı yükseltiyor mu,
azaltıyor mu; somut, net bilgiler söyleyeceğim ben sizlere. Mevcut olan
tasarının 3’üncü maddesinin kenar başlığı “Eşitlik ilkesi ve ayrımcılık
yasağı.” Anayasa’mızın 10’uncu maddesine bakın değerli arkadaşlar, orada,
Anayasa’nın 10’uncu maddesindeki eşitlik ilkesini okuyun, Avrupa İnsan Hakları
Sözleşmesi’nin 14’üncü maddesindeki ayrımcılık yasağını okuyun, Avrupa Sosyal
Şartı’nın beşinci bölümündeki (E) maddesindeki ayrımcılık yasağını okuyun,
İnsan Hakları Evrensel Bildirgesi’nin 2’nci maddesini okuyun. Bu uluslararası
sözleşmeler ve Anayasa’mızın belirtmiş olduğum 10’uncu maddesindeki eşitlik
ilkesi ve ayrımcılık yasağı, hepsinin müşterek noktası, dil, din, cinsiyet,
eğitim, mezhep, hepsinin ayrımını yapıyor. Ancak, bu tasarı geldiği zaman
mezhep ayrımı, yasağı olmadığı için… Onu Bakan kabul etmedi ama orada kabul
eden arkadaşlarımız vardı. Ben, Doğan Bey’e teşekkür ediyorum yani o konuyu
kabul ettiler. Bu konuyu kabul etmekte yarar var, yani mezhebi dahi bu eşitlik
ve ayrımcılık maddesi içerisine katmadınız. Son noktalarda bu, düzeltildi ama
hakikaten büyük bir sıkıntıydı. Burada eksiklik ne? 3’üncü maddesindeki eşitlik
ve ayrımcılık. Avrupa İnsan Hakları Sözleşmesi’nin 14’üncü maddesine, İnsan
Hakları Evrensel Sözleşmesi’nin 2’nci maddesine, Avrupa Sosyal Şartı’nın
beşinci bölümündeki fıkraya ve Anayasa’mızın 10’uncu maddesindeki… “…ve benzeri
sebeplerden dolayı ayrımcılık yasaktır, ayrımcılık yapılamaz.” diyor Sayın
Bakan. Yarın öbür gün sizin çocuğunuz veya siz… Öyle ya, sürekli bakanlık
olmayacak. Herhangi bir yere iş müracaatına bulunduğumuz zaman “Mahmut Tanal,
senin saçın yoktur, senin gözlüğün vardır; biz burada gözlüklü insanı işe
almıyoruz, saçı olmayan insanı işe almıyoruz, uzun boyluları işe almıyoruz,
kısa boyluları işe almıyoruz.” dedikleri zaman… “Ve benzeri sebepler”in bu
ayrımcılığı engellemek için konulması gerekiyordu. Biz size bunu defalarca
söyledik, söylediğimiz hâlde dediniz ki: “Efendim, bu, böyle olmaz.” 
Bakın,
bu, Anayasa’ya aykırı, Avrupa İnsan Hakları Sözleşmesi’ne aykırı, İnsan Hakları
Evrensel Bildirgesi’ne aykırı, Avrupa Sosyal Şartı’na aykırı. Bana burada
“Efendim, biz bunu böyle yaptık, Avrupa’nın daha ilerisindeyiz…” Peki, elimde
Avrupa İnsan Hakları Sözleşmesi’nin tüm maddeleri var. Tüm sözleşmelere aykırı
bu. Onun için, sizden istirham ediyorum… Bunu Komisyonda size dile getirdik,
burada, Genel Kurulda dile getirdik ama bunu düzeltmediniz. Düzelttiğiniz,
17’nci maddesinin (5)’inci fıkrasını dün defalarca dile getirdik, bunu
düzelttiniz ama yani gerçekten düzeltilmesi gereken daha çok şey var. Eğer onu
size bırakmış olsaydık 17’nci maddenin (5)’inci fıkrası gitmeyecekti yani o,
yine sıkıntı olacaktı.
Gelelim,
ekmekten vergi alıyorsunuz, sudan vergi alıyorsunuz; burada bilirkişi ücreti
vergiden istisna, muaf tutulmuş. Aynen, pırlantadan nasıl vergi alınmıyorsa
aynı şeyi getirdiniz. Bunun hukukla, adaletle, vicdanla kabul edilecek bir yönü
yok. 
İspatla
ilgili “kuvvetli şüphe” diyorsunuz, “kuvvetli delil” diyorsunuz. Peki, Değerli
Bakan, Ceza Kanunu’nda “makul şüphe” diyorsunuz, siz burada niye “kuvvetli
delil”i getiriyorsunuz? İnsanların tutuklanması için, davanın açılması için
“makul şüphe”yi getiriyorsunuz, ispat külfetini burada mağdur olana
yüklüyorsunuz. Bu, kabul edilebilir bir durum değil. 
Mevcut
olan bu tasarı Anayasa’mızın 10’uncu maddesine, Anayasa’mızın 2’nci
maddesindeki hukuk devleti ilkesine, Avrupa İnsan Hakları Sözleşmesi’ne, İnsan
Hakları Evrensel Bildirgesi’ne, Avrupa Sosyal Şartı’na aykırıdır. Bu sebepten
dolayı -her ne kadar biz iyileştirmek için çaba sarf ettiysek siz bu konuda
gayret göstermediniz- bu tasarıya ret oyu vereceğiz.
Hepinize
teşekkür ediyorum, saygı ve hürmetlerimi sunuyorum. (CHP sıralarından alkışlar)

BAŞKAN
– Teşekkür ederim Sayın Tanal.
Tasarının
görüşmeleri tamamlanmıştır. 
İDRİS
BALUKEN (Diyarbakır) – Sayın Başkan, İç Tüzük 60’a göre…
BAŞKAN
– Sayın Baluken, bakınız, şimdi, 86’ncı madde çerçevesinde lehte ve aleyhte
olmak üzere birer sayın milletvekiline söz verdim, ayrıca siyasi parti
gruplarına birer kez söz verdim. Usulümüzde bunu yeniden tartışmaya çevirecek
bir sistem yok.
İDRİS
BALUKEN (Diyarbakır) – Hayır, hayır, takdirinize bağlı. Sayın Bakanın yaptığı
açıklamalar üzerine...
BAŞKAN
– Görüşmeler sona ermiştir, lütfen efendim.
Tasarının
tümü açık oylamaya tabidir. 
Açık
oylamanın şekli hakkında İç Tüzük’ün 139’uncu maddesine göre Genel Kurulun
kararını alacağım. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. Bu süre içinde sisteme giremeyen üyelerin,
teknik personelden yardım istemelerini, bu yardıma rağmen de sisteme giremeyen
üyelerin, oy pusulalarını oylama için öngörülen üç dakikalık süre içinde Başkanlığa
ulaştırmalarını rica ediyorum. 
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını yine oylama için öngörülen üç dakikalık süre içerisinde
Başkanlığa ulaştırmalarını rica ediyorum. 
Oylama
işlemini başlatıyorum. 
(Elektronik
cihazla oylama yapıldı) 
BAŞKAN – Türkiye İnsan Hakları ve Eşitlik
Kurumu Kanunu Tasarısı açık oylama sonucu:
“Oy sayısı : 291
Kabul : 259
Ret : 32 (X)
 Kâtip Üye  Kâtip
Üye
 Fehmi Küpçü Ömer
Serdar
 Bolu Elâzığ”
Tasarı, kabul edilmiş ve
kanunlaşmıştır, hayırlı olsun. (AK PARTİ sıralarından alkışlar) 
Birleşime on dakika ara veriyorum. 
Kapanma Saati:
23.04
YEDİNCİ OTURUM
Açılma Saati: 23.22
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 68’inci Birleşiminin
Yedinci Oturumunu açıyorum.
2’nci
sıraya alınan 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı, Genel Kadro ve Usulü
Hakkında Kanun Hükmünde Kararnamede Değişiklik Yapılmasına Dair Kanun Tasarısı,
Konya Milletvekili Mustafa Kalaycı’nın; 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Milliyetçi Hareket Partisi Grup Başkanvekili
Manisa Milletvekili Erkan Akçay’ın; 2022 Sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanunda
Değişiklik Yapılmasına Dair Kanun Teklifi, Diyarbakır Milletvekili Nursel
Aydoğan’ın; 2022 Sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda ve 2828 Sayılı Sosyal
Hizmetler Kanununda Değişiklik Yapılmasına Dair Kanun Teklifi, Denizli
Milletvekili Kazım Arslan’ın; 2022 Sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Bursa Milletvekilleri Hüseyin Şahin ve Hakan
Çavuşoğlu ile 115 Milletvekilinin; Bazı Kanunlarda Değişiklik Yapılmasına Dair
Kanun Teklifi, Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine başlayacağız. 
2.- 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanun ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/694), Genel Kadro ve Usulü Hakkında Kanun Hükmünde Kararnamede Değişiklik
Yapılmasına Dair Kanun Tasarısı (1/689), Konya Milletvekili Mustafa
Kalaycı’nın; 65 Yaşını Doldurmuş Muhtaç, Güçsüz ve Kimsesiz Türk Vatandaşlarına
Aylık Bağlanması Hakkında Kanunda Değişiklik Yapılmasına Dair Kanun Teklifi
(2/393), Milliyetçi Hareket Partisi Grup Başkan Vekili Manisa Milletvekili
Erkan Akçay’ın; 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda Değişiklik Yapılmasına Dair
Kanun Teklifi (2/403), Diyarbakır Milletvekili Nursel Aydoğan’ın; 2022 sayılı
65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda ve 2828 Sayılı Sosyal Hizmetler Kanununda
Değişiklik Yapılmasına Dair Kanun Teklifi (2/404), Denizli Milletvekili Kazım
Arslan’ın; 2022 Sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda Değişiklik Yapılmasına Dair
Kanun Teklifi (2/899), Bursa Milletvekilleri Hüseyin Şahin ve Hakan Çavuşoğlu
ile 115 Milletvekilinin; Bazı Kanunlarda Değişiklik Yapılmasına Dair Kanun
Teklifi (2/922), Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi (2/923) ile Plan ve Bütçe
Komisyonu Raporu (S. Sayısı:273) (x)
BAŞKAN
- Komisyon? Yerinde.
Hükûmet?
Yerinde.
Komisyon
Raporu 273 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu tasarı, İç Tüzük’ün 91’inci maddesi
kapsamında temel kanun olarak görüşülecektir. Bu nedenle, tasarı, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Şimdi,
tasarının…
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – Sayın Başkan, elimizdeki bu 273 sıra sayılı torba
kanunun temel kanun olarak görüşüleceğini demin ifade ettiniz. Oysa İç Tüzük’ün
91’inci maddesi hangi durumlarda buraya gelen kanun tasarısının temel kanun
olarak görüşüleceğine dair çok net ibarelerle düzenlenmiş. Ben müsaadeniz
olursa okuyacağım, 91’inci maddede “a) Bir hukuk dalını sistematik olarak
bütünüyle veya kapsamlı olarak değiştirecek biçimde genel ilkeleri içermesi;
kişisel veya toplumsal yaşamın büyük bir bölümünü ilgilendirmesi; kendi
alanındaki özel kanunların dayandığı temel kavramları göstermesi, özel kanunlar
arasında uygulamada ahenk sağlaması, düzenlediği alan yönünden bütünlüğünün ve
maddeler arasındaki bağlantıların korunması zorunluluğunun bulunması; önceki
yasalaşma evrelerinde de özel görüşme ve oylama usulüne bağlı tutulması gibi
özellikleri taşıyan kanunları ve İçtüzüğü bütünüyle veya kapsamlı olarak
değiştiren veya yürürlüğe koyan tasarı veya tekliflerin Genel Kurulda bölümler
halinde görüşülmesine ve her bölümün en çok otuz maddeyi geçmemek kaydıyla
hangi maddelerden oluşacağına Hükümetin, esas komisyonun veya grupların
teklifi, Danışma Kurulunun oybirliği ile önerisi üzerine Genel Kurulca karar
verilebilir.” diyor.
Şimdi,
bu bahsetmiş olduğumuz kriterlerin hiçbirine bu torba yasa tasarısı uymuyor.
Birbiriyle ilgisi olmayan çok farklı kanunları ilgilendiren alanlarda bu torba
yasa tasarısının buraya bu şekilde getirilmiş olması zaten kanun yapma tekniği
açısından bir garabet örneğiyken ve vahim bir duruma işaret etmişken bir de İç
Tüzük’te belirtilen kriterlere göre temel kanun olarak değerlendirilerek
görüşülmesi de ayrı bir garabet olarak değerlendirilmeli diye düşünüyoruz. 
O
nedenle, bizim bu torba yasa tasarısına çok fazla itirazımız var ama en
başından başlayayım, temel kanun olarak görüşülemeyeceğini düşünüyoruz Sayın
Başkan.
BAŞKAN
– Sayın Baluken, bir açıklama yapayım. 
Temel
kanun düzenlemesi, İç Tüzük’ün 91’inci maddesinde yer almaktadır. Hangi
kanunların temel kanun olarak görüşülebileceği, anılan 91’inci maddede
ayrıntılı bir şekilde düzenlenmektedir. Tabii ki bir tasarının temel kanun
şartlarına uyup uymadığının takdiri, Türkiye Büyük Millet Meclisinin, Genel
Kurulun kararına bağlıdır. Danışma Kurulu, eğer bir kanunun temel kanun olarak
görüşülmesi konusunda oy birliğiyle karar alıyorsa burada sorun yoktur, Genel
Kurul kararını müteakip o kanun tasarısı veya teklifi temel kanun olarak
görüşülür. 
Ancak,
uygulamada çoğunlukla olan, bir siyasi parti grubunun -ki bu, çoğunlukla
iktidar partisi grubu oluyor- Danışma Kuruluna getirmiş olduğu önerinin Danışma
Kurulunca kabul edilmemesi ya da Danışma Kurulunun toplanamaması hâlinde anılan
öneri, bir grup önerisi olarak Genel Kurula getiriliyor, Genel Kurulda
görüşüldükten sonra o tasarının veya teklifin temel kanun olarak görüşülmesi
kabul ediliyor veya edilmiyor. Kabul edildiği anda, sırası geldiğinde o tasarı
veya teklif, temel kanun olarak görüşülüyor.
Şimdi
sözünü ettiğimiz, şimdi görüşmelerine başladığımız 273 sıra sayılı Kanun
Tasarısı, sözünü ettiğim süreçleri tamamlayarak Genel Kurul tarafından temel
kanun olarak görüşülmesi kabul edilmiş bir kanun tasarısıdır. Dolayısıyla, bu
çerçevede, şu aşamada Başkanlık Divanının bunun temel kanun olarak
görüşülmemesi konusunda herhangi bir takdir hakkı bulunmamaktadır. 
İDRİS
BALUKEN (Diyarbakır) – Sayın Başkanım, şimdi, sizin de ifade ettiğiniz gibi,
Danışma Kurulunun oy birliğiyle bir önerisi söz konusu olduğunda bu konuda
herhangi bir tartışma yürütmek doğru olmaz. Ancak, burada Danışma Kurulunun oy
birliği sağlanmamış, böyle bir arayışa girilmemiş ve içerdiği kanun maddeleri
açısından, ilgilendirdiği yasa maddeleri açısından temel kanun olarak
görüşülemeyecek bir torba yasa tasarısının sadece iktidar partisinin sayısal
çoğunluğu üzerinden temel kanun olarak değerlendirilmesini doğru bulmuyoruz.
Yani, İç Tüzük’te ben demin tek tek bütün maddeleri sıraladım. Bu torba yasa
tasarısındaki maddelerin İç Tüzük’te belirlenmiş olan kriterlerin hiçbir tanesini
karşılamadığı son derece açık ve nettir. Dolayısıyla, Danışma Kurulunun da oy
birliğiyle bir önerisi söz konusu olmadığı için, iktidar partisinin İç Tüzük’e
aykırı olarak buraya temel kanun olarak görüşülecek şekilde getirmiş olduğu
grup önerisinin de Genel Kurulun işleyişine uygun olmadığı kanaatindeyiz, İç
Tüzük’e aykırı olduğu kanaatindeyiz. Dolayısıyla, bu kanun tasarısı temel kanun
olarak görüşülemez. Eğer siz tutumunuzda ısrar ederseniz, ben tutumunuz
hakkında usul tartışması isteyeceğim Sayın Başkan. 
BAŞKAN
– Memnuniyetle usul tartışmasını açacağım ancak şu bilgiyi tekrar vereyim:
Sayın milletvekilleri, bu tasarının, 273 sıra sayılı Kanun Tasarısı’nın temel
kanun olarak görüşülmesi konusundaki Genel Kurul kararının doğruluğu veya
yanlışlığı konusunda benim bir değerlendirme yapma imkânım yok; Anayasa ve İç
Tüzük, benim bu konuda bir değerlendirme yapmamı yasaklıyor. Bu karar, Genel
Kurulun kararıdır. Bu karar, bugün Genel Kurul tarafından alındı; Adalet ve
Kalkınma Partisinin grup önerisi burada görüşülürken siyasi parti grupları
görüşlerini ifade ettiler, görüşmeler yapıldı, oylamaya sunuldu ve bu tasarının
temel kanun olarak görüşülmesi kabul edildi.
BURHAN
KUZU (İstanbul) – Aynen öyle.
BAŞKAN
- Başkanlık Divanının şu anda bunu temel kanun olarak görüştürmeme yönünde bir
takdir hakkı bulunmamaktadır ancak ben sizin talebinizi karşılayacağım. 
Usul
tartışmasını açıyorum. 
MEHMET
DOĞAN KUBAT (İstanbul) – Lehte…
RAMAZAN
CAN (Kırıkkale) – Lehte…
LEVENT
GÖK (Ankara) – Lehte…
İDRİS
BALUKEN (Diyarbakır) – Aleyhte…
MEHMET
GÜNAL (Antalya) – Aleyhte…
BAŞKAN
– Sayın Doğan Kubat lehinde, Sayın Gök lehinde bendeki bilgiye göre; Sayın
Baluken, Sayın Günal aleyhte. 
Sayın
Kubat, buyurunuz. (AK
PARTİ sıralarından alkışlar) 
Süreniz
üç dakikadır. 
XI.- USUL HAKKINDA GÖRÜŞMELER
1.- 273 sıra sayılı Kanun Tasarısı’nın
temel kanun olarak görüşülmesinin İç Tüzük hükümlerine uygun olup olmadığı
hakkında
MEHMET
DOĞAN KUBAT (İstanbul) – Sayın Başkanım, çok değerli milletvekili arkadaşlarım;
usul görüşmesinde Başkanlığımızın tutumu lehinde görüşlerimi ifade etmek üzere
söz aldım. Bu vesileyle yüce heyetinizi saygılarımla selamlarım.
Değerli
arkadaşlar, bir kanun tasarı veya teklifinin ne şekilde görüşüleceği İç
Tüzük’te ayrıntılı biçimde düzenlenmiştir. 91’inci madde ki bu İç Tüzük’ün
91’inci maddesiyle ilgili dört beş tane Anayasa Mahkemesi kararı vardır. Bu,
Anayasa Mahkemesinin de süzgecinden geçmiş ve bugüne kadar burada defaatle
uygulamasını yaptığımız, hatta bu konuda, temel kanun olup olmama meselesinde
geçen dönem iki üç defa usul görüşmesi yaptığımız bir konu. 
Şimdi,
91’inci maddenin (a) bendinde, bir kanunun kişisel veya toplumsal yaşamın büyük
bir bölümünü ilgilendirmesi durumunda da temel kanun olabileceğine dair bir
hüküm var. Şimdi, biraz önce Başkanımızın belirttiği, bugün AK PARTİ Grubunun
getirdiği öneriyle 273 sıra sayılı Kanun Tasarısı’nın İç Tüzük’ün 91’inci
maddesine göre temel kanun olarak görüşülmesi, yine, 91’in (b) bendi gereği…
Başkan biraz önce “Oy birliği aranır.” dedi, kesinlikle böyle bir kural yok,
91’in (b) bendine bakıldığı zaman, siyasi parti gruplarının önerisi üzerine de
(a) bendindeki usul uygulanabilir der. Biz de bu hakkımızı kullanarak grup
önerisini getirdik ve Genel Kurul bunun temel kanun olarak görüşülmesine karar
verdi. 
Şimdi
bakalım bu kanun neyi getirmiş: 65 yaş aylığı alan vatandaşlarımızla ilgili,
binlerce insanı ilgilendiriyor; Kanal İstanbul, çevresindeki yüzbinlerce insanı
ilgilendiriyor; kentsel dönüşüm alanına giren alanlardaki kamu hizmetlerinden
yararlanma, yine on binlerce… Gençlerin genel sağlık sigortası prim borçlarının
ödenmesi, sermaye piyasalarıyla ilgili hususlar, trafik sigortası; onbinlerce,
yüzbinlerce vatandaşımızı ilgilendiren… 
Yine,
buna benzer konularda, ülkemizdeki vatandaşlarımızın çok büyük bir kesimini ilgilendiren
konularda, elbette farklı kanunlarda bir düzenleme ama mahiyeti itibarıyla
bütün vatandaşlarımızın ortak menfaatine yani kamunun yararına olacak konularda
ayrıntılı düzenlemeler getirmiş ve bu, bilindiği üzere bir mecburiyetten
kaynaklanıyor değerli arkadaşlarım; yoksa kod kanun olarak keşke getirebilsek
de sistematik olarak A’dan Z’ye veya müstakil kanun olarak İstiklal
Madalyası’nda yaptığımız gibi getirebilsek ama buradaki usul ekonomisi, çalışma
verimliliği açısından da buna mecbur da bırakılıyoruz yani dolayısıyla… Ama
mecbur kalmak, aynı zamanda hukukun sınırları içerisinde elbette ki bu
hakkımızı kullanmamıza bizi mecbur bırakıyor. Dolayısıyla biz de bugün bu grup
önerisiyle kabul edilmiş, temel kanun olarak görüşülmesine karar verilmiş olan
bu kanun tasarısının bu hâliyle görüşülmesinde İç Tüzük’e ve Anayasa’ya aykırı
bir durum olmadığını, Başkanımızın da belirttiği üzere, Başkanlık makamının da,
sıra sayısı almış bu kanun tasarısı üzerinde bir işlem yapma hususunda
yetkisinin de olmadığını belirtiyor, yüce heyetinizi saygılarımla selamlıyorum.
(AK PARTİ sıralarından alkışlar) 
BAŞKAN
– Teşekkür ederim Sayın Kubat.
Sayın
Baluken, buyurunuz; aleyhte. (HDP sıralarından alkışlar)
İDRİS
BALUKEN (Diyarbakır) – Sayın Başkan, değerli milletvekilleri; hepinizi saygıyla
selamlıyorum. 
Doğrusu,
mevcut hukuka son derece hâkim olan Sayın Kubat’ın burada konuşmasını
dinleyince hayretler içerisinde kaldım. Yani bir kere şunu hepimizin bu
kürsüden ifade etmesi gerekir: Değişinceye kadar bu Meclis Genel Kurulunda
işleyişi, bu İç Tüzük’e ve bu Anayasa’ya göre ele almak durumundayız. Sayın
Kubat’a benim 91’inci maddeyi okumam gerekmez. Yani 91’inci maddede, hangi
koşullarda buraya getirilecek kanun tasarılarının temel kanun olarak
değerlendirileceği hususu son derece nettir. 
Şimdi,
sizin getirmiş olduğunuz kanun tasarısında birbiriyle ilgisi olmayan, pek çok
farklı kanun maddesini ilgilendiren ve birçok toplumsal kesimlerde de büyük
itirazlara neden olan düzenlemeleri bir torba içerisine koymanız yetmiyormuş gibi,
bir de bunu temel kanun olarak Genel Kurulun gündemine kendi sayısal
çoğunluğunuzla getirmeye çalışıyorsunuz. Yani, bu durumda Genel Kurulun
işleyişi, İç Tüzük ya da Anayasa’ya göre değil, sayısal çoğunluk sizde olduğu
için AKP'nin getireceği grup önerileri doğrultusunda şekillenecek. Buna
hiçbirimizin hakkı yok. Yani, bu kadar ilgisiz konularda, bu kadar fazla yasa
maddesini ilgilendiren hususlarda siz ilgili ihtisas komisyonlarının tamamını
niye baypas ediyorsunuz? Niye ilgili komisyonlar bu yasa maddelerini etraflı
bir şekilde tartışmıyorlar, toplumsal kesimlerdeki itirazları
değerlendirmiyorlar, gelen önergeleri işleme koymaya çalışmıyorlar da bütün
hepsini bir torbaya koyup Plan Bütçenin önüne götürüyorsunuz? Bunun herhangi
bir cevabı yok. 
Bunun
doğru bir yöntem olmadığını sadece biz söylemiyoruz. Başbakan Davutoğlu kendisi
kaç defa, bu Meclis kürsüsü dâhil olmak üzere, bu torba yasa tasarısıyla
birtakım yasal düzenlemelerin yapılması tekniğinin doğru olmadığını ifade etti.
24’üncü Yasama Döneminde Meclis Başkanlığını yürüten Sayın Cemil Çiçek, aynı
cümlelerle yine ifade etti. Yine, Başbakan Yardımcısı ve bir dönem Hükûmet
Sözcüsü olan Sayın Arınç buradan artık torba yasa tasarısıyla ilgili
düzenlemelerin AKP tarafından Genel Kurula dayatılmayacağını söyledi. Ama,
26’ncı Yasama Dönemi açıldığından bugüne kadar derli toplu olarak yaşamın bir
alanını ilgilendiren bir kanundaki yasa tasarılarıyla ilgili daha doğru dürüst
bir tek ihtisas komisyonunda bir süreç işletmemişsiniz, bir tartışma
yürütmemişsiniz. Getirdiğiniz bütün teklifler, torba tasarı olarak önümüze
geliyor. 
(Mikrofon
otomatik cihaz tarafından kapatıldı) 
İDRİS BALUKEN
(Devamla) – Şimdi, kamulaştırmadan işte, sizin de ifade ettiğiniz gibi yardıma
muhtaç olanların aylığına kadar, sosyal projelerden bir ili ilgilendiren
birtakım kamusal düzenlemelere kadar hepsini aynı kanun tasarısında hangi
mantık üzerinden getirdiğinizi burada izah edemiyorsunuz. Doğal olarak da bu
gerekçelerden dolayı temel kanun olarak bunun görüşülmemesi gerekiyor. Torba yasa
tasarısını getirdiniz birinci yanlışı yaptınız; hiç olmazsa temel kanun olarak
da zorla burada görüştürmeyin, ikinci bir yanlışa imza atmayın diyorum.
Hepinize
saygılar sunuyorum. (HDP sıralarından alkışlar)
BAŞKAN –
Teşekkür ediyorum Sayın Baluken.
Sayın Levent Gök
demiştim ama sanıyorum Sayın Mahmut Tanal konuşacak. 
Buyurunuz Sayın
Tanal. (CHP sıralarından alkışlar)
MAHMUT TANAL
(İstanbul) – Sayın Başkan, değerli milletvekilleri; tabii, burada mevcut olan
tasarıya, torba kanuna baktığımız zaman gerçekten hukuk literatürüne yabancı
olan bir kavram, torba kanun veya torba yasa tasarısı. 
Şimdi, İç
Tüzük’ümüzün 52’nci maddesi diyor ki: “Genel Kurulda bekletilme süresi: Genel
Kurula sevk edilen bir komisyon raporu veya herhangi bir metin, aksine karar alınmadıkça
dağıtımı tarihinden itibaren kırksekiz saat geçmeden görüşülemez. 
Bu süre geçmeden
gündeme alınması, gündemdeki kanun tasarı ve teklifleri ile komisyonlardan
gelen diğer işlerden birine öncelik verilerek bu kısmın ilk sırasına
geçirilmesi… “Esas bizi ilgilendiren sorun bu.” Hükümet veya esas komisyon
tarafından gerekçeli olarak Genel Kuruldan istenebilir. Bu takdirde, Genel
Kurul, işaret oyuyla karar verir.” Yani burada Hükûmetin veya esas Komisyonun
bir gerekçeli kararı olacak ki bu, öncelikle görüşülebilsin; İç Tüzük’ün 52’nci
maddesi bu. 
Şimdi, bu kanunun
temel kanun olarak görüşülmesi vesairesi, eğer kanun Borçlar Kanunu gibi,
Ticaret Kanunu gibi, Ceza Kanunu gibi bu şekilde tek bir kanunla ilgili
konuşursak olabilir temel kanun ama bakın ben şimdi size sayacağım burada 18
tane kanun, birbiriyle hiç alakası, ilgisi olmayan, bağlantısı olmayan kanun.
Bir,
Şanlıurfa’ya İstiklal Madalyası’nın verilmesi; iki, 2022 sayılı 65 Yaşını
Doldurmuş Muhtaç, Güçsüz ve Kimsesiz Türk Vatandaşlarına Aylık Bağlanması
Hakkında Kanun; 2918 sayılı Karayolları Trafik Kanunu, 3194 sayılı İmar Kanunu,
3294 sayılı Sosyal Yardımlaşma Kanunu, 3713 sayılı Terörle Mücadele Kanunu,
4342 sayılı Mera Kanunu, 4688 sayılı Kamu Görevlileri Sendikaları ve Toplu
Sözleşme Kanunu, 4706 sayılı Hazineye Ait Taşınmazlara İlişkin Kanun, 4857
sayılı İş Kanunu, 4925 sayılı Karayolu Taşıma Kanunu, 190 sayılı Genel Kadro ve
Usulü Hakkında Kanun Hükmünde Kararname, 5510 sayılı Kanun, 5549 sayılı Kanun,
6306 sayılı Kanun, 6362 sayılı Sermaye Piyasası Kanunu, Sendikalar Kanunu,
Terörizmin Finansmanının Önlenmesi Hakkında Kanun, 375 sayılı Kanun Hükmünde
Kararname.
Değerli
arkadaşlar, tam 18 tane kanunla ilgili biz şu anda görüşme yapacağız. Bunun
neresi temel kanun?
Kaldı
ki -biraz önce sayın hatip de bahsetti- Sayın Başbakanın bir sözü vardı, “Biz
bundan sonra torba kanun yapmayacağız.” Yani siyasetçilere bu kadar
güvenilmiyor, itibarsız durumda. Niçin? Siyasetçilerin, gerçekten, verdikleri
sözlerde durmamasından kaynaklanıyor. Siyaset kurumunun itibar kazanması
açısından, lütfen, Sayın Başbakanın verdiği bu sözlere başta siyasi iktidarın
ve burada Hükûmetin temsilcilerinin uymasını talep ediyoruz.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Tanal.
Son
konuşmacı, Antalya Milletvekili Sayın Mehmet Günal.
Buyurunuz
Sayın Günal. (MHP sıralarından alkışlar) 
Süreniz
üç dakikadır.
MEHMET
GÜNAL (Antalya) – Teşekkür ederim Sayın Başkan. 
Tabii
ki lehinizde olmayı çok isterdim ama içerik olarak… Sizin tutumunuz burada tarafsız
Başkanlık yapma adına söyledikleriniz, belki İç Tüzük gereği kabul edilebilir
ama bu tasarının görüşülmesine ilişkin grup önerisi konuşulurken gündüz
söyledim -değerli arkadaşlarım buradaydı, olmayanlar olabilir- bu şekliyle
gelmesi garabet. Bir kere bunu söyleyelim. Osman, kafa sallıyor, kitabı okuduğu
için o, biliyor sağ olsun. 
OSMAN
AŞKIN BAK (Rize) – İkinci kitabı yaz.
MEHMET
GÜNAL (Devamla) – Ben, İç Tüzük’ü almıyorum burada yazdığı için. 
Tabii,
Sayın Kubat, burada güzel anlatıyor. Her seferinde de bunları biz defalarca
tartıştığımız için… Ama arkadaşların hafızasını tazeleyelim, yeni milletvekili
arkadaşlarımız var. İşimize geldiği yerini okuyoruz İç Tüzük’ün. Orada,
bunların arasında “veya” yok.
ERKAN
AKÇAY (Manisa) – “Veya” demiyor.
MEHMET
GÜNAL (Devamla) – Ben de okuyayım, aynı şekilde kitapta da yer aldığı için,
daha kolay olsun diye. Aynı şekilde 91’inci madde bunu sayarken şöyle diyor:
“Bir hukuk dalını sistematik olarak bütünüyle veya kapsamlı olarak değiştirecek
biçimde genel ilkeleri içermesi…” Noktalı virgül, “veya” yok; devam ediyor,
tekrar söylüyor: “…kişisel veya toplumsal yaşamın büyük bir bölümünü
ilgilendirmesi…” Noktalı virgül: “…bunlardan herhangi birisi veya” demiyor;
devam ediyor, yine noktalı virgül: “…kendi alanındaki özel kanunların dayandığı
temel kavramları göstermesi…”
Değerli
Hocam, Sayın Kuzu, bunlar “veya” mı demek, “herhangi birisi seçilebilir” mi
demektir?
BURHAN
KUZU (İstanbul) – Bunları ben yazdım, ben. Doğru yazdım hepsini.
OSMAN
AŞKIN BAK (Rize) – Hocam yazdıysa doğru yazmıştır.
MEHMET
GÜNAL (Devamla) – Yani, şimdi, Hocam, yazdığınız doğru da arkadaşların
uygulaması yanlış. 
CEYHUN
İRGİL (Bursa) – Hoca yazmış ama yazdığını anlamıyor.
MEHMET
GÜNAL (Devamla) – Yani hoca doğru anlatıyor, talebe dinlemiyor, dersten kaçıyor
veya çalışmıyor sınavda. 
HAKAN
ÇAVUŞOĞLU (Bursa) – O, Mahmut Tanal için geçerli Sayın Günal, Mahmut Tanal
yapıyor. Bize bir şey söyleyemezsin.
MEHMET
GÜNAL (Devamla) – Hoca doğru yazmış. Türk Dil Kurumunun imla kılavuzunu açıp
bakarsanız eğer “Veya bunlardan birisi” diye… Bu kanunlarda biz bunu yazıyoruz
zaten Sayın Hocam, değerli arkadaşlar. 
MAHMUT
TANAL (İstanbul) – Ya arkadaş, Hocayla ilgisi yok, hiç ilgisi yok Hocanın,
Hocaya söyleme. 
MEHMET
GÜNAL (Devamla) – Dolayısıyla burada bir galatımeşhur var yani bu, maalesef
istisna olması gereken bir durum, genel kural hâline geldi. Hocamın kabahati
yok, hocam doğru yazmış. Bu noktalı virgüller “hepsi olacak” demektir “veya
birisi olacak” demek değildir. Onun için, gelin, bunu savunmayalım. Ha, “Bugün yaptık,
oldu.” deyin, savunmak yerine “Biz zaten her seferinde ‘Torba kanun
yapmayacağız.’ diyoruz, yine yapıyoruz çünkü baş edemiyoruz, yetiştiremiyoruz,
kafamız karışık.” deyin. Dolayısıyla çok fazla bunun savunulacak bir tarafı
yok. 
OSMAN
AŞKIN BAK (Rize) – Güzel yazmış Burhan Hocam.
CEYHUN
İRGİL (Bursa) – Güzel yazmışlar da yazmak önemli değil, okuduğunu anlamak
önemli. 
OSMAN
AŞKIN BAK (Rize) – Hoca doğru yazıyor. 
MEHMET
GÜNAL (Devamla) – Sabah da oyladınız, “Çoğunluğumuz var, oylarız, yaparız.”
diyorsunuz. Dolayısıyla, çok demokratik olmayan, İç Tüzük’e aykırı bu şeyi
onaylama şansımız yok. Onun için galatımeşhur hâline geldi, istisnalar, kural
hâline gelmiş bulunuyor. Maalesef, burada yolsuzluklar ve özelleştirmeler için
koymuştum paraları, herhâlde Şanlıurfa’nın İstiklal Madalyası’nı da bir dahaki
torba kitabının kapağına koymak zorunda kalacağız diyor, saygılar sunuyorum.
(MHP sıralarından alkışlar)
BAŞKAN
– Teşekkür ederim Sayın Günal.
Usul
tartışması açmadan önce açıkladığım gerekçeler çerçevesinde Başkanlık Divanının
bu konuda bir takdir hakkının bulunmadığını bir kez daha ifade ediyorum. Bu
nedenle, tutumumda herhangi bir değişiklik yoktur.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanun ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/694), Genel Kadro ve Usulü Hakkında Kanun Hükmünde Kararnamede Değişiklik
Yapılmasına Dair Kanun Tasarısı (1/689), Konya Milletvekili Mustafa
Kalaycı’nın; 65 Yaşını Doldurmuş Muhtaç, Güçsüz ve Kimsesiz Türk Vatandaşlarına
Aylık Bağlanması Hakkında Kanunda Değişiklik Yapılmasına Dair Kanun Teklifi
(2/393), Milliyetçi Hareket Partisi Grup Başkan Vekili Manisa Milletvekili
Erkan Akçay’ın; 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda Değişiklik Yapılmasına Dair
Kanun Teklifi (2/403), Diyarbakır Milletvekili Nursel Aydoğan’ın; 2022 sayılı
65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda ve 2828 Sayılı Sosyal Hizmetler Kanununda
Değişiklik Yapılmasına Dair Kanun Teklifi (2/404), Denizli Milletvekili Kazım
Arslan’ın; 2022 Sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda Değişiklik Yapılmasına Dair
Kanun Teklifi (2/899), Bursa Milletvekilleri Hüseyin Şahin ve Hakan Çavuşoğlu
ile 115 Milletvekilinin; Bazı Kanunlarda Değişiklik Yapılmasına Dair Kanun
Teklifi (2/922), Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi (2/923) ile Plan ve Bütçe
Komisyonu Raporu (S. Sayısı:273) (Devam)
BAŞKAN
– Şimdi, tasarının tümü üzerinde siyasi parti gruplarının söz taleplerini
karşılayacağım. 
AHMET
YILDIRIM (Muş) – Sayın Başkan…
BAŞKAN
– Görüşmelere başladık Sayın Yıldırım.
AHMET
YILDIRIM (Muş) – Ben çok farklı bir şeyden söz edeceğim Sayın Başkan.
BAŞKAN
– Söz talebinde bulunan siyasi parti gruplarını ve konuşmacıların isimlerini
bilgilerinize sunuyorum: Milliyetçi Hareket Partisi Grubu adına Mehmet Günal,
Antalya Milletvekili; Halkların Demokratik Partisi Grubu adına Ahmet Yıldırım,
Muş Milletvekili; Cumhuriyet Halk Partisi Grubu adına Bülent Kuşoğlu, Ankara
Milletvekili; şahsı adına Şirin Ünal, İstanbul Milletvekili.
İlk
konuşmacı, Milliyetçi Hareket Partisi Grubu adına Mehmet Günal, Antalya
Milletvekili.
Buyurunuz
Sayın Günal. (MHP sıralarından alkışlar)
MHP
GRUBU ADINA MEHMET GÜNAL (Antalya) – Teşekkür ederim Sayın Başkan.
Tabii,
lehinde olamadığımız için, aleyhinde olunca son konuşmacı olarak bize geldi,
devamına başlayabiliriz.
Değerli
arkadaşlar, bu şekliyle, kaldığımız yerden bir devam edelim şekle ilişkin
olarak. Yine bir torba, yeni bir torba olarak geldi. Maalesef bir istisna
olması gereken şey, genel kural hâline geldi, öncelikle onu söyleyelim. Torba,
önce çuvala, sonra harara dönüyor dedik; Allah’tan çabuk geçiştirdik, Şanlıurfa
yetişmeseydi herhâlde bu da harara dönecekti gibi görünüyor, son anda yine bize
bazı maddeler -Komisyon üyesi arkadaşlarımız biliyor- geldi.
Ben
şimdi şunu anlamıyorum. Değerli bakanlarımız buradaymış. Sayın bakanlar burada,
muhabbet güzel; Sayın Ünal da burada diyeyim ki ancak o zaman dikkatini
çekebiliyorum. Sayın bakanlara sorduğum için size döndüm Sayın Ünal. Bakanlar
Kurulundan bu tasarılar geçiyor, bir öncekinde de aynı bakanlığın maddesi var,
bir öncekinde de aynı bakanlığın maddesi var. “Ya, siz bunu elden imzalatıyor
musunuz?” dedim, gündüz konuşurken Sayın Elvan vardı, “Yok.” dedi. Peki, nasıl
oluyor? O zaman bu bürokratlar size bütün taleplerini getirmiyorlar mı? Bir
kanuni düzenleme olduğu zaman, mademki yapacağız bunu, getirelim koyalım,
bunların hepsini yapalım diyorum. Bunu anlamakta zorlanıyorum. Bilmiyorum, siz
anlayabiliyor musunuz arkadaşlar? Birincisi bu. 
Beşinci
torbayı yapıyoruz, tamam, yetişmesi gereken bir şey var, anladık, o da olabilir
ama Bakanlar Kuruluna getirdiğinizde bu tasarı imzalanırken bürokratlarınız
size “Şu hususta düzenleme lazım.” demiyor mu? Geliyoruz Komisyona -burada
Komisyon üyesi arkadaşlarım var- daha biz görüşmeye başlamadan değişiklik önergeleri
geliyor. Bu, nasıl bir şey, ben anlamıyorum. O zaman, ya bürokrasi çalışmıyor
ya bakanlarda sıkıntı var ya da benim dediğim gibi, elden imzalıyorlar, altı
sonra dolduruluyor. Bunun başka bir alternatifi yok. Hangisi olursa olsun
yanlış, eksik. Ha, ne oluyor o zaman? Bakın, bir tasarı hâlinde hepsinin
gelmesi gerekirken, ilgili kurumlardan görüş alınmadan buraya geliyor. Gündüz
de söyledim, Sayın Elvan buradaydı, reformlardan sorumlu Başbakan Yardımcımız. 
Sayın
Başbakan diyor ki: “Düzenleyici etki analizlerini, söz vermiştik, yaptık.”
Arıyoruz, tarıyoruz, ne yaptınız? Bir şey yok. Bu kanunun yok. Onu bırakın,
gerçek anlamda temel kanun olabilecek Gelir Vergisi Kanunu bugün geldi,
Komisyonda alt komisyon kurduk, onda da etki analizi yok. Düşünün, Türkiye'nin
bütün geliriyle ilgili, kayıt dışı, kayıt içiyle ilgili köklü bir kanun
tasarısı görüşüyoruz, 90 maddelik bir kanun tasarısı gelmiş, etki analizi yok.
Neden? Bu kurumlardan görüşler alınması gerekiyor. Mevzuat Hazırlama
Yönetmeliği onu söylüyor, diyor ki: İlgili kurumlardan görüş alacaksın,
bunlarla ilgili etki analizi yapacaksın. O yönetmeliği biz çıkarmadık, sizin
Hükûmetiniz döneminde çıktı ama hâlâ uyulmuyor. “Uyacağız.” deniyor, yine
uyulmuyor. Dolayısıyla, bunun fazla tartışılacak bir tarafı yok. 
Peki,
ne oluyor? Kanun tasarısı geldi. Ekinde bir tane teklif geldi, aceleyle
arkadaşlarımız, Şanlıurfa’nın madalyasını yetiştirelim diye 3-4 maddeyi
kopyalayarak buraya koydular. Bu da ne biliyor musunuz? Bu da yine İç Tüzük’e
karşı hile! Aynı gerekçe, Hükûmetin tasarısındaki gerekçe kopyalanıyor, genelde
yapılanı söyleyeyim, başına bir tane madde “Şanlıurfa” eklendi, aynı teklifin,
tasarının içindeki maddeler yeni bir teklif olarak sunuluyor. 
Orada
söyledim arkadaşlara, eğer bu Şanlıurfa’yla ilgili İstiklal Madalyası meselesi
acilse, bunun zaten bizimle alakası yok, yani Plan ve Bütçe Komisyonuyla
alakası yok, İçişleri Komisyonundan geçmesi gerekiyor. Hadi, Millî Savunma
Komisyonunu ilişkili gördünüz, orası olabilir, ama oralardan bize rapor
gelmiyor arkadaşlar. Hem bizim ihtisas alanımız değil hem de Başkanlık tali
komisyon olarak 5 tane komisyona havale etmiş. Bu gördüğümüz tasarıyı 5 tane
komisyona havale etmiş tali komisyon olarak, hiçbirinden rapor gelmiyor.
Gerekçe: “İş yükümüz var.” Bakıyoruz, programlarında hiçbir şey yok. Komisyon
üyesi arkadaşlara soruyoruz, “Bizim toplantımız yok.” diyorlar. Yani şimdi,
sadece Plan ve Bütçe Komisyonu mu çalışacak sayın bakanlarım, sayın başkanlar,
değerli grup başkan vekilleri? Yani Plan ve Bütçe Komisyonu dışındakilerin bu
uzmanlıklarından faydalanamayacak mıyız? Bu arkadaşlarımız oraya, adı üstünde,
İç Tüzük’te ve Anayasa’da yazılı şekilde ihtisas komisyonu olarak,
mütehassıslar olarak, uzmanlar olarak seçilmişler. Onların görüşlerinden
faydalanacağız ki doğru mu yanlış mı, eksik mi fazla mı, bunları bilmemiz
lazım. Dolayısıyla, bu şekliyle bir kanun yapma süreci, ne İç Tüzük’e ne
Anayasa’ya ne hukuka uyar diyeyim, maalesef, bunların hepsi tek tek geliyor ve
hatta hatta son dakikada 4-5 tane önerge birden geliyor. Sayın Başkan, bu defa
suçu üstlendi, “Ben unutmuşum.” dedi ama o, biliyor, her zaman yapılan şeyler
olduğu için -yeni arkadaşlarımız bilmiyor, biz biliyoruz- bu, kaçıncı torba
olduğu için, onun gibi, hepsi de son saniyede geliyor, çok tartışmalı olan maddeler,
zülfüyâre dokunacak olanlar, son saniyede ekleniyor; kimsenin de haberi
olmuyor, gerekli çalışma da yapılamamış oluyor, görüşler de alınamamış oluyor,
bunu böylece bir tespit etmiş olalım.
Şimdi,
tabii ki burada çok şey var ama bir kısmını Komisyonda arkadaşlarımız, çok
esasa ilişkin olmayanları düzelttiler, bazılarıyla ilgili de Genel Kurula kadar
çalışma yapılacağını, bakanlara ve ilgili bürokratlara Komisyon Başkanımız da
bizler de ilettik, inşallah onlarla ilgili düzeltme gelir ama hâlâ birçok eksiklik
içeriyor. 
Öncelikle,
sabah sordum, bu garabetin bir sonucu olarak 65 yaş… Bakın, Sayın Meclis Başkan
Vekilimiz okurken hiç “Şanlıurfa kanunu” falan demedi çünkü üzerinde sıra
sayısını yazan tasarı “65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun” diye geldi. Şimdi, Bakanlar
Kurulunun göndermiş olduğu bu tasarının adını, bakanların imzasının halefine
biz burada “Şanlıurfa’ya madalya verilmesi kanunu” hâline getirdik. Yarın
birisi aradığı zaman 65 yaşla ilgili düzenleme neredeydi diye, Şanlıurfa’nın
içinde arayacak. Ha, bununla ilgili arkadaşlarımız ayrı bir teklif verdiler,
düzeltilir, o ayrı. Onun yapılmasını zaten Komisyona geldiğinde, az önce
belirttiğim gibi, ben söylemiştim. Ha, bunun doğruluğu yanlışlığı ayrı ama
ihtisas komisyonunda konuşulur, onun sıralaması burada; Danışma Kurulunda
görüşülür veya gelir, Genel Kurulda grup önerisi olarak tartışılır, oylamayla
yapılır. Ona itirazımız yok ama bunun içeriğinin o komisyonlardan geçmesi
gerekiyor, itirazımız buna.
İkinci
olarak değerli arkadaşlar, isim değişikliğinden sonra içeriklerle ilgili
eleştirilerimiz var. Burada, 65 yaş aylığının dışında, sosyal güvenlikle ilgili
bazı maddelerin dışında en önemli hususlardan biri -ilk maddelerde başlayan- Karayolları
Trafik Kanunu’yla, daha doğrusu trafik sigortasıyla ilgili maddeler var. 
Şimdi,
burada, içeriğine geçmeden hemen şunu da belirtmem lazım: Kanunun üstünde
okumuş olduğunuz bu maddeyle beraber hemen altında devam eden bir isim
silsilesi var. Burada görmüş olduğunuz Konya Milletvekilimiz Sayın Mustafa
Kalaycı’nın ve Sayın Erkan Akçay’ın teklifleri, bizim Komisyondaki ısrarlarımız
üzerine konuldu. Başka bir yanlış uygulama var; Komisyon, hemen bakıyor, taze
gelen kendi teklifleri ile tasarıyı birleştiriyor, bu konuda daha önce verilmiş
muhalefet partisi milletvekillerine ait teklifler aynı konuyla, aynı maddelerle
ilgili olmasına rağmen birleştirilmiyor. Bu sefer biz uyardık, arkadaşlarımız o
birleştirme önergesini de getirdi, muhtemelen başka kanunlar da var. Bazen
başka maddeler olduğu için başka komisyonlara da havale edilmiş olabiliyor.
Bunların bir elden geçirilmesi gerekiyor. Nasıl ki Bakanlar Kurulundan aceleyle
geliyorsa Komisyona da aceleyle geldiği için birleştirilmesi gereken teklifler
o gün gündeme alınmamış oluyor. Ötekini nasılsa alıyorlar arkadaşlarımız
gündeme. Teklif gelmiş “Tasarıyla ilişkili.” diye ama bunların da daha ciddi
bir şekilde gözden geçirilmesi gerekiyor. Her ne kadar içeriğindeki
önergelerimiz reddedilmişse de, yine, burada da tekrarlayacağız. Bu şekliyle
girmiş oldu, onu söyleyeyim.
Şimdi,
değerli arkadaşlar, bu düzenlemelerde sigortayla ilgili önemli hususlar var.
Ondan önce, 65 yaşla ilgili olanlarda da 2 madde geliyor. Birisi, gelir
tespitiyle ilgili olan şeyler: Hane halkı geliri yerine kişinin ve eşinin
gelirine indirgiyoruz; bunlar olumlu. Ama, onunla beraber, biz aylık miktarının
artırılmasını, seçim beyannamemizde olduğu gibi 300 liraya çıkarılmasını, bunun
için de 3400 civarında bir ek gösterge olması gerektiğini söyledik. Hele hele
şimdi demek ki yetersiz geliyor ki bu uygulama var. Burada da biraz, maaşı da
artırmamız lazım. Aynı şeyi, yine, engellilerde de 1’inci maddede yaptığımız
-yani, şimdi 2’nci olan maddede yaptığımız- değişikliğin 3’üncü maddede de benzer
şekilde yapılması gerektiğini düşünüyoruz. Esas itibarıyla olumlu olmakla
birlikte yetersiz bulduğumuzu ifade edeyim.
Sigortayla
ilgili olanlar ise ciddi anlamda değişiklik getiriyor. 4’üncü ve 8’inci
maddeleri Karayolları Trafik Kanunu’yla ilgili. Başta, 90’ıncı madde
değiştirilmek isteniyor. Burada da “Zorunlu mali sorumluluk sigortası
kapsamındaki tazminatlar bu kanun ve bu kanun çerçevesinde hazırlanan genel
şartlarda öngörülen usul ve esaslara tabidir.” deniliyor. Burada, muğlak bir
şekilde, evrensel bir ilke olan haksız fiil sorumluluğu yok edilmek isteniyor.
Şimdi, haksız fiil, söylediğimiz gibi, evrensel bir kural. Bunun da gereğini
yerine getirmek için, şu anda, sigorta sektörünün sorunu olarak
arkadaşlarımızın bize söylediğinin özeti şu, önce onu söyleyeyim: “Efendim,
biriken tazminatlar var. Bilirkişiler yüksek tazminatlara görüş veriyor,
hâkimler buna hükmediyor. Dolayısıyla, sigortacılık sektörünün zararları
artıyor. Bunu önlememiz lazım.” Gerekçe bu. Anlattıkları da bu, yazdıkları da
bu. Peki, nasıl oluyor? Aktüerler ayrı bir şey belirliyor, bilirkişiler ayrı
belirliyor, bunda bir standart olsun.” Standart yapmak ayrı bir şey,
sigortacılık sektörünün zararlarını önlemek ayrı bir şey değerli arkadaşlar.
Yani, sorunun tespiti başka, çözeceğiz derken başka sorunlara yol açmak başka
bir şeydir. 
Şimdi,
bu haksız fiil sorumluluğu, evrensel kural; Türk Borçlar Kanunu’nda da 49’uncu
maddede düzenlenmiş, burada “Kusurlu ve hukuka aykırı bir fiille başkasına
zarar veren, bu zararı gidermekle yükümlüdür.” diyor. 
Burhan
Hocam dinlemiyor ama o da bilir bunları. 
BURHAN
KUZU (İstanbul) – Dinliyorum, dinliyorum, kulağım sende. 
MEHMET
GÜNAL (Devamla) – Biz, Reisoğlu’ndan okumuştuk, bilmiyorum sonra yeni bir şey
çıktıysa Hocam…
BURHAN
KUZU (İstanbul) – Yok, dinliyorum, kulağım sizde. 
MEHMET
GÜNAL (Devamla) – Yani, haksız fiil sorumluluğu, Borçlar Kanunu’nda olmasına
rağmen, Karayolları Trafik Kanunu’yla biz bunu ortadan kaldırıyoruz Hocam. 
Gerçek
zararın tazmini gerekiyor arkadaşlar. Burada ne yapıyoruz? “Gerçek zarar yerine
vergi üzerinden, o da yoksa asgari ücret üzerinden bir zarar tazmini
yapacağız.” diyorlar. Neden? “Sigorta şirketleri zarar ediyor.” E, peki, bu
vatandaşın sıkıntısı ne olacak?
Barolar
Birliğinin temsilcisi geldi, arkadaşımıza sorduk. Aynen onun açıklamasını ben
muhalefet şerhine de koydum. Şöyle söylüyor: “Okula giden bir tıp fakültesi
öğrencisine yolda kusurlu bir sürücü çarptı. Yani, bir şekilde yaralanmasına
sebep oldu, iş göremez hâle geldi. Tıp fakültesinde okuyor, 7’nci sınıf, bitirmek
üzere. Bu adamın durumu ne olacak? Şimdi, mevcut durumda gerçek zararını
belirlemeye çalışıyorsunuz. Bunun bir vergisi yok, çalışmıyor. Ne yapacak?
Asgari ücrete göre… Peki, şimdi bir hekim ne kadar maaş alıyor, annesi babası
buna ne kadar yatırım yapmıştır okusun diye? Gerçek zararı asgari ücretle
tespit etmemiz mümkün mü?” Bunu söylüyor, Barolar Birliğinin temsilcisinin bize
söylediği bu. Peki, ne olacak o zaman? Gerçek gelire göre şimdi hesaplama
yapamayacağız. Uç bir örnek olarak söylüyorum, verilen örnek bu. Ne yapacağız?
Konulan tarifeye… O zaman tarifeye geçin, başka bir şey yapın. Değerli
arkadaşlar, burada sıkıntı var. 
İkincisi:
Bu yaptığımız düzenlemeyle -Hazine Müsteşarlığının şu anda çıkarmış olduğu
genel şartlar var- genel şartlarla yani idari bir işlemle kanunun önüne
geçirmiş oluyoruz buraya referans vererek. Bu da normlar hiyerarşisi açısından
yanlış bir şey. Anayasa Mahkemesinin burada şeyleri var. Artı, bu esaslarla
ilgili Barolar Birliğinin Danıştaya açmış olduğu davalar devam ediyor şu anda.
Yani, biz, esaslardaki hükümleri burada yetki alarak kanunla tekrar esaslara
refere ediyoruz. O, iptal edildiği zaman yine ortada kalacağız, yeniden bir
düzenleme yapmak zorunda kalacağız; bu da başka bir husus.
Burada
önemli olan şu; Sayın Kuzu’ya, değerli hocama referans göstermemin nedeni:
Buradaki mesele, destekten yoksun kalma tazminatı ve bedensel zararların
tazmini Hocam yani normal bir tazminden, manevi tazminattan bahsetmiyoruz.
Bunlar kaldırılıyor; Borçlar Kanunu’na tabi değiliz, Karayolları Trafik
Kanunu’na tabiyiz. Sonraki maddelerde de sorumluluk hukukuna refere eden
maddeler yürürlükten kaldırılıyor Hocam. Şimdi, bu durumda hem dava açma
hakkını elinden almış oluyoruz hem de gerçek zararın tazminini, destekten
yoksun kalmaktan dolayı istenen tazminatı adama vermeyeceğiz. Neden? Sigorta
şirketleri zarar etmesin diye. Peki, değerli arkadaşlar, bunun için yapılması
gereken bir sürü şey var. 
Değerli
Bakanımız burada, onun konusu değil ama genel müdürümüz var, arkadaşlarımız
var. Size şunu söyleyeyim kısaca: Sigorta priminin içerisinde devlet ne kadar
kesinti yapıyor, biliyor musunuz, bilen var mı? İçinizde uzman arkadaşlar var.
Toplam yüzde 32 kesinti var; bunun yüzde 10’u komisyon, geri kalan yüzde 22’si
BSMV, trafik sigorta fonu, garanti güvencesi yüzde 2’si; toplamda yüzde 22
kesinti var. Peki, şimdi biz başka bir kanunda getiriyoruz desteklemek için,
istihdamın teşviki için ne yapıyoruz? Primin miktarını azaltıyoruz veya
vazgeçiyoruz değil mi? Devlet, sigorta şirketlerini desteklemek istiyorsa bu
primlerin bir kısmından vazgeçsin. Niye vatandaşın tazminatını kısma yoluna
gidiyoruz? Yani anlatabiliyor muyum burada yaptığımız garabeti? Gidin kardeşim,
varsa yüzde 70’i yabancı olan sigortacılık sektörünü desteklemek istiyorsanız
düşürün primleri, yüzde 22, alın size indirim. Bu tasarı bu hâliyle geçerse
primler düşmeyecek, boşuna heveslenmeyin. Bir süre sonra yeniden vatandaşın
arabalarına haciz gelecek. Ha, düşürmek ayrı, standart koyalım eyvallah,
gerekirse tarife koyalım; bunların hepsine tamam ama bu şekliyle yaparsak yarın
vatandaş mağdur olacak, sorunu çözelim derken başka sorunlara gelmiş olacağız.
Anayasa Mahkemesinin buradaki şartları da yerine gelmemiş olacak maalesef ve
burada özel nitelikte bir düzenlemeyle bunları bertaraf etmiş olacağız. Bu yeni
taslakla Hazine Müsteşarlığına bu yetkinin verilmesi, Anayasa’nın 19’uncu
maddesini açık bir şekilde ihlal ediyor değerli arkadaşlar ve Borçlar
Kanunu’nun 55’inci maddesi de bu yolla işlevsiz bırakılmış hâle geliyor,
emredici hükümler burada maalesef dışlanmış hâle geliyor.
Değerli
arkadaşlar, burada diğer hususlarda, İmar Kanunu’nda su yolu yapılmasıyla
ilgili düzenlemeler var, bu, tamamen Kanal İstanbul’la ilgili. Bakın, ortada
ÇED raporu yok, ortada fizibilite raporu yok ama biz kanun yapıyoruz; yazıktır,
günahtır! Birileri oradan rant elde edecek diye böyle olmaz. Önce gelirsiniz
-bunun içinde, torbada olmaz bu- ayrı bir kanun olarak ne yapılması gerekiyorsa
bütün maddelerine koyarsınız, ilgili akademisyenlerden, meslek kuruluşlarından
görüşleri alırsınız, sonra yaparsınız. 
“Merayla
ilgili yerlerde Ulaştırma Bakanlığına yetki verelim, yapsın.” E, ne olacak
peki? Anayasa nerede, Mera Kanunu nerede? Ana kanunları ortadan kaldırarak bir
torba kanunla hepsini etkisiz ve yetkisiz hâle getirmiş oluyoruz. 
Karayolu
Taşıma Kanunu’nda sorumluluk sigortası var, oradakileri de kaldırıyoruz çünkü
yok efendim, ikilik varmış. Ama orada sorumluluk, taşımayla ilgili,
yolculularla ilgili sorumluluk var, öldükleri zaman yine bu destekten yoksun
kalma tazminatları olacak. Birisi -Allah göstermesin- hayatını kaybettiği zaman
onun da yakınları var, mirasçıları var, onları da aynı şekilde ortadan
kaldırmış oluyoruz. 
Suç
gelirlerinin aklanması ve terörün finansmanıyla ilgili, bunun önlenmesiyle
ilgili 2 madde var, orada da gene şekil yanlışlığı yapıyoruz. Uyardım
arkadaşları ama maalesef, burada tasarının içerisine tek tek yazılması
gerekirken -Ceza Muhakemeleri Kanunu’nda tek tek sayılmış- oraya “terörün
finansmanının önlenmesiyle ilgili kanun” diye yazılması gerekirken hepsini tek
yere koyduk; yarın yine yanlışlık olacak, bu şekliyle yapılması yanlış; ayrı
ayrı maddeler hâlinde bu hükümlerin konulması gerekiyor, yerlerine konulması
gerekiyor. Burada böyle yaptığımız zaman yarın yeniden bulamayacağız, o maddelerde devamını yazmamız
lazım; bütün suçlar yazılmış zaten, hangi suçların buraya girdiğini yazmak
gerekiyor.
Değerli arkadaşlar, ayrıca, terörle
mücadele kapsamında terörün finansmanının önlenmesiyle ilgili çalışma
yapıldığını arkadaşlarımız belirtti; bunların hepsinin de bir an önce toptan
gelmesi gerekiyor. Sadece “Paralel yapıyla mücadele ediyoruz.” diye kayyum
atanmasıyla ilgili, şirketlere kayyumla ilgili veya birkaç tane maddeyi buraya
getirirseniz bu, eksik olur.
Yine, başka bir husus daha var, onu da
belirtmeden geçemeyeceğim eski bir Merkez Bankacı ve para politikası dersi
veren bir arkadaşınız olarak. Sermaye piyasası bünyesinde organize para
piyasası kuruluyor. Bu düzenlemeler de SPK içerisinde yapılıyor, bunun
yetkileri de Sermaye Piyasası Kuruluna veriliyor. Oysa, Merkez Bankası
Kanunu’nun temel görev ve yetkilerine baktığımız zaman, 4’üncü maddesi net;
para politikasının uygulanmasından, belirlenmesinden, fiyat istikrarıyla ilgili
konulardan sorumlu olan Türkiye Cumhuriyet Merkez Bankası ve para, krediyle
ilgili görevler de 40’ıncı maddesinde net bir şekilde belirtilmiş. Bu kapsamda,
Merkez Bankasının para politikası uygulama araçlarından biri olan bu para
piyasalarıyla ilgili düzenlemeyi de Sermaye Piyasası Kanunu içerisinde yaparak
farklı bir uygulamaya yol açıyoruz. Tabii ki amaç olarak dışarıdan para
gelmesinin temini ayrı bir şey ama bunlara da dikkat etmemiz gerekiyor. 
(Mikrofon otomatik cihaz tarafından
kapatıldı) 
MEHMET GÜNAL (Devamla) - İçerisinde
olumlu şeyler olmakla beraber, eksik olan ve diğer komisyonlardan gelmesi
gereken maddeler de içerdiğini belirtiyor, diğer görüşlerimizi bölümlerde ve
maddelerde belirteceğimizi söylüyor, saygılar sunuyorum. (MHP sıralarından
alkışlar) 
BAŞKAN – Teşekkür ederim Sayın Günal.
Halkların Demokratik Partisi Grubu
adına Ahmet Yıldırım, Muş Milletvekili.
Buyurunuz Sayın Yıldırım. (HDP
sıralarından alkışlar) 
Süreniz yirmi dakikadır.
HDP GRUBU ADINA AHMET YILDIRIM (Muş) –
Teşekkür ederim Sayın Başkan.
Sayın Başkan, değerli milletvekilleri;
ben de 273 sıra sayılı Yasa Tasarısı’nın tümü üzerine partim adına
görüşlerimizi belirtmek üzere söz almış bulunmaktayım. 
Ancak ben tümü üzerine yasa tasarısının
içeriğiyle ilgili düşüncelerimizi ifade etmeden önce… Sayın Başkan, biz
görüşmelere başlamadan önce ısrarla söz istedim. Sayın grup başkan vekilimizin
belirttiği özellikle İç Tüzük 91’e göre tasarının aykırılıklarını usul
tartışması üzerinden kabul etmemiş olabilirsiniz. Eğer duygunuz bu ise bu,
sizin açınızdan da, bizim açımızdan da talihsiz bir noktaya tekabül eder.
“Nasıl olsa biz bugün bir şeyleri kabul etmesek, gecenin bu saatinde görüşmesek
bile evirerek çevirerek, şöyle yaparak, böyle yaparak -bugün bir şekliyle-
bugün değil, başka bir gün Genel Kurula getirecekleri için iyisi mi bu hâliyle
kabul edelim.” demek zorunda değiliz. Bu akşamki pratiğiniz -üzülerek ifade
ediyorum- biraz buna tekabül ediyor.
Bakın,
grup başkan vekilimiz, İç Tüzük 91 üzerinden değerlendirdi. Çok iddialıyım, bu
yasa tasarısının içeriği, İç Tüzük 38’e ve -oradan da atıfta bulunarak söylüyorum-
Anayasa 125’e aykırı bir içeriktedir. Bunu ifade edecektim, bunu ifade etmeme
müsaade etmediniz maalesef. 
Bakın,
İç Tüzük 38 ne diyor Sayın Başkan: “Komisyonlar, kendilerine havale edilen
tasarı veya tekliflerin ilk önce Anayasanın metin ve ruhuna aykırı olup
olmadığını tetkik etmekle yükümlüdürler. Bir komisyon, bir tasarı veya teklifin
Anayasaya aykırı olduğunu gördüğü takdirde gerekçesini belirterek maddelerin
müzakeresine geçmeden reddeder.” 
Şimdi,
değerli arkadaşlar, bakın, ben tasarının 26’ncı maddesindeki ek madde 1’in son
bölümü okuyorum, aynen şunu söylüyor: “Riskli alan kararına ve bu kararın
uygulanmasına yönelik olarak tesis edilen diğer idari işlemlere karşı açılan
davalarda yürütmenin durdurulması, riskli alanlardaki taşınmazlarla ilgili
olarak adli yargıda açılan davalarda ise ihtiyati tedbir talep edilemez.”
Bakın, “Yargı yoluna gidilemez.” diyor. Peki, Anayasa 125 ne diyor buna
mukabil? Anayasa 125 de çok açık bir şekilde “İdarenin her türlü eylem ve
işlemlerine karşı yargı yolu açıktır.” diyor. 
Şimdi,
biz, idarenin bir iş ve işlemiyle ilgili olarak yargı yolunun kapatılmasına
hizmet eden bu yasa maddesini -Komisyonda çok farklı partilerden arkadaşlarımız
itiraz ettiler- geçirdik, Anayasa’ya aykırılığa imza mı atacağız? Bunu ifade etmeme
müsaade etmediniz. 
Bir
diğer hususu Sayın Kubat’la -şu an burada değil ama- dün görüştüğümüzde de,
bugün Sayın Çevre ve Şehircilik Bakanının huzurunda alt komisyon toplantısında
da ifade ettim. Hem Bakan Hanım hem de Sayın Kubat kabul ettiler ki “Evet, bu,
hukuk açısından bir garabettir.” dediler, “Herhangi bir yürütmenin iş veya
işlemi, yargı yoluna kapatılamaz.” dediler; kabul ettiler ve kabul edildiği
hâlde neden buraya geldi, anlayabilmiş değilim. 
Bir
diğer husus: Sayın Başkan, Genel Kurulda hazır bulunan bütün vekil
arkadaşlarımızın da bilmesini isterim. Bakın, değerli arkadaşlar, 273 sıra
sayılı Yasa Tasarısı’nın şu az önce açılışta sizin de okuduğunuz başlığının
Komisyon aşamasından bugüne kadar 2 defa değiştirildiğini biliyor muyuz? Az
önce, benden önce konuşan hatip de ifade etti. Geçen hafta perşembe günü, cuma
günü, şuraya yazılı olan “65 Yaşını Doldurmuş Muhtaç, Güçsüz ve Kimsesiz…” diye
devam eden başlık geçen hafta cuma günü böyle değildi, sonradan eklemlenmiş
olan “Şanlıurfa İline İstiklal Madalyası Verilmesi” diye başlıyordu. Bakın,
Bakanlar Kurulunun yetkisi, Komisyon tarafından gasbedilmiş oldu. Bakanlar
Kurulu, bir torba yasayı isimlendirerek komisyona havale eder.
RAMAZAN
CAN (Kırıkkale) – Komisyon değiştirebilir.
AHMET
YILDIRIM (Devamla) – Bir tamamlayayım ben.
RAMAZAN
CAN (Kırıkkale) – Değiştirebilir.
AHMET
YILDIRIM (Devamla) – Kaç defa değiştirebilir, onu da söyleyin. Mesela, sayısız
defa değiştirme yetkisine sahip mi Ramazan Bey?
OSMAN
AŞKIN BAK (Rize) – Evet. 
AHMET
YILDIRIM (Devamla) – 2 defa değişti. 
OSMAN
AŞKIN BAK (Rize) – Tamam, 3 de olur.
AHMET
YILDIRIM (Devamla) – Bir diğer husus…
Peki,
açın o zaman tasarının 1’inci maddesine bakın, şu anda şu tasarıdan çıkarılmış
bir madde şu kitapçıkta duruyor. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Ne çıkarıldı?
AHMET
YILDIRIM (Devamla) – Bir dakika Sayın Başkan, size de geleceğim. 
Şu
kitapçık maddeleri, gerekçeleri ve bizim muhalefet şerhlerimizi kapsamaktadır.
Çıkarıldı ama bir saat önce grup başkan vekilimiz emekçi arkadaşlarımızdan şu
kitapçığı istediler; hâlâ 1’inci madde, olduğu gibi duruyor, oysa o madde bugün
İçişleri Komisyonunda görüşüldü gündüz saatlerinde. Hukuka, yasaya, İç Tüzük’e,
Anayasa’ya bu kadar aykırı, işlerde sap ile samanın birbirine karıştırıldığı ve
yasama tekniğinin ayaklar altına alındığı bir iş yapıyoruz biz burada. Öyle
sanıyorum ki benden sonra da çıkacak hatip arkadaşlar tümü üzerine görüş
belirtecekler. Yani, yasama görevini kendi üzerine almış olan şu Meclis,
gerçekten, yasayı ayaklar altına almak üzere mi iş yapıyor? Biz milletin
iradesini böyle mi kullanacağız? Yasama tekniği yok, Anayasa’ya aykırılık var,
İç Tüzük aykırılığı var. Şimdi, buradan hareketle, gelelim, tümü üzerine
istediğimiz kadar konuşalım. 
Ve
Sayın Başkan, ben asla niyetinizi sorgulamaksızın söylüyorum: Bugün burada, bu
şekliyle bu yasa tasarısının görüşmelerine -tümü veya maddeler üzerine- asla
geçilmemeliydi. Hepimiz el birliğiyle, siz de, biz de el birliğiyle bir yasaya
aykırılığa, İç Tüzük’e aykırılığa, Anayasa’ya aykırılığa maalesef ama maalesef
imza atıyoruz burada; üzülerek ifade ediyorum.
OSMAN
AŞKIN BAK (Rize) – Başkanın tutumu doğrudur Ahmet Bey. Başkanlık Divanının buna
karar veremeyeceğini söyledi, yetkisi olmadığını söyledi, yapmayın; ifade etti
Sayın Başkan. 
AHMET
YILDIRIM (Devamla) – Bir diğer husus: Burada ifade edelim ki bakın, biz hiçbir
şekilde yasa değişikliği -torba yasa ya da temel yasa olarak gelir gelmez-
karşısında değiliz. Yaşam dinamikse, toplum yapısı değişiyorsa, bu değişim
bütün toplumsal yaşamı, siyasal yaşamı etkiliyorsa ve yasa değişikliklerine de
ihtiyaç hasıl olmuşsa bu değişiklikler pekâlâ olabilir. Ancak, bunun yasaya,
Anayasa’ya, İç Tüzük’e uygunluk biçiminin de hepimiz tarafından yürütülmesi
sorumluluğuyla karşı karşıyayız biz; ifade etmeye çalıştığımız husus budur.
Bir
de yeri gelmişken söyleyeyim: Son üç, üç buçuk ayda yani 26’ncı Yasama
Döneminde bu, kaçıncı torba yasamız? Beşinci torba yasamız ve şunlar da geçerse
üç buçuk ayda toplam kaç yasa maddesi değiştirmiş olacağız? 130 yasa maddesi.
Allah aşkına, rejim mi değişti, darbe mi oldu, yeni bir toplumsal yaşama mı
geçtik? Değilse Adalet ve Kalkınma Partisi ilk kez mi iktidara geldi? On dört
yıldır ihtiyacını hissetmediği bu kadar çoklu yasa değişikliğini, 130 yasa
maddesindeki değişikliğe nereden ihtiyaç hissetti de bir defada pat pat pat
değiştiriyor. Sistemi mi değiştiriyoruz, rejim mi değişiyor? On dört yıldır
neden bunlar görülmedi? Soruyorum: Üç buçuk ayda ya, 130 yasa maddesi değişir
mi? Bunların çoğu da işte temel kanun niteliğinde maalesef. Ne oldu yani? İlk
kez mi iktidara geldiniz? Sizden önce devralmış olduğunuz partilerin veya
iktidarların sizin açınızdan tahayyül ettiğiniz toplum ve ülke yapısına uymayan
mevzuatını değiştirirseniz anlarım bunu. Örneğin, 3 Kasım 2002 seçimleriyle
iktidara gelmiş bir parti o tarihten itibaren bir iki yıl içerisinde bu kadar
yasa değişikliği yaparsa bunun anlaşılabilir bir tarafı vardır ama on dördüncü
yılında… Yani bir yerden sanki rejimin değiştirileceğine dair bir uyarı, talimat
vesaire bir şey geldi de üç buçuk ayda 130 yasa değiştiriyoruz ve bunların her
birinin başlı başına temel yasa olarak ayrı ayrı ele alınması gerekir ve
bunların büyük bir çoğunluğunun Plan Bütçeye gelmeden önce ilgili ihtisas
komisyonlarında tartışılıp, olgunlaştırılıp getirilmesi gerekir aynen bu 273
sıra sayılı Yasa Tasarısı’nda olduğu üzere. 
Şimdi,
konuşmamın yarısını, maalesef, bu usule aykırılıklarla, yasama tekniğine olan
aykırılıklarla, Anayasa’ya, yasaya, İç Tüzük’e aykırılıklarla geçirdik, şimdi de
gelip tümü üzerine bazı şeyler söyleyelim. Benden önce ifade edilen hususlarla
ilgili veya maddeler üzerine yarından itibaren geçeceğimiz noktalarda ifade
edeceğimiz hususlara girmeden, özetle bazı noktalara değineyim.
Anayasa’ya
aykırılıklar: Az önce ifade ettim ama özellikle 26’ncı maddedeki ek 1’in ifade
ettiğim az önceki hususunun, 6306 sayılı Afet Riski Altındaki Alanların
Dönüştürülmesi Hakkında Kanun’daki değişikliğin Anayasa’nın 125’inci maddesine
aykırı olduğu çok net ortada. Yürütmenin, yasamanın, kamunun hiçbir iş ve
işlemi yargıdan azade değildir. Hepimiz bütün iş ve işlemlerimizle yargıya
karşı sorumluyuz. Götürürüz, yaptığımız iş doğruysa yargı tarafından aklanır,
yanlışsa düzeltilmesi üzerinde bir müeyyide geliştirilmek üzere yargı tarafından
mahkûm edilebilinir. Anayasa’ya aykırılık, özellikle 22, 23 ve 26’ncı
maddelerde çok bariz bir biçimde görülmektedir çünkü Anayasa’nın 125’inci
maddesi, idarenin her türlü eylem ve işlemlerine karşı yargı yolunun etkin bir
biçimde açık olması gerektiğine hükmeder. 
Bir
diğer husus: Özellikle 4, 5, 6 ve 7’nci maddeler yani zorunlu trafik
sigortasıyla ilgili maddeler. Değerli milletvekilleri, geçen hafta Plan ve
Bütçe Komisyonunda görüşülürken bu zorunlu trafik sigortasıyla ilgili öngörülen
maddeler doğal olarak bizim de meslek örgütleriyle, sivil toplumla ilgili
olarak görüşlerini almak üzere davet edilmesi hususunda Komisyon Başkanlığımıza
önerdiğimiz bazı kurumlar vardı, bunların bazıları da geldi. Zorunlu trafik
sigortasıyla ilgili olarak görüşlerini bildirmek üzere trafik sigortası
şirketlerinin bir birliğinin genel sekreteri geldi. Kendisini açık
sözlülüğünden ötürü gerçekten takdir ettim. Haklı olarak trafik sigortaları
şirketleri adına orada bulunuyorsa şirketlerin menfaatlerini savunmak
isteyecektir. Ama çok açık söyledi ve bizim, yüzlerce sayfaya tekabül eden, her
Plan ve Bütçe Komisyonu üyesine dağıtılmak üzere son üç dört yılda sigorta
şirketlerinin nasıl zarar ettiğine dair geniş bir döküm koydu önümüze. Hangi
şirket ne kadar zarar etmiştir? Şimdi, bu şirketlerin bütün herkesin üzerinde
mutabık olacağı bir husus var: Sigorta şirketlerinin ülkemizdeki pasta payının
yüzde 75’i yabancı şirketler. Şimdi, Allah aşkına -Komisyonda ifade ettim,
tekrar söyleyeyim- yabancı sermaye, bu ülkenin kara kaşına, kara gözüne
hayrandır da zarar etmek için mi bu ülkeye gelir? Bize hiç inandırıcı olmayan
bir önermede bulundu: “Biz zarar ediyoruz.” dedi. Ee? “Bizim mağduriyetimizin
giderilmesi için bu yasal düzenlemenin yapılması lazım.” Düşünsenize biz,
halkımızın yani trafik sigortası poliçe sahiplerinin menfaatleri için değil de
kahir ekseriyeti yabancı sermaye tarafından müteşekkil olan trafik sigorta
şirketlerinin mağduriyetinin giderilmesi için bir yasal düzenleme yapıyoruz. Ve
bu yasa tasarısının 4, 5, 6, 7’nci maddeleri de onların mağduriyetlerinin
giderilmesi… Onlara göre mağduriyetlerinin giderilmesi; bana göre ve biraz
yasayı inceleyen herkese göre, aslında mağduriyetlerin giderilmesi değil, kâr
marjlarının artırılması, onların kâr hırsına hizmet edecek yasal düzenlemelerin
yapılmasına hizmet etmektedir 4’üncü, 5’inci, 6’ncı ve 7’nci maddeler. Ya
değilse? Yabancı sermayedir, zarar ediyorsa bırakır gider, onu bu ülkede zorla
tutan herhangi bir sebep yoktur. Hiçbir yabancı sermaye de bu ülkeye, bu
ülkenin insanına, onun kara kaşına, kara gözüne hizmet etmek için getirip
buraya yatırım yapmaz. 
Değerli
milletvekilleri, bir diğer husus: Evet, mesela, şu yasa maddesi içerisinde
mortaliteyle ilgili… Yani olası bir trafik kazasında bu poliçe sahibinin, ondan
sonraki yaşam akışının, kalitesinin, standardının, yaşının, ömrünün,
çocuklarının, geride bıraktıklarının mağduriyeti herkesle aynı değildir. Allah,
hepinize gecinden versin ama trafik kazasını geçiren kişi 25 yaşında, evli, 2
çocuk sahibiyse bunun özellikle mortalitesi farklı olur ama 70 yaşındaki bir
kişi trafik kazası geçirir vefat ederse bunun ondan sonraki yaşam bölümüyle
ilgili ödenecek tazminatlar şüphesiz farklı olur. Buna dair tartışmalara açık
olduğumuzu, destekleyeceğimizi, bunu güçlendirmeye hepimizin ihtiyacı olduğunu
Komisyonda ifade ettik. Ama, yüzde 75’i yabancı sermayeden müteşekkil olan
sigorta şirketlerinin kâr marjını artırmak üzere bir yasal düzenlemenin
hiçbirimiz açısından doğru olmayacağını Komisyonda da ifade ettik, burada da
tekrar ifade etmiş olalım. 
Bir
de bu yasa maddeleri içerisinde özellikle poliçe sahibi için, burada ibarenin
geçtiği biçimiyle okuyayım: “Hak sahibinin kendi kusuruna denk gelen tazminat
talepleri” diye bir ibare var. Hak sahibinin tazminat talepleri kusurla
alakalı. Zaten kişinin kendi yaşamı içerisinde -insan şaşar, beşerdir-
kusurlarıyla birlikte bir trafiğin ve toplumsal yaşamın içerisinde bulunduğu
için biz bu sigortalama işlemlerine başvurmaktayız. Ama kendi kusurundan
kaynaklı olan herhangi bir kazada yaşanacak mağduriyetlerle ilgili ödentileri
tümden ortadan kaldırmaktadır.
Yine,
8, 9, 10’uncu maddeler ise suyun kullanımı ve metalaşmasıdır. Özellikle 2003
yılında, AKP iktidara geldikten sonra DSİ tarafından çıkarılan bir Su Kullanım
Hakkı Anlaşması vardır. Bu anlaşma gereği, kırk dokuz yıllığına 2 bini aşkın
sayıda şirket bu ülkenin doğal kaynaklarını alıp, neredeyse bedelsiz sahibi
olup şişeleme ve bu halka parayla satma hakkına sahip olmuştur. Öyle üç beş
yıllığına da değil değerli arkadaşlar, kırk dokuz yıllığına. Bu ülkenin doğal
kaynakları, bu ülkenin insanlarına, çıkarılan işte bir madde gereğince 2003’ten
beri parayla satılmaktadır. Oysa şunu ifade edelim: Dereler, yer altı suları,
HES’ler, şişeleme, bir bütün olarak bunlar… Anadolu’nun, Mezopotamya’nın, Trakya’nın
o eşsiz doğal güzelliği ve sularının büyük bir bölümü kirlendi ama az bir şey
kalan temiz su kaynaklarını da biz bu şirketlere peşkeş çekmek zorunda değiliz.
Su hakkı en doğal haktır. Bunun parayla, maliyetle mağdur insanlara
ulaştırılmasını tanıyacak herhangi bir düzenleme çok doğru olmayacaktır.
Özellikle
tasarının 8’inci maddesiyle, hâlbuki bütün canlılara yani bizim dışımızda
hayvanlara ve bitkilere de ait olan suyun şirketlere devrine yasal statü
kazandırılmaktadır. 
9’uncu
maddeyle, yerel yönetimlerin, belediyelerin suyla ilgili yaptırımlara dair
yetkileri neredeyse yok denilecek kadar azaltılmaktadır. 
Bir
diğer husus değerli arkadaşlar: 11’inci madde gerçekten önemli bir madde.
Bakın, mağdur, bu ülkenin en yoksul kesimine tekabül eden, hepimizin işte
yerleşik söyleminde, gecekondularda yaşayan ve imar mevzuatına aykırı yapılarda
yaşayan ve yasada da tanımlandığı biçimiyle yapı ruhsatiyesi veya yapı kullanma
izni olmayan yapılarda yaşayanlara, küçük bir kandırma rüşvetiyle elektrik, su
ve doğalgaz aboneliğinin geçici süreliğine bağlanacağını yasal güvence altına
almaya çalışan bir yasa tasarısıdır. Ne diyor? “Yapı ruhsatiyen yok ya da yapı
kullanım iznin yok.” Ee? “Yıkacağım. Tek şartla sana belli bir süreliğine -o da
sınırlı bir süredir- elektrik, su ve doğalgaz bağlayacağım.” Nedir o şartınız?
“Bana kentsel dönüşüm içerisine girmeyi imzalı olarak taahhüt edeceksin.” Yasa
bunu öngörüyor. Bakın, bir kişi kendi konutunun kentsel dönüşüm kapsamına
girmesini taahhüt etse de etmese de su, elektrik, doğalgaz asla bir lüks
değildir. Biz bu insanlara lüks bir araba sunmuyoruz, sırça köşklerde yaşam
olanakları sunmuyoruz. Su hakkı, elektrik hakkı, doğalgaz hakkını
kısıtlayamayız. Bu, anayasal bir haktır, evrensel bir haktır; hiçbir şarta ve
şurta insanların su ve elektrik kullanımını bağlayamayız. Daha da ötesi yaşam
hakkıdır, ertelenemez yaşam hakkıdır, şarta bağlanamaz bir yaşam hakkıdır
bunların hepsi.
Söylenebilecek
çok şey var, ben maddelerin ancak yarısını tamamlayabildim, bunlar da özetle
geçildi. Diğer maddelerle alakalı olarak özellikle madde bazlı olarak
görüşmelere geçildiğinde partimiz adına farklı arkadaşlarımız düşüncelerimizi
ifade edecektir ama tasarının, bir defa temelden ruhunun, felsefesinin
problemli olduğunu; bu tasarının Anayasa’ya, İç Tüzük’e ve birçok açıdan
evrensel sözleşmelere de aykırılık içerdiğini ifade ediyorum.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan,
açıklama yapmak istiyorum.
BAŞKAN
- Komisyonun söz talebi vardır.
Buyurunuz
Sayın Bilgiç.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan,
değerli milletvekilleri; hepinize saygıyla selamlıyorum.
Görüşmeler
başladığından bu yana -ki usul tartışmasından itibaren görüşmeler başladı-
şimdi de Sayın Yıldırım’ın konuşmasıyla ilgili olarak da bir iki hususu
belirtmek istiyorum. Komisyonumuza sevk edilen iki tasarı ve altı teklif, bu
Plan ve Bütçe Komisyon metninde birleştirilmiş ve Komisyon metni de Genel
Kurula sevk edilmiştir. Alt komisyon çalışması esnasında bu teklifler
birleştirildiğinde, tekliflerdeki ve tasarıdaki maddeler ele alındığında,
burada Sayın Faruk Çelik ve arkadaşlarının vermiş olduğu Şanlıurfa’ya İstiklal
Madalyası’nın verilmesine ilişkin teklif de buraya alındığında alt komisyon
metnine 1’inci madde olarak gelmiştir. Teknik olarak da, diğer bütün maddeler
daha sonra ilgili kanunlarına gideceği için, bu, burada kalacağı için doğru bir
işlemle tasarının adı “Şanlıurfa İline İstiklal Madalyası Verilmesi ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı” olarak değişikliğe uğramıştır. 
Bir
kere burada teknik açıdan Komisyonun yapmış olduğu herhangi bir yanlış ve hatalı
bir işlem yoktur. İşlem açısından, İç Tüzük açısından doğrusunu yapmıştır.
İkinci
konu… 
(Mikrofon
otomatik cihaz tarafından kapatıldı)
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkanım,
henüz bitmedi.
BAŞKAN
– Buyurun, mikrofonunuzu açıyorum.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Lütfen…
Diğer
bir önemli konu. Şimdi, gene söz konusu yapılan Komisyon metninin 1’inci
maddesindeki Şanlıurfa’yla ilgili olan maddedir. Bu maddenin neden burada
olduğu soruluyor. Komisyon metnini biz Genel Kurula sevk ettik, henüz daha bu
1’inci maddeyle ilgili de herhangi bir şekilde bir Komisyon iradesi
oluşmamıştır. 1’inci madde geldiğinde bunu aynen kabul edip etmeyeceğimiz ya da
bunun, Komisyon metninden çıkarılıp çıkarılmayacağı konusunda bir netlik
yoktur. Ancak bu arada değişik gruplardan milletvekili arkadaşlarımızın benzer
konuyla vermiş oldukları teklifler, farklı teklifler gene birleştirilerek
İçişleri Komisyonuna sevk edilmiş, bastırılmış ve dağıtılmıştır. Burada biz
Komisyon olarak, Plan ve Bütçe olarak hangisine öncelik verileceğini bilmiyoruz
ama biz, bu maddeyi burada kabul ettiğimizde zaten diğer kanun da kendiliğinden
zannediyorum, herhâlde görüşülmeyecektir veya orası görüşüldüğünde burada nasıl
bir işlem uygulanır, onu Kanunlar ve Kararlar ne yapar, bilmiyorum ama Plan ve
Bütçe Komisyonu olarak yapılan budur.
(Mikrofon
otomatik cihaz tarafından kapatıldı)
BAŞKAN
– Tamamlayınız, açıyorum mikrofonunuzu.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Bir de -çok kısa-
alt komisyon çalışmasından bahsedildi. Hayır, alt komisyon değil. Zaten
Komisyon, çalışmalarını tamamlamıştır, hatta raporunu da göndermiştir.
Sonrasındaki o görüşmeler, bahse konu olan önergelerle ilgili görüşmeler
yapılırken Çevre Bakanımız ve arkadaşlarımız orada olmadığı için de sonrasında
milletvekillerimizin talepleri ve bizim de önerimiz doğrultusunda bir
karşılıklı istişareye ilişkin Genel Kurul aşamasında değerlendirilmesi için bir
görüşme yapılmıştır ve orada Sayın Bakanın da ifadesi, arkadaşlarımızın,
milletvekillerimizin, Komisyon üyelerimizin bu konudaki çekincelerinin Genel
Kurul aşamasında değerlendirileceği noktasında bir açıklama olmuştur. 
Bunu
bilgilerinize arz ediyorum.
BAŞKAN
– Teşekkür ederim Sayın Bilgiç.
AHMET
YILDIRIM (Muş) – Sayın Başkan…
BAŞKAN
– Sayın Yıldırım, bir saniye…
Sayın
milletvekilleri, Sayın Yıldırım kürsüden yapmış olduğu konuşmada benim tutumuma
yönelik birtakım eleştirilerde bulunmuştur. İzninizle buna ilişkin görüşümü
sizlere açıklamak istiyorum.
Tasarının
görüşmelerine başlamadan önce Halkların Demokratik Partisi Grup Başkan Vekili
Sayın İdris Baluken, bu tasarının temel yasa olarak görüşülmesinin İç Tüzük’ün
91’inci maddesine aykırı olduğunu ifade etti. Eğer görüşülmesi yönünde
Başkanlık Divanı tutumunu devam ettirirse usul tartışması açacağını söyledi.
Ben de usul tartışması açılması yönündeki talebini kabul ettim ve usul
tartışmasını açtım. Orada söylediklerimi çok kısaca bir daha özetlemek
istiyorum çünkü bir yanlış anlaşılma ya da yeterince konunun iyi
değerlendirilememesi gibi bir durum olduğunu görüyorum. 
Başkanlık
Divanının, bugünkü birleşimde temel yasa olarak görüşülmesi kabul edilmiş olan
bir tasarı hakkında bu tasarının temel kanun olmadığı gerekçesiyle
görüşülmemesi yönünde bir iradeyi ortaya koyması mümkün değildir sayın
milletvekilleri. Ancak, bu tip usul tartışmaları muhalefet partilerinin en
doğal hakkıdır; katılmadıkları, engellemek istedikleri bir yasa tasarısını bu
şekilde bir usul tartışması açmak suretiyle de engellemeye çalışırlar, bu, çok
doğal haklarıdır. Bugüne kadar bunun sayısız örneklerini gördük ama bunun
sonucunda Başkanlık Divanının, birleşimi yöneten Meclis Başkan Vekilinin,
tutumunu değiştirip “Ben bu tasarıyı görüştürmüyorum.” deme imkânı
bulunmamaktadır sayın milletvekilleri, böyle denmesi, Genel Kurulun almış
olduğu karara Meclis Başkan Vekilinin “Uymuyorum.” demesi demektir. Yani bu,
herhâlde savunacağımız bir şey değildir. 
Ben
tekrar söylüyorum; bu tasarının temel yasa olması, olmaması gerektiği konusunda
bir değerlendirme yapmıyorum, böyle bir değerlendirme yapma imkânım yok. Ama
grup başkan vekiliyken, o sıralarda otururken bu usul tartışmalarını ben de
açtım, bu değerlendirmeleri ben de yaptım. Sayısız örnek verebilirim, Kanunlar
ve Kararlardan bunu çıkarabiliriz, sayısız örnek vardır; bu tip usul
tartışmalarında Başkanlık Divanı, görüşmelere devam yönünde karar vermiştir. 
Sayın
Yıldırım, kürsüye çıktığında biraz daha farklı bir şey söyledi, bunun
Anayasa’ya aykırı olduğunu söyledi. Sayın Baluken temel yasa kapsamında bir
itiraz ileri sürmüştü. İlave olarak farklı bir şey söyledi Sayın Yıldırım, “Bu,
Anayasa’ya aykırı.” dedi, böyle, Anayasa’ya aykırı bir yasayı benim görüşmeye
almam yönündeki tutumumu eleştiren bir değerlendirme yaptı. İç Tüzük’ün 38’inci
maddesini söyledi. Evet, İç Tüzük’ün 38’inci maddesi der ki: “Komisyonlar,
kendilerine havale edilen tasarı veya teklifleri ilk önce Anayasanın metnine ve
ruhuna uygun olup olmadığı yönünde değerlendirirler.” 38’inci maddenin birinci
fıkrası. İkinci fıkrası: “Bir komisyon, bir tasarı veya teklifin Anayasaya
aykırı olduğu kanaatine ulaşırsa maddelerine geçmeksizin müzakereyi reddeder ve
iade eder.” 
Şimdi,
Komisyon böyle bir değerlendirmeyi yapmamış. Eminim muhalefet partileri bu
değerlendirmeyi komisyonlarda yapmışlardır, yapmış olabilirler ama Komisyon
kararı sonuçta bunun Anayasa’ya aykırı olmadığı yönünde buraya geldi. Buna
rağmen, bu metinde Anayasa’ya aykırı maddeler olabilir, bunu muhalefet
partileri, milletvekilleri ileri sürebilir, buna ilişkin önergeleri Başkanlık
Divanına verirler. Biz Başkanlık Divanı olarak bu önergeleri işleme koyarız ve
84’üncü maddeye göre bu önergeler öncelikle oylanır, Anayasa’ya aykırılık
önergeleri. Yine, Genel Kurul bunu kabul ederse o madde metinden çıkarılır.
Başkanlık Divanının bunun dışında bir takdir yetkisi bulunmamaktadır. Eğer,
bana, “İç Tüzük’ün şu maddesine göre bu tasarıyı görüştürmeyebilirsiniz.”
şeklinde bir dayanak gösterirseniz, ben onu uygulamaya hazırım.
Bir
de şunu söylediniz Sayın Yıldırım: “Defalarca söz istediğim hâlde vermediniz.”
Şimdi, ben metni okumaya başladım, “Tasarının görüşmelerine başlıyoruz. Siyasi
parti gruplarına söz verme işlemine başlıyoruz.” dedim. Dedikten sonra siz
orada, ayakta bir şey söylediniz; tutanakları da istedim, herhâlde bir söz
talebinde bulunuyordunuz.
Şimdi,
defalarca söz isteyen bir sayın milletvekiline ben söz veririm, kaldı ki yirmi
dakikalık süreniz vardı, çıktınız konuştunuz. Yine de 60’ıncı madde
çerçevesinde milletvekillerimizin söz talepleri olursa tabii ki bunu karşılarım,
bunu bilginize sunuyorum.
Şimdi,
size söz veriyorum 60’ıncı maddeye göre. 
Buyurunuz
Sayın Yıldırım. 
Mikrofonunuzu
açıyorum. 
VI.- AÇIKLAMALAR (Devam)
36.- Muş Milletvekili AhmetYıldırım’ın,
Oturum Başkanı TBMM Başkan Vekili Mehmet Akif Hamzaçebi’nin bazı ifadelerine
ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Sayın
Başkan, özellikle yirmi dakikalık konuşmamın başında ifade ettiğim cümlelerime
tutanaklardan bakabilirsiniz. “Siz niye İç tüzük 38’e göre bunu iade etmiyorsunuz?”
veya “Neden görüşmeye geçtiniz?” diye bir şey söylemedim ben, bunu ifade etmeme
müsaade etmediniz diye söyledim. Ben sadece bunu ifade etmek üzere ve bunun
üzerinden bir tartışma açmak üzere söz istedim, bunu vermediniz diye söyledim. 
Sayın
Başkanın, Komisyon Başkanının söylediği, özellikle Şanlıurfa iline İstiklal
Madalyası verilmesiyle ilgili. O zaman öyküyü açık söyleyelim: Bakın, şurada
1’inci madde olarak duruyor ama bugün İçişleri Komisyonunda ayrıyeten
görüşülüyor. Biz, İçişleri Komisyonuna havale etmedik. 
MAHMUT
TANAL (İstanbul) – 274 sıra sayısıyla…
AHMET
YILDIRIM (Muş) – Böyle bir şey yok Sayın Başkan. Bakın, hem burada diyor ki
“Maddelere geçtiğimizde, geldiğinde görüşeceğiz.” ama aynı zamanda başka bir
mecrada bu aynı madde görüşülüyor. 
(Mikrofon
otomatik cihaz tarafından kapatıldı) 
BAŞKAN
– Açıyorum mikrofonunuzu. 
Buyurunuz.

AHMET
YILDIRIM (Muş) – Bakın, 29 Mart 2016 günü Adalet ve Kalkınma Partisinin grup
toplantısına Urfa İl Başkanı ve Urfa teşkilatı geliyor, Başbakan şu sözü veriyor:
“11 Nisan, Urfa’nın kurtuluşu, ben, size İstiklal Madalyası’nı alıp geleceğim.”
diyor. Açın, bakın. Ee, baktılar ki yetişmeyecek bu torba yasayla 11 Nisana?
Bu, yasalaşacak, Cumhurbaşkanı onaylayacak, Resmî Gazete’de yayımlanacak;
yetişmeyince Başbakan 11 Nisanda alıp gidemeyecek! Başka bir yol bulup,
Başbakanın kendi partisinde yaptığı bir konuşma nedeniyle yasama faaliyetini
yasama tekniklerini ayaklar altına alırcasına gündemi meşgul ederek bu
geçirilmeye çalışılıyor. “Plan Bütçeden olmadı İçişlerinden olsun; oradan
olmadı, buradan olsun.” ama yasama faaliyeti, Başbakanın kendi grubunda bir il
teşkilatına verdiği söze göre hareket etmez. Bunun nedeni budur ve hâlâ bu
usule aykırılık devam ediyor. Burada kitapçıkta duruyor, başka bir mecrada da
aynı kanun görüşülüyor. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Yıldırım. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanun ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/694), Genel Kadro ve Usulü Hakkında Kanun Hükmünde Kararnamede Değişiklik
Yapılmasına Dair Kanun Tasarısı (1/689), Konya Milletvekili Mustafa
Kalaycı’nın; 65 Yaşını Doldurmuş Muhtaç, Güçsüz ve Kimsesiz Türk Vatandaşlarına
Aylık Bağlanması Hakkında Kanunda Değişiklik Yapılmasına Dair Kanun Teklifi
(2/393), Milliyetçi Hareket Partisi Grup Başkan Vekili Manisa Milletvekili
Erkan Akçay’ın; 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda Değişiklik Yapılmasına Dair
Kanun Teklifi (2/403), Diyarbakır Milletvekili Nursel Aydoğan’ın; 2022 sayılı
65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda ve 2828 Sayılı Sosyal Hizmetler Kanununda
Değişiklik Yapılmasına Dair Kanun Teklifi (2/404), Denizli Milletvekili Kazım
Arslan’ın; 2022 Sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda Değişiklik Yapılmasına Dair
Kanun Teklifi (2/899), Bursa Milletvekilleri Hüseyin Şahin ve Hakan Çavuşoğlu
ile 115 Milletvekilinin; Bazı Kanunlarda Değişiklik Yapılmasına Dair Kanun
Teklifi (2/922), Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi (2/923) ile Plan ve Bütçe Komisyonu
Raporu (S. Sayısı:273) (Devam)
BAŞKAN
– Cumhuriyet Halk Partisi Grubu adına Bülent Kuşoğlu, Ankara Milletvekili. 
Buyurunuz
Sayın Kuşoğlu. (CHP
sıralarından alkışlar)
CHP
GRUBU ADINA BÜLENT KUŞOĞLU (Ankara) – Sayın Başkan, değerli milletvekilleri; gecenin
bu saatinde -bire geliyor- hepinizi saygıyla selamlıyorum. 
Herkesin
yorulduğunun farkındayım, mümkün olduğunca sıkmamaya çalışacağım ama çok da
önemli konular var, bu saatte görüşmememiz, dinamik olduğumuz saatlerde
görüşmemiz gereken konular bunlar. 
Değerli
arkadaşlarım, devlet, vatandaşı için vardır, vatandaşına hizmet için devlet
vardır; vatandaş yoksa devlet de yoktur. Devlet kurumları, vatandaş için hizmet
vermeye çalışırlar. Türkiye Büyük Millet Meclisi de öyledir, Türkiye Büyük
Millet Meclisi de vatandaşına hizmet etmesi gereken bir yerdir. Yani biz de
vatandaşa hizmet etmek zorundayız. Bizim iki görevimiz var Anayasa’ya göre; bir
tanesi, denetim. Hükûmeti denetlemek zorundayız; yasalara uygun çalışıyor mu
Hükûmet ve verdiğimiz bütçeye uygun harcamalar yapıyor mu?
Denetim
konusunda zayıfız. Yani bu konularla ilgili olarak dünya parlamentolarıyla
karşılaştırdığımız zaman, denetim konusunda iyi bir iş yapmıyoruz ama yasamayla
ilgili olarak, nicelik olarak baktığınız zaman dünyada en fazla yasa çıkaran
Parlamentolardan bir tanesiyiz. Çok fazla yasa yapıyoruz, yasa maddesi. Bu da,
5’inci torba kanunumuz. Herhâlde bu dönem bununla birlikte 130’un üzerinde yasa
yaptık. Çok fazla yasa yapıyoruz ama bu yasalar vatandaşın istediği yasalar
mıdır? Teknolojinin, değişen, gelişen teknolojinin, ekonomik şartların, sosyal
şartların getirdiği kurallara uygun, vatandaşın talebine uygun kanunlar mıdır,
yasalar mıdır? O bakımdan baktığımızda pek öyle olmadığını, sıkıntılı olduğunu
görüyoruz durumun.
Bu
torba kanun da bakıyorum birçok sıkıntıları olan bir kanun. Şimdi, torba
kanunlar niye gelir? Bu 5’inci defadır… Ben utanıyorum, gerçekten torba kanunla
ilgili olarak şikâyet etmekten utanıyorum ama şikâyet etmek de zorundayız,
bunların kayıtlara da geçmesi lazım. Yani sonuç olarak, sizler de herhâlde
torba kanundan mutlu değilsiniz ama nedense geliyor. Niye geliyor peki torba
kanun? Çünkü Hükûmet, işini yapmadığı için geliyor. Devleti yönetebilen bir
hükûmet, torba kanun getirmez bu kadar sıklıkla. (CHP sıralarından alkışlar) Bu
kadar basit. İyi bir bakan varsa bürokratın… Bakın, samimi söylüyorum -ben de
bürokrasiyi bilen, yıllarca çalışmış bir insanım, birçoğunuz da biliyor- bir
bakan, bürokratın oyuncağı değilse bu kadar sık torba kanun getirmez.
Bilmiyorsa kabul eder, getirir. Sayın Bakanın, torba kanunda maddesi yok, çok
rahat olarak söylüyorum. Yönetim iyi değilse, Hükûmet iyi çalışmıyorsa, bakan,
konusunu bilmiyorsa sık sık torba kanun… “Sayın Bakanım, bunu getirelim.”
“Tamam, getirelim.” Bürokrat korkar bir şeyi imzalamaktan, “Bunu kanun olarak
getirelim.” Bakan onayıyla çıkması gereken, bürokratın imzasıyla çıkması
gereken hususları alır, kanun olarak çıkarttırır çünkü çok kolay çıkıyor. 
Geçenlerde
Salim Bey söyledi, “Efendim, biz hangi bakan kanun isterse bir haftada
çıkarıyoruz.” Çıkarıyoruz, onun için de bürokratlar söylüyorlar, çıkarıyoruz.
Torba kanun onun için fazla. Onun için, siz de utanıyorsunuz, ben de
utanıyorum. Ama, maalesef, Hükûmetin beceriksizliğinden kaynaklanıyor bu, sayın
bakanlardan kaynaklanıyor, iyi yönetilmemesinden kaynaklanıyor. Bir diğer sebep
de kanunun iyi maddeleri arasında, vatandaş için faydalı görünenler arasında
bir de bazı rant maddelerinin olmasından kaynaklanıyor. Burada da var, bu torba
kanunda da var maalesef. Torba kanunun sebebi bu. 
Şimdi,
bu torba kanunda da -arkadaşlarım da ifade ettiler- getirildi bir teklif,
teklif ile tasarı birbirine karışmış. Ben hayatımda ilk defa görüyorum
arkadaşlar. Bakın, Plan ve Bütçe Komisyonunun kabul ettiği metin, Hükûmetin
teklif ettiği metin; o kısımda, bakın, Plan ve Bütçe Komisyonunun kabul ettiği
metinde “Şanlıurfa İline İstiklal Madalyası Verilmesi ile Bazı Kanun ve Kanun
Hükmünde Kararnamelerde Değişiklik Yapılmasıyla İlgili Kanun Tasarısı” diyor
başlık. Sıra sayısı 273’te Şanlıurfa yok, henüz çıkmış değil, 1’inci madde
“Şanlıurfa” olarak duruyor. Böyle bir usul yok, böyle bir şey yok. Ben ilk defa
görüyorum. 
Yine,
söyledi arkadaşlarım, etkinlik analizi yapılmadı. Etkinlik analizinin muhakkak
yapılması lazım ilgili kanunlarda. Bu özellikle sizin döneminizde çıktı, bu
dönemde özellikle yapılması lazım. 5018 sayılı Kanun bunu emrediyor. 
Yine,
meslek kuruluşlarının görüşlerinin alınması lazım. Kayıtlara bakarsak herkese
haber verilmiş ama gelip de doğru dürüst konularını anlatmadılar, gelemediler,
doğru dürüst toplantılara katılmadılar, görüşlerini açıklayamadılar. 
Ve gerekçeler
çok yetersiz. Biz -hukukçular bilir- bir kanun lafzından yeteri kadar bir
şeyler anlamadığımız zaman onun gerekçesine bakarız, ne demek istemiş. Şimdi,
gerekçeler yok. Gerekçeler kanun metnini neredeyse çok az farklı cümlelerle
aynen tarif ediyor. Gerekçeler çok yetersiz. En az 5 komisyona sorulması
gerekiyordu, ilgili komisyonların da görüşlerinin alınması gerekiyordu. Burada
20’ye yakın kanunu ilgilendiren birbirinden çok farklı maddeler var. En az 5
komisyona sorulması, onların görüşlerinin alınması gerekiyordu, hiçbirisinden
görüş alınmadı. Hepsi Plan ve Bütçe Komisyonu tarafından, bizler tarafından
buraya getirildi, görüşülebildiği kadarıyla. Ve yine Anayasa’ya aykırı hükümler
var, bunları tekrar etmek istemiyorum, maalesef bu vaziyette buraya geldi. 
Değerli
arkadaşlarım, neler var? Sosyal yardımlarla, sosyal hizmetlerle, sosyal
politikalarla ilgili çok önemli hükümler var. İmar mevzuatıyla, çevre ve şehir
konusuyla ilgili çok önemli hükümler var. Kara yolları zorunlu sorumluluk
sigortasıyla ilgili önemli hükümler var. İstiklal Madalyası zaten, Şanlıurfa
meselesi var. SPK’yla ilgili hükümler var. Suç gelirlerinin aklanması,
terörizmin finansmanıyla ilgili, kara parayla ilgili maddeler var. SGK’yla
ilgili maddeler var. İçişleri Bakanlığıyla ilgili maddeler var. 
Şimdi, diğer
arkadaşlarım farklı konuları anlattılar, ben de sosyal yardımlara değineyim.
Şimdi, 65 yaş aylığıyla ilgili olarak daha üç sene olmadı, geçen dönem, 2013
yılında yine bir torba kanun geldi, bir torba kanunla biz bir değişiklik
yaptık, üç sene olmadı, bakın 2013’ün Haziranındaydı o değişiklik, şimdi nisan
ayının başındayız, üç sene tamamlanmamış, yine o maddeyi değiştiriyoruz, o
maddeyi yine değiştiriyoruz. 
Sosyal yardımlar
konusu, Türkiye için çok önemli bir mesele. Geçen yıl –tam, kesin olarak
Bakanlık rakam veremiyor ama- 25 ile 28 milyar lira arasında bir harcama
yaptığımız söyleniyor sosyal yardımlarla ilgili olarak. Çok büyük bir rakam, çok
önemli bir rakam ama Bakanlık henüz sosyal yardım ile sosyal hizmetin ayrımının
farkında değil. Sosyal hizmet nedir, sosyal yardım nedir; Bakanlık kayıtlarında
bununla ilgili bir şey yok. Yaptıkları yardımları “sosyal yardım” ve “sosyal
hizmet” diye henüz ayıramamışlar, bir sistemleri yok. Kime veriyoruz? Kaç
kişiye veriyoruz? Tahminî olarak 14 milyon kişiye verildiği söyleniyor bu
sosyal yardımların. Kaç kişiye veriliyor, kaç yer tarafından veriliyor, tam
belli değil. 45 farklı kurumdan 15 farklı türden sosyal yardımın ya da sosyal
hizmetin yapıldığı tahmin ediliyor. Şimdi, 45 farklı kurum olur mu? Bir ülkede
bir sistem olması gerekir, tek elden yapılması gerekir, mükerrerliklerin
olmaması gerekir, boşluk olmaması gerekir. Yardım yapılmaması gereken kişilere
yardım yapılıyor, yapılması gerekenlere de gerektiği kadar yapılamıyor.
Şimdi,
65 yaş aylığını da daha önce tuttuk değiştirdik -dediğim gibi- 2013’te, üç sene
geçmeden tekrar değiştiriyoruz. Tamam, daha makul bir düzenleme yapacağız ama
geçen sefer sayın bakanlara “Böyle yapalım.” denildi, şimdi de “Böyle yapalım.”
deniliyor, ona göre değişiklikler geliyor; bunlar olmaz. 
Sosyal
yardım harcamalarının gayrisafi millî hasılaya oranı… Biraz önce o rakamları
verdim, önemli rakamlar ama Türkiye’de kamunun sosyal yardımlarının gayrisafi
yurt içi hasılaya oranı 5,5’u yakalamamış henüz; Avrupa’da bu, 25’e yakın. Onun
için, bizim hâlâ çok daha fazla sosyal yardım yapmamız gerekiyor. Sosyal
yardımlar konusunda almamız gereken mesafe var. Onun için, sosyal yardımları
öyle 1-2 madde olarak değil de tüm olarak ele almamız, bütüncül bir kanun
yapmamız lazım, bir temel kanun olarak da burada oturup ayrıntılı görüşmemiz
lazım. Böyle 2 madde o torbada, 3 madde öbür torbada; bu şekilde başarılı
olmamız mümkün değil, doğru iş yapmamız mümkün değil.
Yine,
bizim sosyal yardım bütçemiz, gayrisafi yurt içi hasılaya oranladığımız zaman
1,33’e tekabül ediyor 2015’te de, 2016’da da; Avrupa’da bu, 5’e yakın. Yani
bizim sosyal yardımlarla ilgili, sosyal hizmetlerle ilgili yapmamız gerekenler
var. Henüz hiçbir şekilde sistemimiz yok maalesef. 
Bir
diğer konu, arkadaşlarım değindi ama ben de söylemek istiyorum, bu kara yolları
sorumluluk sigortasıyla ilgili olarak, biliyorsunuz, kamuoyunda bir algı
oluştu. “Çok pahalı” dendi, insanlar çok fazla şikâyet etti, o nedenle konu
buraya geldi, Komisyonumuza o nedenle geldi. Peki, böyle geldi de bundan sonra
ucuzlayacak mı? Yok, öyle bir şey yok. Ucuzlamayacak. Niye ucuzlamayacak? Çünkü
o yönde bir değişiklik yapmadık. Belki ileriki yıllarda, aktüeryal hesaplar
yapılacak, çok ileriki yıllarda belki ucuzlayacak ama yakın zamanda poliçelerle
ilgili olarak bir ucuzlama söz konusu değil. 
Ne
yapıldı? Kara yolları sorumluluk sigortası, zorunlu sorumluluk sigortası,
arkadaşlar, şoför esnafıyla ağırlıklı olarak ilgilidir. Şoför esnafı dedi ki:
“Bana çok büyük bir yük getiriyor, bunu düşürelim.” Ama dediğim gibi henüz
düşmeyecek. Ama onlar nedense tatmin oldular, güçlü olarak gelmediler
Komisyona, tatmin oldular. Ama sigorta şirketleri, kendisiyle ilgili bazı
düzenlemeleri yaptı; daha güzel hazırlanmışlar, takdir etmek lazım; kendi
dernekleri geldi, kendi dertlerini, sıkıntılarını gayet güzel anlattılar.
Onlar, istedikleri şekilde bir düzenleme aşağı yukarı yaptılar. Şimdi onların
lehinde bir düzenleme yapılmış gibi görünüyor. Ama mağdur olan, kim oldu?
Zorunlu trafik sigortasında mağdur olan, hak sahibidir, yani üçüncü kişi; şoför
esnafının dışında, sigorta şirketlerinin dışında yolda bir kazaya muhatap olan
kişi. O kişilerle ilgili tazminatları biz kısıtladık, onların alacağı
tazminatlarla ilgili olarak birkaç maddede yoğunlaşma yaptık. Bundan sonra
alacakları tazminatlar, örneğin, ortalama olarak 200 bin liraysa, şimdi bunun
çok çok altına, 50 bin liralara düştü. Bundan sonra çok düşük tazminatlar alacaklar.
Konu bu, kara yolları zorunlu trafik sigortasında maalesef. 
Değerli
arkadaşlar, çok önemli bir konu da burada Kanal İstanbul’la ilgili olarak
geldi. Arkadaşlarım çok girmediler, ben o konuya müsaadenizle girmek istiyorum.
Şimdi, Kanal İstanbul’un hakikaten fizibilitesi yok, projesi yok henüz. Nedense
kanun değişikliklerini yapıyoruz henüz fizibilitesi, projesi olmayan bir
projeyle ilgili ama afaki olarak “25 metre derinliğinde bir şey olsun.”
deniyor, 470 metre genişliğinde bir alan kamulaştırılacak, 45-50 kilometre
olacağı tahmin ediliyor -dediğim gibi, fizibilite yok henüz- ve en az 13 milyar
dolarlık bir maliyeti de olacak diye tahmin ediliyor. 360 milyon metrekare
alanın kamulaştırılması gerekebilecek, bunlar içerisinde de 4 milyon
metrekareden fazla mera var. Mera alanı da 4 milyon metrekareden fazla.
Şimdi,
böyle bir konuda Karadeniz, Marmara, Akdeniz suları, o suların yapısının
değişmesi, akıntıların yönlerinin değişmesi, Karadeniz’deki canlının Marmara
Denizi’ne, Akdeniz’e akacak olması, doğanın yapısının değişiyor olması,
Karadeniz’in durumunun değişmesi nedeniyle konuya muhatap olabilecek Romanya,
Rusya, Bulgaristan gibi ülkelerin devreye girebilecek olması, Montrö Boğazlar
Sözleşmesi, uluslararası hukuk vesaire yani birçok konu söz konusu bu maddeyle
ilgili olarak. Hiç o taraflarına girmedik, hiç o tarafları maalesef
konuşulmadı, hâlbuki çok önemli bir konu bu. Uluslararası hukuku
ilgilendiriyor, kendi iç hukukumuzu çok fazla ilgilendiriyor -çok önemli-
vatandaşımızı ilgilendiriyor, hayatımızı ilgilendiriyor.
Değerli
arkadaşlar, bakıyorum, burada çok fazla İstanbul Milletvekili yok bu saatte
ama…
MAHMUT
TANAL (İstanbul) – Buradayız.
BİHLUN
TAMAYLIGİL (İstanbul) – Buradayız.
GARO
PAYLAN (İstanbul) – Buradayız.
MEHMET
BEKAROĞLU (İstanbul) – Buradayız.
ŞİRİN
ÜNAL (İstanbul) – Buradayız.
BÜLENT
KUŞOĞLU (Devamla) – Var, evet, birkaç arkadaşımız burada.
…genellikle
yatırımların, özellikle Ulaştırma Bakanlığı yatırımlarının yüzde 70’inden
fazlası İstanbul’da, neden İstanbul’da?
BAŞKAN
– İstanbul Milletvekili, Divanda oturuyor şu anda Sayın Kuşoğlu.
BÜLENT
KUŞOĞLU (Devamla) – O zaman İstanbul milletvekillerine şunu söylüyorum:
Ulaştırma Bakanlığının yatırımlarının yüzde 70’inden fazlası İstanbul’da, siz
İstanbul milletvekilleri olarak alkışlayabilirsiniz ama biz Anadolu’daki
milletvekilleri olarak, nüfusun çoğu, alanın çoğu bu tarafta olanlar olarak
bunu takdir etmiyoruz. Niye yüzde 70’inden fazlası İstanbul için olsun,
Anadolu’nun ihtiyacı var, Anadolu’yu yerinde tutmamız lazım. Güvenlik
açısından, istihdam açısından, ekonomik gerekçelerle Anadolu’ya çok daha fazla
yatırım yapılması lazım. Böyle bir plansızlık olur mu? 
Yine
bu yatırımda, bakın bu Kanal İstanbul’u dâhil etmeden bu rakamı verdim. Sayın
Bakanla da konuştum. Sayın Bakan da bunu inkâr etmedi, kabul etti. Neden bu
şekilde…
OSMAN
AŞKIN BAK (Rize) – Rize’ye havaalanı yapıyoruz. Ovit Tüneli’ni yapıyoruz.
BÜLENT
KUŞOĞLU (Devamla) – Yüzde 70’i İstanbul’da, Anadolu’da da yapılacak herhâlde,
bir şeyler yapılsın ama yok. 
OSMAN
AŞKIN BAK (Rize) – Ilgaz Tüneli’ni yaptık. 
BÜLENT
KUŞOĞLU (Devamla) – Bakın, Türkiye’deki güvenlik sorununun önemli bir bölümü,
yerinde, Anadolu’da yatırım yapmamamızdır. Şu anda farkında olalım, olmayalım,
Türkiye’de 20’ye yakın temerküz merkezi var, onun dışındaki yerler boşalıyor,
onun dışındakiler sirkülasyon şeklinde belli merkezlere taşınıyorlar. Öbür
yerlerde kimseyi tutamıyoruz. Niye? O taraflara yatırım yapmadığımız için. 
OSMAN
AŞKIN BAK (Rize) – Hızlı tren yaptık, yollar yaptık. 
BÜLENT
KUŞOĞLU (Devamla) – Bilerek yapsak, bir plan, program dâhilinde biz belli
yerlere insanları yığıyoruz, özellikle bunu teşvik ediyoruz desek anlarım ama
öyle bir planımız, programımız yok, ifade edilen böyle bir şey yok. Ama Anadolu
boşalıyor, ilçelerimiz boşalıyor. Ankara’nın bile 25 ilçesinin çoğu şu anda
boşalıyor, sadece merkeze doğru geliyor insanlar. Hâlbuki, bunun bir planı,
programı olur, bilinçli bir şekilde insanların nerede ikamet etmesini,
çalışmasını, doymasını istiyorsak ona göre bir projelendirme yaparız, plan
yaparız. Maalesef yok bütün bunlar. 
Arkadaşlar,
bir de tabii, işin öbür boyutu var. Şöyle bir hikâye anlatayım, gecenin bu
vakti bu teknik konulara girmemiz tabii, zor oluyor, dinlemeniz de zor oluyor:
Bir baba, köyünden çıkmış, yıllar sonra çok zengin olmuş “Çocuğumu da
götüreyim, görsün benim nereden geldiğimi, ne olduğumu bilsin.” demiş. Köyüne
götürmüş, amca oğlunda hafta sonu misafir kalmışlar, iki gece kalmışlar, kendi
bahçeli evlerine dönmüşler, İstanbul’a. Baba sormuş: ”Oğlum, ne gördün, ne
anladın?” “Baba, biz çok fakiriz, onlar çok zengin.” “Nasıl olur?” demiş, tam
tersini göstermek istiyor hâlbuki. “Baba, bizim bahçemizde bir köpeğimiz var,
onların dört köpekleri vardı.” demiş. “Bizim bir küçük havuzumuz var
bahçemizde, onların koca dereleri vardı. Bizim bahçemizde birkaç tane
ışıklandırmamız var, onların yıldızları vardı.” Çok da güzel bir yaz günü
gitmişler herhâlde. “Onlar, bizden çok daha zengindi.” demiş.
Zenginlik,
aslında doğaya sahip olmaktır hakikaten. Yani bununla ne demek istediğimi
herhâlde anladınız. Yani betona yatırım yapmakla bu iş olmuyor, bunları
görmemiz lazım.
Kanal
İstanbul bu açıdan -ekonomik açıdan çok yanlış ama- doğanın tahrip edilmesiyle
de büyük bir yanlışlık içeriyor, bunu çok iyi değerlendirmemiz lazım. Belki
Kanal İstanbul Projesi, referandum gerektiren çok önemli bir projedir. Onun
için, böyle fizibilitesi yapılmadan, projelendirilmeden, neyin ne olduğu belli
olmadan kanun yapmamız çok büyük bir yanlışlık oluyor. Maalesef, çok büyük bir
yanlışlıktır, çok acil bir durummuş gibi getiriyoruz.
Bunun
haricinde, değerli arkadaşlar, mesela SPK’yla ilgili bazı düzenlemeler var. Bir
para piyasası oluşturuyoruz, karşı taraf oluşturuyoruz. Niye? Son zamanlarda
ekonomideki gelişmelerle sıkıştık. Türk parası teminat alınamıyor artık, Türk
parası teminatı kabul etmiyorlar, onun için yabancı para teminatının kabul
edilmesi lazım. Daha fazla sıcak para gelebilmesi için, likit imkânlarının daha
da artması için para piyasası oluşturduk; karşı taraf hizmetleri veriyoruz bu
takas odasıyla, bununla ilgili bir düzenleme yapıldı. Onun dışında çok acil
olduğunu düşünmüyorum.
Onun
dışında, terörizmin finansmanı ve suç gelirlerinin aklanmasıyla ilgili
düzenlemeler var, teknik bazı düzenlemeler, arkadaşlarımız bunların gerekli
olduğunu söylediler ama, ben, özellikle Sosyal Güvenlik Kurumuyla ilgili olarak
aldığımız denetmen kadrolarını izah edemiyorum. Orada müfettişler de var, daha
fazla yetkileri olan müfettiş arkadaşlar bunlar, dolayısıyla daha iyi denetim
yapmaları gerekir, daha iyi eğitilmeleri gerekir, ama müfettiş kadrolarına
yatırım yapmıyoruz, yetkili olanlara.
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) - Yetkisiz olanlara önemli ölçüde yatırım yapıyoruz, bunu da
bir yanlışlık diye görüyorum.
Gecenin
bu vakti sabırla dinlediniz, çok teşekkür ediyorum.
Saygılar
sunuyorum. (CHP ve MHP sıralarından alkışlar)
BAŞKAN
– Teşekkür ederim Sayın Kuşoğlu.
Şahsı
adına Şirin Ünal, İstanbul Milletvekili. 
Buyurunuz
Sayın Ünal. (AK PARTİ sıralarından alkışlar)
Süreniz
on dakikadır.
ŞİRİN
ÜNAL (İstanbul) – Sayın Başkan, değerli milletvekilleri; huzurlarınıza
getirilen tasarının tümü üzerinde şahsım adına söz almış bulunmaktayım. Bu
vesileyle yüce heyetinizi saygıyla selamlıyorum.
Sözlerime
başlamadan önce, terörle mücadele esnasında şehit düşen tüm güvenlik güçleri
kardeşlerimize Allah’tan rahmet, kahraman gazilerimize sağlık ve afiyet
diliyorum.
Kurulduğu
günden bu yana geçen yaklaşık on beş yıl boyunca sosyal devlet olma
sorumluluğunu yerine getiren AK PARTİ’nin gündemi, her zaman milletten yana ve
hizmetten yana olmuştur. İktidara geldiğimiz günden itibaren, sosyal devlet
olmanın gereği olarak birçok önemli politika hayata geçirilmiş olup bugün
2023’ü hedefleyen ve dünyanın en büyük 10 ekonomisinden biri olma gayreti
içerisinde olan bir Türkiye mevcuttur. AK PARTİ, milletin partisi olma yolundan
hiçbir zaman ayrılmadan aynı sevda ve kararlılıkla aziz milletimize hizmet
etmeyi sürdürecektir.
Değerli
milletvekilleri, buradan hareketle 64’üncü Hükûmet Programı’mızda ve 2016 yılı
Eylem Planı’mızda yer verilen bazı konuların hayata geçirilmesi gerekmektedir.
Yüksek müsaadenizle, huzurlarınıza getirilen 273 sıra sayılı Tasarı’nın neler
getirdiğinden kısaca bahsetmek isterim.
65
yaş aylığı alan vatandaşlarımızın, kimin yanında yaşarsa yaşasın, maaşlarını
almaları ve maaşlarında kesinti ve duraksama olmamasının sağlanması; Kanal
İstanbul için yasal düzenlemenin yapılması; kentsel dönüşüm kapsamına girmek
şartıyla izinsiz yapılara elektrik, su ve doğal gaz bağlanması, sosyal destek
alan vatandaşlarımızdan istihdam edilenlerin işveren sigorta priminin
desteklenmesi, gençlerin genel sağlık sigortası prim borçlarının silinmesi,
sermaye piyasasında kurumsal yatırımcıların teşvik edilmesi hususlarına ilişkin
düzenlemeler yapılmaktadır. Ayrıca tasarıyla, uygulamada “zorunlu trafik
sigortası” olarak adlandırılan sigorta teminatının içeriğinde meydana gelen
tereddütlerin giderilmesi amacıyla zorunlu trafik sigortası teminat içeriğinin
sigortacılık ilkelerine ve değişen şartlara uyumlandırılması, sendika ve konfederasyonların,
ilgili mevzuatına göre belirlenen şehit yakınları ve gazilere ayni ve nakdî
yardımda bulunabilmeleri, işçilerin yıllık izinlerini her defasında altı günden
az olmamak üzere 5 defada kullanabilmelerinin önünün açılması, kayıt dışılıkla
mücadelede yetkinliği artırmaya yönelik olarak 2.610 sosyal güvenlik denetmeni
ve sosyal güvenlik denetmen yardımcısı kadrosunun ihdas edilmesi, Mali Suçları
Araştırma Kurulu Başkanlığının, yükümlüler nezdinde veya bunlar aracılığıyla
yapılmaya teşebbüs edilen işlemlerin, işleme konu mal varlığının aklama veya
terörün finansmanı suçuyla ilişkili olduğuna dair şüphe bulunması hâlinde
yetkili makamlara intikal ettirmek üzere yedi iş günü süreyle askıya alma
yetkisinin verilmesi, Anayasa Mahkemesinin iptal kararı üzerine riskli
alanların sınırları içinde olup riskli yapılar dışında kalan diğer yapıların
değerleme çalışmalarında yapının riskli olmadığının gözetilmesiyle riskli
yapıların bulunduğu taşınmazlarda ve rezerv yapı alanlarında her türlü imar ve
yapılaşma işlemlerinin iki yıl süreyle geçici olarak durdurulabilmesi ve
uygulamanın gerektirmesi hâlinde bu sürenin bir yıl daha uzatılabilmesi, Kültür
ve Turizm Bakanlığı ile Maliye Bakanlığı tarafından, üzerinde konaklama amaçlı
turizm tesisleri yapılmak üzere adlarına kamu arazisi tahsis edilen belgeli
yatırımcılar ve işletmecilerden 1 Ocak-31 Aralık 2016 tarihleri arasındaki
dönemde tahsil edilmesi gereken kira, kesin tahsis, irtifak hakkı, kullanma
izin bedelleri ve hasılat payları ile ecrimisillerin ödenmesinin bir yıl
süreyle ertelenmesi, terörizmin finansmanı suçuyla mücadelenin daha etkin
yürütülebilmesi için ihtiyaç hâline gelen şirket yönetimine kayyum tayini,
iletişimin tespiti, dinlenmesi veya kayda alınması, gizli soruşturulması,
soruşturmacı görevlendirilmesi ve teknik araçlarla izleme tedbirlerinin
terörizmin finansmanı suçu bakımından da uygulanabilmesi, Anayasa Mahkemesi
kararı üzerine 666 sayılı Kanun Hükmünde Kararnamenin murakıp ve uzmanlara
ilişkin hükmünün yeniden düzenlenmesi, Emniyet Genel Müdürlüğünün taşra
teşkilatına 15 bin “polis memuru” unvanında kadro tahsis edilmesi, İstiklal
Savaşı’nda şehir halkının verdiği destansı mücadeleyle büyük kahramanlık
göstermiş olan, 12 Haziran 1984 tarihli ve 3020 sayılı Kanun’la “şanlı” unvanı
verilen Urfa ilimize İstiklal Madalyası verilmesi sağlanacaktır. Tasarıyla,
yaşanan bazı problemlerin çözümü amaçlı çeşitli kanunlarda da değişiklik
yapılmaktadır. 
Ben
de şahsım adına bu tasarının lehinde olduğumu beyan ediyor, ülkemiz adına
hayırlı olmasını temenni ediyor, hepinize selam ve saygılarımı sunuyorum. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim Sayın Ünal. 
Şahsı
adına ikinci konuşmacı, Mehmet Bekaroğlu, İstanbul Milletvekili. 
Buyurunuz
Sayın Bekaroğlu. (CHP sıralarından alkışlar) 
Süreniz
on dakikadır. 
MEHMET
BEKAROĞLU (İstanbul) – Teşekkür ederim Sayın Başkanım. 
Arkadaşlar,
gecenin bu vakti hepinizi saygıyla selamlıyorum. 
Bugünkü
mesaimizin 12’nci saatindeyiz. Ben psikiyatri uzmanıyım; zihin, beyin çalıştım.
Böyle bir çalışma olmaz arkadaşlar. Bu şekilde çalışarak yasa falan çıkarılmaz,
bu şekilde çalışarak milletin menfaatine olan şeyin ne olduğunu bilmemiz mümkün
değil. Komisyonlarda da aynı şeyleri yapıyoruz. Yangından mal kaçırılma
hikâyesi. 
Niye
böyle oluyor? Bakın, şunun için böyle oluyor: Sürekli olarak vesayetten falan
bahsediyorsunuz, “Vesayet sistemiyle mücadele ettik, yendik.” falan diyorsunuz
ama böyle bir şey yok arkadaşlar. Bu, vesayetin ta kendisi. Yani,
milletvekilleri, ben iddia ediyorum… Komisyonda arkadaşlara da sordum, kimse de
ses çıkarmadı, sadece öfkelendiler. Ya, arkadaşlar, evet, biraz önce başlıkları
okudu arkadaşımız ama nedir bunların içeriği, kime ne getiriyor, bunları
konuştunuz mu, tartıştınız mı? Bu soruların hiçbirinin cevabı yok. Bize bir şey
getiriyorlar, bir yerlerde karar veriliyor -kimdir onları da biraz sonra
söyleyeceğim- ondan sonra, siz geliyorsunuz, burada el kaldırıyorsunuz.
Milletvekilleri yani hepimiz el kaldırıyoruz. Bu, vesayetin ta kendisidir. 
Peki,
kim oraya etki edebiliyor? Güçlü olanlar etki edebiliyor değerli arkadaşlarım.
Devletin görevi, vatandaşları, zayıf olan insanları korumaktır. Devlet, bunun
için vardır, vatandaş için vardır ama özellikle zayıf olan insanları korumak
için vardır. Fakat bu çıkardığımız yasalarda, bu yaptığımız çalışmalarda zayıf
olanlar yok; onlar, bilgi sahibi olamıyorlar, örgütlü değiller, güçlü değiller,
seslerini ulaştıramıyorlar. 
Bir
tane örnek vereyim değerli arkadaşlarım. Şimdi, bu zorunlu trafik sigortasıyla
ilgili getirilen düzenleme. Yani millete yalan söylemeyelim, yakışmaz bu bize,
kimseye yakışmaz bu. “Efendim, sigorta primleri arttı, bunu düşüreceğiz.” Yok
böyle bir şey. Niye böyle bir şey söylüyorsunuz? Sigorta şirketleri geldiler,
güçlüler, iyi lobi oluşturdular, yüzde 70-80 zaten yabancı sermaye, lobi
oluşturdular; biz komisyonda da, alt komisyonda da gördük ve istediklerini
yaptırdılar. Sigorta primleri filan düşmüyor yani böyle popülizm filan yok,
öyle bir şey düşmüyor. Ne oluyor peki? Biraz evvel arkadaşımız söyledi. Üçüncü
şahıslar yani kazada zarar gören insanlar, vatandaşlar, yolda yürüyen birisi,
kazada zarar görüyor. İşte o insanların -biraz evvel Bülent Bey ifade etti-
ortalama 200 bin civarında olan bir tazminatı 50 bine düşüyor arkadaşlar. Peki,
“Sigorta şirketleri zarar ediyor.” Ediyor mu etmiyor mu, nedir, bunlar
tartışılabilir ama bunun faturasını garibanlara çıkarıyoruz. Niye garibanlara
çıkarıyoruz arkadaşlar? Hani kimsesizlerin kimsesi, fakir fukaranın, garibanın
Adalet ve Kalkınma Partisi? Üstelik de “adalet” ismi var. Niye garibanlara
çıkarıyoruz? Çünkü onların sesi çıkmıyor, onlar gerçekten gariban, onlar
örgütlü değil. Peki, kime bu yasaları çıkarıyorsunuz? Güçlü olanlara
çıkarıyoruz, örgütlü olanlara çıkarıyorsunuz, yazıktır. 
Öyle
şeyler yapılıyor, yazılıyor ki milletvekilleri bile anlamıyor. Bize Plan ve
Bütçe Komisyonunda bakanlar, bürokratlar bu yasanın birçok maddesinin
gerekçesini anlatamadılar arkadaşlar, niye çıkardıklarını anlatamadılar.
İktidar partisi milletvekilleri için de aynı şey söz konusudur, onlar için de
“Niye çıkıyor?” sorusunun cevabı yoktur. 
Değerli
arkadaşlar, ben size söyleyeyim niye çıkıyor bu yasa: Göstermelik bir popülizm
yapılıyor “65 yaş maaşını artırıyoruz.” filan diye. Ya, artırdığımız filan yok,
217 lira veriyoruz arkadaşlar. İşte, şimdi göstergeler filan biraz arttı; belki
bir miktar 50 lira, 30 lira bir artış olacak. Peki, nasıl hesaplıyorsunuz
bunları? İşte, karı koca, asgari ücretin üçte 1’i. Ya, asgari ücret, kaç lira
arkadaşlar? 1.300 lira. Böldüğünüzde ne oluyor? 400 küsur lira. 217 de siz
verdiniz, o şeyde hesaplarsak 600 lira. Nasıl geçinir insanlar? Yapmayın,
etmeyin ya! Bunları yaparak bu popülizmle bir yere gidemezsiniz ama işin içinde
ciddi rantlar var, bunu söylemiyorsunuz. 
Bakın,
değerli arkadaşlarım, dikili ağacı yok bir insanın. İddia ediyorum, herkesin
dikili ağacı var, en garibanın bile var. Nedir onlar, biliyor musunuz? Şimdi,
rant olarak paylaşılacak olan meralar, kışlaklar, kıyılar, yaylaklar; bunlar
hazinenin malları, bunlar hepimizin mallarıdır. Şimdi, siz bunu niçin yaptınız,
kimin için olacak, gelecek kuşakları nasıl etkileyecek, İstanbul’u nasıl
etkileyecek; oranın ekonomisini, beşerî yapısını, uluslararası ilişkilerini
nasıl etkileyecek? Hiçbir etki analizi yapmadan, yapmaya giriştiğiniz Kanal
İstanbul… 
Bakın,
bakanlarınız, uluslararası emlak fuarlarında geziyor ve Türkiye’deki emlakleri
pazarlıyor. Kimin emlakleri, kimin arsaları, nedir? İşte, dikili ağacı olmayan
garibanların arsalarını pazarlıyorsunuz, bunu yapıyorlar. Niye gittiler
Fransa’ya? Çıksınlar, anlatsınlar bakanlar, neyi pazarladılar? İstanbul’da
pazarlanacak bir şey kaldı mı arkadaşlar? Kalmadı. Ama bu değişikliklerle, bu
yapılan şeylerle, bilgi asimetrisiyle sıradan vatandaş ne olduğunu bilmiyor. 
Bakana
ısrarla sordum, Çevre ve Şehircilik Bakanına: Sur’la ilgili düzenlemeler
getirdiniz, ne yapıyorsunuz burada? İşte “acil kamulaştırma” güzel. “Biz, acil
kamulaştırma kararı aldık ama gideceğiz konuşacağız, isteyene para vereceğiz,
isteyene TOKİ’nin yaptığı konutlardan vereceğiz.” Peki vereceksen niye önceden
kamulaştırma yapıyorsun? Şimdi, vatandaşın başında Demokles’in kılıcını
sallandırıyorsun, “Ölümlerden ölüm beğen, sen bana mecbursun.” diyorsun, ondan
sonra pazarlık yapacak. Peki, arkadaşlar, size soruyorum: Bu, devlete yakışır
bir şey midir? Yani bir devlete, güçlü bir devlete yakışır bir şey midir?
Gerçekten insafla, vicdanla bunun bir ilişkisi var mıdır? Israrla soruyorum
Sayın Bakana: Burada binasını, yerini vermek istemeyen insan ne olacak, kendi
evinde kalabilecek mi? Buna cevap vermiyor, veremiyor çünkü gerçekten oralar
birilerine rant, peşkeş çekilecek. “Ya, bu, rant, peşkeş çekilecek.” dediğimiz
zaman kızıyorsunuz ama geçmişteki örnekler var. Tek tek İstanbul’daki arsaları
satmayın. Bakın, İstanbul’da TMSF’nin elinde olan bir arsa -daha evvel de bu
kürsüden ifade ettim- 12 milyon civarında bir parayla satıldı hiçbir imar
değişikliği yapılmadan. Sonra, orada imar değişikliği yapıldı, yüz binlerce
metrekare kapalı alanı olan büyük bir rant oluşturuldu ve o rant 750 milyon
dolara kadar ulaştı değerli arkadaşlarım. Böyle yerler kalmadı. Şimdi,
gideceksiniz, meraları, kışlakları, hepimizin olan yani dikili ağacı olmayan,
“Ben bu ülkenin vatandaşıyım.” hissine kapılmamıza sebep olan arsaları hiç bana
sormadan yani vatandaşa sormadan bu arsaları devredeceksiniz. 
Değerli arkadaşlarım, bu zorunlu trafik
sigortası meselesi, gerçekten ciddi bir mesele yani burada geri adım atma
hakkınız hâlâ var. 
Bir de bu yapılan düzenlemelerde
eşitlik ilkeleri gözetilmiyor, bakılmıyor. 
Şimdi, 65 yaşla ilgili bir şey
getiriliyor ama hemen 65 yaşın bitişiğinde olan engellilerle ilgili bir şey
gelmiyor. Bu konularla ilgili değişiklikler yapacağız.
Sendikaların şehit ailelerine yardım
etmesiyle ilgili bir düzenleme getiriliyor, çok iyi ama biz ısrarla Komisyonda
dile getirdik, “Bunu iş kazalarında kaybettiğimiz insanlara -ki 2015 yılında
1.730 kişiyi kaybettik, ‘iş cinayetleri’ diyoruz biz onlara çünkü ihmalle
oluyor bunlar- onlara da getirin.” dedik, reddettiler. “Genel Kurulda
bakacağız.” dedi Sayın Bakanım, bekliyoruz, bakalım nasıl bakacaklar? 
Değerli arkadaşlarım, büyük bir proje
yapıyorsunuz, Kanal İstanbul, çok büyük bir proje. Tartışırız, niye karşıyız,
değiliz, tartışabiliriz bunları. Çok büyük bir proje, asgari 13 milyar dolar
olacağını söylüyoruz. Gerçekten şu anda yaşayanları, İstanbul’un beşerî
coğrafyasını, ekonomisini, çevreyi, dünya kadar şeyi ilgilendirecek; gelecek
kuşakları ilgilendirecek, İstanbul, bambaşka bir şehir olacak, Anadolu,
İstanbul’a akacak, uluslararası boyutu var. Şimdi, burada şöyle çok uyanıklık
yaparak, iki tane kelimeyi değiştirerek “Yolun arkasına ‘su yolu’ diye bir
kelime getirelim, her şeyi hallederiz.” Ya, böyle bir şey olabilir mi
arkadaşlar? Bu milletin bu kadar büyük parasını bir yere yatıracaksınız ve iki
kelimelik değişiklikle “bunları yaparız” diye. Böyle şey olmaz. 
Bakın, sizin gibi iktidarları çok
gördük burada. Aslında iktidarlar hep değişti, bürokratları çok gördük, hep
aynı şeyleri yaptılar bize; geldiler, burada hep aynı şeyleri yaptılar, size de
aynı şeyleri yapıyorlar. Olmaz değerli arkadaşlarım, bunlar yanlıştır. Eğer
böyle bir ihtiyaç varsa, bu, kamu yararınaysa oturulur, etki analizleri
yapılır. Bu, ne anlama geliyor, ne oluyor, maliyeti ne olacak, çevreyi nasıl
etkileyecek, insanları nasıl etkileyecek, hangi kanunlarda ne gibi
değişiklikler yapmamız gerekiyor, burada kamu yararı nedir, üretilecek rantı
kentlilere nasıl dağıtacağız, ne yapacağız? Bütün bunların hesabı kitabı
yapılır ve böyle bir yasa çıkarılır. Böyle bir şey yapmıyorsunuz. Ne
çıktığından haberdar bile değilsiniz değerli arkadaşlarım. 
Peki,
bunları yapıyoruz, burada bu yasaları bu şekilde çıkarıyoruz, bunu birbirimize
anlatıyoruz. Peki, yarın bu insanlara nasıl anlatacağız? Mesela, Anayasa
Mahkemesinin yapmış olduğu şeye arkadan dolanarak bir değişiklik yaptınız.
Anayasa Mahkemesi “Yapmayın.” dedi, siz yine yaptınız. Yani, benim binam riskli
değil, riskli değil benim binam. Aynen riskli binalar gibi davranarak o malı,
mülkiyet hakkımı çiğneyerek benim elimden alıyorsunuz. Anayasa Mahkemesi size
dedi ki: “Bu, yanlıştır, yapmayın.” Siz aynı şeyi tekrar getirdiniz. 
(Mikrofon
otomatik cihaz tarafından kapatıldı) 
MEHMET
BEKAROĞLU (Devamla) – Birkaç tane kelime oyunu yaparak, kurnazlıkla… Bu, devlet
olmaya, “adalet ve kalkınma” ismi bulunan partinin özellikle “adalet” ismine
yakışmıyor arkadaşlar.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Bekaroğlu.
Şimdi,
tasarının tümü üzerinde soru-cevap işlemini gerçekleştireceğiz ancak elektronik
sisteme baktığımda soru için talepte bulunan milletvekili olmadığını görüyorum.

Tasarının
tümü üzerindeki görüşmeler tamamlanmıştır. 
Birleşime
iki dakika ara veriyorum. 
Kapanma Saati: 01.19
SEKİZİNCİ OTURUM
Açılma Saati: 01.21
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Ömer SERDAR (Elâzığ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 68’inci Birleşiminin Sekizinci
Oturumunu açıyorum.
273
sıra sayılı Kanun Tasarısı’nın görüşmelerine devam edeceğiz.
Komisyon?
Yok.
Ertelenmiştir.

Gündemin
3’üncü sırasında yer alan Türkiye Cumhuriyeti Hükümeti ile Pakistan İslam
Cumhuriyeti Hükümeti Arasında İzinsiz İkamet Eden Şahısların Geri Kabulüne Dair
Anlaşmanın Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
3.- Türkiye Cumhuriyeti Hükümeti ile
Pakistan İslam Cumhuriyeti Hükümeti Arasında İzinsiz İkamet Eden Şahısların
Geri Kabulüne Dair Anlaşmanın Onaylanmasının Uygun Bulunduğuna Dair Kanun
Tasarısı (1/619) ve Dışişleri Komisyonu Raporu (S. Sayısı: 186)
BAŞKAN
– Komisyon? Yok.
Ertelenmiştir.

Gündemin
4’üncü sırasında yer alan Avrupa Konseyi Terörizmin Önlenmesi Sözleşmesine Ek
Protokolün Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.
4.- Avrupa Konseyi Terörizmin Önlenmesi
Sözleşmesine Ek Protokolün Onaylanmasının Uygun Bulunduğuna Dair Kanun Tasarısı
(1/672) ve Dışişleri Komisyonu Raporu (S. Sayısı: 248)
BAŞKAN
– Komisyon? Yok.
Ertelenmiştir.
Gündemin
5’inci sırasında yer alan İş Kanunu ile Türkiye İş Kurumu Kanununda Değişiklik
Yapılmasına Dair Kanun Tasarısı ve Sağlık, Aile, Çalışma ve Sosyal İşler
Komisyonu Raporu’nun görüşmelerine başlayacağız. 
5.- İş Kanunu ile Türkiye İş Kurumu
Kanununda Değişiklik Yapılmasına Dair Kanun Tasarısı (1/597) ve Sağlık, Aile,
Çalışma ve Sosyal İşler Komisyonu Raporu (S. Sayısı: 170)
BAŞKAN
– Komisyon? Yok.
Ertelenmiştir.
Bundan
sonra da komisyonun olmayacağı anlaşıldığından, kanun tasarı ve teklifleri ile
komisyonlardan gelen diğer işleri, sırasıyla görüşmek için 7 Nisan 2016
Perşembe günü, alınan karar gereğince, saat 14.00’te toplanmak üzere birleşimi
kapatıyorum; iyi geceler diliyorum.
Kapanma Saati: 01.22




(x) 149 S. Sayılı Basmayazı 29/3/2016
tarihli 62’nci Birleşim Tutanağı’na eklidir.


(X) Açık oylama kesin sonuçlarını
gösteren tablo tutanağa eklidir.


(x) 273 S. Sayılı Basmayazı tutanağa
eklidir.




