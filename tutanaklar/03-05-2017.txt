



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
87’nci Birleşim
3 Mayıs 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Manisa Milletvekili Erkan Akçay’ın, 3
Mayıs Milliyetçiler Günü’ne ilişkin gündem dışı konuşması
2.- İstanbul Milletvekili Mahmut Tanal’ın,
Düzce ilinin sorunlarına ilişkin gündem dışı konuşması
3.- Manisa Milletvekili Selçuk Özdağ’ın,
Konya Selçuk Üniversitesi eski Rektörü Profesör Doktor Erol Güngör’ün ölüm yıl
dönümüne ilişkin gündem dışı konuşması
IV.- AÇIKLAMALAR
1.- Bursa Milletvekili Erkan Aydın’ın,
Hükûmetin Bursa’nın dağ ilçelerini bağlayan yolların bitirilmesi için ciddi bir
adım atmadığına ilişkin açıklaması
2.- Mersin Milletvekili Aytuğ Atıcı’nın,
Mersin’in zehir ve ölüm saçan krom atıklarıyla kaderine terk edilmiş durumda
olduğuna ilişkin açıklaması
3.- Kahramanmaraş Milletvekili İmran
Kılıç’ın, işçi ve işverenlerin birbirinin velinimeti olduğuna ilişkin
açıklaması
4.- Mersin Milletvekili Hüseyin Çamak’ın,
Sağlık Bakanlığı Türkiye Kamu Hastaneleri Kurumu ve Türkiye Halk Sağlığı Kurumuna
atananların bir kısmının güvenlik soruşturmasının yedi aydır tamamlanmamış
olmasına ilişkin açıklaması
5.- Adana Milletvekili İbrahim Özdiş’in,
Çalışma ve Sosyal Güvenlik Bakanından Türkiye’nin çocuk işçilerle ilgili ILO
sözleşmelerine neden uymadığını öğrenmek istediğine ilişkin açıklaması
6.- İstanbul Milletvekili Ravza Kavakcı
Kan’ın, 16 Nisanda yapılan referandumla gerçekleşen Anayasa değişikliğiyle
18-24 yaş arası gençlere seçilme hakkı verilmesinden heyecan duyduğuna ilişkin
açıklaması
7.- Edirne Milletvekili Okan
Gaytancıoğlu’nun, ülke ekonomisindeki gizlenemeyen kötü gidişat nedeniyle iş
yerlerinin birer birer kapanmaya devam ettiğine ve Hükûmetin bu konuda ne
yapmayı düşündüğünü öğrenmek istediğine ilişkin açıklaması
8.- İstanbul Milletvekili Sibel Özdemir’in,
on beş yıllık AKP iktidarları döneminde öğrencilerin mutsuz ve başarısız, medya
ile üniversitelerin baskı altında, gazetecilerin hapiste olduğuna ve demokrasi
ve hukukun üstünlüğü mücadelesinin bu baskıcı ve otoriter düzene son vereceğine
ilişkin açıklaması
9.- Sivas Milletvekili Ali Akyıldız’ın,
Sivas İl Özel İdaresi Genel Sekreterliği tarafından yapılmış olan ve birkaç defa
törenle açılışı yapılan et süt kombinasının gerçekten hizmete açılmasının
düşünülüp düşünülmediğini öğrenmek istediğine ilişkin açıklaması
10.- Uşak Milletvekili Özkan Yalım’ın, Uşak
Merkez Karaağaç köylülerinin bir arazi sorunu nedeniyle mağdur durumda olduklarına
ve bu konunun çözülmesini talep ettiklerine ilişkin açıklaması
11.- Balıkesir Milletvekili Mehmet Tüm’ün,
Türkiye Büyük Millet Meclisi Başkanlık Divanının AKP’ye üye olmakla tarafsızlık
yemini boşa çıkan Cumhurbaşkanını yeniden ve yeni duruma göre yemin etmeye
davet edip etmeyeceğini öğrenmek istediğine ilişkin açıklaması
12.- İstanbul Milletvekili Fatma Benli’nin,
16 Nisanda yapılan halk oylamasında kabul edilen Anayasa değişikliğinin ilk
tezahürüyle Cumhurbaşkanının kurucu lideri olduğu AK PARTİ’ye yeniden üye
olduğuna ve sandıkta olumlu ya da olumsuz tercih belirten tüm Türkiye’ye
teşekkür ettiğine ilişkin açıklaması
13.- İstanbul Milletvekili Ali Şeker’in, 3
Mayıs Dünya Basın Özgürlüğü Günü’nü kutladığına ve Twitter’da bazı hesaplara
engelleme kararı alınmasına ilişkin açıklaması
14.- Giresun Milletvekili Bülent Yener
Bektaşoğlu’nun, fındık fiyatlarındaki düşüşe ve Hükûmetin hiçbir fındık
politikası oluşturmayarak üreticiyi, alıcıyı, yerli sanayiciyi mağdur ettiğine
ilişkin açıklaması
15.- Afyonkarahisar Milletvekili Hatice
Dudu Özkal’ın, yeni Anayasa’nın ilk meyveleri olarak piyasalardaki rahatlama ve
güven ortamının tekrar sağlandığına ve Cumhurbaşkanının AK PARTİ’ye geri
dönmesine ilişkin açıklaması
16.- Manisa Milletvekili Erkan Akçay’ın, 3
Mayıs Dünya Basın Özgürlüğü Günü’nü kutladığına ilişkin açıklaması
17.- İstanbul Milletvekili Filiz
Kerestecioğlu Demir’in, 3 Mayıs Dünya Basın Özgürlüğü Günü’nü kutladığına ve 3
Mayıs Bağımsız İletişim Ağı Bianet’in kuruluşunun 20’nci yıl dönümüne ilişkin
açıklaması
18.- Manisa Milletvekili Özgür Özel’in, 3
Mayıs Dünya Basın Özgürlüğü Günü’nü kutladığına, CHP Grubu olarak Genel Kurulu
ziyaret eden Arel Üniversitesi siyaset bilimi öğrencilerini selamladıklarına ve
İstanbul Milletvekili Mehmet Muş’un yerinden sarf ettiği bazı ifadelerine
ilişkin açıklaması
19.- İstanbul Milletvekili Mehmet Muş’un,
16 Nisan referandumunun sonuçlarıyla ilgili ”şaibeli” ifadesinin kullanmasının
her şeyden önce millî iradeye yapılmış bir saygısızlık olduğuna ve herkesi demokrasinin
kurum ve kurallarına riayet etmeye ve millî iradeye saygılı olmaya davet
ettiğine ilişkin açıklaması
20.- İstanbul Milletvekili Mehmet Muş’un,
Muş Milletvekili Ahmet Yıldırım’ın sataşma nedeniyle yaptığı konuşmasındaki
bazı ifadelerine ilişkin açıklaması
21.- Muş Milletvekili Ahmet Yıldırım’ın,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
22.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşmasındaki
bazı ifadelerine ilişkin açıklaması
23.- İstanbul Milletvekili Mehmet Muş’un,
Muş Milletvekili Ahmet Yıldırım’ın yaptığı açıklamasındaki bazı ifadelerine
ilişkin açıklaması
24.- İstanbul Milletvekili Mehmet
Bekaroğlu’nun, Adıyaman Milletvekili Adnan Boynukara’nın HDP grup önerisi
üzerinde yaptığı konuşmasındaki bazı ifadelerine ilişkin açıklaması
25.- Adıyaman Milletvekili Adnan
Boynukara’nın, İstanbul Milletvekili Mehmet Bekaroğlu’nun yaptığı
açıklamasındaki bazı ifadelerine ilişkin açıklaması
26.- Manisa Milletvekili Özgür Özel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması
27.- İstanbul Milletvekili Filiz
Kerestecioğlu Demir’in, Amasya Milletvekili Mehmet Naci Bostancı’nın sataşma
nedeniyle yaptığı konuşmasındaki bazı ifadelerine ilişkin açıklaması



V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden
Arel Üniversitesi siyaset bilimi öğrencilerine “Hoş geldiniz.” denilmesi
2.- Başkanlıkça, 2’nci Uluslararası Hacı
Bayram-ı Veli Sempozyumu dolayısıyla yurt içi ve yurt dışından gelen ve Genel
Kurulu ziyaret eden misafirlere “Hoş geldiniz.” denilmesi
B) Önergeler
1.- Başkanlıkça, Adana Milletvekili
Muharrem Varlı’nın Dilekçe Komisyonu (4/90), Denizli Milletvekili Emin Haluk
Ayhan’ın Sanayi, Ticaret, Enerji, Tabii Kaynaklar, Bilgi ve Teknoloji Komisyonu
(4/91) ve İstanbul Milletvekili İsmail Faruk Aksu’nun Plan ve Bütçe Komisyonu
(4/92) üyeliklerinden istifalarına ilişkin önerge yazıları 
C) Meclis Araştırması Önergeleri
1.- Balıkesir Milletvekili İsmail Ok ve 21
milletvekilinin, Küçükkuyu-Dikili Arası Sahil Şeridi Su Temin Projesi’nin yöre
iklimi, su kaynakları ve biyolojik çeşitlilik üzerindeki olumsuz etkilerinin ve
yol açacağı ekolojik zararların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/512)
2.- Balıkesir Milletvekili İsmail Ok ve 22
milletvekilinin, çiğ süt üreticilerinin sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/513)
3.- Mersin Milletvekili Baki Şimşek ve 20
milletvekilinin, ülkemizdeki su kirliliği konusunun araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/514)
D) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisi Başkanı İsmail Kahraman ve
beraberindeki Parlamento heyetinin, 12-13 Mayıs 2017 tarihleri arasında Akdeniz
İçin Birlik Parlamenter Asamblesi (AİBPA) Genel Kurulu ve Parlamento Başkanları
4’üncü Zirvesi’ne katılmak üzere İtalya’ya ziyarette bulunmalarına ilişkin
tezkeresi (3/955)
2.- Türkiye Büyük Millet Meclisi
Başkanlığının, Ankara Milletvekili ve TBMM İdare Amiri Ahmet Gündoğdu’nun,
Macaristan Ulusal Meclisi Başkanı Laszlo Köver’in vaki davetine icabetle 19-22
Mayıs 2017 tarihleri arasında Macaristan’a bir ziyarette bulunmasına ilişkin
tezkeresi (3/956)





VI.- ÖNERİLER
A) Siyasi Parti Grubu Önerileri
1.- HDP Grubunun, 2/5/2017 tarihinde Grup
Başkan Vekilleri İstanbul Milletvekili Filiz Kerestecioğlu Demir ve Muş
Milletvekili Ahmet Yıldırım tarafından, OHAL KHK’leriyle yapılan ihraçların
neden olduğu sorunların ve hak kayıplarının tüm boyutlarıyla ortaya konulması
ve bu hak kayıplarının ivedilikle giderilmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 3 Mayıs 2017 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
2.- CHP Grubunun, 2/5/2017 tarihinde
Antalya Milletvekili Niyazi Nefi Kara ve arkadaşları tarafından, 687 sayılı
KHK’yla kapatılan özel etüt eğitim merkezlerinin terör örgütleriyle ilişkileri
tespit edilemeyenlerinin yeniden açılması amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 3 Mayıs 2017 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
3.- AK PARTİ Grubunun, gündemin “Kanun
Tasarı ve Teklifleri ile Komisyonlardan Gelen Diğer İşler” kısmında bulunan
372, 466, 469 sıra sayılı Kanun Tasarılarının bu kısmın sırasıyla 1, 77 ve
78’inci sıralarına alınmasına ve diğer işlerin sırasının buna göre teselsül
ettirilmesine; 26’ncı Dönem İkinci Yasama Yılı sonuna kadar çarşamba günleri
sözlü soruların görüşülmemesine, salı günleri ise bir saat süreyle sözlü
soruların görüşülmesini müteakip diğer denetim konularının görüşülmeyerek
gündemin “Kanun Tasarı ve Teklifleri ile Komisyonlardan Gelen Diğer İşler”
kısmında yer alan işlerin görüşülmesine ilişkin önerisi 
VII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
Muş Milletvekili Ahmet Yıldırım’ın HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
2.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
3.- İstanbul Milletvekili Mehmet Muş’un,
Muş Milletvekili Ahmet Yıldırım’ın yaptığı açıklaması sırasında şahsına
sataşması nedeniyle konuşması
4.- İstanbul Milletvekili Mehmet Muş’un,
İstanbul Milletvekili Yakup Akkaya’nın HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
5.- Manisa Milletvekili Özgür Özel’in,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
6.- İstanbul Milletvekili Mehmet Muş’un,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
7.- Manisa Milletvekili Özgür Özel’in,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine tekraren sataşması nedeniyle konuşması
8.- Manisa Milletvekili Özgür Özel’in,
İstanbul Milletvekili Mehmet Muş’un AK PARTİ grup önerisi üzerinde yaptığı
konuşması sırasında şahsına ve Cumhuriyet Halk Partisine sataşması nedeniyle
konuşması
9.- İzmir Milletvekili Aytun Çıray’ın,
İstanbul Milletvekili Mehmet Muş’un AK PARTİ grup önerisi üzerinde yaptığı
konuşması sırasında şahsına sataşması nedeniyle konuşması
10.- Amasya Milletvekili Mehmet Naci
Bostancı’nın, Manisa Milletvekili Özgür Özel’in sataşma nedeniyle yaptığı
konuşması sırasında AK PARTİ Grup Başkanına sataşması nedeniyle konuşması
VIII.- SEÇİMLER
A) Komisyonlarda Açık Bulunan Üyeliklere
Seçim
1.- İçişleri Komisyonunda boş bulunan
üyeliğe seçim
2.- Millî Eğitim, Kültür, Gençlik ve Spor
Komisyonunda boş bulunan üyeliğe seçim
3.- Kadın Erkek Fırsat Eşitliği
Komisyonunda boş bulunan üyeliğe seçim
4.- Tarım, Orman ve Köyişleri Komisyonunda
boş bulunan üyeliğe seçim
5.- Sanayi, Ticaret, Enerji, Tabii
Kaynaklar, Bilgi ve Teknoloji Komisyonunda boş bulunan üyeliğe seçim
6.- Dilekçe Komisyonunda boş bulunan
üyeliğe seçim
7.- Plan ve Bütçe Komisyonunda boş bulunan
üyeliğe seçim
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Çevre ve Orman
Bakanlığı ile Irak Cumhuriyeti Çevre Bakanlığı Arasında Çevre Alanında
Mutabakat Zaptının Onaylanmasının Uygun Bulunduğuna Dair Kanun Tasarısı (1/634)
ve Dışişleri Komisyonu Raporu (S. Sayısı: 354)
2.- Vergi Konularında Karşılıklı İdari
Yardımlaşma Sözleşmesinin Onaylanmasının Uygun Bulunduğuna Dair Kanun Tasarısı
(1/701) ve Dışişleri Komisyonu Raporu (S. Sayısı: 372)
3.- Türkiye Cumhuriyeti Çevre ve Orman
Bakanlığı ile Irak Cumhuriyeti Ulaştırma Bakanlığı Arasında Meteoroloji ve
Meteorolojik Araştırmalar Alanlarında Mutabakat Zaptının Onaylanmasının Uygun
Bulunduğuna Dair Kanun Tasarısı (1/606) ve Dışişleri Komisyonu Raporu (S.
Sayısı: 358)
4.- Türkiye Cumhuriyeti Gümrük ve Ticaret
Bakanlığı ile Azerbaycan Cumhuriyeti Devlet Gümrük İdaresi Arasında Gümrük Alanında
Ortak Komite Kurulmasına İlişkin Mutabakat Zaptının Onaylanmasının Uygun Bulunduğuna
Dair Kanun Tasarısı (1/684) ve Dışişleri Komisyonu Raporu’nun (S. Sayısı: 359)
X.- OYLAMALAR
1.- (Sıra Sayısı: 354) Türkiye Cumhuriyeti
Çevre ve Orman Bakanlığı ile Irak Cumhuriyeti Çevre Bakanlığı Arasında Çevre Alanında
Mutabakat Zaptının Onaylanmasının Uygun Bulunduğuna Dair Kanun Tasarısı’nın
oylaması
2.- (Sıra Sayısı: 372) Vergi Konularında
Karşılıklı İdari Yardımlaşma Sözleşmesinin Onaylanmasının Uygun Bulunduğuna
Dair Kanun Tasarısı’nın oylaması
XI.- YAZILI SORULAR VE CEVAPLARI
1.- İzmir Milletvekili Atila Sertel’in, milletvekili
maaşlarına ve milletvekillerine tanınan haklara ilişkin sorusu ve Türkiye Büyük
Millet Meclisi Başkan Vekili Ahmet Aydın’ın cevabı (7/11486)
2.- Muş Milletvekili Burcu Çelik’in,
hakkında soruşturma açılan memurlara ve referanduma yönelik görüş beyanının 657
sayılı Kanun karşısındaki durumuna ilişkin Başbakandan sorusu ve Çalışma ve
Sosyal Güvenlik Bakanı Mehmet Müezzinoğlu’nun cevabı (7/12436)
3.- Ankara Milletvekili Nihat Yeşil’in,
2002-2017 yılları arasında miting için Türkiye’ye gelen yabancı siyasetçilere
ilişkin Başbakandan sorusu ve Dışişleri Bakanı Mevlüt Çavuşoğlu’nun cevabı
(7/12443)
4.- Manisa Milletvekili Erkan Akçay’ın,
Gelir İdaresi Başkanlığına bağlı personel için Kurum İçi Gelir Uzmanlığı Özel
Sınavı yapılmasına yönelik bir çalışma olup olmadığına ilişkin sorusu ve Maliye
Bakanı Naci Ağbal’ın cevabı (7/12506)
5.- Kocaeli Milletvekili Haydar Akar’ın,
soru önergelerine ve cevaplandırılmalarına ilişkin sorusu ve Türkiye Büyük
Millet Meclisi Başkan Vekili Ahmet Aydın’ın cevabı (7/12815)
6.- İstanbul Milletvekili Mustafa Sezgin
Tanrıkulu’nun, 2003-2017 yılları arasında Bakanlıkta çalışan basın
müşavirlerine ilişkin sorusu ve Ekonomi Bakanı Nihat Zeybekci’nin cevabı
(7/12849)
7.- İstanbul Milletvekili Mustafa Sezgin
Tanrıkulu’nun, 2003-2017 yılları arasında Bakanlıkta çalışan özel kalem
müdürlerine ilişkin sorusu ve Ekonomi Bakanı Nihat Zeybekci’nin cevabı
(7/12851)
3 Mayıs 2017 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Fatma KAPLAN HÜRRİYET
(Kocaeli)
----- 0 -----
BAŞKAN
– Türkiye Büyük Millet Meclisinin 87’nci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden üç sayın milletvekiline gündem dışı söz vereceğim. 
Gündem
dışı ilk söz, 3 Mayıs Milliyetçiler Günü münasebetiyle söz isteyen Manisa
Milletvekili Erkan Akçay’a aittir. 
Buyurun
Sayın Akçay. (MHP sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Manisa Milletvekili Erkan Akçay’ın, 3
Mayıs Milliyetçiler Günü’ne ilişkin gündem dışı konuşması
ERKAN
AKÇAY (Manisa) – Sayın Başkan, değerli milletvekilleri; 3 Mayıs Milliyetçiler
Günü münasebetiyle gündem dışı söz aldım. Muhterem heyetinizi saygıyla
selamlıyorum. 
Bundan
yetmiş üç yıl önce, 3 Mayıs 1944’te Türk milletine eşsiz bir sadakatle bağlı
olanların kutlu bir ülkü etrafında birleştiği ve milletin değerlerine sahip
çıkmak için başlattıkları mücadelenin yıl dönümündeyiz. Türk milliyetçiliği
düşünce tarihinde müstesna bir yeri bulunan bu mana ve şuur dolu Milliyetçiler
Günü’nü kutluyorum. Yetmiş üç yıl önce, milliyetçi aydınlar ve gençler, dönemin
idarecileri tarafından sürekli horlanan, bastırılmaya çalışılan milliyetçilik
düşüncesini müdafaa etmişler, bunun sonunda tabutluklara atılarak işkencelere
tabi tutulmuşlardır. Milliyetçilik fikriyatını savundukları için tabutluklara
atılanların haklarını aramak maksadıyla milliyetçi aydın gençler, 3 Mayıs 1944
tarihinde gösteri tertip etmişler ve bu gösteri, hükûmet tarafından kuvvet
kullanılarak bastırılmıştır.
3
Mayısta zamanın hükûmeti ve yöneticileri millî vicdanın sesi olan bir avuç
aydın genç tarafından yüksek sesle uyarılmış, mensubiyet şuuru ve
sorumlulukları dönemin idarecilerine hatırlatılmıştır. Bu hareket, millet
şuurunu geri plana iten dönemin gelişmelerine karşı millî bir refleksin adı
olmuştur. Bu millî refleks mahkemelerle, tabutluklarla, işkencelerle,
zulümlerle bastırılmaya çalışılmış, milliyetçi gençler mağdur olmuş, horlanmış,
suçlanmış, sıkıntıya düşmüş ancak fikirlerinden ve sevdalarından
vazgeçmemişlerdir. 
3
Mayıs, Türk milletine duyulan derin sevgi ve inançtan kuvvet alan millî bir
şuurdur. Türk milletinin birliğinin, dirliğinin ve bölünmez bütünlüğünün
savunucusudur, teminatıdır. Milliyetçiliğin duygu ve düşünce havzasından
hareket sahasına inmesinin de başlangıcıdır. 
Değerli
milletvekilleri, 3 Mayıs, Türk milliyetçilerinin hürriyet ve demokrasiyi bütün
vesayetçilere, millet egemenliğini hiçe sayanlara karşı korumak için çıktıkları
yolun adıdır. 3 Mayıs, milliyetçilik ile demokrasinin birbirini tamamladığının,
birisi olmadan diğerinin eksik kalacağının ilanıdır. 
Çağdaş
ve modern bir devlet ve toplum olma yolunda milliyetçilik ile demokrasi yol
arkadaşıdır, ikiz kardeştir çünkü demokrasi, milliyetçilik ve millî irade
kavramları aynı kaynaktan yani milletimizden neşet etmektedir. Millet ve millî
irade yok sayılırsa milliyetçilik de olmaz, demokrasi de olmaz. 
Demokrasi
millî iradenin, millî birlik ve bütünlüğün, millet ile devlet kaynaşmasının
harcıdır. Milliyetçiliğin ve millî iradenin temelinde demokrasiye inanç,
millete güven, sevgi ve saygı yatar. 
Bu
inançla, Milliyetçi Hareket Partisi olarak yönümüzü demokrasiden döndürmedik,
sırtımızı millî iradeden başkasına dayamadık, Türk milletinden başka bir güç
odağını tanımadık. Milletin istiklal ve istikbalini vesayet odaklarının
insafına terk etmedik. 
3
Mayıs, bir varoluş gayretinin çelikleşmiş ifadesidir. Yüzyıllarca bir
medeniyetin inşası ve korunması yolunda nice kahramanın şahsında kendini
gösteren milliyetçilik, 3 Mayısta millete, devlete, millî iradeye, demokrasiye
sahip çıkarak zuhur etmiştir. 
3
Mayısın emaneti bugün bizimledir. Milliyetçi Hareket Partisi bu ilke ve esasla
demokrasinin ve milliyetçiliğin bayrak taşıyıcısı olmaya devam edecektir.
Devletin bekası, milletin birlik ve beraberliği, demokrasinin tesisi için
yetmiş üç yıl önce olduğu gibi bugün de aynı değerleri savunuyoruz. 
Bu
vesileyle, Başbuğ’umuz merhum Alparslan Türkeş ve Hüseyin Nihal Atsız başta
olmak üzere, Nejdet Sançar, Zeki Velidi Togan, Hasan Ferit Cansever, İsmet
Tümtürk, Hikmet Tanyu, Fethi Tevetoğlu, Mustafa Hakkı Akansel ve Hakk’ın
rahmetine kavuşmuş büyüklerimizi rahmet ve duayla yâd ediyor, hayatta olanlara
sağlıklı ömürler diliyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Akçay.
Gündem
dışı ikinci söz, Düzce’nin sorunları hakkında söz isteyen İstanbul Milletvekili
Mahmut Tanal’a aittir.
Buyurun
Sayın Tanal. (CHP sıralarından alkışlar)
2.- İstanbul Milletvekili Mahmut Tanal’ın,
Düzce ilinin sorunlarına ilişkin gündem dışı konuşması
MAHMUT
TANAL (İstanbul) – Değerli Başkan, değerli milletvekilleri; sizleri saygıyla,
hürmetle selamlıyorum.
Bugün,
tabii, Düzce’nin sorunlarını anlatmak için söz almış bulunmaktayım. 
Bugün
aynı zamanda Dünya Basın Özgürlüğü Günü’dür. Öncelikle basın emekçilerimizin
gününü kutluyorum. Dünyada Basın Özgürlüğü Günü ama Türkiye’de bu özgürlüğün
sadece “ö”sü bile kalmadı değerli arkadaşlar. Bugün 159 gazetecimiz gazetecilik
faaliyetleri yüzünden tutuklu. Kimisinin aylardır iddianamesi dahi yok. Buna
hukuk diyemeyiz. Bu, insanları rehin almaktır, zorla alıkoymaktır. Üzerine
atılan suç dahi belli olmadan gazetecilerin dört duvar arasında ne işleri var,
bunun neresinde demokrasi, neresinde basın özgürlüğü var diyoruz. Türkiye’yi dünyanın
en büyük gazeteci hapishanesi hâline getirdik. Şu anda, on iki yılda 57 basamak
gerileterek 180 ülke arasında 155’inci sıradayız. Basın özgürlüğünde Uganda,
Tanzanya, Kenya’nın daha gerisindeyiz. Basın demokrasinin dördüncü kuvvetidir.
Basın özgürlüğünde Irak, Suriye, İran, Nijerya gibi ülkelerle aynı seviyeye
gelmiş durumdayız. 
Değerli
arkadaşlar, yasama, yürütme, yargıdan sonra basın gelir. Nasıl yargı organı
Türk milleti adına yargılama yapıyorsa basın da milletin vicdanının
temsilcisidir. Milletin vicdanını korkusuzca yazan kaleme de alan erki denilir,
güç denilir, kuvvet denilir ancak bu basın özgürlüğü yok edildi. Basını
havuzlarınızda boğdunuz; paralı kalemler, satılık gazeteciler türetildi. 
Değerli
arkadaşlar, Düzce’nin sorunlarına gelmeden önce basınla ilgili son sözüm şu
olacak: Demokrasilerde iktidarlar yargıyla, basınla, hukukla oynamazlar. Basın,
halkın müşterek sesi, kulağı, dilidir. Basın, toplumu başına gelebilecek olan
felaketlerden koruyan güçtür. 
Değerli
Başkanım, değerli milletvekilleri; Düzce’nin sorunlarına baktığımız zaman,
Düzce’de bir siyasal yağmacılık ve bir ganimet söz konusu. Belediyedeki tüm
atamaların hepsinde artık eş dost kayırmacılığı var yani siyasi iktidarın kendi
partisi değil, eşine, dostuna bir kayırmacılık var. Bu anlamda liyakat esasları
terk edilmiş durumda. 
Düzce’de
Derdin köyü dediğimiz yer âdeta bir cennet köyümüz. Derdin köyünde termal
turizmi ve yayla turizmiyle ayakta kalan mütevazı köylümüz bununla geçimini
yapmaktayken HES projesi nedeniyle Derdin köyünün âdeta dertlerinin başına dert
açtınız, dertlerini yoğunlaştırdınız, dertlerini bitiremediniz, dertlerini
artırdınız. Derdin köyünün yolu yok. Yolları yapılmadığı için, gerek heyelan
nedeniyle gerek çamur nedeniyle çocuklar sürekli okula gidememekte. Derdin
köyünün tüm vatandaşları bu anlamda mağdur, zamanında orman kesimiyle ilgili de
izin verilmediği için bu mağduriyetleri had safhada. 
Aynı
şekilde, yine, Düzce’nin bu kaplıcaları nedeniyle bunun bir an önce
düzeltilmesi lazım. Düzce ilimizin Çilimli ilçesinde vatandaşımıza saat beşten
sonra hastalandığı zaman iğne yapabilecek doktor yok, hemşire yok. Yani sanki
mesai saati içerisinde insanlar hastalanabilir, hastalıklar mesai saatiyle
sanki ölçülü.
Bir
başka sorun, Düzce’de ruhsatı olmayan eğitim kurumları açık, bunların
denetimleri yapılamıyor. 
Yine,
Düzce Terminali söz konusu, Düzce Terminali’ni yağmur yağınca sürekli su
basıyor ve hatta 1 Mayıs günü orası âdeta eşkıya alanına dönüştü, orada kanun
nizam tanınmadığı için silahlı tartışmalar oldu.
Düzce
Akçakoca’da fen lisesi olacaktı, bu yapılmadı.
Yine,
Düzce Yığılca’daki çimento fabrikası çevrede büyük sıkıntılar yaratmakta. 
Turistik
yerlerin tabelası yok. Kaynaşlı’da otopark yok, Düzce’de otopark yok, hatta
Kaynaşlı’da kütüphane yok ve doktor yok. Kaynaşlı’nın nüfusu 13 bin, adliyesi
yok, noteri yok ve Düzce’nin diğer ilçelerine baktığımız zaman, nüfusu
Kaynaşlı’dan küçük olan yerlerin hem adliyesi var hem de aynı zamanda noteri
var. 
Soğuksu
köyü ile Çukurhan köyünün karşısında, oradan bir E-5 yolu geçer, sürekli trafik
kazaları yaşanır; burada alt geçit yok, üst geçit yok, kavşak yok,
ışıklandırmalar yok, vatandaşımız sürekli burada ölüm tehditleriyle karşı
karşıya. 
(Mikrofon
otomatik cihaz tarafından kapatıldı)
BÜLENT
YENER BEKTAŞOĞLU (Giresun) – Düzce seninle iftihar ediyor.
MAHMUT
TANAL (Devamla) – Kaynaşlı’da 40’a yakın… 
BAKİ
ŞİMŞEK (Mersin) - Hecinler köyü ne oldu Mahmut ağabey, Hecinler köyü? Çöp
dökülüyor oraya.
BAŞKAN
– Sayın Tanal, teşekkür ederim.
ÖZGÜR
ÖZEL (Manisa) - Düzce’nin hatırına efendim.
MAHMUT
TANAL (Devamla) – Değerli Başkanım, izin verirseniz 1 dakika, 1 dakika. Dikkat
ederseniz hiç sataşma yok, istirham edeceğim.
MEHMET
DOĞAN KUBAT (İstanbul) – Verelim efendim.
BAŞKAN
– Sayın Tanal, peki, 1 dakika ama, lütfen.
MAHMUT
TANAL (Devamla) – Peki, teşekkür ederim anlayışınıza.
Şimdi,
değerli arkadaşlarım, yine, Kaynaşlı’da çöp sorunuyla ilgili, o bölgede bulunan
tüm muhtarlarımızın oraya bir depolamanın yapılmamasıyla ilgili büyük bir talep
ve istekleri var çünkü çevre kirliliği var.
Düzce
Üniversitesinde doktor ve hemşire yok, vatandaşımız büyük mağduriyet
içerisinde.
Düzce’de,
Değerli Başkanım, 25 tane müdürlük var, 25 tane müdürlüğün 11 tanesi vekâleten
idare ediliyor. 25 müdürlüğün 11 tanesi vekâleten idare edilir mi? Hatta bunun
başında Düzceli olan Sayın Bilim, Sanayi ve Teknoloji Bakanının müdürlüğü de
vekâleten idare ediliyor. Yani burada niçin vekâleten idare ediliyor? Çünkü
partizanca atamalar yapacakları için daha kimseyi bulamadılar. 
Ben
burada Düzce MHP il örgütüne teşekkür ediyorum. Neden? Belediye Meclisi üyeleri
ve İl Başkanlığı yapılan yolsuzlukları dile getirdi ancak İçişleri Bakanlığı
bunlarla ilgili soruşturmaya izin vermedi. Her türlü yolsuzluk burada var
değerli arkadaşlar. Yolsuzluğun partisi olmaz. Yolsuzluğun partisi yok çünkü bu
bir kanserdir. 
(Mikrofon
otomatik cihaz tarafından kapatıldı) 
MAHMUT
TANAL (Devamla) – Bu kanserle herkesin mücadele etmesi gerekir. 
BAŞKAN
– Sayın Tanal, teşekkür ederim.
ÖZGÜR
ÖZEL (Manisa) – 3 vekil var, o da Mecliste yok zaten. Senden başka da…
MAHMUT
TANAL (Devamla) – 3 vekil var, gelirler inşallah. 
BAŞKAN
– Sayın Tanal, teşekkür ederim. 
MAHMUT
TANAL (Devamla) – Ben teşekkür ederim, saygılar sunarım. (CHP sıralarından
alkışlar)
MEHMET
MUŞ (İstanbul) – Sayın Başkan…
BAŞKAN
– Sayın Muş, sizi dinliyorum. 
MEHMET
MUŞ (İstanbul) – Sayın Tanal’ın iddialarını reddediyoruz, kesinlikle kabul
etmemiz söz konusu değil. 
BAŞKAN
– Sayın Muş, bir dakika, alkışlar bitsin. 
Buyurun.

MEHMET
MUŞ (İstanbul) – İddialarını tamamen reddediyoruz, bunları kesinlikle kabul
etmemiz mümkün değildir.
MAHMUT
TANAL (İstanbul) – Özür dilerim, Bakanlığın kararı burada. 
MEHMET
MUŞ (İstanbul) – Bizim milletvekillerimiz Meclistedir, Genel Kurulu birazdan
teşrif ederler, gelirler. 
ÖZGÜR
ÖZEL (Manisa) – Hep böyle oluyor, Mahmut Tanal Düzce’yi söylüyor, koşarak
geliyorlar. 
MEHMET
MUŞ (İstanbul) – Fakat Düzce’den milletvekili çıkaramayanlar biraz çalışsınlar
da oradan milletvekili çıkarsınlar. 
ÖZGÜR
ÖZEL (Manisa) – Merak etme, çalışıyor işte adam. Gelecek sefer 1’inci sıraya…
CEMAL
OKAN YÜKSEL (Eskişehir) – Siz çıkardınız ne oldu? Yok ki. 
ALİ
ŞEKER (İstanbul) – Siz çıkardınız da ne oldu? Buhar oldu, buhar. 
BAŞKAN
– Bana doğru konuşuyor, bana hitaben konuşuyor. Sayın milletvekilleri, lütfen…
ALİ
ŞEKER (İstanbul) – Ama bize söylüyor. 
MEHMET
MUŞ (İstanbul) – Gelip burada Düzce milletvekilleri ifade etsinler. 
Teşekkür
ederim. 
MAHMUT
TANAL (İstanbul) – Başkan, özür dilerim, sataşma için değil…
BAŞKAN
– Sataşma yok zaten. 
MAHMUT
TANAL (İstanbul) – Bakın, sayın grup başkan vekili… Benim konuşmam elimde,
İçişleri Bakanlığının kararı ve aynı zamanda burada yapılan yolsuzluklarla
ilgili iddialar… Belgeyle konuşuyorum ben. 
BAŞKAN
- Tamam, siz sonra gösterirsiniz kendisine. 
Gündem
dışı üçüncü söz, Konya Selçuk Üniversitesi eski rektörü Profesör Doktor Erol
Güngör’ün ölüm yıl dönümü münasebetiyle söz isteyen Manisa Milletvekili Selçuk
Özdağ’a aittir. 
Buyurun
Sayın Özdağ. (AK PARTİ sıralarından alkışlar) 
3.- Manisa Milletvekili Selçuk Özdağ’ın,
Konya Selçuk Üniversitesi eski Rektörü Profesör Doktor Erol Güngör’ün ölüm yıl
dönümüne ilişkin gündem dışı konuşması
SELÇUK
ÖZDAĞ (Manisa) – Sayın Başkan, değerli milletvekilleri; büyük mütefekkir
Profesör Doktor Erol Güngör’ün ölüm yıl dönümü münasebetiyle söz almış
bulunuyorum. Yüce heyetinizi saygıyla selamlıyorum. 
Başımıza
gelen bunca musibet bir tesadüf değil. Bunca musibet göz göre göre, bağıra
bağıra, çağıra çağıra geldi ve sosyokültürel hayatımızı mahvu perişan eyledi. 
15
Temmuzdan beri hayatımda hiç olmadığı kadar tefekkür ediyorum. Zaten o
travmatik olaydan sonra uykularımız da uyku değil artık. Düşündükçe farkına
vardığım bir ayrıntı var. Bu ayrıntı, sosyal ahlak ve ahlak psikolojisi
hususundaki toplumsal yetersizliklerimiz. Uzun zamandır düşünüyorum, bir insan
kendi vatanına nasıl ihanet edebilir, elindeki silahı milletine nasıl
doğrultabilir ve bir insan Meclisini nasıl bombalayabilir? Gerçekten vatanını,
milletini ve bayrağını seven birisi olarak bütün bunları anlamakta güçlük
çekiyorum ve havsalam almıyor. Neyse ki Profesör Doktor Erol Güngör’ün Ahlâk
Psikolojisi ve Sosyal Ahlâk kitabı imdadıma yetişiyor. Merhum Erol Güngör
Hocayı okudukça yaşadığımız bu acı merhaleleri daha iyi analiz ediyorum. Sonra
keşke diyorum, keşke Erol Güngör’ü bütün Türkiye bilse ve tanısaydı.
Türkiye’nin en iyi sosyal psikologlarından birisi olan bu değerli hocayı kaç
kişi tanıyor, kaç kişi yazılan onca eserini okudu diye soruyorum kendime, lakin
cevabını bulamıyorum.
Her
yönüyle yerli ve millî olan Erol Güngör’ün aşağıdaki eserlerinin isimlerini
hususen okuyorum. Zira bunca eseri kaleme almış bu önemli mütefekkirimiz neden
hiç gündeme gelmedi acaba, bunu inceden inceye düşünmemiz de gerekmez mi diye
soruyorum.
Ahlâk
Psikolojisi ve Sosyal Ahlâk, Dünden Bugünden Tarih-Kültür ve Milliyetçilik, İslâmın
Bugünkü Meseleleri, İslam Tasavvufunun Meseleleri, Kültür Değişmesi ve
Milliyetçilik, Sosyal Meseleler ve Aydınlar, Türk Kültürü ve Milliyetçilik,
Türkiye’de Misyoner Faaliyetleri, Tarihte Türkler, Kelâmî Sahada Estetik Yapı
Organizasyonu, Şahıslar Arası İhtilafların Çözümünde Lisanın Rolü, Değerler
Psikolojisi Üzerinde Araştırmalar… Kırk beş senelik kısacık hayatına bunca
eseri sığdıran, akademik çalışmalarında ciddi başarılara imza atan Profesör
Doktor Erol Güngör’ü bu toplum neden tanımaz, neden bilmez acaba?
Hocası
Profesör Doktor Mümtaz Turhan gibi Erol Güngör Hoca da değeri anlaşılamamış çok
önemli bir fikir adamımızdır. Güngör Hoca, eserlerini kaleme alırken bu
milletin irfanını, kültürünü, moral değerlerini ilmek ilmek örerek yarınki
nesillere aktarmaya çalışmıştır. Milliyetçilikle ilgili görüşleri herkese
benzemez. Mesela: “Biz büyük bir imparatorluğun ve büyük bir medeniyetin
çocuklarıyız. Bizim milliyetçiliğimiz, sömürgecilerin işgalinden kurtulmak ve
devlet kurmak için yapılan siyasi istiklal mücadelelerine yahut sıfırdan
başlayarak millî kültür yaratma hareketlerine benzemez.” “İslamiyete geçiş,
Türk tarihi içinde büyük bir dönüm noktasıdır. Fakat bu değişmenin büyüklüğü
bizi daha önceki Türk kültürüne karşı körleştirmemelidir. Her şeyden önce millî
varlığımızın temel taşlarından biri olan dilimiz, bize eski kültürümüzden
intikal etmiştir.”
Sayın
milletvekilleri, Tanzimat’tan bu yana Türk insanının yaşadığı kimlik sorununa
ve kültür buhranına eserlerinde sık sık parmak basmıştır Erol Güngör. Bugün
dağa çıkan PKK’lı terörist de FETÖ’cü terörist de veya buna benzer diğer
teröristler de aynı buhranın ürünüdür. Bu kimlik ve kültür buhranına bağlı
sorunlarımızı acilen çözmek zorundayız. Her on senede bir darbelerle,
sosyolojik kaoslarla ve terörle yüzleşmek istemiyorsak, bu travmaları sonsuza
kadar çöplüğe atıp hayal ettiğimiz büyük hamleleri yapmak istiyorsak kültür ve
medeniyet gelişimimizi en üst seviyede inşa ve ihya etmek mecburiyetindeyiz. 
Yeni
nesilleri fikrî, edebî, tarihî, siyasi ve içtimai mevzularda iyi yetiştirmek
mecburiyetimiz vardır. Nurettin Topçu, Mümtaz Turhan, Erol Güngör, Ali Fuat
Başgil, Cemil Meriç, Necip Fazıl, Seyit Ahmet Arvasi, Dündar Taşer, Fethi
Gemuhluoğlu, Samiha Ayverdi, Ahmet Kabaklı, Mehmet Kaplan, Ahmet Hamdi Tanpınar
gibi isimlerin fikrî yönlerini yeni nesillere iyi anlatmalı ve kendilerine bu
mütefekkirlerin görüşleri ışığında bir yol haritası çizmek durumunda olmalıyız.
Bu yol haritası ise ilkokul yıllarından itibaren belirlenmelidir. Millî eğitim
politikamız baştan ayağa yerli ve millî olmalıdır. 
“Vatan
sevgisi imandandır.” sözünü bütün kurumlara, caddelere, meydanlara, dağlara ve
ovalara yazmalıyız mesela. Profesör Doktor Erol Güngör “Vatan sevgisi en önemli
sosyolojik ve psikolojik terbiyedir.” der. Çocuklarımıza şayet vatan, millet ve
bayrak sevgisini veremeyeceksek okuma yazma öğrenmeseler de olur. Nitekim,
sözde çok iyi eğitim görmüş, her bir şey olmuş hainlerin millî değerlerden
yoksun olduklarında neler yaptıklarını hep birlikte gördük. 
Medeniyet
ve kültürü ihmal eden toplumların iflah olduğu görülmemiştir ancak bu medeniyet
ve kültür telakkilerini oluştururken ideolojik bağnazlık içine girilmeden, Türk
toplumunun beş bin yıllık kültür ve medeniyeti gözetilerek ivedilikle bu
meseleye eğilmek farz olmuştur. 
Ahmet
Erol Güngör’ün deyişiyle vatan sevgisinin maya tutması için insanlarımıza
sosyolojik ve psikolojik terbiye şarttır. Bu da biz siyasetçilerin olduğu kadar
kültür adamlarının ve ilim adamlarının da görevidir. 
(Mikrofon
otomatik cihaz tarafından kapatıldı) 
BAŞKAN
– Sayın Özdağ, size de bir dakika süre verelim. 
Buyurun.

SELÇUK
ÖZDAĞ (Devamla) – Çok teşekkür ederim Sayın Başkanım. 
Özellikle
gençlerimize yürüyecekleri yol haritasını vermek boynumuzun borcudur.
Gençlerimize yürüyecekleri yol haritasını vermezsek sapkın, illegal ve yasa
dışı navigasyonların usulca devreye girmeleri ise kaçınılmazdır. İnşallah millî
eğitim yerli ve millî olarak gelecek kuşakları geleceğe hazırlama noktasında
çok mahir olacaktır. 
Bugün
3 Mayıs, 1944 yılında milliyetçilerin zindana atıldığı gün olarak biliyoruz. O
günlerde Stalin İkinci Cihan Harbi’ni kazandıktan sonra Türkiye’de
milliyetçilik tu kaka edilmiş ve milliyetçiler cezaevlerine gönderilmiş,
tabutluklarda çürütülmüştü. Alparslan Türkeş gibi, Nihal Atsız gibi, Zeki
Velidi Togan gibi, benim de hocam olan Nejdet Sançar gibi insanlar cezaevlerine
gönderildiler ama ardından tekrar milliyetçilik neşvünema etti. O günden bugüne
bu kahramanları, bu ilim adamlarını, siyaset adamlarını anıyoruz, anmaya devam
edeceğiz çünkü milliyetçilik milletinden yana olmak demektir, milletine hizmet
etmek demektir. 
Bütün
Türk milliyetçilerini rahmetle anıyorum, Erol Güngör’e rahmet diliyorum. Nice
Erol Güngörleri yetiştirmesi için de bu millete dua ediyor, yüce Meclisi
saygıyla selamlıyorum.
Teşekkür
ederim. (AK PARTİ ve MHP sıralarından alkışlar)
BAŞKAN
– Teşekkür ederim Sayın Özdağ. 
Sayın
milletvekilleri, şimdi, sisteme giren 15 milletvekiline yerlerinden birer
dakika söz vereceğim. 
Söz
vereceğim milletvekillerinin isimlerini okuyorum: Sayın Aydın, Sayın Atıcı,
Sayın Kılıç, Sayın Çamak, Sayın Arık’ın yerine Sayın Özdiş, Sayın Kavakcı,
Sayın Tanal’ın yerine Sayın Gaytancıoğlu, Sayın Özdemir, Sayıp Akyıldız, Sayın
Ünal, Sayın Yalım, Sayın Tüm, Sayın Benli, Sayın Şeker ve Sayın Arslan yerine
Sayın Bektaşoğlu.
Sayın
Aydın, buyurun.
IV.- AÇIKLAMALAR
1.- Bursa Milletvekili Erkan Aydın’ın,
Hükûmetin Bursa’nın dağ ilçelerini bağlayan yolların bitirilmesi için ciddi bir
adım atmadığına ilişkin açıklaması
ERKAN
AYDIN (Bursa) – Teşekkür ederim Sayın Başkan.
Hükûmet
referandum öncesi halka boş sözlerle vaatlerde bulunmuş, toplumun gözünü
boyamaya çalışmıştır. Bunun en önemli örneklerinden biri de seçim bölgem
Bursa’ya ilişkindir. Bursa’nın dağ ilçelerini bağlayan yollar yıllardan bu yana
bitirilemediği gibi, sözde, yapımına da referandum öncesi başlanmış, 16
Nisandan sonra ise neredeyse durma noktasına gelmiştir. Bu, samimiyetsizliğin,
ciddiyetsizliğin, insanı hiçe saymanın en önemli göstergesidir. Bu yol
bitirilemediği için her yıl meydana gelen kazalarda onlarca vatandaşımız
hayatını kaybetmekte ama maalesef Hükûmet bu yolun bitirilmesi için ciddi bir
adım atmamaktadır. 16 Nisan öncesi verilen sözlerin tutulamayacağı da çok açık
ve nettir. Maalesef, bu yol örneğinde olduğu gibi, yetkilerin tek kişiye
verilmesi toplumumuz için de büyük bir aldatma örneğidir. 
BAŞKAN
– Sayın Atıcı…
2.- Mersin Milletvekili Aytuğ Atıcı’nın,
Mersin’in zehir ve ölüm saçan krom atıklarıyla kaderine terk edilmiş durumda
olduğuna ilişkin açıklaması
AYTUĞ
ATICI (Mersin) – Teşekkürler Sayın Başkan.
Değerli
arkadaşlar, Mersin zehir ve ölüm saçan krom atıklarıyla kaderine terk edilmiş
durumda. Mersin’in göbeğindeki Kazanlı’da sadece Mersin’i veya Türkiye’yi değil
tüm dünyayı en az on kere yok edecek kadar tehlikeli 1,5 milyon ton artı 6
değerlikli zehirli krom atıkları mevcuttur. Bu atıklar nasıl mı korunuyor?
Üzeri sadece bir brandayla örtülerek. Bundan on gün önce çıkan bir fırtınada bu
branda yırtıldı ve şehir merkezini zehirli krom atıklarının tozları kapladı.
Çocuk, yaşlı, gebe demeden yüz binlerce insan bu zehre maruz kaldı. Çevre
Bakanlığı ise bu zehirli atıkların 2023 yılından önce bertaraf edilemeyeceğini
beyan etmektedir. AKP’nin Mersin milletvekilleri neredeler Allah aşkına? Bu
konuya acilen el atılmalı ve Mersin bu zehirli atıklardan derhâl
kurtarılmalıdır.
Teşekkür
ederim.
BAŞKAN
– Teşekkür ederim Sayın Atıcı.
Sayın
Kılıç…
3.- Kahramanmaraş Milletvekili İmran
Kılıç’ın, işçi ve işverenlerin birbirinin velinimeti olduğuna ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkan.
İşçi
ve işveren ilişkileri çok önemlidir. İşçiye takatinin üstünde iş verilmemeli,
işveren işçiyi evladı ve kardeşi gibi görmeli, temel ve tabii haklarına saygılı
olmalıdır. Çünkü iş her canlı için önemli ve gerekli bir uğraştır. Bu uğraşı
sayesinde üretim yapılır, insan mutlu olur ve emek değer kazanır. Unutmayalım
ki evren ve dünyamız bile hareket hâlindedir, hareket ise bir iş ve çalışmadır.
İş yapmak ise Allah’ın ezelî ve ebedî kanunudur. 
İşçinin
en temel hakkı hiç şüphesiz ücret hakkıdır ve bu hakkın korunmasıdır. İşçiyse
yaptığı işi iyi ve sağlam yapmak zorundadır çünkü bu onun en temel
sorumluluğudur, işi ona bir emanettir.
Yine,
işçinin güvenliği sağlanmalı, iş ehliyetli ve liyakatli olana verilmelidir.
İşçi ve işverenler birbirlerinin velinimetleridir. 
BAŞKAN
– Teşekkür ederim.
Sayın
Çamak…
4.- Mersin Milletvekili Hüseyin Çamak’ın,
Sağlık Bakanlığı Türkiye Kamu Hastaneleri Kurumu ve Türkiye Halk Sağlığı
Kurumuna atananların bir kısmının güvenlik soruşturmasının yedi aydır
tamamlanmamış olmasına ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Sağlık
Bakanlığı Türkiye Kamu Hastaneleri Kurumu ve Türkiye Halk Sağlığı Kurumuna KPSS
2016/7 kapsamında toplam 4.984 sağlık personeli alımı gerçekleştirilmiş ve
başvuruların ardından atama işlemlerinin son aşaması olan güvenlik
soruşturmasına geçilmişti. Atama 7 Kasım 2016 tarihinde ÖSYM tarafından
sonuçlanmasına rağmen, bazıları hemen göreve başlarken onlarca kişi hâlen
soruşturmalarının tamamlanmasını bekliyor. Yerleştirilen adaylar yaklaşık yedi
aydır atanamamaktan dolayı büyük mağduriyet yaşamaktadır. Adaylar ilgili
Bakanlıktan açıklama bekliyorlar. En azından süre konusunda atama bekleyenlerin
bilgilendirilmesi gerekmez mi? 
Yetkilileri
duyarlı olmaya davet ediyor, teşekkür ediyorum.
BAŞKAN
- Sayın Özdiş…
5.- Adana Milletvekili İbrahim Özdiş’in,
Çalışma ve Sosyal Güvenlik Bakanından Türkiye’nin çocuk işçilerle ilgili ILO
sözleşmelerine neden uymadığını öğrenmek istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Çalışma ve Sosyal Güvenlik Bakanına. 1 Mayıs İşçi ve Emekçi Bayramı’nı
kutladığımız gün, Adana’da 16 yaşındaki bir çocuk işçi iş kazasında hayatını
kaybetti. Mobilya atölyesinde çalışan 16 yaşındaki Ömer Faruk Sever isimli
gencimiz, çalıştığı yerde asansör ile duvar arasında sıkıştı. 
Neredeyse
1 milyon çocuk işçisi olan Türkiye imzaladığı ILO sözleşmelerine neden uymuyor?
Cezai yaptırımlar neden uygulanmıyor? Ucuz veya ücretsiz iş gücü olarak görülen
çocuklar okuması gereken yaşlarda neden çalışmak, para kazanmak zorunda
bırakılıyor? Sayın Bakana soruyorum: Hiç mi vicdanınız sızlamıyor?
Teşekkür
ediyorum.
BAŞKAN
– Teşekkür ederim ben de Sayın Özdiş.
Sayın
Kavakcı…
6.- İstanbul Milletvekili Ravza Kavakcı
Kan’ın, 16 Nisanda yapılan referandumla gerçekleşen Anayasa değişikliğiyle
18-24 yaş arası gençlere seçilme hakkı verilmesinden heyecan duyduğuna ilişkin
açıklaması
RAVZA
KAVAKCI KAN (İstanbul) – Teşekkür ederim Sayın Başkan. 
16
Nisanda geçen Anayasa değişikliğinin 18 maddesi arasında bana en büyük heyecanı
veren, 18-24 yaş gençlerimizin, 8 milyon gencimizin de, seçerken temsil
edilemeyen gençlerimizin de artık bir sonraki seçimlerde Mecliste temsil
edilecek olması. Bu konuda oy kullanan kıymetli vatandaşlarımıza şükranlarımı
arz ediyorum ve şimdiden 2019 seçimlerinde gençlerimize Meclisimize hoş
geldiniz diyorum.
Teşekkür
ederim.
BAŞKAN
– Teşekkür ederim.
Sayın
Gaytancıoğlu…
7.- Edirne Milletvekili Okan
Gaytancıoğlu’nun, ülke ekonomisindeki gizlenemeyen kötü gidişat nedeniyle iş
yerlerinin birer birer kapanmaya devam ettiğine ve Hükûmetin bu konuda ne
yapmayı düşündüğünü öğrenmek istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Ülkemiz
ekonomisindeki gizlenemeyen kötü gidişat nedeniyle iş yerleri birer birer
kapanmaya devam etmektedir. İşlerini döndüremeyen, satış yapamayan esnaflarımız
neredeyse her gün açtıkları dükkânları siftah dahi yapamadan kapatmak zorunda
kalmakta, kira masraflarını dahi çıkaramamaktadırlar. Yüksek vergi ve prim
oranları, bankaların yüksek faiz oranları ve yüksek teminatlar esnaflarımızın
ayakta kalmasını zorlaştırmaktadır. Sürekli yeniden yapılandırmayla esnafların
vergisini ve sigorta primlerini ödemesini beklemek yerine, işçinin, emeklinin,
çiftçinin ve yoksulların gelirlerini artırmayı düşünüyor musunuz? 
Mühürsüz
referandum yaparak halkın iradesini hiçe sayanlar ve sadece partisinin
Cumhurbaşkanı olanlar bu konuda neler yapmayı düşünmektedirler?
BAŞKAN
– Sayın Özdemir...
8.- İstanbul Milletvekili Sibel Özdemir’in,
on beş yıllık AKP iktidarları döneminde öğrencilerin mutsuz ve başarısız, medya
ile üniversitelerin baskı altında, gazetecilerin hapiste olduğuna ve demokrasi
ve hukukun üstünlüğü mücadelesinin bu baskıcı ve otoriter düzene son vereceğine
ilişkin açıklaması
SİBEL
ÖZDEMİR (İstanbul) – Sayın Başkan, Freedom House’un Basın Özgürlüğü 2017
Raporu’na göre, Türkiye dünyada 163’üncü, Avrupa’da ise 42’nci ve son sırada.
PISA 2015 Öğrenci Refahı Raporu’ndaki Yaşam Memnuniyeti anketine göre Türkiye
OECD ülkeleri arasında son sırada. Bugün öğrencilerimiz OECD’nin en mutsuz ve
en karamsar öğrencileri. Son yayınlanan KHK’yla birlikte OHAL döneminde toplam
5.300 akademisyen ihraç edildi. On beş yıllık AKP iktidarları döneminde
öğrencilerimiz mutsuz ve başarısız, medyamız baskı altında, gazetecilerimiz
hapiste, üniversitelerimiz baskı altında ve akademisyenlerimiz ihraç durumda.
Son olarak da YSK müdahalesiyle meşruluğu tartışmalı olarak kabul edilen bir
anayasayla karşı karşıyayız. Ancak bu yaşananlar karşısında demokrasi ve
hukukun üstünlüğü mücadelesi bu baskıcı ve otoriter düzene son verecektir. 
BAŞKAN
– Sayın Akyıldız...
9.- Sivas Milletvekili Ali Akyıldız’ın,
Sivas İl Özel İdaresi Genel Sekreterliği tarafından yapılmış olan ve birkaç
defa törenle açılışı yapılan et süt kombinasının gerçekten hizmete açılmasının
düşünülüp düşünülmediğini öğrenmek istediğine ilişkin açıklaması
ALİ
AKYILDIZ (Sivas) – Teşekkür ederim Sayın Başkan.
Sivas
İl Özel İdaresi Genel Sekreterliği tarafından takriben 50 milyon lira harcanarak
yapılan, Et ve Süt Kurumuna devredildiği belirtilen, 80’in üzerinde de personel
alımı gerçekleştirilen ve birkaç defa da kurdelesi kesilerek şaşaalı törenlerle
açılışı yapılan et süt kombinasını gerçekten de hizmete açmayı düşünüyor
musunuz? Benim Sivaslı çiftçi kardeşim “Biz bu tesisi uzaktan seyrederek nasıl
bir fayda elde edeceğiz?” diye merak ediyor. 
Ben
de buradan Sayın Bakana soruyorum: Bu tesisin faaliyete geçmesi için acaba kaç
defa daha tören yapıp kurdele keseceksiniz ve şov yapacaksınız ve gerçekten de
bu tesisi çiftçimizin emrine vermeyi düşünüyor musunuz?
Teşekkür
ediyorum. 
BAŞKAN
– Ben de teşekkür ederim Sayın Akyıldız.
Sayın
Ünal... Sayın Ünal yok.
Sayın
Yalım...
10.- Uşak Milletvekili Özkan Yalım’ın, Uşak
Merkez Karaağaç köylülerinin bir arazi sorunu nedeniyle mağdur durumda
olduklarına ve bu konunun çözülmesini talep ettiklerine ilişkin açıklaması
ÖZKAN
YALIM (Uşak) – Teşekkür ederim Sayın Başkan. 
Uşak
Merkez Karaağaç köyü muhtarımızın talebi üzerine özellikle konuşuyorum. Sayın Orman
Bakanımızın dikkatine: Eski, bundan önceki kadastro müdürü bir şekilde -kendi
eşinin üzerine- yaklaşık 98 dekarlık bir alanı kullanmaktadır ancak köy
muhtarlığı buna itiraz ettiği hâlde henüz bir geri adım atılmamıştır. Bununla
ilgili Sayın Bakana buradan tekrar tekrar bildiriyorum çünkü köylü mağdur
durumda. Bu arazinin bir an önce köylüye geri dönüşünün sağlanmasını talep
etmekteyiz. Bu, özellikle hem köylünün hem de muhtarın talebidir. 
Teşekkür
ederim. 
BAŞKAN
– Teşekkür ederim.
Sayın
Tüm…
11.- Balıkesir Milletvekili Mehmet Tüm’ün,
Türkiye Büyük Millet Meclisi Başkanlık Divanının AKP’ye üye olmakla tarafsızlık
yemini boşa çıkan Cumhurbaşkanını yeniden ve yeni duruma göre yemin etmeye
davet edip etmeyeceğini öğrenmek istediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan. 
Sayın
Cumhurbaşkanı 28 Ağustos 2014 günü tarafsızlık yemini ederek göreve başladı.
Görev süresi içerisinde fiilen taraflı davranarak yeminine uymadığı kamuoyu
tarafından yakından bilinmektedir ancak 2 Mayıs 2017 günü AKP’ye üye olarak
hukuken bir taraf olmuştur. Dün itibarıyla Cumhurbaşkanının tarafsızlık yemini
boşa çıkmıştır. Bu yeni durum karşısında, Türkiye Büyük Millet Meclisi
Başkanlık Divanı, Sayın Cumhurbaşkanını yeniden ve yeni duruma göre yemin
etmeye davet edecek mi? Etmeyecekse yemin ile mevcut durum arasındaki çelişki
nasıl giderilecek? Bu konuda Anayasa ve Adalet Komisyonları herhangi bir
görüşme yapmışlar mıdır? Yemini olmayan bir Cumhurbaşkanı görevine devam
edebilir mi? Sayın Meclis Başkanından acilen açıklama bekliyoruz. 
BAŞKAN
– Sayın Benli…
12.- İstanbul Milletvekili Fatma Benli’nin,
16 Nisanda yapılan halk oylamasında kabul edilen Anayasa değişikliğinin ilk
tezahürüyle Cumhurbaşkanının kurucu lideri olduğu AK PARTİ’ye yeniden üye olduğuna
ve sandıkta olumlu ya da olumsuz tercih belirten tüm Türkiye’ye teşekkür
ettiğine ilişkin açıklaması
FATMA
BENLİ (İstanbul) – Teşekkürler Sayın Başkan. 
Ülkemiz
için tarihî bir dönemeç noktası olan 16 Nisan halk oylamasında milletimizin
demokratik hakkını kullanarak kabul ettiği Anayasa değişikliğinin ilk
tezahürüyle, dün Cumhurbaşkanımız kurucu lideri olduğu AK PARTİ’ye yeniden üye
oldu. Zira milletimiz partili cumhurbaşkanlığını onayladığında, halk iradesiyle
aracısız olarak seçilen Cumhurbaşkanının mensubu olduğu siyasi partiyle
ilişkisinin kesilmesiyle sözde tarafsız, yetkili ancak sorumsuz olan
Cumhurbaşkanı yerine, yetkisi olduğu kadar hukuken ve siyaseten sorumlu olan ve
milletin tarafında olan Cumhurbaşkanını istediğini göstermiş oldu. Anayasa değişikliği,
referandumdaki tercihi ne yönde olursa olsun, 80 milyonun tamamını olumlu yönde
etkileyeceğinden, sürece katılan, sandıkta olumlu ya da olumsuz tercih belirten
tüm Türkiye’ye teşekkür ediyorum. 
BAŞKAN
– Sayın Şeker…
13.- İstanbul Milletvekili Ali Şeker’in, 3
Mayıs Dünya Basın Özgürlüğü Günü’nü kutladığına ve Twitter’da bazı hesaplara
engelleme kararı alınmasına ilişkin açıklaması
ALİ
ŞEKER (İstanbul) – Sayın Başkanım, ayıptır söylemesi, Dünya Basın Özgürlüğü
Günü’nü kutluyorum. Böylesi bir ortamda, Türkiye’de bu kadar yasakların öne
çıktığı bir durumda Twitter’la ilgili de yasaklama kararıyla karşı karşıya
kaldık. “#KadıköyModa#BizKazandıkYSKÇaldı.” diyen hesaba engelleme getirildi.
“#BuAkşamkiKınaEtkinliğimizYarınaErtelendiPerşembeDirenişçilerOlarakEllerimizeKınaYakacağızDirenişimizKutluOlsun.”
diyen hesap engellendi.
“#YürüyorAdımAdımTümYurttaşlarAdına#HukuksuzluğaKarşıAdalet#AdaletYürüyüşü#HayırlıDayanışma.”
diyen Doktor Hülya Şen’in paylaşımı nedeniyle hesaba engelleme getirildi.
“#KadıköyBitmedi#HayırYeniBaşlıyor.” dediğim için, bir milletvekili olarak bir
engelleme kararı var. Türkiye’de böylesi bir ortamda Basın Özgürlüğü Günü’nü
kutluyoruz. Twitter’in kuşunun ağzını bantlarken burada, IŞİD’in dergileri
Türkiye’de erişime hâlâ açık. Bu utancı yaşatmaya kimsenin hakkı yok. Bu utanç
daha fazla yaşanmasın. (CHP sıralarından alkışlar)
BAŞKAN
– Sayın Bektaşoğlu…
14.- Giresun Milletvekili Bülent Yener
Bektaşoğlu’nun, fındık fiyatlarındaki düşüşe ve Hükûmetin hiçbir fındık
politikası oluşturmayarak üreticiyi, alıcıyı, yerli sanayiciyi mağdur ettiğine
ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Sayın
Bakan, iki yıldır verdiğim önergelerle, yaptığım konuşmalarla, basın yoluyla
yaptığım çağrılarla ısrarla fındık fiyatlarındaki düşüşe dikkat çekmek istedim.
Hükûmetin üretici mağduriyetini gidermek, ülkemizin döviz kaybını önlemek için
müdahale alımı yapması gerektiğini vurguladım ama ne yazık ki bunu yapmadınız.
Bakanlığınız döneminde fiyatların 15-20 TL aralığından 9-10 TL’ye kadar
düşmesine seyirci kaldınız. Yabancı bir firmanın serbest piyasayı kendi lehine
düzenlemesine izin verdiniz. Hiçbir fındık politikası oluşturmayarak üreticiyi,
alıcıyı, yerli sanayiciyi mağdur ettiniz. Sonunda, iki hafta önce, referandum
süresince güya TMO’yu devreye soktunuz, şu anda alım yapıyorsunuz. Bununla
ilgili daha çok konuşacağız. Yabancı alıcının belirlediği fiyatı alım fiyatı
olarak belirlediniz. Sizce Türk fındığının gerçek değeri bu mudur? 
Sayın
Bakan, şu anda yaptığınız, fındığı ucuzlatma hamlesidir, aynı zamanda yeni
sezonun da fiyatının oluşmasına katkıda bulunmaktır. Eğer niyetiniz gerçekten
üreticinin menfaatini düşünmekse yeni bir taban fiyat açıklamalısınız. 
(Mikrofon
otomatik cihaz tarafından kapatıldı) 
BÜLENT
YENER BEKTAŞOĞLU (Giresun) – TMO’yu bırakın, desteklemeye bakın.
BAŞKAN
– Sayın Özkal…
15.- Afyonkarahisar Milletvekili Hatice
Dudu Özkal’ın, yeni Anayasa’nın ilk meyveleri olarak piyasalardaki rahatlama ve
güven ortamının tekrar sağlandığına ve Cumhurbaşkanının AK PARTİ’ye geri
dönmesine ilişkin açıklaması
HATİCE
DUDU ÖZKAL (Afyonkarahisar) – Sayın Başkan, değerli milletvekilleri; malumunuz
üzere yoğun bir referandum süreci sonrasında tekrar Meclis Genel Kurulunda
çalışmalarımıza başladık. Bu kapsamda, yeni Anayasa’nın ilk meyveleri olarak
piyasalardaki rahatlama ve güven ortamının tekrar tesisi gözle görülür şekilde
sağlanmıştır. Yeni Anayasa’nın milletimiz için en önemli maddelerinden biri
olan partili cumhurbaşkanlığıyla ilgili de dün güzel gelişmeler yaşanmış,
kurucu Genel Başkanımız, Cumhurbaşkanımız Sayın Recep Tayyip Erdoğan partimize
tekrar geri dönmüştür. Kurucu Genel Başkanımızdan ayrı kalmamıza sebep olan
darbe anayasası, milletimizin feraseti sayesinde son bulmuş ve 2002
seçimlerinde, teveccühleriyle, Sayın Recep Tayyip Erdoğan’ı bizlere kazandıran
milletimiz yine üzerine düşeni yapmış ve hasreti sona erdirmiştir. Bu
vesileyle, Sayın Cumhurbaşkanımız Recep Tayyip Erdoğan’a yuvasını geri
teşriflerinden dolayı hoş geldiniz der ve bu buluşmayı sağlayan aziz
milletimize şükranlarımızı sunarım.
Saygılarımla.
BAŞKAN
– Teşekkür ederim Sayın Özkal.
Şimdi,
söz talebinde bulunan grup başkan vekillerine söz vereceğim.
Sayın
Akçay, buyurun.
Süreniz
iki dakika.
16.- Manisa Milletvekili Erkan Akçay’ın, 3
Mayıs Dünya Basın Özgürlüğü Günü’nü kutladığına ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bugün
Dünya Basın Özgürlüğü Günü. Basın, vatandaşlarımızın gözü, kulağı, sesi olmaya
ve kamuoyunun haber alma hakkına katkıda bulunarak görevin ilkeli, tarafsız ve
sorumluluk anlayışı içerisinde yerine getirilmesi gereken bir mesleğin ve
sektörün adıdır. Basın mensupluğu fedakârlık isteyen, zor şartlarda yapılan
özel bir meslektir. Basın ve ifade özgürlüğü demokrasilerin vazgeçilmez
şartıdır. Milliyetçi Hareket Partisi olarak basın ve ifade özgürlüğünü temel
hak ve özgürlükler çerçevesinde destekliyoruz ve savunuyoruz. Basın özgürlüğünü
savunurken hukuk devletinin en önemli ilkesi olan vatandaşlarımızın temel hak
ve özgürlükleriyle güvenli bir şekilde yaşamlarını sürdürme hakları göz ardı
edilemez. Güvenlik yoksa demokrasi de yoktur, temel hak ve özgürlükler de
yoktur. Hiçbir mesleğin suç işleme imtiyazı da yoktur. Türkiye Cumhuriyeti bir
hukuk devletidir ve yapılan her iş hukukla, kanunla ve en önemlisi Anayasa’yla
çerçevelenmiştir. 
Basın
özgürlüğü kapsamında değinmek istediğim bir diğer husus da basındaki patronaj
ilişkileridir. Türkiye’de, basın mensuplarından önce medya patronajı meselesini
gündemimize almamız gerekmektedir. Medya patronlarının akçalı ilişkileri, medya
patronlarına ilişkin ödül, ceza uygulamaları basın özgürlüğünün önündeki en
büyük engeldir. 
Bu
vesileyle Anayasa ve hukuk içerisinde ve meslek etiğini gözeterek görev yapan
bütün basın mensuplarının Basın Özgürlüğü Günü’nü kutluyor, görevlerinde
başarılar diliyorum.
Teşekkür
ederim Sayın Başkan.
BAŞKAN
– Teşekkür ederim Sayın Akçay.
Sayın
Kerestecioğlu…
17.- İstanbul Milletvekili Filiz
Kerestecioğlu Demir’in, 3 Mayıs Dünya Basın Özgürlüğü Günü’nü kutladığına ve 3
Mayıs Bağımsız İletişim Ağı Bianet’in kuruluşunun 20’nci yıl dönümüne ilişkin
açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
3
Mayıs, Birleşmiş Milletler tarafından 1993 yılında Dünya Basın Özgürlüğü Günü
ilan edildi. Türkiye ise maalesef, bu konudaki kötü şöhretini her geçen gün
büyütüyor. Türkiye, gazetecileri tutuklayan ülkeler sıralamasında 1’inci
sırada. Tüm dünyada tutuklu olan gazetecilerin üçte 1’i Türkiye cezaevlerinde.
Ancak unutulmamalı ki gazetecileri tutuklamak gerçekleri tutuklamak demektir ve
halkın haber alma hakkını tutuklamak demektir. Bugün iddianamesi bile
hazırlanmayan ve yazacaklarından korkulduğu için tutuklu bulunan tüm
gazeteciler bir gün özgür olacaklar ve mutlaka gerçekleri olanca açıklığıyla
ifade edecekler, yine tutuklanmak pahasına, yine hayatları pahasına olsa da
alanlarda haber peşinde olacaklar. Tüm tutuklu gazetecilerin özgür olması, tüm
gazetecilerin özgürce çalışabilmesi dileğiyle Dünya Basın Özgürlüğü Günü kutlu
olsun diyoruz. 
Bu
arada, ilk adımlarını yerel medya, bağımsız gazeteciler, iletişim
akademisyenleri, TMMOB ve TTB’yle 3 Mayıs 1997’de atan Bağımsız İletişim Ağı
Bianet’in de 20’nci yaşını kutluyoruz.
Teşekkürler.
BAŞKAN
– Teşekkür ederim ben de Sayın Kerestecioğlu.
Sayın
Özel…
18.- Manisa Milletvekili Özgür Özel’in, 3
Mayıs Dünya Basın Özgürlüğü Günü’nü kutladığına, CHP Grubu olarak Genel Kurulu
ziyaret eden Arel Üniversitesi siyaset bilimi öğrencilerini selamladıklarına ve
İstanbul Milletvekili Mehmet Muş’un yerinden sarf ettiği bazı ifadelerine
ilişkin açıklaması
ÖZGÜR
ÖZEL (Manisa) - Teşekkür ederim Sayın Başkan.
Bugün
3 Mayıs Dünya Basın Özgürlüğü Günü. Freedom House’un yaptığı son çalışmaya
göre, Türkiye basın özgürlüğünde maalesef 163’üncü sırada ve artık özgür
olmayan ülkeler kategorisine gerilemiş durumda. Dünyada tutuklu olan her 3
gazeteciden 1’inin Türkiye’de tutuklu olması ve Türkiye’nin en çok gazeteciyi
hapishanelerde tutan ülke kötü unvanına sahip olması bu Parlamentonun ortak
sorunlarından ve utancından bir tanesi ama tabii ki bu konuda siyasi iktidarın
iradesinin ve ona destek olan iradenin de sorumluluğunun altını çizmek
gerekiyor. 
Her
şeyin yasaklı olduğu, “hayır”ı destekleyen “tweet”lerin, Wikipedia erişiminin
engelli olduğu, gazetecilerin cezaevinde olduğu, basın özgürlüğünün her gün
gerilediği, haberciliğe ve vatandaşlarımızın özgür haber alma hakkına, erişime
baskıların her gün arttığı bu süreçte Dünya Basın Özgürlüğü Günü’nü kutluyoruz
demeye bile utanıyor insan. Diliyoruz ki bu utanç tablosundan bir an önce
kurtuluruz. Ülkemizi yeniden çağdaş, demokratik ülkeler düzeyine taşıyacak
adımların atılması için bu Parlamentonun ortak bir irade ortaya koyması
gerektiğini savunuyoruz. Sansür, gözaltı, tutuklama ve işsizlik tehdidine
rağmen ilkelerinden ödün vermeden mesleklerini yapmaya çalışan tüm basın
emekçilerinin Dünya Basın Özgürlüğü Günü’nü her şeye rağmen kutluyoruz. 
Ayrıca,
Sayın Başkan, bugün defalarca tekrarlanan bir durum oldu. Geçtiğimiz seçimlerde
milletvekilimizin olmadığı bölgelere yaptığımız fahri milletvekilliği
görevlendirmesiyle, bu sefer Sayın Mahmut Tanal Düzce’nin sorunlarını dile
getirdi. İktidar partisinden 1’i Bakan olmak üzere 3 milletvekili olmasına
rağmen yine salonda yoktular ama yine tarih tekerrür edecek, yarın gelecekler…
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) - …tutanaklardan itiraz edecekler. 
BAŞKAN
– Tamamlayın lütfen Sayın Özel.
ÖZGÜR
ÖZEL (Manisa) – Sayın grup başkan vekili diyor ki: “Düzce’nin sorunlarına
hâkimiz, oradan çok oy oluyoruz. Çalışın, siz de yapın. Böyle çalışıyoruz…” Düzceliler
çalışanı da kendisinden az oy alanların nasıl bir gayret içinde olduğunu da
oyları alıp yan gelip yatıp Düzce’yi unutanları da görüyor ve bunun hesabını da
ilk sandıkta Düzce’yi unutanlardan soracaktır.
Ayrıca, Cumhuriyet Halk Partisi Grubu olarak, şu anda
Parlamentomuzu sayın milletvekilinin eşliğinde ziyaret eden genç
arkadaşlarımıza -hangi siyasi görüşten olurlarsa olsunlar- hoş geldiniz
diyoruz, CHP Grubu olarak onları selamlıyoruz. Demokrasiye ve parlamenter
sisteme sahip çıkacaklarını düşünüyor, onlara saygılarımızı sunuyoruz. Hoş
geldiniz.
BAŞKAN – Teşekkür ederim.
V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden
Arel Üniversitesi siyaset bilimi öğrencilerine “Hoş geldiniz.” denilmesi
BAŞKAN – Biz de genç arkadaşlarımıza Divan olarak hoş
geldiniz diyoruz. 
Arel Üniversitesi siyaset bilimi öğrencileri Genel
Kurulu ziyaret etmişlerdir. Kendilerine tekrar hoş geldiniz diyorum. (Alkışlar)

Sayın Muş, buyurun.
IV.- AÇIKLAMALAR (Devam)
19.- İstanbul Milletvekili Mehmet Muş’un,
16 Nisan referandumunun sonuçlarıyla ilgili ”şaibeli” ifadesinin kullanmasının
her şeyden önce millî iradeye yapılmış bir saygısızlık olduğuna ve herkesi
demokrasinin kurum ve kurallarına riayet etmeye ve millî iradeye saygılı olmaya
davet ettiğine ilişkin açıklaması
MEHMET
MUŞ (İstanbul) – Sayın Başkan, 16 Nisan referandumunda milletin verdiği kararı
hazmedemeyenlerin dün sık sık gerek Meclis çatısı altında gerekse başka
platformlarda referandum sonuçları için “şaibeli” ifadesini kullanması her
şeyden önce millî iradeye karşı yapılmış bir saygısızlıktır. Bu kutlu çatı
altında, milletin oylarıyla milletvekili seçilenlerin herkesten daha fazla
millî iradeye saygı duyması gerekirken millî iradeyi “şaibeli” olarak
nitelendirmeleri fevkalade yanlıştır. Bu aziz millet nasıl ki genel seçimlerde
iradesini sandığa yansıtarak bizleri buraya göndermişse aynı şekilde
referandumda da Anayasa değişikliğini kabul etmiştir. Unutulmasın ki bu ülkede
nihai kararı ne seçkinci bir zümre ne de millete tepeden bakan belli bir çevre
vermektedir. Bu ülkede nihai kararı sadece ve sadece millet vermektedir.
Milletin verdiği karar hiç bir zaman şaibeli olmaz. Milletin ortaya koyduğu
irade yasaldır, meşrudur ve her daim doğrudur. Zira demokrasilerde hakem millettir
ve meşruiyetin yegâne kaynağı millî iradedir. 16 Nisana kadar siyasetçiler, 16
Nisanda millî irade konuşmuştur. Milletin kararını meşru görmeyenler Mecliste
asılı olan “Egemenlik kayıtsız şartsız milletindir” ilkesini içine
sindiremeyenlerdir. Sandıktan istediği sonuç çıkmayınca “Millet seçmeyi
bilmez.” diyerek tahammülsüzlük gösterip milletin kararını şaibeli olarak
nitelendirenler demokratik anlayışı tam anlamıyla benimseyemeyenlerdir.
Sonuçları tanımıyorum demek, millî iradeyi tanımıyorum demektir ki bu da
bizatihi milletin oylarıyla milletvekili seçilenlerin kendilerini inkârı
anlamına gelmektedir. Sonuçları tanımadığını ilan edenler, aslında zımni olarak
demokrasiyi tanımadıklarını ilan etmişlerdir. Bu, demokratik açıdan çok
tehlikeli bir yaklaşımdır. Zira referandumu veya seçimi kaybeden her parti
seçim sonuçlarını tanımadığını ilan ederse demokratik düzen nasıl tesis
edilecektir? Onun için, sonuçları tanımama anlamına gelen açıklamalar
demokratik açıdan kabul edilemez ve sorumsuz açıklamalardır. Türkiye’de
demokratik süreç işlemiştir ve işlemeye devam edecektir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Muş.
MEHMET
MUŞ (İstanbul) - Bu anlamda herkesi demokrasinin kurum ve kurallarına riayet
etmeye ve millî iradeye saygılı olmaya davet ediyorum. 
BAŞKAN
- Teşekkür ederim. 
Gündeme
geçiyoruz. 
Başkanlığın
Genel Kurula sunuşları vardır. 
V.- BAŞKANLIĞIN GENEL KURULA SUNUŞLARI
(Devam)
B) Önergeler
1.- Başkanlıkça, Adana Milletvekili
Muharrem Varlı’nın Dilekçe Komisyonu (4/90), Denizli Milletvekili Emin Haluk
Ayhan’ın Sanayi, Ticaret, Enerji, Tabii Kaynaklar, Bilgi ve Teknoloji Komisyonu
(4/91) ve İstanbul Milletvekili İsmail Faruk Aksu’nun Plan ve Bütçe Komisyonu
(4/92) üyeliklerinden istifalarına ilişkin önerge yazıları 
BAŞKAN
- Sayın milletvekilleri, Adana Milletvekili Sayın Muharrem Varlı’nın Dilekçe
Komisyonu üyeliğinden, Denizli Milletvekili Emin Haluk Ayhan’ın Sanayi,
Ticaret, Enerji, Tabii Kaynaklar, Bilgi ve Teknoloji Komisyonundan ve İstanbul
Milletvekili İsmail Faruk Aksu’nun Plan ve Bütçe Komisyonundan istifalarına
ilişkin yazıları 3/5/2017 tarihinde Başkanlığımıza ulaşmıştır. 
Bilgilerinize
sunulur. 
Meclis
araştırmasına ilişkin üç önerge vardır, ayrı ayrı okutuyorum: 
C) Meclis Araştırması Önergeleri
1.- Balıkesir Milletvekili İsmail Ok ve 21
milletvekilinin, Küçükkuyu-Dikili Arası Sahil Şeridi Su Temin Projesi’nin yöre
iklimi, su kaynakları ve biyolojik çeşitlilik üzerindeki olumsuz etkilerinin ve
yol açacağı ekolojik zararların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/512)
Türkiye Büyük Millet Meclisi Başkanlığına
Kaz
Dağı Millî Parkı’nın güneyindeki başlıca akarsu havzaları ile batısındaki Mıhlı
Çayı havzasında yapılmak istenen Küçükkuyu-Dikili Arası Sahil Şeridi Su Temin
Projesi yöre iklimi, su kaynakları ve biyolojik çeşitlilik üzerindeki olumsuz
etkileri ve yol açacağı ekolojik zararları araştırılarak alınması gereken
önlemlerin belirlenmesi amacıyla Anayasa'nın 98'inci ve TBMM İç Tüzüğünün 104
ve 105’inci maddeleri uyarınca Meclis araştırması açılmasını saygılarımla arz
ederim.
1)
İsmail Ok (Balıkesir)
2)
Erkan Akçay (Manisa)
3)
Arzu Erdem (İstanbul)
4)
Edip Semih Yalçın (İstanbul)
5)
Atila Kaya (İstanbul)
6)
Ahmet Kenan Tanrıkulu (İzmir)
7)
Mevlüt Karakaya (Adana)
8)
Erkan Haberal (Ankara)
9)
Ekmeleddin Mehmet İhsanoğlu (İstanbul) 
10)
Ruhi Ersoy (Osmaniye)
11)
Baki Şimşek (Mersin)
12)
Saffet Sancaklı (Kocaeli)
13)
Mustafa Mit (Ankara)
14)
Ahmet Selim Yurdakul (Antalya)
15)
Zühal Topcu (Ankara )
16)
Deniz Depboylu (Aydın)
17)
Oktay Öztürk (Mersin)
18)
Şefkat Çetin (Ankara)
19)
Muharrem Varlı (Adana)
20)
Yusuf Halaçoğlu (Kayseri)
21)
Mehmet Necmettin Ahrazoğlu (Hatay)
22)
Ümit Özdağ (Gaziantep)
Genel
Gerekçe:
Kaz
Dağlarının Ege ve Marmara Bölgelerinin sınırlarını oluşturması nedeniyle iki
farklı iklim etkisinde kalması, Avrupa-Sibirya, Akdeniz ve İran-Turan bitki
bölgelerinin kesiştiği noktada bulunması nedeniyle bu bölgeleri temsil eden
bitki türlerinin burada bulunması, güney yamaçlarının deniz seviyesinden birden
1.700 metrelere yükselmesi, bu alanların dereler ve çaylar tarafından derin
vadiler şeklinde yarılması biyoçeşitliliği artırmaktadır.
Kaz
Dağı Millî Parkı’nda bilim adamlarınca bugüne kadar 101 familyaya ait 800
civarında bitki taksonu tespit edilmiştir. Bu türlerin 77 adedi yalnızca
Türkiye'de bulunmaktadır. Bunların 29 tanesi de dünyada sadece Kaz Dağı Millî
Parkı’nda bulunan endemiklerdir. Böylesi doğal güzelliklere sahip bölgeye yapımı
düşünülen baraj projesinin bölgedeki tarım ve hayvancılığa olumsuz yansımaları
olacağı kesindir.
Bu
nedenle, Kaz Dağı Millî Parkı’nın güneyindeki başlıca akarsu havzaları ile
batısındaki Mıhlı Çayı havzasında yapılmak istenen Küçükkuyu-Dikili Arası Sahil
Şeridi Su Temin Projesi yöre iklimi, su kaynakları ve biyolojik çeşitlilik
üzerindeki olumsuz etkileri ve yol açacağı ekolojik zararları araştırılarak
alınması gereken önlemlerin belirlenmesi amacıyla Anayasa'nın 98'inci ve TBMM
İçtüzüğü’nün 104 ve 105’inci maddeleri uyarınca Meclis Araştırması açılmasını
saygılarımla arz ederim.
2.- Balıkesir Milletvekili İsmail Ok ve 22
milletvekilinin, çiğ süt üreticilerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/513)
Türkiye Büyük Millet Meclisi
Başkanlığına
Çiğ süt üreticilerinin sorunlarının araştırılarak
alınması gereken önlemlerin belirlenmesi amacıyla Anayasa'nın 98'inci ve TBMM
İçtüzüğü’nün 104 ve 105’inci maddeleri uyarınca Meclis araştırması açılmasını
saygılarımla arz ederim. 
1)
İsmail Ok  (Balıkesir)
2)
Erkan Akçay  (Manisa)
3)
Arzu Erdem (İstanbul)
4)
Edip Semih Yalçın (İstanbul)
5)
Atila Kaya (İstanbul)
6)
Ahmet Kenan Tanrıkulu  (İzmir)
7)
Emin Haluk Ayhan  (Denizli)
8)
Mevlüt Karakaya (Adana)
9)
Erkan Haberal  (Ankara)
10)
Ekmeleddin Mehmet İhsanoğlu (İstanbul)
11)
Ruhi Ersoy (Osmaniye)
12)
Baki Şimşek  (Mersin)
13)
Saffet Sancaklı (Kocaeli)
14)
Mustafa Mit   (Ankara)
15)
Ahmet Selim Yurdakul  (Antalya)
16)
Zühal Topcu   (Ankara)
17) Deniz Depboylu (Aydın)  
18)
Oktay Öztürk  (Mersin)
19)
Şefkat Çetin (Ankara) 
20)
Muharrem Varlı (Adana)
21)
Yusuf Halaçoğlu (Kayseri)
22)
Mehmet Necmettin Ahrazoğlu (Hatay)
23)
Ümit Özdağ (Gaziantep)
Genel
Gerekçe: 
Çiğ
süt referans fiyatı 1 Temmuz 2014'ten bu yana artırılmadı. Litre başına 1 lira
15 kuruş olan referans fiyatın 1 Temmuz 2016'ya kadar artırılmayacağı yönünde
Ulusal Süt Konseyinde karar alınmıştır. Çiğ sütün çok az bölümü bu referans
fiyattan satılmaktadır, çok büyük bölümü daha düşük fiyattan satın
alınmaktadır. Et ve Süt Kurumu verilerine göre, 2015'in ilk on aylık döneminde
çiğ sütün ortalama fiyatı 1 lira 7 kuruş oldu. Şu sıralar, küçük üretici bir
yana tonlarca sütü olan çiftliklere bile "Sütünü en fazla 90 kuruştan
alırım.” denilmektedir. Bundan da ötesi firmalar, süt bırakmaya yani süt
almamaya başladı. Aynı zamanda süt bedelleri geç ödeniyor. Daha önce on beş
günde bir üreticiye çiğ süt bedeli ödenirken şimdi ayda bir, bazı firmalar iki ayda
bir ancak ödeme yapıyor yani süt satarak işletmesini çevirmeye çalışan üretici,
para alamadığı için yem alamıyor, giderlerini karşılayamıyor, borçlarını
ödeyememektedir.
Çiğ
süt sektöründe yaşanan kriz, vatandaşı ineklerini kesmeye teşvik etmektedir. Çiğ
süt fiyatı maliyetleri karşılamadığı için, çiftçi kırmızı et fiyatının yüksek
olmasını da fırsat bilerek ineğini kesiyor. Hatırlanacağı gibi, 2008'deki çiğ
süt krizinde 1 milyonu aşkın inek kesilmişti. O dönem et üretimi artıyor diye
sevinenler, bir yıl sonra canlı hayvan ve et ithal etmek zorunda kaldı. Bugün
ithalat hâlâ devam ediyor. O dönemde, daha çok küçük çiftçiler inek kesiyordu.
Şimdi, milyonlarca lira yatırım yapan, kredi kullanan, yurtdışından damızlık
düve ithal eden işletme sahipleri de inek kesiyor veya satarak elden çıkarıyor.
Bu çok tehlikeli olan süreçte inek kesimi önlenemezse Türkiye'de 2008’dekinden
daha büyük et krizi yaşanır.
Bu
nedenle, çiğ süt üreticilerinin sorunlarının araştırılarak alınması gereken
önlemlerin belirlenmesi amacıyla Anayasa'nın 98'inci
ve TBMM İçtüzüğü’nün 104 ve 105’inci maddeleri uyarınca Meclis araştırması
açılması önemli olacaktır.
3.- Mersin Milletvekili Baki Şimşek ve 20
milletvekilinin, ülkemizdeki su kirliliği konusunun araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/514)
Türkiye Büyük Millet Meclisi Başkanlığına











Su kalitesi ve su kirliliği insan sağlığı ve
ekosistemin temel ihtiyaçları açısından suyun miktarı kadar önemlidir. Bu
sebeple, ülkemizdeki su kirliliğini kapsamlı bir şekilde araştırmak, su
kirliliği ile daha etkin bir biçimde mücadele etmek, su kirliliğine sebep olan
etmenleri tespit etmek amacıyla Anayasa'nın 98'inci, İç Tüzük’ün
104'üncü ve 105'inci maddeler gereğince Meclis Araştırması açılmasını arz
ederim.
1)
Baki Şimşek  (Mersin) 
2)
Erkan Akçay  (Manisa)
3)
İsmail Ok  (Balıkesir)
4)
Fahrettin Oğuz Tor  (Kahramanmaraş) 
5)
Mehmet Necmettin Ahrazoğlu  (Hatay)
6)
Arzu Erdem  (İstanbul)
7)
Kadir Koçdemir  (Bursa)
8)
Mehmet Erdoğan  (Muğla) 
9)
İsmail Faruk Aksu  (İstanbul) 
10)
Ahmet Selim Yurdakul  (Antalya) 
11)
Yusuf Halaçoğlu  (Kayseri)
12)
Emin Haluk Ayhan  (Denizli)
13)
Nuri Okutan (Isparta)
14)
Ekmeleddin Mehmet İhsanoğlu  (İstanbul)
15)
Mustafa Mit  (Ankara)
16)
Mevlüt Karakaya  (Adana)
17)
Muharrem Varlı  (Adana)
18)
Celal Adan  (İstanbul)
19)
Kamil Aydın  (Erzurum)
20)
Mehmet Parsak  (Afyonkarahisar)
21)
Ruhi Ersoy  (Osmaniye)
Gerekçe:
Yeryüzünün
3/4’ü sularla kaplı olmasına rağmen tatlı su kaynakları oldukça sınırlıdır.
Şöyle ki insan kullanımına uygun tatlı su miktarı yaklaşık 35 milyon
kilometreküp yani dünya üzerindeki toplam suyun yüzde 2,5'i kadardır. Tarım,
kentleşme, nüfus artışı, enerji, gıda, sanayi, iklim değişikliğiyle birlikte,
kuraklık gibi sebepler mevcut tatlı su kaynaklarının giderek azalmasına neden
olmaktadır. Ayrıca, bu gibi sebeplerin yanı sıra su kirliliği eklendiği zaman
su sorunu önümüzdeki yıllarda başta Türkiye olmak üzere tüm ülkeler için büyük
bir problem hâline gelecektir. Günümüzde su doğal kaynakların en önemlilerinden
biridir. Dünya nüfusu artıkça suyun dağılımı da azalacaktır. Temiz su
kaynakları her geçen gün kirletilmekte ve kullanılmaz hâle gelmektedir. Dünya
nüfusunun yüzde 40’ını barındıran 80 ülke şimdiden su sıkıntısı çekmektedir.
Ülkemizde
sulama sektöründe 34 milyar metreküp, içme suyu sektöründe 7 milyar metreküp ve
sanayi sektöründe ise 5 milyar metreküp olmak üzere toplam 46 milyar metreküp
suyun tüketildiği hesaplanmıştır. Bu durum, Türkiye'nin mevcut su potansiyeli
olan 112 milyar metreküp suyun ancak yüzde 41'ini geliştirebildiğimizi
göstermektedir. Kişi başına düşen yıllık su miktarına göre, Türkiye, su azlığı
yaşayan bir ülke konumundadır. Kişi başına düşen yıllık kullanılabilir su
miktarı 1.600 metreküp civarındadır. Ayrıca, Türkiye'nin önümüzdeki yirmi beş
yıl içinde ihtiyaç duyacağı su miktarının bugünkü ihtiyacı olan su miktarının 3
katı olacağı anlaşılmaktadır. (Türkiye Çevre Durum Raporu 2011)
Türkiye'de
su kirliliğine sebep olan en büyük faktörlerden bir tanesi sanayi faaliyetleri
ve endüstriyel atıklardır. Sanayi atık sularının içerisinde bulunan ve yüksek
zehirlilik oranına sahip kurşun, krom, cıva gibi maddeler insan sağlığı
açısından çok büyük tehdit oluşturmaktadır. İnsan sağlığı ve ekosistemin
korunması amacıyla su kaynaklarının endüstriyel atıklar tarafından
kirletilmesini önlemek için gerekli yasal ve kurumsal alt yapıların
oluşturulması gerekmektedir.
Tatlı
su kaynaklarının kirlenmesine yol açan başlıca etmenler:
Kentsel
atık suların arıtılmadan ya da kısmen arıtılarak yüzeysel sulara deşarj
edilmesi,
Kanalizasyon
ve katı atık yığınlarından kaynaklanan sızıntıların yer altı sularını
kirletmesi,
Toprakta
ve sulama kanallarında bulunan tarım ilacı ve kimyasal gübre kalıntılarının
yüzeysel sulara ve aktiflere karışması,
Erozyonu
hızlandıran, tabii göllerde ve baraj göllerinde çökelti birikimine yol açan
ormansızlaşma ve yetersiz, yanlış tarımsal uygulamalardır.
Yukarıda
belirtilen sebeplerden ötürü sular kirlendikten sonra arıtılması daha zor ve
pahalı olmaktadır. Bu sebeple, kaynakların kirlenmemesi için gerekli
denetimlerin ve önlemlerin zamanında yapılması gerekmektedir. Su kaynaklarının
korunması, su kirliliğiyle mücadele konusunda kapsamlı bir araştırma yapılması,
su kalitesi yönetiminin etkili bir biçimde uygulanabilmesi, gerekli yasal ve
kurumsal düzenlemelerin hayata geçirilmesi için bir Meclis araştırması
açılmasını arz ederim.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Sayın
milletvekilleri, Türkiye Büyük Millet Meclisi Başkanlığının iki tezkeresi
vardır, ayrı ayrı okutup oylarınıza sunacağım: 
D) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisi Başkanı İsmail Kahraman ve
beraberindeki Parlamento heyetinin, 12-13 Mayıs 2017 tarihleri arasında Akdeniz
İçin Birlik Parlamenter Asamblesi (AİBPA) Genel Kurulu ve Parlamento Başkanları
4’üncü Zirvesi’ne katılmak üzere İtalya’ya ziyarette bulunmalarına ilişkin
tezkeresi (3/955)
Türkiye Büyük Millet Meclisi
Genel Kuruluna
Türkiye Büyük Millet Meclisi Başkanı Sayın İsmail
Kahraman ve beraberindeki Parlamento heyetinin, 12-13 Mayıs 2017 tarihleri
arasında Akdeniz İçin Birlik Parlamenter Asamblesi (AİBPA) Genel Kurulu ve
Parlamento Başkanları 4. Zirvesi’ne katılmak üzere İtalya'ya ziyarette
bulunmaları hususu Türkiye Büyük Millet Meclisinin Dış İlişkilerinin
Düzenlenmesi Hakkında 3620 sayılı Kanun'un 9’uncu maddesi uyarınca Genel
Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN – Kabul edenler… Kabul etmeyenler… Kabul
edilmiştir. 
2.- Türkiye Büyük Millet Meclisi
Başkanlığının, Ankara Milletvekili ve TBMM İdare Amiri Ahmet Gündoğdu’nun,
Macaristan Ulusal Meclisi Başkanı Laszlo Köver’in vaki davetine icabetle 19-22
Mayıs 2017 tarihleri arasında Macaristan’a bir ziyarette bulunmasına ilişkin
tezkeresi (3/956)
Türkiye Büyük Millet Meclisi
Genel Kuruluna
Macaristan Ulusal Meclisi Başkanı Laszlo Köver'in vaki
davetine icabetle, Türkiye Büyük Millet Meclisini temsilen Ankara Milletvekili
ve TBMM İdare Amiri Ahmet Gündoğdu'nun 19-22 Mayıs 2017 tarihleri arasında
Macaristan'a bir ziyarette bulunması hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 6'ncı maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN – Kabul edenler… Kabul etmeyenler… Kabul
edilmiştir. 
Sayın milletvekilleri, Halkların Demokratik Partisi
Grubunun İç Tüzük’ün 19’uncu maddesine göre verilmiş bir önerisi vardır; okutup
işleme alacağım ve oylarınıza sunacağım. 
VI.- ÖNERİLER
A) Siyasi Parti Grubu Önerileri
1.- HDP Grubunun, 2/5/2017 tarihinde Grup
Başkan Vekilleri İstanbul Milletvekili Filiz Kerestecioğlu Demir ve Muş
Milletvekili Ahmet Yıldırım tarafından, OHAL KHK’leriyle yapılan ihraçların
neden olduğu sorunların ve hak kayıplarının tüm boyutlarıyla ortaya konulması
ve bu hak kayıplarının ivedilikle giderilmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 3 Mayıs 2017 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin önerisi
3/5/2017
Türkiye Büyük Millet Meclisi
Başkanlığına
Danışma
Kurulu 3/5/2017 Çarşamba günü (Bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Ahmet
Yıldırım
 Muş
 Grup
Başkan Vekili
Öneri:
2
Mayıs 2017 tarihinde İstanbul Milletvekili Grup Başkan Vekili Filiz
Kerestecioğlu ve Muş Milletvekili Grup Başkan Vekili Ahmet Yıldırım tarafından
-4454 sıra numaralı- OHAL KHK'larıyla yapılan ihraçların neden olduğu
sorunların ve hak kayıplarının tüm boyutları ile ortaya konulması ve bu hak
kayıplarının ivedilikle giderilmesi amacıyla Türkiye Büyük Millet Meclisine
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 3/5/2017 Çarşamba günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Halkların Demokratik Partisi grup önerisinin lehinde ilk olarak Muş
Milletvekili Sayın Ahmet Yıldırım konuşacak.
Buyurun
Sayın Yıldırım. (HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; malumunuz olduğu üzere 28 Nisan 2017 Günü
yayınlanan yeni bir KHK’yla 4 bine yakın kamu çalışanı bir daha, hukuksuz bir
şekilde, hukukun temel ilkeleri, Anayasa’nın kişilere tanımış olduğu hak ve
hürriyetler ayaklar altına alınırcasına ihraç edildi ve 15 Temmuz darbe
girişiminden sonra, 21 Temmuz günü ilan edilen OHAL’le birlikte ihraç edilen
kamu personeli sayısı 135 bini aşmış oldu. 
Açıklıkla
ifade edelim ki söz konusu KHK’ların artık bir hukuka, bir ahlaka, bir vicdana
tekabül eden hiçbir tarafı yoktur. Öyle ki KHK’ların açığa çıkarmış olduğu
etki, toplum vicdanında bir faşizm, bir KHK terörü olarak anılmaktadır. Bizim
açımızdan bu KHK’ların toplumsal yaşamı rahatlatma, toplumsal yaşamın kamu
güvenliğini sağlama, toplumsal yaşamda istikrarı ve yarınları teminat altına
alma değil, tam aksine, toplumu terörize eden, toplumu faşizmle yıldırmaya çalışan
hâle dönüştüğünü ifade etmek zorundayız. 
Düşünün,
bu ihraç edilen 4 bin kamu görevlisinden 16’sı -çoğunluğu profesör ve doçent
olmak üzere- Dicle Üniversitesinden ihraç edilen akademisyen. Suçları, 2016’nın
Ocak ayında “Bu suça ortak olmayacağız. Savaş istemiyoruz. Çocuklar ölmesin.”
adlı barış bildirisine imza atmış olmaları, tek suçları bu; “Barış istiyoruz.”
demeleri, “Savaş istemiyoruz.” demeleri. Bu ülkede barış istemenin bedeli,
böyle bir KHK faşizmiyle, bir KHK terörüyle ancak insanların on yıllarının
emeği ve birikimi olarak gelmiş oldukları akademisyenlik ya da kamu
görevlerinden ihraç edilmeleridir. Yetmiyor, bu 16 akademisyen, geçen yıl bu
bildiriye imza attıkları için TEM’de ve savcılıkta ifade vermiş olmalarına
rağmen, ihraç edildikten iki gün sonra tekrar gözaltına alınıyor. Gözaltına
alınırken aynen savcılık ibaresini okuyorum gözaltı kararının: “Diyarbakır
Cumhuriyet Başsavcılığının filan tarih filan sayılı kararına istinaden OHAL
kapsamında yayınlanan 689 sayılı Kanun Hükmünde Kararname kapsamında terör
örgütlerine ve MGK’ca millî güvenliğe karşı olan yapı, oluşum, gruplara
aidiyeti, iltisakı ve irtibatı olan ve devlet memurluğundan ihraç edilenlere
yönelik gerçekleştirilen operasyon kapsamında…” Bu kadar afaki, bu kadar
ahlaktan, bu kadar vicdandan, bu kadar hukuktan yoksun. Şimdi savcılığa
sormazlar mı “Ya, bu terör örgütü hangisi? Yıllarca sizinle, iktidarla kol kola
giren FETÖ mü, başka bir şey mi?” Yok. Böyle soyut olgular ve iddialar,
mesnetsiz iddialar üzerinden bu kadar kolay gözaltına almalar, bu kadar kolay
sorgulanmalar… 
Yetmiyormuş
gibi bir de bir hukuk karabasanı gibi ülkenin üzerine çökmüş olan Anayasa
Mahkemesi, bu KHK’lara ilişkin yapılan başvuruları -neyle ilgili başvuruları-
yetkisizlikle geri çevirmektedir. Düşünün, bu ülkenin üst hukuk kurumlarından
biri KHK’ların açığa çıkarmış olduğu faşizme yol veriyor, cesaret veriyor.
Düşünün, Anayasa Mahkemesi yetkisizlik kararı veriyor. Peki, bu mağdur olanlar,
hukuksuzca, herhangi bir idari ve yargı soruşturması olmaksızın ihraç edilenler
nereye başvuracaklar? Gidip Meteoroloji Genel Müdürlüğüne mi başvuracaklar? Bir
hukuk kurumu “Benim yetkim yok.” diyor. 
Bir
diğer husus: Yargının ne kadar siyasallaştığını biliyoruz ve bunu anlatacağız
ama 15 Temmuzdan beri yayınlanan 20 küsur kanun hükmünde kararnamede ihraç
sayısı 135 bin. Bunlar arasında 45 bin Emniyet mensubu, 15 bin ordu mensubu, 9
bin yargı mensubu. Bunu sıralayabiliriz, eğitim, akademi, nüfus, tapu kadastro,
her yerde var. Taşeron işçileri var bu terör örgütüyle ilişkili olan ama bir
tek siyasi ayağı yok. Düşünsenize taşeron işçisi bile bu darbeye bulaşmış ama
siyasetten kimse yok. 
Bunlara
el kaldırıp indirerek yol veren, cesaret veren AKP’lilere sesleniyorum: Fazla
değil, elbet, er geç bir seçim olacak. Şu 316 kişilik grubun kaçının o seçimden
sonra vekil olmayıp cezaevine gideceğine ve o yolu kendilerinin açtığına
hepimiz yakın zamanda tanıklık edeceğiz, göreceğiz; içinizdeki o gizli
darbecileri belli bir yere kadar koruyabilirsiniz. İçinizdeki darbeci zihniyeti
ta masum taşeron işçisine kadar uzatıp, onları mağdur edip bir tek kendi
içinizdeki o darbecileri korumakla kendinizi kurtardığınızı sanıyor
olabilirsiniz ama er geç, bunlar yakın zamanda açığa çıkacaktır. 
Yargının
siyasallaştığını söyledik. Bu ülkede AKP iktidarının hoşuna gitmeyen kararı
vermiş bütün yargıçlar yakın geçmiş tarih süreci içerisinde gördüğümüz üzere
bir şekliyle iktidarın gadrine ve gazabına uğruyorlar. İdris Baluken’i tahliye
eden mahkeme başkanı şu an yok, MİT tırlarını durduranların başına nelerin
geldiğini biliyoruz, Atilla Taş ve belli yazarların bırakılmasını sağlayan
bütün mahkeme heyetinin başına nelerin getirildiğini biliyoruz. Daha ötesi, eş
genel başkanlarımızın tutukluluğunun yedinci ayına giriyoruz. Düşünün, şu
Parlamentonun üçüncü büyük grubunun iki eş genel başkanı yedinci ayına
giriyorlar tutuklular, iddianameleri üç ayı aşkın süredir çıkmış ama tutuklu
oldukları dosyaların maalesef hâlâ tarihleri belli değil. Biz böyle bir yargıya
tarafsız ve bağımsız yargı diyeceğiz, biz böyle bir yargıya hukuk kurumu ve
saygı duyulacak kurum olarak bakacağız ve bizden bu beklenecek. Hiç kimse
kimseyi kandırmasın. Bir Parlamentoda grubu bulunan üçüncü büyük partinin eş
genel başkanları yedi aydır tutuklu, üç aydır iddianameleri çıkmış; Diyarbakır
Ankara’ya, Ankara oraya, Adalet Bakanlığı buraya gönderecek ve hâlâ mahkeme
tarihleri belli olmayacak. Tabii, biz şunu söyleyelim, özellikle dün cereyan
eden bir hususa da dikkat çekmek istiyorum: Eş genel başkanımız edebî yönü,
sanatçı kişiliği olan biri. Öykü de yazıyor, resim de çiziyor, şiir de yazıyor.
“Bulaşıcı Cesaret” adıyla yazmış olduğu şiir dün Mardin’de merkez ve Dargeçit
ilçesinde, bir mahkeme kararı olmaksızın, bir savcılık kararı olmaksızın
emniyetin keyfekeder kararıyla, açık söylüyorum, küstahça toplatılmıştır.
Şimdi,
toplatılma gerekçesine bakıyoruz, özellikle resmî yazı istedik, bugün ulaştı bize. Dargeçit Emniyet Müdürlüğü diyor ki: “Cumhuriyet
başsavcılığının filan tarih, filan saatli cumhuriyet savcısıyla yaptığımız
görüşmeye binaen...” Böyle bir hukuk var mı ya? 
Allah
aşkına, bir polis müdürü ile bir savcı oturup bir kahvede çay içecekler,
yazılmış bir şiiri yasaklayacaklar. Bu hangi ülkede biliyor musunuz? Bir şiir
okuduğu için -kendisi şiir yazmamış zaten- tutuklanmış bir kişinin Cumhurbaşkanı
olduğu bir ülkede. Peki, eş genel başkanımız “Bulaşıcı Cesaret” isimli şiirinde
ne diyor? 
“Çıt
çıkmasın diyecekler 
Renk
olmasın diyecekler
Gülerek
isyan etmişsin 
Gül
açmasın diyecekler 
Gülelim
o zaman
Öksüz
kalmasın isyanın
Suçsa
suç kardeşim 
Gülüşü
solmasın insanın

Gün
doğmasın diyecekler 
Umuda
silah çekecekler 
Koşarak
isyan etmişsin 
Suçu
sana yükleyecekler 
Koşalım
o zaman 
Yalnız
kalmasın isyanın 
Suçsa
suç kardeşim 
Tepesini
attırmayın insanın.” (HDP sıralarından alkışlar) 
Yazdığı
şiir bu. Mahkeme kararı var mı? Yok. Savcılık kararı var mı? Yok. İşte,
birilerinin gurur duyduğu bizim utandığımız ülkenin demokrasisinin, insan
haklarının geldiği nokta bu. Bir polis isteyecek, “İndirin o şiiri, o şiir
yasak.” diyecek. Karar? Karar yok. Savcılık? “Ben sadece onunla bir görüştüm.”
diyecek. Böyle bir ülkeden siz gurur duyuyor olabilirsiniz. Ben kendi ülkem
adına, demokrasinin bu kadar ele ayağa düştüğü bu ortamda bu ülkenin
demokrasisinin, daha doğrusu antidemokratizminin vardığı noktadan maalesef,
üzülerek söyleyeyim, utanç duyuyorum.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
MEHMET
MUŞ (İstanbul) – Sayın Başkan...
BAŞKAN
– Sayın Muş, sizi dinliyorum.
MEHMET
MUŞ (İstanbul) – Grubumuza atfen “İçinizdeki darbecileri saklıyorsunuz.” gibi
kabul edemeyeceğimiz bir sataşmada bulunmuştur. Bundan söz talep ediyorum.
BAŞKAN
– Buyurun, iki dakika.
VII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
Muş Milletvekili Ahmet Yıldırım’ın HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; biz Adalet ve Kalkınma
Partisi olarak bugünlere darbecilerle ve darbeci zihniyetlerle mücadele ederek
geldik. 15 Temmuz gecesi de hem Hükûmetimiz hem Cumhurbaşkanımız hem de bizler
AK PARTİ Grubu olarak bu darbecilere karşı elimizden ne geldiyse milletimiz
olarak sonuna kadar yaptık ve bu darbenin püskürtülmesi için biz de
milletimizle beraber bütün mücadeleyi ortaya koyduk. Bundan sonraki süreçte de
mücadelemiz her kim olursa millî iradeye müdahale etmeye, gasbetmeye, onu
farklı yollarla alaşağı etmeye çalışıp darbe teşebbüsüne girişmeye çalışırsa
bunlarla da mücadeleden asla ve asla taviz vermeyeceğiz; bunun bir kere altını
önemle çiziyorum. 
Bir
diğer konu, burada akademisyenlerle alakalı bir şey gündeme getiriliyor.
Efendim, sadece barış istiyorlarmış da başka hiçbir suçları yokmuş da… Şu
bildiriyi bir okuyun burada bakalım, ne yazıyor bildiride? Bakın, bölgede PKK
terör örgütü kendisine bir egemenlik alanı kurmaya çalışıyor, orada mücadele
eden güvenlik birimlerimiz, Emniyet mensuplarımız şehit oluyor, o teröristlere
tek laf etmiyor fakat orada halkın can ve mal güvenliğini korumaya çalışan,
orada kendine bir hükümdarlık alanı kurmaya çalışan terör örgütüyle mücadele
eden devlete en ağır lafları söyleyecek, terör örgütüne tek söz söylemeyecek,
ondan sonra “Ben barış istiyorum.” diyecek, böyle barış olmaz değerli milletvekilleri.

Bir
diğeri de bizim amacımız terör ve teröristlerle mücadele etmektir. Bakın,
bundan birkaç gün önce HDP ve diğer bileşenlerinin Diyarbakır’da bir açıklaması
oldu. YPG’ye, PYD’ye Silahlı Kuvvetlerimizin Sincar’da kamplarına yaptığı
operasyonda “Bunları derhâl durdurun, orada kim ölmüşse bizim kardeşimizdir.”
diyor. Teröristler mi sizin kardeşiniz? Bunu lütfen açıklayın. O teröristlerle
biz mücadele edeceğiz çünkü oradan Türkiye’ye saldırılar düzenleniyor.
Ülkemizin ve vatandaşlarımızın can ve mal güvenliği tehdit ediliyor. (AK PARTİ
sıralarından alkışlar) 
BAŞKAN
– Teşekkür ederim Sayın Muş. 
Sayın
Yıldırım. 
AHMET
YILDIRIM (Muş) – Sayın Başkan, son sözünde bizi teröristlerle kardeşlikle
ilgisi olmayan açıklamayla ilişkilendirdi. 
MEHMET
MUŞ (İstanbul) – Burada. Açıklık getirsin. 
AHMET
YILDIRIM (Muş) – İç Tüzük 69’a göre sataşmadan söz istiyorum. 
BAŞKAN
– Bu şeyi ben de gördüm, bu iddiayı basından okudum. Açıklamanızı bekliyorum
ben de, dinlemek istiyorum. 
Buyurun,
iki dakika. 
2.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
AHMET
YILDIRIM (Muş) – Teşekkürler Sayın Başkan. 
Sayın
Başkan, değerli milletvekilleri; biz yaptığımız bütün açıklamaların arkasında
dururuz ama karşı durduğumuz bir husus daha var ki o da bizim yaptığımız
açıklamaların bağlamından koparılarak, çarpıtılarak gelip burada ucuz siyaset
malzemesi hâline getirilmesidir. Biz, Türkiye'nin kamu güvenliğini tehdit
etmeyen, kendini barbarlara karşı savunanlara dönük operasyonları
reddettiğimizi, kınadığımızı sürekli söyleriz. 
İkinci
bir husus: Benim sataştığım konuyla alakalı, iddia ettiğim hususa dair bir
cümle söylemedi sayın hatip. Bakın, ben açık bir şey söylüyorum: 135 bin kamu
görevlisi eğer ihraç edilmişse ve 135 binlerle birlikte aileleri, onun dışında
alınanlar, kamu görevlisi olmayanlarla birlikte 100 binlerle ifade edilen bir
yapıya “terörizm” deyip, “terör örgütü” deyip, “FETÖ” deyip işin içinden
çıkamazsınız diyorum. Bu işin bir sosyolojisi olmalı. 100 binlerle tariflenen
bir yapı terör örgütü olamaz, bu işi siyaseten ele almak, bu işi sosyolojik
olarak okumak ve buna göre değerlendirmek zorundasınız. Devlete nicel ve nitel
olarak nüfuz etmiş bir yapının adı paralel olamaz. Devlette, düşünün, 45 bin
Emniyet mensubu, 15 bin ordu mensubu, 9 bin yargıç… Ya, yargının yarısı. O
zaman bizim aklımıza şu geliyor: Aslında devletin aslını onlara teslim
etmişsiniz, yama olarak siyasi iktidar kalmış; bu, böyle okunur. Yargının
yarıdan fazlası eğer bir örgütün elindeyse işin aslı onlardır, yama ve paralel
olan siyasi iktidardır. Taşeron işçisine kadar varacak bu yapı ama siyasi
iktidarın içerisinde, il ve ilçe teşkilatlarında, genel merkezlerinde, Meclis
grubunda hiç kimse olmayacak! Buna kargalar güler diyorum. 
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım. 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, 60’a göre söz istiyorum. 
BAŞKAN
– Yerinizden mi açıklama yapacaksınız? 
Buyurun.

IV.- AÇIKLAMALAR (Devam)
20.- İstanbul Milletvekili Mehmet Muş’un,
Muş Milletvekili Ahmet Yıldırım’ın sataşma nedeniyle yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) – Şimdi, şöyle: “Açıklamalarımızın arkasındayız.” diyorlar.
Bakın, DTK…
AHMET
YILDIRIM (Muş) – Siz “HDP” dediniz, DTK’yla ne alakası var şimdi? 
MEHMET
MUŞ (İstanbul) – HDP’nin orada Diyarbakır il başkanları da vardır, aynı
şekilde, aynı yapı, bakın ne diyor? “Türkiye askerlerinin topraklarınızı
vurmasına izin verme. Orada yaşamını yitirenler kim olursa olsun kardeşimizdir.
Bu nedenle bu kirli ittifaktan vazgeçin. Şengal’e yapılan bombalamayı Amed’e
yapılmış sayarız, farkımız yoktur. 4 parça kürdistan birlik olmalı, Kobani’ye
nasıl sahip çıktıysak benzer bir süreçteyiz, şimdi ayaklanmamız ve Şengal’in
yalnız olmadığını haykırmamız gerekiyor.” Aynı şekilde, partilerinin Diyarbakır
ile DTP il eş başkanı da orada, HDP Diyarbakır il eş başkanı Gülşen Özer de
burada. 
Herkes
aklını başına devşirsin, böyle bir açıklama olamaz. Böyle bir şeyin kabul
edilmesi kesinlikle söz konusu olamaz, hâlen 6-7 Ekim olaylarının peşindeler.
BAŞKAN
– Teşekkür ederim.
Halkların
Demokratik Partisi grup önerisinin…
AHMET
YILDIRIM (Muş) – Sayın Başkan…
BAŞKAN
– Buyurun, size de bir dakikalık süre veriyorum.
21.- Muş Milletvekili Ahmet Yıldırım’ın,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Benim
kürsüden söylediğim konuşmamı doğruladığı için sayın hatibe teşekkür ediyorum.
Gerçekten tahrifatta, çarpıtmada çok mahir. Ne dedim? Bakın çıktı “DTP” dedi,
“DTK” dedi, yok “konuşmayı bu yapmış” dedi, bizim parti açıklamamız olarak
lanse etti, işte çarpıtma üç dakika sürdü. Çıktı dedi ki: “DTK bu açıklamayı
yapmış, HDP il başkanı orada yanında durmuş.” Biz açık söylüyoruz: Şengal’deki
sivil insanların bu ülkenin kamu güvenliğini, egemenliğini tehdit falan ettiği
yoktur, biz bu operasyonu doğru bulmuyoruz, kabul etmiyoruz, bu sözümüzün de
arkasındayız. Çarpıtmalara, başka kurumların açıklamalarına, burada cevap hakkı
olmayan kurumların kalkıp açıklamaları üzerinden polemik yapmaya gerek yok
diyorum.
Teşekkür
ederim.
MEHMET
MUŞ (İstanbul) – Sayın Başkanım, çarpıttığımı ifade ediyor, bu açık sataşmadır,
söz istiyorum.
BAŞKAN
– İki dakika…
VII.- SATAŞMALARA İLİŞKİN KONUŞMALAR
(Devam)
3.- İstanbul Milletvekili Mehmet Muş’un,
Muş Milletvekili Ahmet Yıldırım’ın yaptığı açıklaması sırasında şahsına
sataşması nedeniyle konuşması
MEHMET
MUŞ (İstanbul) – Sayın Başkan, burada farklı jargonlar üzerinden, isimler
üzerinden kimse kimseyi saklamaya çalışmasın. Kimin ne olduğunu millet gayet
iyi biliyor, kaldı ki MYK açıklamaları da benzer yöndedir, farksız bir açıklama
yapmamışlardır. Bakın, biz Türkiye'nin güvenliğini kim tehdit ediyorsa onunla
sonuna kadar mücadele edeceğiz, bundan hiç kimse alınmasın, buradan asla
vazgeçmek gibi bir durumumuz kesinlikle söz konusu olamaz.
Açıklamalar
çok açık. Bakın, bunlar bileşenleridir. Farklı farklı isim altında yapılar
kurmuş ama aynı amaca hizmet eden organizmalar olduğunu herkes bilir. Kaldı ki
partilerinin Diyarbakır il eş başkanı da oradadır. HDP MYK’sı farksız bir
açıklama değildir. 
AHMET
YILDIRIM (Muş) – Okuyun, okuyun. 
MEHMET
MUŞ (Devamla) – Benzer açıklamayı orada onlar da yapmıştır. Bakın, orada sivil
alanlar bombalanmamıştır. Bombalanan neresidir? Teröristlerin yuvalandığı
kamplar bombalanmıştır, oradaki mevzileri bombalanmıştır, silah depoları
bombalanmıştır. Orada sivil yok. Orada olanlar, eli silahlı terör mensupları ve
Türkiye’ye karşı saldırı hazırlığında olup o silahları Türkiye’deki kolu olan
PKK’ya bir şekilde vermeye çalışan bir yapı. Ortaya konan budur ve siz onlardan
“kardeşlerimiz” diye bahsediyorsunuz. Bakın, aynı ayaklanma çağrısını 6-8
Ekimde yaptılar. Burada herkesin aklını başına devşirmesi gerekir. Siz,
Türkiye’nin milletvekilleri misiniz, Türkiye’nin menfaatlerini mi
savunuyorsunuz, yoksa Türkiye’yi tehdit eden teröristlere karşı operasyon
yapılıyorken onlara karşı onların sesi olmaya mı çalışıyorsunuz? Buna bir karar
vermeniz lazım. Ya meşru sınırlar içerisinde Türkiye’nin menfaatleri için
çalışırsınız ya da bu noktada hiç kimseye çıkıp da bir söz söyleme hakkına
sahip olmazsınız. 
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Birleşime on dakika ara veriyorum. 
Kapanma Saati: 15.16
İKİNCİ OTURUM
Açılma Saati: 15.31
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU (Osmaniye), Fatma KAPLAN
HÜRRİYET (Kocaeli)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 87’nci Birleşiminin
İkinci Oturumunu açıyorum.
Buyurun
Sayın Yıldırım, bir dakika…
IV.- AÇIKLAMALAR (Devam)
22.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşmasındaki
bazı ifadelerine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Şimdi,
Sayın Başkan, bizim araştırma önergemizin konusu da belli benim kürsüde iddia
ettiğim, dile getirdiğim konular da belli. Bu konu dışına çıkarak sorduğumuz
sorulara cevap veremeyecek durumda olanların konuyu başka yerlere çekmesine
gerek yok. 
Açık
soruyorum: Yüz binlerce kişi bu işle ilgiliydi de profesöründen yargıcına,
generalinden emniyet müdürlerine kadar, taşeron işçisine kadar… Bu işin siyasi
ayağının açıklanmasını istiyoruz, bizim partimizse bizim partimiz. ByLock
listesinin açıklanmasını istiyoruz. Birilerinin herhâlde dibi ıslak olmalı ki
bundan kaçıyor. İddia ettiğim husus bu.
Onun
dışında, evet, biz parti olarak içte de dışta da savaşa karşıyız. Birileri
savaş çığırtkanlığı yapıyor olabilir…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Yıldırım, toparlayın. 
AHMET
YILDIRIM (Muş) – Geç konuşmaya başladım Sayın Başkan. 
Birileri
savaş çığırtkanlığı yapıyor olabilir. Biz, içte de dışta da barışçıl
yöntemlerin, diyalog, müzakere yöntemlerinin uygulanmasını, sorunların
silahsız, şiddetsiz çözülmesini savunuyoruz; bu yönümüzle de gurur duyuyoruz. 
BAŞKAN
– Teşekkür ederim. 
AHMET
YILDIRIM (Muş) - Yalnız, sayın hatibin biraz daha sözlerine dikkat etmesi,
biraz daha kibar konuşması…
BAŞKAN
– Karşılıklı bu, dikkati karşılıklı yapalım. 
AHMET
YILDIRIM (Muş) – İşte, “Yok, şöyle yaparız, böyle yaparız…” Ne yapacaksa çıksın
bir açık söylesin de öğrenelim, grubumuza dönük. 
BAŞKAN
– Karşılıklı konuşalım.
Bakın,
şu andan itibaren verdiğim sözler İç Tüzük’e uymuyor. O yüzden, bu tartışmayı
noktalamak istiyorum. Konuşmacı arkadaşlar var, onlara söz vereceğim. 
MEHMET
MUŞ (İstanbul) – Sayın Başkanım, 60’a göre kısa bir söz istiyorum. 
BAŞKAN
– Bir dakika… Uzatmayacağım süreyi. 
23.- İstanbul Milletvekili Mehmet Muş’un,
Muş Milletvekili Ahmet Yıldırım’ın yaptığı açıklamasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, terörle mücadele savaş değildir. Terör
örgütlerinin inlerine bomba düşüyor, ses başka taraftan geliyor. O açıdan,
bizim terörle mücadelede kesinlikle bir taviz vermeyeceğimizi ifade ederim. 
AHMET
YILDIRIM (Muş) – Bir de FETÖ’yü söyle. 
MEHMET
MUŞ (İstanbul) – Ben çok açık şekilde, ortaya konan açıklamaları buraya koydum
ve bunlar tasvip edemediğimiz, etmeyeceğimiz, kesinlikle kabul etmeyeceğimiz
açıklamalardır.
FİLİZ
KERESTECİOĞLU DEMİR (İstanbul) – Siyasi kanat, siyasi kanat…
AHMET
YILDIRIM (Muş) – ByLock listeniz…
MEHMET
MUŞ (İstanbul) – Söylediklerim açıktır, herkesin açıklama yapıyorken aklını
başına alıp ona göre açıklama yapması lazım. 
AHMET
YILDIRIM (Muş) – Bizim aklımız başımızda. 
MEHMET
MUŞ (İstanbul) – Bir diğeri: Biz terör örgütlerinin tamamıyla mücadele eden bir
partiyiz; FETÖ’süyle de PKK’sıyla da DHKP-C’siyle de DEAŞ’ıyla da diğer terör
örgütleriyle de…
FİLİZ
KERESTECİOĞLU DEMİR (İstanbul) – Hepsini sayınca bir şey olmuyor. 
MEHMET
MUŞ (İstanbul) – …hangisi olursa olsun, ulusal güvenliği tehdit eden hangi
terör örgütü olursa olsun bununla ilgili gereken adımları atmakta hiçbir
tereddüt etmeyiz. 
AHMET
YILDIRIM (Muş) – Bir byLock listenizi açıklayın da görelim.
MEHMET
MUŞ (İstanbul) – Biz, partimizle alakalı da farklı yerlerde onlarla alakalı da
hiçbir tereddütte bulunmayız, sonuna kadar bu mücadeleyi sürdürürüz. 
Teşekkür
ediyorum. 
BAŞKAN
– Teşekkür ederim ben de. 
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 2/5/2017 tarihinde Grup
Başkan Vekilleri İstanbul Milletvekili Filiz Kerestecioğlu Demir ve Muş
Milletvekili Ahmet Yıldırım tarafından, OHAL KHK’leriyle yapılan ihraçların
neden olduğu sorunların ve hak kayıplarının tüm boyutlarıyla ortaya konulması
ve bu hak kayıplarının ivedilikle giderilmesi amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 3 Mayıs 2017 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi grup önerisinin aleyhinde ilk olarak Bartın
Milletvekili Sayın Yılmaz Tunç konuşacak. 
Buyurun
Sayın Tunç. (AK PARTİ sıralarından alkışlar) 
YILMAZ
TUNÇ (Bartın) – Sayın Başkan, değerli milletvekilleri; HDP grup önerisinin
aleyhinde söz aldım. Bu vesileyle Genel Kurulu saygılarımla selamlıyorum.
HDP
grup önerisiyle olağanüstü hâl kanun hükmünde kararnamelerinin, kamudaki
ihraçların mağduriyetlere yol açtığı ve bu mağduriyetlerin tespiti ve
giderilmesi anlamında Meclis araştırması komisyonu kurulması istenmektedir. 
Değerli
milletvekilleri, 15 Temmuz darbe girişimi sonrasında Millî Güvenlik Kurulunun
20 Temmuzda aldığı tavsiye kararı ve Cumhurbaşkanımızın başkanlığında toplanan
Bakanlar Kurulu kararıyla Anayasa’mızın 120’nci maddesi gereğince ilan edilen
olağanüstü hâl kararı 21 Temmuzda da Türkiye Büyük Millet Meclisi tarafından
onaylandı ve üçer aylık dönemlerle üç kez uzatma kararı yine Meclis tarafından
onaylandı ve bu süre içerisinde de 24 tane kanun hükmünde kararname
yayımlanarak yürürlüğe girdi. 
Öncelikle
şunu ifade etmek gerekiyor: 15 Temmuz darbe girişimi FETÖ mensuplarının
cumhuriyetimize yönelik bir saldırısıydı, demokrasimize yönelik bir
saldırısıydı, ülkemize karşı bir işgal girişimiydi, millî iradeye ve Türkiye
Büyük Millet Meclisine karşı bir saldırıydı ve temel hak ve özgürlükleri yok
etme girişimiydi. Milletimiz 15 Temmuz gecesi göstermiş olduğu kahramanlıkla bu
darbe girişimini püskürtmeyi başardı; ülkesine, bayrağına, istiklaline,
istikbaline, bağımsızlığına sahip çıktı ve ülkemizi uçurumun kenarından almış
oldu ve tüm dünyaya şunu gösterdi: Demokrasi mücadelesinin, insan hakları
mücadelesinin nasıl gerçekleştirileceğinin en güzel örneğini 15 Temmuz gecesi
Türk milleti bu yoğun çabasıyla göstermiş oldu. 
Şimdi,
milletimizin göstermiş olduğu bu mücadeleyi, bu kahramanlığı akim bırakmamak
için devletimiz tüm kurumlarıyla seferber oldu ve alınması gereken tedbirlerle
alakalı da gerek idari düzenlemeler gerek yasal tedbirler, kanun hükmünde
kararnameler yoluyla alınarak FETÖ mensuplarının devletin kurumlarından
temizlenmesi anlamında önemli bir mücadeleye girişildi. Bu mücadelenin elbette
ki hukuki dayanakları var. Öncelikle Anayasa’mızın 119, 120 ve 121’inci
maddelerinde bunlar düzenlenmiştir. Ayrıca Avrupa İnsan Hakları Sözleşmesi’nin
15’inci maddesinde de bu mücadelenin hukuki dayanağı mevcut. Bu mevzuata göre
baktığımızda, devletler ulusun varlığını tehdit eden genel tehlike karşısında
kendilerini korumaya yönelik tedbirler almak durumundadır ve bu çerçevede bu
kararlar alınmaktadır.
Tabii
ki Avrupa’nın çifte standardı da hepimizin gözleri önünde cereyan etmektedir.
Fransa’da bir terör saldırısı sonrası bir yıldan fazla olağanüstü hâl ilan
edilmiş olmasına rağmen oraya ses çıkarmayan Avrupa ülkeleri ve Avrupa
Parlamentosu, ülkemizde özellikle demokrasiye ve millî iradeye karşı bir
saldırı girişimine karşı koyan milletimizi, Türkiye'yi, aday ülke olan
Türkiye'yi, bir müzakereci ülke olan Türkiye'yi tebrik etmesi gerekirken
maalesef farklı kararlar alabilmektedir.
Ülke
olarak, bir taraftan darbe girişimini gerçekleştiren FETÖ mensuplarıyla
mücadelemizi sürdürürken, darbeyi tüm unsurlarıyla bertaraf etmeye çalışırken,
FETÖ’yle mücadele edilirken -maalesef diğer terör örgütleri de aynı anda
düğmeye basmışlar ve harekete geçmişler- devletimiz diğer taraftan PKK’yla,
PYD’yle, DAİŞ’le, DHKP-C’yle ve diğer terör örgütleriyle de mücadele etmek
durumunda kalmıştır ve nitekim çıkarılan kanun hükmünde kararnameler de tüm
terör örgütleriyle mücadeleyi kapsamaktadır.
FETÖ
terör örgütünün özellikle yargı, emniyet, askeriye, millî güvenlik ve
üniversiteler başta olmak üzere devletin tüm kurumlarından temizlenmesiyle
ilgili mücadele devam etmektedir. Bu mücadelede başarılı olmak zorundayız
değerli milletvekilleri, çocuklarımızın geleceği için, bu ülkenin bir daha
darbe tehdidiyle karşı karşıya kalmaması için bu mücadeleyi hep birlikte
başarmak zorundayız.
Bugüne
kadar yürürlüğe konulan kanun hükmünde kararnamelerle FETÖ’yle irtibatı,
iltisakı değerlendirilen dernekler, vakıflar kapatıldı, finans kaynağı olarak
değerlendirilen şirketlere kayyum tayin edildi ve FETÖ ve diğer terör
örgütleriyle irtibatı, iltisakı değerlendirilen kişiler de kamudan ihraç
edildi; açığa alınanlar var, soruşturmasına devam edilenler var. Tabii ki 130
binden fazla kişiden bahsediyoruz. Dolayısıyla bu sayı belki bundan sonra da
artabilir, soruşturması devam edenler de var. Bu soruşturmalar sırasında,
elbette ki sayı çok fazla olduğu için hatalar da olabilir ancak bu hataların
zaman içerisinde düzeltildiğini de görüyoruz; yayınlanan kanun hükmünde
kararnamelerde iade kararlarının verildiğini, kapatılan derneklerin yeniden
açılabildiğini ve kayyum tayin edilen şirketlerden kayyum kararının
kaldırıldığını, zaman içerisinde düzeltmelerin de yapılabildiğini görüyoruz. 
Tabii
ki olağanüstü hâl milletimize karşı ilan edilen bir husus değildir. Bu
olağanüstü hâl kararı, ülkemize karşı işgal girişiminde bulunan, darbe
girişiminde bulunan FETÖ terör örgütü mensupları ve onlara destek veren diğer
terör örgütleriyle mücadele için ilan edilmiştir. Bu konuda Hükûmetimiz hassas
davranmaktadır. Özellikle 23 Ocak 2017 tarihinde çıkarılan 685 sayılı Kanun
Hükmünde Kararname’yle Olağanüstü Hâl İşlemleri İnceleme Komisyonu kurulmasına
da karar verilmiştir. Bu Komisyon da elbette ki kamudaki ihraçlarla ilgili
yapılacak olan itirazları değerlendirecektir. Bu Komisyon henüz çalışmalarına
başlamamıştır ancak kurulmasına karar verilmiştir, yakın zamanda da
çalışmalarına başlayacağı ifade edilmektedir. 7 kişiden oluşacak olan bu
Komisyonun üyelerinin 3’ü Başbakanımız tarafından, 1 üyesi Adalet Bakanlığınca
hâkim ve savcılar arasından, 1 üyesi İçişleri Bakanlığınca mülki amirler
arasından, 2 üyesi de Hâkimler Savcılar Kurulu tarafından Yargıtay ve Danıştay
hâkimleri arasından seçilecek ve iki yıl süreyle görev yapacak ve bu süre
içerisinde de bu üyeler görevden alınamayacak. 
OHAL
kanun hükmünde kararnameleri nedeniyle yapılan işlemin haksız ya da hukuka aykırı
olduğunu düşünen vatandaşlarımız OHAL İşlemleri İnceleme Komisyonuna müracaat
edebileceklerdir ve bu Komisyonun vermiş olduğu karara karşı da Hâkimler
Savcılar Kurulunca yetkilendirilecek olan Ankara İdare Mahkemesinde dava
açabileceklerdir. Ayrıca, yine, meslekten ihraç edilenlerle ilgili olarak, ilk
derece mahkemesi sıfatıyla Danıştaya da OHAL İşlemleri İnceleme Komisyonunun
kararını götürebileceklerdir. Böylece, bu ihraçlar nedeniyle ya da bu işlemler
nedeniyle kanun hükmünde kararnamelerden ve OHAL Komisyonundan sonuç alamayan
kişilerle ilgili olarak da yargı yolu, yargı denetimi açılmış olmaktadır. Her
şey hukuk devleti ilkesi çerçevesi içerisinde gerçekleşmektedir. Hep birlikte
bağımsız yargının kararlarını takip etmemiz gerekir. Hukuk devleti çerçevesi
içerisinde hiç kimsenin hakkının zayi olmayacağını da belirtmek istiyorum.
Değerli
milletvekilleri, HDP grup önerisinde bahsedilen, “1.100 akademisyenin barış
çağrısı” şeklinde nitelendirilen ve “Bu suça ortak olmayacağız.” başlıklı
bildiriye baktığımız zaman, bu bildiri aslında bir barış çağrısı değil grup
başkan vekilimizin ifade ettiği gibi. Satırlara baktığımız zaman, burada,
devletin Kürt kökenli vatandaşlarımıza yönelik bir katliam içerisinde olduğu ve
şiddet uyguladığı yönünde beyanlar var ve terör örgütlerine ilişkin ise hiçbir
ifade yok; devletin, başta Kürt halkı olmak üzere tüm bölge halklarına karşı
gerçekleştirdiği katliam ve uyguladığı bilinçli sürgün politikasından
bahsediliyor; yine, devletin vatandaşlarına uyguladığı şiddete hemen şimdi son
vermesi talep ediliyor.
Şimdi
“Bu suça ortak olmayacağız.” diye başlıyorsunuz ancak bildiride devletin
terörle mücadelesini, kırk yıldır devam eden, bölge halkına zulmeden ve
ülkemizi rahatsız eden bu terör örgütüne karşı devletin aldığı tedbirleri
“katliam” ve “şiddet” olarak ifade ederseniz “Bu suça ortak olmayacağız.”
başlığı gerçek olur; evet, terör örgütünün suçuna ortak olmuş olursunuz. 
Bir
akademisyen, üniversitede görev yapan, Türkiye Cumhuriyeti devletinin
üniversitesinde çalışan ve yavrularımızı teslim ettiğimiz, yetiştirmesi için
gönderdiğimiz o akademisyenler, devletin üniversitesinden maaş alan bu
akademisyenler eğer çıkıp da terör örgütlerinin tarafında yer alırsa, devletin
terörle mücadelesini bir katliammış gibi sunarsa ve bunun altına imza atarsa
orada hukuk devleti devreye girer ve gerekli soruşturmalar açılır. Bu
yapılmıştır.
AHMET
YILDIRIM (Muş) – Yok, soruşturma yok işte, hiçbir soruşturma yok.
YILMAZ
TUNÇ (Devamla) - Yapılan da budur ve buna ilişkin de itiraz süreçlerini yine bu
akademisyenler değerlendirebilir, bununla ilgili kanallar da açıktır.
(Mikrofon
otomatik cihaz tarafından kapatıldı) 
YILMAZ
TUNÇ (Devamla) - Bu duygu ve düşüncelerle HDP grup önerisinin aleyhinde
olduğumu belirtiyor, Genel Kurulu saygılarımla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Tunç.
AHMET
YILDIRIM (Muş) – Sayın Başkan, sadece kayıtlara geçmesi açısından bir cümle
söylüyorum. Şimdi, sayın hatip bugüne kadar KHK’lardaki gerek akademisyenler
gerekse önceki ihraç edilen kamu görevlileriyle ilgili “soruşturma” diyor.
Hiçbiriyle alakalı idari ya da yargısal bir soruşturmanın sonucunda ihraç söz
konusu değil. Herhangi bir soruşturma olmaksızın…
BAŞKAN
– “Soruşturma”yı o bağlamda kullanmadı ama.
AHMET
YILDIRIM (Muş) – İkinci bir husus: “Hak arama süreçleri açıktır.” diyor. Şimdi,
kendilerine soruyorum: TBMM Dilekçe Komisyonuna dilekçe verebilirler mi?
Veremezler çünkü T.C. kimlik numaraları bildiriliyor. Daha ihraç edilenlerin bu
Meclise giremediğinden haberiniz bile yok, Meclise giremiyorlar onlar.
BAŞKAN
– Teşekkür ederim Sayın Yıldırım.
Halkların
Demokratik Partisi grup önerisinin lehinde son olarak İstanbul Milletvekili
Sayın Yakup Akkaya konuşacak. 
Buyurun
Sayın Akkaya. (CHP sıralarından alkışlar)
YAKUP
AKKAYA (İstanbul) – Teşekkür ediyorum Sayın Başkan.
Öncelikle
HDP Grubunun vermiş olduğu grup önerisiyle ilgili Cumhuriyet Halk Partisi adına
söz almış bulunuyorum. Hepinizi, yüce Meclisi saygıyla selamlıyorum.
Sayın
milletvekilleri, yaklaşık on ay önce yani dokuz ay yirmi üç gün önce bir darbe
girişimi oldu. Bu darbe girişimi tüm siyasi partilerin, sivil toplum
örgütlerinin, STK’ların ve halkımızın ferasetiyle ortadan kaldırıldı. Biz bu
süreç ve öncesinde yaşananların AKP’ye bir ders olabileceğini hep düşündük,
yanlışlarına bundan sonraki süreçte yer vermeyeceğini hep umut etmiştik ama
yanıldığımızı kısa süre içinde gördük. Artık AKP’nin de Cumhurbaşkanı olan
Recep Tayyip Erdoğan’a göre 15 Temmuz Tanrı’nın bir lütfuydu. 246 yurttaşımızın
öldürüldüğü, binlerce yurttaşımızın yaralandığı gerici darbe girişimini neden
bir lütuf olarak değerlendiriyordu acaba AKP’nin Cumhurbaşkanı Sayın Recep
Tayyip Erdoğan? Bunun cevabını da AKP’nin Cumhurbaşkanı Sayın Recep Tayyip
Erdoğan vermelidir. 
Değerli
milletvekilleri, Cumhuriyet Halk Partisi olarak 15 Temmuz darbe girişiminde
sorumluluğu olanların yargılanması gerektiğini hep belirttik. Bu söylemimizin,
dün olduğu gibi bugün de arkasındayız. İfademiz açık ve nettir: Yargılanmalar,
insan hakları çerçevesinde ve taraf olduğumuz uluslararası hukuk kuralları
içerisinde yapılmalıdır; sorumlular, bu çerçevede, yasaların gerektirdiği
biçimde cezalandırılmalıdır. Ancak gelinen nokta bu değildir. AKP iktidarı bu
süreci kendine göre fırsata çevirme işlemi yapmaktadır. 15 Temmuz sonrası, bir
ay içinde biteceği söylenen OHAL dokuz aydır devam etmektedir. 
AKP
iktidarı, bütün muhalifleri susturmak üzere kurguladığı politikalarına hız
verdi, ilk işleri tıpkı Nazi Almanyasında yaşandığı gibi basını sindirme
harekâtıyla başladı. 15 Temmuz darbe girişiminden bu yana en az 156 yayın
kuruluş kapatıldı, yaklaşık 2.500 gazeteci işinden oldu. Bugüne baktığımızda
Türkiye Gazeteciler Cemiyetinin verilerine göre de 159 gazeteci şu anda
cezaevinde. 199 ülkenin basın özgürlüğü durumuna ilişkin yayınlanan raporda,
Türkiye 163’üncü sırada yer alıyor. Yine aynı raporda, Türkiye, özgür olmayan
ülkeler arasında ne yazık ki yerini aldı. Bugün, dünya için Basın Özgürlüğü
Günü ama ne acıdır ki bizim içinse utanç verici bir gün hâline getirildi
AKP’nin yaptığı uygulamalar yüzünden. 
3
Mayıs Dünya Basın Özgürlüğü Günü vesilesiyle buradan bir kez daha sesleniyorum:
185 gündür özgürlüklerinden yoksun bıraktığınız Cumhuriyet yazarlarını,
gazetecileri serbest bırakın diyor ve gerçek gazetecilerin Dünya Basın
Özgürlüğü Günü’nü kutluyorum. (CHP sıralarından alkışlar)
Değerli
milletvekilleri, darbe girişimini fırsat bilerek artan baskılar sadece içeri
atılan gazeteciler ile kapatılan yayınevleriyle sınırlı değil. Savunma hakkı
verilmeden, on binlerce kamu çalışanı, emekçi, akademisyen açlığa mahkûm
edildi. Bakınız, 16 Temmuz 2016 tarihinden bu yana kamudan ihraç edilen
personel sayısı 115.194 kişiye ulaştı; görevden alınan akademisyen sayısı
5.284, bunlardan 451’i imzacı akademisyenler. Bu ihraçlar için açıkça
kullanılan terim “medeni ölüm” ya da başka bir deyişle “sivil ölüm” çünkü
yapılan, açıkça bu insanların bütün geçmişleri, gelecekleri, dahası ailelerinin
yaşam hakları ellerinden almaktadır. Bu insanlar hiçbir şekilde iş
bulamıyorlar, ailelerinin geçimini sağlayabilecek bir uğraş içine giremiyorlar,
yurt dışına çıkamıyorlar, âdeta toplum içinde tecrit ediliyorlar. Bazıları, bu
düzenlemelerle uğradıklarını düşündükleri haksızlığa karşı yaşam haklarından da
vazgeçiyor, toplamda 35 kişi intihar etti. Bu yüce Meclisin çatısı altında bizi
korumakla yükümlü olan bir polis memuru da son KHK’yla açığa alınınca hayatına
kıydı. Şimdi sorarım size: Daha sonra bu polis memurumuzun suçsuzluğu
anlaşılırsa ne olacak, bunun vebalini kim taşıyacak? 
Değerli
milletvekilleri, ihraçların gerekçesinin ne olduğu da açıklanmıyor. Kamuoyuna
yansıyan açıklamalara göre kamu kurumlarından listeler isteniyor, kurumlar bu
listeleri Başbakanlığa gönderiyor. Kurum amirlerinin canı kimi istiyorsa bu
listeye dâhil ediliyor. Böyle bir anlayış insanlık adına utanç vericidir. 
Bakın,
bir örnek vereceğim: Mersin Üniversitesinden 28 Nisan KHK’sıyla ihraç edilen
Serdar Ulaş Bayraktar’ın atılmasının nedeni imzacı akademisyen olması, bir
diğer deyişle PKK’yla iltisaklı olarak değerlendirilmesidir. Ulaş’ın babası
1980 yılında PKK’yla mücadelede şehit olmuş, Ulaş bir şehit çocuğu. Şimdi, siz
bir şehit çocuğuna yapılacak en büyük kötülüğü yapıyorsunuz. Bu listeye onu
dâhil edenlerin ellerinde somut bir kanıt var mı? Yok. Bunun gibi yüzlerce
örnek verilebilir. 
Değerli
milletvekilleri, kurum amirlerinin insafına kalmış bir durum var, canları kimi
listeye eklemek isterse onu ekliyorlar. Peki, bu, işinden, ekmeğinden olan
insanların adalet arama hakları var mı? Ne yazık ki yok, son getirilen KHK’yla
bu da yok edildi, bütün mahkeme yolu kapatıldı, hatta bu insanların hak aramak
için ödedikleri mahkeme masrafları da üzerlerine bırakıldı. Dahası, Avrupa
İnsan Hakları Mahkemesine başvurmalarını önlemek için kurulan OHAL İşlemleri
İnceleme Komisyonuna sevk edildiler. Adil yargılama hakkını ortadan kaldıran,
mahkemede savunma hakkı yerine sadece dosya üzerinden çalışacak bir komisyon
kurma anlayışı hukuk devleti ilkesini yok eden, vicdanları kanatan bir
uygulamadır. Gelin bu yanlışları düzeltmek için yüce Meclis olarak adım atalım,
bu insanlara evrensel bir insan hakkı olan adil yargılanma ve savunma hakkını
kullanmaları imkânını verelim, kurunun yanında yaşın da yanmasını engelleyelim.

Değerli
milletvekilleri, son olarak 1 Mayısta yaşananlara da kısaca değinmek istiyorum.
Bütün dünya emekçileri 1 Mayısta alanlardaydı, taleplerini dile getirdiler. 1
Mayısta ülkemizde emekçiler sıkıyönetim şartlarında alanlara çıktılar, onca
engellemelere rağmen alanları doldurdular. Emekçilerin seslerini duyurmak için
getirdikleri pankartlardaki “OHAL”, “KHK” ve “diktatör” kelimeleri birilerince
sakıncalı bulundu, makasla kesildi. Siz o kelimeleri makasla kesseniz de güneşi
balçıkla sıvayamazsınız. 1 Mayısta ülkem bir polis devleti, diktatörlük
görünümündeydi. Şimdi bu söylemi AKP iktidarı beğenmeyebilir ancak 1 Mayısta
vapur seferlerini ve metrobüsleri iptal edip, AKM’ye mitingleri için otobüsleri
bedava yapıp, mesai saatleri içinde kamu çalışanlarını mitinge götürüyorsan
kusura bakma “Benim nerem diktatör?” demeyeceksin; tam bir diktatör örneğidir.
(CHP sıralarından alkışlar) 
Değerli
milletvekilleri, emekçiler, çalışanlar dün alanlarda bu ülkede yaşananlara
karşı, AKP’ye karşı taleplerini dile getirdiler, bundan sonra da elbette ki
dile getireceklerdir. 
Değerli
milletvekilleri, OHAL koşullarında referanduma gitmeyi içine sindiren AKP’nin
her türlü baskı araçlarını kullanarak referandumda “hayır” diyenleri
sindirmeye, susturmaya çalışması, YSK’nın kanunu ayaklar altına alarak
sağladığı desteğe rağmen istediği oranı alamaması iktidarı germeye başlamıştır.
Normal kongre takvimine kadar AKP Genel Başkanlığını düşünmediğini ifade eden
Cumhurbaşkanının alelacele AKP’ye üye olarak AKP’nin Cumhurbaşkanı ve 21
Mayısta AKP Genel Başkanlığına gelecek olması AKP’de işlerin iyiye gitmediğinin
açık göstergesidir. 
Değerli
milletvekilleri, size buradan bir şey hatırlatmak isterim: 23 Mayıs 2016
tarihinde Cumhurbaşkanı Sayın Binali Yıldırım’a “Bin Ali” demişti. Daha bir yıl
geçmeden de 21 Mayıs 2017’de Sayın Cumhurbaşkanı Binali Yıldırım’a “İn Ali”
diyecek. (CHP sıralarından alkışlar) İşte, geldiğiniz ahval budur. 
Anayasa
teklifi görüşmelerinde bu durumu kürsüden defalarca dile getirmiştik, bu
Anayasa değişikliği Türkiye’yi tek adam rejimine ve parti devletine götürecek
diye uyarılarda bulunmuştuk. Tarih bizi haklı çıkarıyor, keşke çıkarmasaydı.
Ama bu millet buna izin vermeyecektir, tarih de bunu elbette ki kalın harflerle
yazacaktır.
Genel
Kurulu saygıyla sevgiyle selamlıyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Akkaya.
MEHMET
MUŞ (İstanbul) – Sayın Başkan…
BAŞKAN
- Sayın Muş…
MEHMET
MUŞ (İstanbul) – Anayasa değişikliğinden sonra Sayın Cumhurbaşkanımız partiye
üye olmuştur. 21 Mayısta da olağanüstü kongreyi yapacağız. 
“AK
PARTİ’de işler iyiye gitmiyor.” vesaire falan gibi bazı sataşmalar var. Bu
açıdan söz talep ediyoruz.
ÖZGÜR
ÖZEL (Manisa) – Bu, sataşma mı Sayın Başkan? “AK PARTİ’de işler iyiye
gitmiyor.” Sataşma mı bu? Durum tespiti yapmış arkadaş.
BAŞKAN
– Sataşma tabii.
Buyurun,
iki dakika…
İBRAHİM
ÖZDİŞ (Adana) – Niye? Anayasa değişikliği oldu mu ki? Yandaş Seçim Kurulu böyle
bir karar verdi diye…
VII.- SATAŞMALARA İLİŞKİN KONUŞMALAR
(Devam)
4.- İstanbul Milletvekili Mehmet Muş’un,
İstanbul Milletvekili Yakup Akkaya’nın HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; aslında işlerin nerede
iyiye gitmediği çok açık, herkes bunu izlemekte. Bakın, seçim sonuçları
açıklanıyor…
BÜLENT
YENER BEKTAŞOĞLU (Giresun) – Ne zaman? Biz duymadık.
MEHMET
MUŞ (Devamla) - …ortaya çıkıyor, belli oluyor; Sayın CHP Genel Başkanı bir
açıklama yapıyor. Bir grup toplanıyor, istifaya davet ediyor, bağırıyor Genel
Merkezin önünde. 
Daha
sonra, yine Cumhuriyet Halk Partisinin Genel Başkanlığını yapmış bir siyasetçi,
şu an milletvekili, bazı önermelerde bulunuyor. Başka bir genel başkan
yardımcısı “Onun söylediklerini kabul etmeyiz.” diyor. Bir başka milletvekili,
yine burada grup başkan vekilliği yapmış, Antalya Milletvekilinin önerdiklerine
kanının son damlasına kadar mücadele ederek direneceğini ifade ediyor.
İBRAHİM
ÖZDİŞ (Adana) – Bizde biat yok, biat yok, biat; bizde parti içi demokrasi var. 
EJDER
AÇIKKAPI (Elâzığ) – Dinle biraz, dinle.
İBRAHİM
ÖZDİŞ (Adana) – Dinliyoruz, dinliyoruz.
MEHMET
MUŞ (Devamla) – Bugün bir başka milletvekili “Parti meclisinde herhangi bir
karar alınmasına izin vermiyor. Altı yedi saat tartışıyoruz ancak o, kulağına
kim ne fısıldarsa kararı ona göre veriyor.” diye bir açıklama yaptı, bugün
disipline sevk edilmiş. 
Şimdi,
değerli milletvekilleri, daha ötesi, Genel Başkanları ne diyor? “Parti içi
mücadeleye gireni partiden kovacağım.” diyor. Nerede?
YILMAZ
TUNÇ (Bartın) – “Kapının önüne koyacağım.” diyor. 
MEHMET
MUŞ (Devamla) – “Kovacağım.” demiş, “Partinin önüne koyacağım.” demiş, ne
demişse. Nihayetinde aykırı bir sese tahammülü yok. Şimdi, kafa karışıklığı
sizce kimde, kim kafa karışıklığı içerisinde?
İBRAHİM
ÖZDİŞ (Adana) – Aynaya bakın, aynaya!
MEHMET
MUŞ (Devamla) – Her taraftan farklı bir ses çıkıyor, bu aykırı seslere
katlanamayan Genel Başkan ne diyor? “Farklı bir ses çıkaranı kovarım partiden.”
Siz siyasi parti değil misiniz? 
İBRAHİM
ÖZDİŞ (Adana) – En köklü siyasi parti biziz, biz.
MEHMET
MUŞ (Devamla) – Sizin içerinizde seçimler, genel başkanlık, parti meclis
üyeleri seçimle olmuyor mu? Şimdi buradan birisi genel başkanlığa adaylığını
açıklasa Sayın Kılıçdaroğlu onu partiden kovacak mı? 
YILMAZ
TUNÇ (Bartın) – Kovar.
MEHMET
MUŞ (Devamla) – İsmi geçen arkadaşlar da var burada. Niye partiden kovuyor?
“Niye genel başkanlığa aday oluyorsunuz?”
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Muş.
MEHMET
MUŞ (Devamla) - CHP demokrasisi bu. Kafa karışıklığı kimde? Kamuoyunun
takdirinde. (AK PARTİ sıralarından alkışlar) 
BAŞKAN
– Sayın Muş, lütfen…
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Sayın Muş’un sataşma olarak tarif ettiği durumdan sonra ben,
Muş’un konuşmasını nasıl nitelendireyim bilemiyorum. Takdir sizin, cevap
hakkımızı kullanmak istiyoruz.
BAŞKAN
– Buyurun, iki dakika…
5.- Manisa Milletvekili Özgür Özel’in,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; aslında, yaşadığımız
süreçle ilgili etraflıca bir değerlendirmeyi birazdan yapacağım ama bugün karşı
karşıya kaldığımız durum şu: Adalet ve Kalkınma Partisinin Türkiye’ye
öneremediği çünkü kendi içinde yaşamadığı, kendi içinde hissetmediği
demokrasiyle Türkiye’yi getirmeye çalıştığı tek adam rejimine karşı, o
dengesiz, frensiz rejime karşı milletin, halkın yüzde 50’lik bir denge ve
frenini karşısına koyup kendilerinin bu diktatörlük hayallerine karşı onları
siyasi pat noktasına getirmiş olan halkın iradesinden uğradıkları şaşkınlık ve
kendi içlerine dönük olarak giriştikleri cadı avının tezahürüyle karşı
karşıyayız. Ama tabii, böyle bir yerde grup başkan vekili olmak da zor. Ne
yapılacak? Dönülecek, parti içi demokrasinin işlediği…
MEHMET
MUŞ (İstanbul) – Tabii “Partiden kovarım.” diyor.
ÖZGÜR
ÖZEL (Devamla) – …seçim sonuçlarının özgürce tartışılabildiği, disiplin
sürecinin hiçbir zaman ama hiçbir zaman partide siyaset yapanların siyaset
alanlarını kesmek, onları siyaset dışına itmek değil ama partide aranan uyumu
ve halkın beklediği umudun kırılmaması noktasında yapılan bir değerlendirmeyi
ancak bu şekilde betimleyebilirsiniz.
MEHMET
MUŞ (İstanbul) – Aynı ifadeler.
ÖZGÜR
ÖZEL (Devamla) – Cumhuriyet Halk Partisinin içinde Pelikancılar yok, tetikçiler
yok, İslamcılar yok, hocacılar yok, kripto FETÖ’cüler yok. (CHP sıralarından
alkışlar) Mesela, parasını içinizden birilerinin ödediği Boğaz’daki yalıdan
Başbakan değiştiren Pelikancılar da yok bizde veya ona karşı, o hocanın gitme
intikamından sonra bir araya gelen Kararcıların kurmaya çalıştıkları parti içi
iş birliklere “kumpas” tanımlaması yapanlar da yok. Cumhuriyet Halk Partisinde
şeffaf, açık, parti için demokrasi var. 
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Sizin bunu tartışmak için kırk fırın ekmek yemeniz lazım. 
Teşekkür
ederim. (CHP sıralarından alkışlar)
YILMAZ
TUNÇ (Bartın) – Kapının önüne kimi koyuyorlar?
BAŞKAN
– Sayın Özel, teşekkür ederim.
MEHMET
MUŞ (İstanbul) – Sayın Başkan…
BAŞKAN
– Lütfen…
Sayın
milletvekilleri, parti içi tartışmalarınızı lütfen kulislerde veya başka
ortamlarda yapın, ben gündemi devam ettirmek istiyorum.
MEHMET
MUŞ (İstanbul) – Sayın Başkanım…
ÖZGÜR
ÖZEL (Manisa) – Ama Sayın Başkan, siz yol açtınız buna, ilk sözü vererek.
BAŞKAN
– Lütfen…
MEHMET
MUŞ (İstanbul) – Sayın Başkanım…
BAŞKAN
– Buyurun.
MEHMET
MUŞ (İstanbul) – Sayın Başkanım, biz bu tartışmayı başlatmadık. 
ÖZGÜR
ÖZEL (Manisa) – Pelikan dosyası başlattı bu tartışmayı.
MEHMET
MUŞ (İstanbul) – Sayın grup başkan vekili aynı şekilde yine partimize ve
grubumuza sataşarak sözlerini sürdürmüştür. Bu açıdan, cevap verme hakkımızı
kullanmak istiyorum.
YAKUP
AKKAYA (İstanbul) – Önce Davutoğlu’nu nasıl düşürdünüz, onu açıklayın. 
BAŞKAN
– Yerinizden bir dakika söz vereyim size.
MEHMET
MUŞ (İstanbul) – Sayın Başkan, bu açık bir sataşmadır, sataşmadan söz
istiyorum.
BAŞKAN
– Şimdi, bakın, beni İç Tüzük’ün kurallarını uygulatmak zorunda bırakmayın,
lütfen.
MEHMET
MUŞ (İstanbul) – Sayın Başkan…
BAŞKAN
– Yani, burada siyasi partilerin birbirleriyle olan ilişkilerini veya iç
ilişkilerini tartışmak için bulunmuyoruz.
MEHMET
MUŞ (İstanbul) – Sayın Başkan…
BAŞKAN
– Lütfen…
MEHMET
MUŞ (İstanbul) – Sayın Başkan, partimize, grubumuza açık bir sataşmadır.
BAŞKAN
– Buyurun, iki dakika. (AK PARTİ sıralarından alkışlar)
BÜLENT
YENER BEKTAŞOĞLU (Giresun) – Altından çıkamazsın, hiç girme.
İBRAHİM
ÖZDİŞ (Adana) – Altında kalırsın Sayın Muş, hiç girme bu topa.
BAŞKAN
– Sayın Özdiş, lütfen…
6.- İstanbul Milletvekili Mehmet Muş’un,
Manisa Milletvekili Özgür Özel’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, hakikaten sayın grup başkan vekilinin işi
gerçekten zor; bize diyor ama kendisinin işi hakikaten zor.
YAKUP
AKKAYA (İstanbul) – Davutoğlu’nu nasıl indirdiniz, bir onun cevabını verin.
MEHMET
MUŞ (Devamla) – Şimdi, düşünün -partinizin içerisinde nasıl bir demokrasi
anlayışı varsa- genel başkan kürsüden diyor ki: “Kim parti içerisinde bir
mücadeleye girerse partiden kovarım.”
ÖZGÜR
ÖZEL (Manisa) – Öyle demedi, bu gerçek değil, bu gerçek değil. 
İBRAHİM
ÖZDİŞ (Adana) – Öyle demedi, hayır, öyle demedi.
MUSTAFA
AKAYDIN (Antalya) – Saptırma, saptırma.
MEHMET
MUŞ (Devamla) – Şimdi, demokrasi ile bunu nerede bağdaştıracağız? Hani aykırı
seslere tahammülünüz vardı? Hani siz her şeyi tartışıyordunuz? Hani siz her
şeyi olduğu gibi masaya yatırabiliyordunuz? Adam bir şey söylemiş, diyor ki:
“Yahu, tartışıyoruz, tartışıyoruz, tartışıyoruz fakat birisi bir şey söylüyor,
onun dediğini yapıyor; bizim dediğimizi dinlemiyor.” Bundan dolayı disipline
sevk edildi. Fikirlerini ifade etme özgürlüğü yok mu Sayın Sağlar’ın? 
Değerli
milletvekilleri, önce herkes kendisine bakacak, ondan sonra başka bir partiyle
alakalı söylemlerde bulunacak. 
Bir
diğeri: Bakınız…
MUSTAFA
AKAYDIN (Antalya) – Sizin partide Reis’i eleştiren bir kişi var mı? 
MEHMET
MUŞ (Devamla) - Bakın değerli milletvekilleri, “Kapının önüne koyarım.”ı uyum
ve ahenk olarak aktarabiliyor CHP. Gerçekten, ben bile şaşırdım. 
KAZIM
ARSLAN (Denizli) – Davutoğlu’nu nasıl sildiniz, onu da anlat. 
MEHMET
MUŞ (Devamla) - Bir diğeri: Bakın, bizim kongrelerimizin nasıl olduğu bellidir,
bizde Genel Başkan değişiminin nasıl olduğu da bellidir. 
BÜLENT
YENER BEKTAŞOĞLU (Giresun) – Tek ses. 
MEHMET
MUŞ (Devamla) - Ama şimdi soruyorum buradan, milletimiz de bizi dinliyor: Peki,
CHP’de Genel Başkan değişimi nasıl oluyor? 
BÜLENT
YENER BEKTAŞOĞLU (Giresun) – Oyla. 
MEHMET
MUŞ (Devamla) - Nasıl oluyor değerli milletvekilleri? Genel Başkan değişiminin
nasıl olduğunu hepimiz çok iyi biliyoruz. O açıdan, daha fazlasını buradan
söylemek istemem. Gündemimiz yoğun, o çalışmalara devam edelim arzu ederim. Bu
açıdan, AK PARTİ içerisinde kongrelerin nasıl yapıldığı gayet açık bir şekildedir.
Binali Yıldırım, delegelerin tamamına yakınının oyunu almıştır, 21 Mayısta da
nasıl bir kongre olacağını, nasıl bir demokratik şölen olacağını hep beraber
sizler de göreceksiniz. 
İBRAHİM
ÖZDİŞ (Adana) – Ne demokratik şölen!
MEHMET
MUŞ (Devamla) - Teşekkür ediyorum. 
ÖZGÜR
ÖZEL (Manisa) – Sayın Başkan, aslında sizi eleştirmeyi doğru bulmam, sizin
takdiriniz ama ilk sözü verirken ben “Parti içi bir değerlendirmedir, buna
gerek yok.” demiştim ama siz o sözü vererek bu münazarayı açtınız. Şimdi, bu
değerlendirmeye karşı biraz önce kendisine açtığınız hukuk alanını bana da
tanımanız gerekiyor. 
Söz
istiyorum. 
BAŞKAN
- Hassas noktadan yakalamaya çaba sarf ediyor. Doğrudan isteseydiniz de size
söz verecektim. 
Buyurun.

İki
dakika… (CHP sıralarından alkışlar) 
7.- Manisa Milletvekili Özgür Özel’in,
İstanbul Milletvekili Mehmet Muş’un sataşma nedeniyle yaptığı konuşması
sırasında Cumhuriyet Halk Partisine tekraren sataşması nedeniyle konuşması
ÖZGÜR
ÖZEL (Manisa) – Sayın Başkan, çok uzatma niyetinde değilim ama birincisi, Sayın
Muş’a şunu hatırlatalım: Binali Yıldırım televizyon televizyon gezip “Herkesin
tamamının eksiksiz oyunu aldım.” diye övünürken Sayın Grup Başkan Vekili
“tamamına yakını” derken ya kendi verdiği oyla ilgili bir bildiği var ya Binali
Yıldırım’dan bir şey gizliyorlar. Ama bir gerçek var, Binali Bey buraya
geldiğinde şunu söylemiştik: Ortaya çıkan tüm tartışmalarda yani esas
meselenin, zurnanın zırt dediği yerin şu olduğunu biliyoruz: O 4 bakanla ilgili
“Hırsızlığı yapan kardeşim olsa kolunu koparırım.” dedikten sonra kafasının
koparılmasına karar verilen Sayın Davutoğlu, gittiğinde Binali Bey’e demişti
ki: “Bakın, size ‘Bin Ali.’ dediler bindiniz, gün gelecek ‘İn Ali.’ diyecekler
ineceksiniz.” 
Sizin
“genel başkan” değişiminizin tarihi belli oluyor, “Genel başkanın ismini
perşembe günü açıklayacağız.” diyorsunuz, o perşembe günü ismi hangi bakan
açıklasın onu bile saraydan talimatlandırıyorlar; diyor ki: “Binali Bey’in
adaylığını Ömer Çelik açıklasın.” Alacağı oydan kullanacağınız oya, sayım yapılmadan
önce hepsi baştan ilan ediliyor.
Daha
geçen gün “21” tarihi telaffuz edilirken Numan Kurtulmuş çıkıyor diyor ki:
“Sayın Recep Tayyip Erdoğan 21’inde genel başkan seçilecek.” Ya, sizde bir
siyasi parti olsa, attığınız oyun karşılığı olsa, sizin birer parmak vekil,
birer parmak delege olmaktan ileri bir adım atabilecek nefesiniz olsa adam bir
kere “Seçilmesini bekliyoruz.”, “Tek aday olmasını bekliyoruz.”, “Delegelerimiz
teveccüh göstererek seçilecektir diye ümit ediyoruz.” der. Tutup da “21’inde genel
başkan seçilecektir.” deyince, Siyasi Partiler Kanunu’na göre gazete ilanı
versen ne olur, burana “delege” yazsan ne olur, burada milletvekili olarak…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Özel.
ÖZGÜR
ÖZEL (Devamla) – …oturuyor olsan ne olur, grup başkan vekili olsan ne olur.
Saygılar
sunuyorum. (CHP sıralarından alkışlar) 
İBRAHİM
ÖZDİŞ (Adana) - Sıkıysa seçmesinler.
BAŞKAN
– Sayın Özel, teşekkür ederim. 
Halkların
Demokratik Partisi grup önerisi…
MEHMET
MUŞ (İstanbul) – Sayın Başkan, Sayın Başkan…
BAŞKAN
– Söz vermiyorum kimseye artık, lütfen… Genel başkanları tartışıyorsunuz,
partiyi tartışıyorsunuz, biz burada iş yapacağız arkadaşlar.
MEHMET
MUŞ (İstanbul) – …bunu şık bulmuyorum. Akşam “Aday değilim.” deyip sabah aday
olanlar 21 Mayısta nasıl kongre yapılırmış gelip bir görsünler. (AK PARTİ
sıralarından alkışlar) 
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 2/5/2017 tarihinde Grup
Başkan Vekilleri İstanbul Milletvekili Filiz Kerestecioğlu Demir ve Muş
Milletvekili Ahmet Yıldırım tarafından, OHAL KHK’leriyle yapılan ihraçların
neden olduğu sorunların ve hak kayıplarının tüm boyutlarıyla ortaya konulması
ve bu hak kayıplarının ivedilikle giderilmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 3 Mayıs 2017 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
BAŞKAN
– Halkların Demokratik Partisi grup önerisi aleyhinde son olarak Adıyaman
Milletvekili Sayın Adnan Boynukara konuşacak. 
Buyurun
Sayın Boynukara. (AK PARTİ sıralarından alkışlar) 
ADNAN
BOYNUKARA (Adıyaman) – Teşekkürler Sayın Başkan.
Öncelikle,
Özgür Bey’in burada “parmak milletvekilleri” dediğinden eminim hepimiz rahatsız
olmuşuzdur. Ben kasten…
ÖZGÜR
ÖZEL (Manisa) – Artık parmak da yok, avuç var, avuç, çünkü Meclise de ihtiyaç
kalmadı.
ADNAN
BOYNUKARA (Devamla) - Yani burada herkes belli bir halk iradesini temsil
ediyor. Dolayısıyla, buna dikkat etmekte fayda var diye düşünüyorum. 
Sayın
milletvekilleri, hep birlikte yüz yıl boyunca unutulamayacak bir gece yaşadık.
Bu gece, tarihin en sıra dışı kırılma anlarından biriydi, 15 Temmuz gecesi. 15
Temmuz, klasik bir darbe girişimi değildi, bunu netleştirmek için FETÖ’cü
kalkışmanın amaçlarını hatırlamakta yarar var. Seçilmiş Cumhurbaşkanının infaz
edilmesi, hiçbir darbede görülmemiş şekilde, vatandaşa ateş açılması ve katliam
yapılması, cumhuriyet tarihinde ilk kez savaş uçaklarıyla şehir merkezlerinin
bombalanması, Meclisin, milletvekilleri içindeyken darbeciler tarafından
bombalanması; tankların halkın üzerine sürülmesi. Evet, 15 Temmuz sivil
Hükûmeti devirmeye yönelik bir darbe girişimiydi, iç savaş çıkartmaya yönelik
bir kalkışmaydı, bir dış gücün ülkeyi işgal girişimiydi yani karşımızda
yalnızca iktidarı almak isteyen klasik bir darbeci cunta yoktu; milletin
istiklaline ve istikbaline kasteden, ülkeye ve halka düşman bir dış güçle karşı
karşıyaydık ancak milletimizin tüm fertleri ihanetin en koyu tonundaki karanlık
geceyi aydınlık bir sabaha dönüştürdü, tuzak kuranlar kendi kurdukları tuzağa
düştüler, hainlerin emelleri kursaklarında kaldı. Bunu sağlayan ise milletin
derin vicdanı ve sivil siyasetin yanında olma kararlılığıydı.
Değerli
milletvekilleri, FETÖ, masumiyet zırhından dünyanın en kalleş terör örgütüne
evrilmenin öyküsüdür; sahtelik, takiye, çift kişilik ve şerle gizli ittifaktan
türemiş bir canavardır, Truva atıdır. 
Değerli
milletvekilleri, FETÖ bir günde ortaya çıkmış bir terör örgütü değildir,
1970’lerin başında komünizmle mücadele amacıyla örgütlenmiş yapılardan sadece
bir tanesidir; 1980 darbesinden sonra farklı bir formatta alana sürülen küresel
güçlerin kullandığı bir maşadır. FETÖ, failleri ortaya çıkartılmamış tüm
karanlık olaylarda karşımıza çıkan bir tür gladyo örgütüdür, her an yeni bir
formatta karşımıza çıkabilen bir aparat. FETÖ’yü kısır ve dar bir alan içinde
konuşursak milletimize ve ülkemize yanlış yapmış oluruz. Milletin seçtiği vekillere
düşen, bu konuyu enine boyuna tüm yönleriyle ele almaktır. FETÖ’yle hukuki
mücadele ve devlet organlarının bu örgütten arınma süreci, fiilî kalkışma
girişiminin bastırılması kadar önemlidir, hatta daha hayatidir. Bu fırsatı
gerektiği gibi değerlendirebilirsek kirli ve kanlı vesayet odağını tasfiye
edebiliriz, benzer yapıların ortaya çıkmasını önlemiş oluruz, güvenli ve
huzurlu yarınlarımızı hep birlikte inşa edebiliriz.
Burada
dikkat etmemiz gereken konu ise adalettir, hukuku işletmektir. Suça bulaşmış
isimlerin kim olursa olsun hesap vermesi konusunda en ufak bir tereddüt
gösterilmemelidir. Terör örgütünün kor çekirdeğinde yer alanların hak ettikleri
cezaya çarptırılması şarttır. Toplumda var olan beklenti de suçluyla suçsuzun
ayrıştırılmasıdır. 
MEHMET
BEKAROĞLU (İstanbul) – Nasıl olacak, nasıl? Nasıl olacak? Hani komisyon?
HALUK
PEKŞEN (Trabzon) – Niye ayrıştırmıyorsunuz? 25 bin kişiyi sokağa attınız!
MEHMET
BEKAROĞLU (İstanbul) – Nerede komisyon?
BAŞKAN
– Lütfen sayın milletvekilleri, konuşmacıya müdahale etmeyin. 
HALUK
PEKŞEN (Trabzon) – Adalet adına söylüyorum, vicdan adına söylüyorum.
MEHMET
BEKAROĞLU (İstanbul) – Cevap alamıyorum. 
ADNAN
BOYNUKARA (Devamla) – Mehmet Bekaroğlu Bey, isterseniz gelin buradan konuşun,
bu öyle oturduğunuz yerden “tweet” atmaya benzemiyor, Almanya Maliye Bakanıyla
ilgili attığınız “tweet”i hatırlıyor musunuz?
MEHMET
BEKAROĞLU (İstanbul) – Cevap hakkım doğdu. 
BAŞKAN
– Sayın Boynukara, siz konuşmanıza devam edin, düzeni ben sağlamakla
görevliyim, lütfen…
ADNAN
BOYNUKARA (Devamla) – Şunu açık yüreklilikle söylüyorum: Millete, ülkeye ve
hukuka sadakatle bağdaşmayan her türlü gruplaşma, şeffaf olmayan oluşumlar ve
hukuk dışı her türlü dayanışma, kamusal alanda otonom iktidar alanları
oluşturmaya adaydır ve kabul edilemez. Kamuda çalışanlar arasında kamu
örgütlenmesi dışında farklı bir yere aidiyet duygusuyla oluşan yapılanmalar
suçtur, hep birlikte bunlarla mücadele etmeliyiz. Bunu düşünce ve inanç
özgürlüğüyle karıştırmamak gerekir. Başkasına aidiyet duygusuyla kamu hizmeti
vermeye çalışmak farklı, düşünce ve inanç özgürlüğü farklıdır. 
Değerli
milletvekilleri, sizlerle Avrupa İnsan Hakları Mahkemesinin bir kararını
paylaşmak istiyorum: Eskelinen-Finlandiya Büyük Daire Kararı. Bu karar 2007
yılında alınmış. Avrupa İnsan Hakları Mahkemesi bu kararında “Anayasal sadakat
ilkesini ihlal eden kamu görevlileri devlet tarafından görevinden
çıkartılabilir.” diyor. Bunun için aranan temel kriter ise kamu gücünün
kullanımına ilişkin devlet ile memur arasında özel güven ilişkisinin tehlikeye
düşmüş olmasını gösteriyor. İsteyen bu kararın detaylarına bakabilir, ben de
paylaşabilirim.
YAKUP
AKKAYA (İstanbul) – Yüksek Seçim Kurulu Başkanı ne olacak?
ADNAN
BOYNUKARA (Devamla) – Bahsettiğimiz türden terör örgütleriyle mücadele etmek
için bu önemli bir içtihattır. Hangi tür terör örgütü olursa olsun fark etmez.
Değerli
milletvekilleri, darbeye kalkışan, halka ateş eden ve şehirleri bombalayan bir
örgütten bahsediyoruz. Burada güven ilişkisinden bahsetmek mümkün mü? Kuşkusuz
değil. Buna rağmen devlete düşen, hukuku işletmektir, suçlu ile suçsuzu net
olarak ayırmaktır. Kurunun yanında yaş da yanar düşüncesi hukuk devletinde
olmaz. Kuru ile yaşı ayırmak, işte bizzat devlet budur.
İBRAHİM
ÖZDİŞ (Adana) – Hani nerede?
ADNAN
BOYNUKARA (Devamla) – Bunun ne kadar zor olduğunun farkındayım çünkü her geçen
gün ortaya çıkan yeni bilgilerle bu zorluğu görüyoruz. Karşımızdaki örgüt her
alanda takiye yapan bir anlayıştan besleniyor. İşimiz zor ve çetin. Bu ise
devletin sorumluluğunu artırıyor. Devlete düşen, hukuk, adalet ve titizliktir.
Milletin beklentisi de budur.
Aliya
İzzetbegoviç’in güzel bir sözü var: “Adaletten başka hiçbir borcumuz yok.”
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim Sayın Boynukara.
MEHMET
BEKAROĞLU (İstanbul) – Sayın Başkan…
ÖZGÜR
ÖZEL (Manisa) – Sayın Başkan, şahsına yapılan bir sataşma var.
MEHMET
BEKAROĞLU (İstanbul) – Evet Sayın Başkan.
BAŞKAN
– Ne dedi sizin şahsınıza?
MEHMET
BEKAROĞLU (İstanbul) – Attığım “tweet”ten, bir şeylerden söz etti. “Gel, burada
konuş…” (AK PARTİ sıralarından gürültüler)
FEVZİ
ŞANVERDİ (Hatay) – Daha dünyadan haberin yok!
BAŞKAN
– Sayın Bekaroğlu, bir dakika…
MEHMET
BEKAROĞLU (İstanbul) – İnsanlar bir şey anlamadı, cevap vereceğim.
BAŞKAN
– Ne dedi de hakkınızda da sataşma var?
ADNAN
BOYNUKARA (Adıyaman) – Başkanım…
MEHMET
BEKAROĞLU (İstanbul) – “Bir ‘tweet’ attınız Alman bakanına.” falan diye bir şey
söyledi, kimse bir şey anlamadı. Cevap vereceğim.
ADNAN
BOYNUKARA (Adıyaman) – Sayın Başkan…
BAŞKAN
– Bir dakika… Sayın Boynukara, ben duydum, ne dediniz?
ADNAN
BOYNUKARA (Adıyaman) – Beyefendi, Mehmet Şimşek ile Almanya Maliye Bakanının
bir konuşmasına ilişkin bir “tweet” atmıştı…
ÖZGÜR
ÖZEL (Manisa) – Sayın Bekaroğlu.
ADNAN
BOYNUKARA (Adıyaman) – …ve “tweet”te şunu ifade etmişti...
MEHMET
BEKAROĞLU (İstanbul) – Ben cevap vereceğim efendim, ne yaptığımı söyleyeceğim.
BAŞKAN
– Ben Sayın Boynukara’yı dinliyorum, sizi değil Sayın Bekaroğlu.
ADNAN
BOYNUKARA (Adıyaman) – “Birisi Almanya Maliye Bakanı, birisi Türkiye Maliye
Bakanı, buna bakın.” diye. Almanya Maliye Bakanı engelli, tekerlekli
sandalyede, Mehmet Şimşek Bey de nezaketen yanında eğilip konuşuyor. Ardından
Beyefendi bunu sildi. Bunu ifade etmek istemiştim.
MEHMET
BEKAROĞLU (İstanbul) – Açıklayacağım. 
ÖZGÜR
ÖZEL (Manisa) – Mehmet Bekaroğlu’nu kastettiği açık efendim.
MEHMET
BEKAROĞLU (İstanbul) – Benim ismimi verdi zaten. 
BAŞKAN
– Sayın Özel, Sayın Bekaroğlu konuşmasını biliyor herhâlde değil mi, lütfen!
MEHMET
BEKAROĞLU (İstanbul) – Evet.
ÖZGÜR
ÖZEL (Manisa) – Biliyor, biliyor.
BAŞKAN
– Siz böyle bir “tweet”le ilgili olarak açıklamada mı bulunmak istiyorsunuz?
MEHMET
BEKAROĞLU (İstanbul) – Efendim, orada ne dedim, ne oldu, kimse bir şey
anlamadı, kötü bir şey yaptığımı sanıyorlar, açıklayacağım, kendimi
savunacağım.
BAŞKAN
– Sayın Bekaroğlu, açıklama mı yapmak istiyorsunuz?
MEHMET
BEKAROĞLU (İstanbul) – Evet. 
BAŞKAN
– Yerinizden bir dakika açıklama.
MEHMET
BEKAROĞLU (İstanbul) – Efendim, sataştı, bizi yerdi. Niye yerimden? İki dakika
oradan yapacağım. Sataşma…
BAŞKAN
– Benimle tartışmayın lütfen. Açıklama yapmak istiyorsanız yerinizden bir
dakika size söz vereceğim.
MEHMET
BEKAROĞLU (İstanbul) – Efendim, sataştı bana, cevap vereceğim cevap. Sataştı,
cevap vereceğim. 
BAŞKAN
– Sataşma yok.
MEHMET
BEKAROĞLU (İstanbul) – Nasıl sataşma yok?
BAŞKAN
– Bakın, attığınız bir “tweet”ten bahsetti. 
MEHMET
BEKAROĞLU (İstanbul) – Efendim, ama benim kötü bir şey yaptığımı ima etti,
sataştı bana. İki dakika oradan cevap vereceğim. 
BAŞKAN
– E, açıklama veriyorum size! 
MEHMET
BEKAROĞLU (İstanbul) – Zaten iki dakika geçti Sayın Başkanım.
BAŞKAN
– Bakın, benimle tartışmayın Sayın Bekaroğlu.
MEHMET
BEKAROĞLU (İstanbul) – İki dakika zaten geçti.
BAŞKAN
– Attığınız “tweet”le ilgili açıklama yapmak istediğinizi söylüyorsunuz, İç
Tüzük’e göre yerinizden bir dakika söz vereceğim size. Lütfen pazarlık yapmayın
benimle.
MEHMET
BEKAROĞLU (İstanbul) – Efendim, benim kötü bir şey söylediğimi, kötü bir şey
yaptığımı ima ettiler, sataştılar, sataşmaya…
BAŞKAN
– Böyle ima ederek sataşmadan dolayı söz vermiyoruz.
MEHMET
BEKAROĞLU (İstanbul) – İsmimi verdiler açıkça.
BAŞKAN
– Lütfen yerinize geçin.
MEHMET
BEKAROĞLU (İstanbul) – İsmimi verdiler açıkça.
BAŞKAN
– Yerinize geçin lütfen ve yerinizden bir dakika size söz veriyorum.
MEHMET
BEKAROĞLU (İstanbul) – Haksızlık yapıyorsunuz. Sataştılar ve cevap vereceğim
ben. Hakkım bu benim.
BAŞKAN
– Ben size o hakkı tanıyorum. Açıklama yapmak istediğinizi söylediniz.
MEHMET
BEKAROĞLU (İstanbul) – Tanımıyorsunuz. Nasıl tanıyorsunuz?
ÖZGÜR
ÖZEL (Manisa) – Sayın Başkan, çok rica ederim, çok özür dilerim ama bakın, şu
anda sizin yaptığınız iş, kürsüden yapılan… Sataşılan kişinin Bekaroğlu
olduğuna ilişkin hiçbir şüphe yok, kendisi de itiraf ediyor ve açık bir sataşma
var.
MEHMET
BEKAROĞLU (İstanbul) – İsmimi verdi.
BAŞKAN
– Bakın Sayın Özel, şurada şunu bir tespit edelim. 
ÖZGÜR
ÖZEL (Manisa) – Edin efendim.
BAŞKAN
– Sayın Bekaroğlu tarafından atılan bir “tweet”ten bahsedildi. 
ÖZGÜR
ÖZEL (Manisa) – “Ne yaptığınızı hepimiz biliyoruz.” diye, ağır bir şüphe
yarattı. 
BAŞKAN
– Bakın, Sayın Özel, şimdi Bekaroğlu yanınızda. 
MEHMET
BEKAROĞLU (İstanbul) – Ben konuştum…
BAŞKAN
– Atılan bir “tweet”ten bahsetti. Ben de diyorum ki kendisine -ve silmiş
“tweet”ini- eğer böyle bir şey yoksa veya kastını herhangi bir şekilde
açıklamak isterse yerinden bir dakika söz veriyorum.
MEHMET
BEKAROĞLU (İstanbul) – Evet.
ÖZGÜR
ÖZEL (Manisa) – Sataşma kürsüden efendim. Sataşma sebebiyle…
BAŞKAN
– Sataşma olarak görmüyorum.
ÖZGÜR
ÖZEL (Manisa) – Yapmayın Sayın Başkan.
BAŞKAN
– Atılan “tweet” üzerine açıklama veriyorum.
MEHMET
BEKAROĞLU (İstanbul) – Yani görmüyorsanız mesele yok. 
BAŞKAN
– Geçer misiniz.
MEHMET
BEKAROĞLU (İstanbul) – O zaman kasti hareket ediyorsunuz Sayın Başkan.
BAŞKAN
– Bir dakika söz veriyorum. İsterseniz geçin, yerinizden açıklamanızı yapın.
MEHMET
BEKAROĞLU (İstanbul) – Bana sataştı efendim.
BAŞKAN
– Yoksa oylamaya geçeceğim Sayın Bekaroğlu.
MEHMET
BEKAROĞLU (İstanbul) – Sataşmadan verilecek söz… 
BAŞKAN
– Oylamaya geçeceğim Sayın Bekaroğlu.
MEHMET
BEKAROĞLU (İstanbul) – …iki dakika kürsüdendir.
BAŞKAN
– Bakın, ara veririm, bu hakkınızı da kaybedersiniz. Lütfen…
MEHMET
BEKAROĞLU (İstanbul) – Verirsiniz, tamam, yaparsınız. 
ÖZGÜR
ÖZEL (Manisa) – Onu da yapın. 
BAŞKAN
– Geçin yerinize, bir dakika söz veriyorum size.
MEHMET
BEKAROĞLU (İstanbul) – Yaparsınız, haksızlık yapmış olursunuz.
BAŞKAN
– Buyurun.
MEHMET
BEKAROĞLU (İstanbul) – Haksızlık yapmayın.
ÖZGÜR
ÖZEL (Manisa) – Onu da yapın. 
BAŞKAN
– Buyurun Sayın Bekaroğlu.
ÖZGÜR
ÖZEL (Manisa) – Onu da yapın Sayın Başkan.
MEHMET
BEKAROĞLU (İstanbul) – Haksızlık yapmayın.
BAŞKAN
– Sayın Bekaroğlu, lütfen yerinize geçin. Size bir dakika söz veriyorum. Burada
sataşma yok.
MEHMET
BEKAROĞLU (İstanbul) – Efendim, sataşmaya cevap kürsüden verilir.
BAŞKAN
– Beş dakika ara veriyorum.
Kapanma Saati: 16.18
ÜÇÜNCÜ OTURUM
Açılma Saati: 16.29
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU (Osmaniye), Fatma KAPLAN
HÜRRİYET (Kocaeli)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 87’nci Birleşiminin
Üçüncü Oturumunu açıyorum.
Halkların
Demokratik Partisi grup önerisini oylarınıza sunuyorum: Kabul edenler... Kabul
etmeyenler... Kabul edilmemiştir. 
Sayın
Bekaroğlu, bir şey mi söyleyeceksiniz?
MEHMET
BEKAROĞLU (İstanbul) – Evet efendim.
ÖZGÜR
ÖZEL (Manisa) – İç Tüzük 60’a göre bir açıklama yapmak istiyor.
BAŞKAN
– Buyurun, bir dakika yerinizden.
IV.- AÇIKLAMALAR (Devam)
24.- İstanbul Milletvekili Mehmet
Bekaroğlu’nun, Adıyaman Milletvekili Adnan Boynukara’nın HDP grup önerisi
üzerinde yaptığı konuşmasındaki bazı ifadelerine ilişkin açıklaması
MEHMET
BEKAROĞLU (İstanbul) – Sayın Başkan, değerli arkadaşlarım; biraz evvel sayın
milletvekili arkadaşımız hakkımda bir açıklamada bulundu, bunun tam olarak ne olduğu
anlaşılmadı. Evet, ben sosyal medyada bir paylaşım yaptım Sayın Alman Bakan ve
Sayın Hazineden sorumlu Bakan Mehmet Şimşek’le ilgili. Sayın Alman Bakanın
engelli olduğunu bilmiyordum. Bunu öğrenir öğrenmez geri çektim ve milletten
özür diledim, herkesten özür diledim. Burada bir eksiklik, bir şey göremiyorum,
bu bir. 
İkincisi,
sayın hatibin söyledikleriyle ilgili asıl birkaç cümle ifade etmek istiyorum.
Sayın hatip savunmalar yaptı, “Terörle mücadele esnasında elbette bazı şeyler
olacak.” dedi ama iş öyle değil. Bu konuyla ilgili, kanun hükmünde
kararnamelerle ilgili yapılan uygulamalar gerçekten toplum vicdanını, kamu
vicdanını ciddi bir şekilde rahatsız edecek noktaya geldi.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Bekaroğlu. 
Bir
dakika daha süre veriyorum size. 
MEHMET
BEKAROĞLU (İstanbul) – Teşekkür ederim. 
Sayın
Cumhurbaşkanımız “Acımayın, acırsanız acınacak hâle gelirsiniz.” dedi. Bu çok
talihsiz bir laftır, bunu söylenmemiş olarak kabul etmemiz gerekiyor. Gerçekten
insanlar acınacak duruma düşmüştür. FETÖ’cü olabilir, başka bir şey olabilir.
Bütün evrensel hukuk kuralları da dinimiz de suçların, cezaların şahsi olduğunu
söyler ama “aileler, akrabalar, yedi sülale” diye ifade edildi, ciddi bir
şekilde mağdur edilmektedir. Bu konu konuşulurken bunların da ifade edilmesi
gerekiyor. Acıyalım arkadaşlar acıyalım; vicdanımızı karartmayalım, acımaya
devam edelim. (CHP sıralarından alkışlar) 
BAŞKAN
– Cumhuriyet Halk Partisi grup önerisini...
ADNAN
BOYNUKARA (Adıyaman) – Sayın Başkan... Başkanım...
BAŞKAN
– Buyurun Sayın Boynukara.
ADNAN
BOYNUKARA (Adıyaman) – Beyefendi benim konuşmamı ya tam dinlememiş ya da eksik
dinlemiş, arkada olduğu için sesim gitmemiş olabilir. Metni alıp okursalar ne
demek istediğimi gayet iyi anlarlar. 
MEHMET
BEKAROĞLU (İstanbul) – Okuyacağım efendim, okuyacağım.
ADNAN
BOYNUKARA (Adıyaman) – Bakın. 
BAŞKAN
- Açıklama mı yapmak istiyorsunuz Sayın Boynukara?
ADNAN
BOYNUKARA (Adıyaman) – Evet efendim.
BAŞKAN
– Bir dakika...
Yerinize
geçin lütfen. 
Buyurun.

25.- Adıyaman Milletvekili Adnan
Boynukara’nın, İstanbul Milletvekili Mehmet Bekaroğlu’nun yaptığı
açıklamasındaki bazı ifadelerine ilişkin açıklaması
ADNAN
BOYNUKARA (Adıyaman) – Konuşmamda altını ısrarla çizdiğim noktaları
hatırlatıyorum. Devlete düşen hukuku işletmektir, suçlu ile suçsuzu net olarak
ayırmaktır. “Kurunun yanında yaş da yanar.” düşüncesi hukuk devletinde olmaz.
Kuru ile yaşı ayırmak, işte hukuk devleti dediğin budur. Benim söylediğim
bunlardı. 
MEHMET
BEKAROĞLU (İstanbul) – Bu söylediklerine itiraz etmiyorum, buna bir itirazımız
yok. 
ADNAN
BOYNUKARA (Adıyaman) – O zaman bunu söyleyeceksin. 
BAŞKAN
– Teşekkür ederim. 
VI.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 2/5/2017 tarihinde
Antalya Milletvekili Niyazi Nefi Kara ve arkadaşları tarafından, 687 sayılı
KHK’yla kapatılan özel etüt eğitim merkezlerinin terör örgütleriyle ilişkileri
tespit edilemeyenlerinin yeniden açılması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 3 Mayıs 2017 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım. 
3/5/2017
Türkiye Büyük Millet Meclisi Başkanlığına
Danışma
Kurulu 3/5/2017 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Özgür
Özel
 Manisa
 Grup
Başkan Vekili 
Öneri:
Antalya
Milletvekili Niyazi Nefi Kara ve arkadaşları tarafından, 2/5/2017 tarihinde,
687 sayılı KHK’yla kapatılan özel etüt eğitim merkezlerinin terör örgütleriyle
ilişkileri tespit edilemeyenlerinin yeniden açılması amacıyla Türkiye Büyük
Millet Meclisi Başkanlığına verilmiş olan 1157 sıra no.lu Meclis Araştırma
Önergesi’nin Genel Kurulun bilgisine sunulmak üzere bekleyen diğer önergelerin
önüne alınarak 3/5/2017 Çarşamba günlü birleşimde sunuşlarda okunması ve
görüşmelerinin aynı tarihli birleşiminde yapılması önerilmiştir. 
BAŞKAN
– Cumhuriyet Halk Partisi grup önerisinin lehinde ilk olarak Antalya
Milletvekili Sayın Niyazi Nefi Kara konuşacak. 
Buyurun
Sayın Kara. (CHP sıralarından alkışlar)
NİYAZİ
NEFİ KARA (Antalya) – Sayın Başkan, çok kıymetli milletvekilleri; özel etüt
merkezlerinin kapatılması konusunda Türkiye Büyük Millet Meclisine verdiğimiz
grup önerisi üzerine Cumhuriyet Halk Partisi Grubu adına söz almış bulunuyorum.
Yüce heyetinizi saygıyla selamlıyorum.
İki
gün önce coşkuyla kutladığımız bu 1 Mayısın, taşeronu, iş cinayetlerini,
işçilerin, emeğin sömürülmesini konuştuğumuz son 1 Mayıs olmasını diliyorum. 1
Mayısın ülkemizde Emek ve Dayanışma Günü olarak kutlanmasını sağlayan bu
Meclisin milletvekillerine teşekkür ediyorum ancak işçi kardeşlerimize karşı
sorumluluğumuzun devam ettiğini de vurgulamak gerekir. Taşeron sistemin son
bulduğu, iş cinayetlerinin önlendiği, emeğin sömürülmediği ve özgürleştiği bir
Türkiye’yi hep birlikte kurabiliriz. 
Değerli
arkadaşlar, 687 sayılı KHK’yla 5580 sayılı Özel Öğretim Kurumları Kanunu’nda
düzenlenen özel etüt merkezleri kapatıldı. Kapatılma gerekçesi olarak bu etüt merkezlerinin
terör örgütleriyle bağlantıları olması gösterildi. Aynı KHK’yla bu eğitim
merkezlerinin 29/7/2017 tarihine kadar kanunun ilgili bentlerinde tanımlanan
özel öğretim kurumlarından birinin gerektirdiği şartlara uygun hâle
getirilmeleri, aksi hâlde kapatılacakları da hükme bağlanmıştır. 
Öncelikle
belirtmeliyim ki eğer herhangi bir özel eğitim kurumunun ya da etüt merkezinin
terör örgütleriyle bir bağı var ise elbette ki kapatılmalıdır. Bu etüt
merkezlerinin sahipleri ve hatta bu etüt merkezlerinin açılmasına izin veren
makam sahipleri yargı önüne çıkarılmalıdır. Ancak içinde bulunduğumuz OHAL
sürecinde her KHK’da olduğu gibi bu KHK’yla da aldığınız kararlar suçsuz birçok
kişiyi ve kurumu mağdur etmiştir. Toptancı bir anlayışla tüm etüt merkezlerine
“Terörle ilişkisi var.” muamelesi yapmanız son günlerde arayıp da bulamadığımız
adalet anlayışını ve devlete olan güveni daha da çok zedelemektedir. 
Arkadaşlar,
bu etüt merkezleri okul çağındaki öğrencilerin sosyal, psikolojik, bilimsel ve
sanatsal faaliyetlerde bulundukları ve bu konuda destek aldıkları mekânlardır.
Özellikle özel sektördeki mesai saatleriyle kıyaslandığında ailelerin, okuldaki
dersler bittikten sonra çocuklarının güvende olduklarını bildikleri, beslenme
ve barınma gibi temel ihtiyaçlarının giderilmesinin yanında sosyalleştiklerini
de bildikleri kurumlardır. Bunların yanında, bu kurumlar birçok atanmamış
öğretmene iş imkânı da sunmakla beraber, birçok işsiz vatandaşımıza da ekmek
kapısı durumundaydı. 
Yukarıda
da belirttiğim gibi, tekrar vurgulamak isterim ki eğer bir eğitim kurumunun
FETÖ, PKK gibi devletimize ve milletimizin canına kasteden hain terör
örgütleriyle bir ilişkisi tespit edilmiş ise bu kurumlar derhâl kapatılmalıdır
ve çocuklarımızın güvenlikleri sağlanmalıdır, böyle kurumlara izin de
verilmemelidir. Ancak, terör örgütleriyle hiçbir şekilde bağı olmayan etüt
merkezlerinin kapatılmış olması, etüt merkezi sahibine, bu merkezde çalışan
öğretmenler ile diğer personellere, çocuklarının mesai saatleri süresince bir
eğitim merkezinde güven içerisinde olduğunu bilen ailelere ve bu merkezlerde
sosyal hayatta ilişkileri gelişen çocuklarımıza olumsuz etkisi olacağı da göz
önünde bulundurulmalıdır. 
Değerli
arkadaşlar, terörle mücadele ediyoruz diye ilan ettiğiniz OHAL’de geçen sürede
çıkardığınız 24 KHK’yla terörle mücadeleyi içermeyen, terörle ilişkili olmayan
birçok karar aldınız. Kış lastikleriyle ilgili düzenlemeyi KHK’yla geçirdiniz.
En son, evlilik programlarını, yayınladığınız KHK’yla kaldırdınız. Yanlış
anlaşılmasın, bunu söyleme nedenim bu düzenlemelere karşı olduğumuzdan değil,
Meclise getirseydiniz, burada çözseydik. Aslında, tüm bunlar getirdiğiniz yeni
değişikliğin bir provasıydı. Siz daha referandum olmadan KHK yetkisiyle Meclisi
işlevsizleştirmeyi tercih ettiniz. Sadece bizim değil sizlerin de yetkileri
ellerinizden alındı. 
Terörle
mücadele ediyorsunuz, bu kapsamda evlilik programlarını kaldırıyorsunuz. Ancak,
her televizyon kanalında mafya, terör, ölüm, savaş içeren diziler yayınlanmakta
ve özellikle, çocuklarımız ve gençlerimiz bu tarz yayınlardan olumsuz
etkilenmektedir. 
Değerli
arkadaşlar, dinimiz sevgi dinidir, dilimiz sevgi dili olmalıdır. Bunları
konuşmamız gerekirken bu millete, gelecek nesillere barış, dayanışma, kardeşlik
gibi duyguları aşılamamız gerekirken siz, çocuklarımızın eğitim alacağı,
terörle ilişkisi bulunmayan tüm kurumları kapatarak gelecek nesillere de
kötülük yapıyorsunuz. 
Dahası
da var. Mesela, bu KHK yetkisiyle neler yaptınız? YSK’nın seçim dönemlerinde
özel radyo ve televizyon yayınlarında tek yönlü ve taraf tutan yayınların
cezalandırılmasına yönelik olan hükmü kaldırdınız. Seçim dönemlerinde, gerçek
demokrasilerin olmazsa olmazı fırsat eşitliğini yok ettiniz. Bunun terörle
mücadeleyle ne ilgisi vardı? OHAL sürecinde çıkardığınız KHK’larla Türkiye'nin
demokrasi, insan hakları gibi evrensel değerlerde küme düşmesine sebebiyet
verdiniz. Maalesef, izlediğiniz politikalar nedeniyle Türkiye, Avrupa Konseyi
siyasi gözetim sürecine tekrar alındı. Uluslararası alanda da demokrasimizin
gerildiğini tescil ettirmiş oldunuz. “Bize ne Avrupa’dan.” diyemezsiniz. Dünya
ülkeleri arasında ilişkilerinizde üçüncü sınıf bir demokrasiyle tefeciye düşmüş
bir tüccar durumuna düşersiniz, bu da ülkenin saygınlığına, milletimizin yani
hepimizin saygınlığına gölge düşürürken halkımızın daha fazla sömürülmesine
sebebiyet verecektir. 
Türkiye'nin
bu kadar zemin kaybettiği bir dönemde seçimlerin adilliği, şeffaflığı ve
güvenliğinden sorumlu Yüksek Seçim Kurulunun referandum günü ve sonrasında
aldığı kanunsuz kararlar da ülkemize olan inanılırlığı zedelemiştir. YSK aldığı
kararlarla referandum sürecinde adil bir seçim ortamının olmadığını açıkça
ortaya koyan uygulamaların yanında bir de referandumu şaibeli hâle getirmiştir.

YSK
kendini kanun koyucu olarak göremez değerli arkadaşlar, kendisini yüce Meclisin
üzerinde konumlandıramaz. Hiçbir YSK üyesi, sizlerin sahip olduğu kanun yapma
yetkisine sahip değildir, bu onların haddi de değildir. Hukuk devleti bir
devletin işleyişinde yargının, adaletin ve hukukun üstünlüğünü teminat altına alır
ve ülke vatandaşlarının adalete olan güvenlerini temsil eder. Yani hukuk herkes
için gereklidir. Eğer, hukukun üstünlüğünü uygulamazsanız devlet mekanizmasını
işlemez hâle getirirsiniz. Devletin olmadığı bir yerde olsa olsa derebeylik ve
kaos ortaya çıkar. Hukuk herkese lazımdır, adalet herkese bir gün lazım
olacaktır.
HAMZA
DAĞ (İzmir) – Sen ne anlarsın hukuktan, sen ne anlarsın adaletten, OHAL’den,
KHK’dan?
NİYAZİ
NEFİ KARA (Devamla) – Bunları size defalarca söyledik, sizleri hep uyardık ama
maalesef…
HAMZA
DAĞ (İzmir) – Sen sadece yumruk vurup kaçmayı bilirsin. Sen milletvekillerinin
yüz karasısın!
İBRAHİM
ÖZDİŞ (Adana) – Sensin sen, sen!
NİYAZİ
NEFİ KARA (Devamla) – …sizler üstünlerin hukukunu öngören değişiklikte
direttiniz.
HAMZA
DAĞ (İzmir) – Sen ahlaksız bir adamsın! 
İBRAHİM
ÖZDİŞ (Adana) – Sensin, sen!
BAŞKAN
– Müdahale etmeyin lütfen.
HAMZA
DAĞ (İzmir) – Sen aşağılık bir adamsın!
İBRAHİM
ÖZDİŞ (Adana) – Sensin o, sen!
NİYAZİ
NEFİ KARA (Devamla) – Bir gün hukuk ve adalet size de lazım olduğunda…
HAMZA
DAĞ (İzmir) – Utanmıyor musun konuşmaya burada?
BAŞKAN
– Sayın Dağ…
HAMZA
DAĞ (İzmir) – Sen yumruk atıp kaçan adamsın!
İBRAHİM
ÖZDİŞ (Adana) – Sensin o!
ALİ
ŞEKER (İstanbul) – O Niyazi Kara, senin yüzün kara!
NİYAZİ
NEFİ KARA (Devamla) – …eğer arayıp bulabilirseniz bizleri de bilgilendirin.
HAMZA
DAĞ (İzmir) – Sen aşağılık, ahlaksız bir adamsın!
HAKAN
ÇAVUŞOĞLU (Bursa) – Korkaksın, korkaksın!
HAMZA
DAĞ (İzmir) – Konuşamazsın sen, konuşamazsın burada, konuşmaya hakkın yok
senin.
BAŞKAN
– Sayın Dağ, konuşmacıyı duyamıyorum, lütfen…
NİYAZİ
NEFİ KARA (Devamla) – Devleti idare edenler hukuku yok ederse ve vatandaş kendi
hukukunu yaratırsa devlet ayakta duramaz.
HAMZA
DAĞ (İzmir) – Sen milletvekillerinin yüz karasısın! Sen yüz karası olarak
tarihe geçtin.
ALİ
ŞEKER (İstanbul) – Sensin o!
BAŞKAN
– Sayın Dağ, lütfen…
NİYAZİ
NEFİ KARA (Devamla) – Devleti yok ederek iktidarda kalamazsınız arkadaşlar.
HAMZA
DAĞ (İzmir) – Sen, milletvekillerinin, gelmiş geçmiş Türk milletinin
milletvekillerinin yüz kararasısın.
ALİ
ŞEKER (İstanbul) – Sensin yüz karası!
BAŞKAN
– Sayın Dağ…
NİYAZİ
NEFİ KARA (Devamla) – Meclis Başkanımızın gönderdiği Kırk Hadis eserinden bir
alıntıyla sözlerimi tamamlamak isterim. 
HAMZA
DAĞ (İzmir) – Sen saygıdan bahsetme, sen dinden bahsetme, bahsedemezsin sen.
BAŞKAN
– Sayın Dağ, konuşmacıyı duyamıyorum, lütfen…
NİYAZİ
NEFİ KARA (Devamla) – Peygamber Efendimiz Hazretleri… 
ALİ
ŞEKER (İstanbul) – O Niyazi Kara, senin yüzün kara!
HAMZA
DAĞ (İzmir) – Sen burada bizim genel başkan yardımcımıza yumruk atıp kaçan
ahlaksız bir adamsın.
BAŞKAN
– Sayın Dağ, lütfen yerinize oturur musunuz?
HAMZA
DAĞ (İzmir) – Sen konuşamazsın, konuşmaya hakkın yok! Konuşabilsen gelip
kürsüden konuşurdun.
ÖZGÜR
ÖZEL (Manisa) – Provoke ediyor.
NİYAZİ
NEFİ KARA (Devamla) – Sayın Başkan…
BAŞKAN
– Sayın Dağ… Sayın Dağ, lütfen.
ALİ
ŞEKER (İstanbul) – Ne alakası var, bize fırlattınız o bardakları.
HAMZA
DAĞ (İzmir) – Konuşsun.
BAŞKAN
– Sayın Dağ…
ALİ
ŞEKER (İstanbul) – O bardaklar bize fırlatıldı.
NİYAZİ
NEFİ KARA (Devamla) – Sayın Başkan…
İBRAHİM
ÖZDİŞ (Adana) – Çık konuş, çık konuş! Ayıp yahu!
KAZIM
ARSLAN (Denizli) – Konuşma ya.
HAMZA
DAĞ (İzmir) – Ne ayıbı, onu yapan kimdi? Sessiz sedasız geziyorsun, yok öyle,
yok öyle!
BAŞKAN
– Sayın Dağ, lütfen...
NİYAZİ
NEFİ KARA (Devamla) – Sayın Başkan…
İBRAHİM
ÖZDİŞ (Adana) – Allah Allah!
BAŞKAN
– Sayın Dağ… Sayın Özdiş…
HAMZA
DAĞ (İzmir) – Ahlaksızlık yaptın, ayıp olan sizin yaptığınız, ayıp olan onun
yaptığı. Şu Mecliste tarihe geçti bu konuşan kişi. Konuşamaz bu kürsüde Sayın
Başkan. 
ALİ
ŞEKER (İstanbul) – O bardakları fırlatan arkadaşına konuş sen.
ÖZGÜR
ÖZEL (Manisa) – Nasıl konuşamaz ya, nasıl konuşamaz?
HAMZA
DAĞ (İzmir) – “Sevgi dini” diyor bir de, “din sevgi dini” diyor. Sevgiden
bahsedecek bu mu? En son sevgiden bahsedecek kişi bu!
BAŞKAN
– Sayın Dağ, lütfen…
NİYAZİ
NEFİ KARA (Devamla) – Sayın Başkan, eğer izin verirseniz o gün yaşananları bir
bir anlatırım.
BAŞKAN
– Hayır, hayır, izin vermiyorum.
HAMZA
DAĞ (İzmir) – Neyi anlatacaksın, neyi anlatacaksın videolarda gördüm her şeyi.
ÖZGÜR
ÖZEL (Manisa) – Ya bırak Nefi ya, bırak!
İBRAHİM
ÖZDİŞ (Adana) – Yok canım, gerek yok. 
NİYAZİ
NEFİ KARA (Devamla) – Ben anlatırım ama…
BAŞKAN
– Sayın Kara, lütfen…
NİYAZİ
NEFİ KARA (Devamla) – …o gün bize gelip baştan saldıran arkadaşlarınızı
bilmeniz gerekiyor arkadaşlar.
BAŞKAN
– Sayın Kara…
NİYAZİ
NEFİ KARA (Devamla) – Kusura bakmayın, yanlış biliyorsunuz.
ÖZGÜR
ÖZEL (Manisa) – Nefi, konuyu anlat.
HAMZA
DAĞ (İzmir) – Bir de tutup savunma yapacaksın. Nasrettin Hoca hesabı… 
ÖZGÜR
ÖZEL (Manisa) – Sayın Başkan, sayın hatibin iki dakika süresi vardı, süresine
ekleyin.
BAŞKAN
– Biliyorum Sayın Özel, biliyorum, karşıda saat var görüyorum oradan.
ÖZGÜR
ÖZEL (Manisa) - Konuyu anlat sen, konuyu anlat.
NİYAZİ
NEFİ KARA (Devamla) – Arkadaşlarımız bilmeden suçluyor.
HAMZA
DAĞ (İzmir) – Neyi bilmeden suçlayalım, gerçekler ortada, dışarıda değildik,
buradaydık, yumruk vurup kaçtın.
KAZIM
ARSLAN (Denizli) – Sayın Başkan, müdahale etmeniz lazım. Sayın Başkan, müdahale
eder misiniz?
BAŞKAN
– Sayın Kara…
NİYAZİ
NEFİ KARA (Devamla) – Gerçekten arkadaşım, gerçekten bilmiyorsun, bilsen
yapmazsın, kul hakkı alıyorsun.
HAMZA
DAĞ (İzmir) – Anlatsaydın o zaman. Yüzün yok çünkü… Bir de çıkmış sevgiden
bahsediyorsun, hukuktan bahsediyorsun.
BAŞKAN
– Sayın Kara, bakın, mikrofonunuzu kapattım, lütfen kaldığınız yerden… İki
dakika süre veriyorum size, konunuzdan ayrılmayın.
ÖZGÜR
ÖZEL (Manisa) – Tamam, siz de sessizliği sağlayın.
BAŞKAN
– Sayın Dağ, siz de lütfen sakin dinlemeye çalışın.
KAZIM
ARSLAN (Denizli) – Sayın Başkan, lütfen müdahale edin konuşmasın arkadaşımız,
bir dinlemesini bilsin ya.
HAMZA
DAĞ (İzmir) – Sevgiden, dinden, dilden bahsederse müdahale ederim arkadaş.
BAŞKAN
– Buyurun iki dakika ek süre veriyorum.
ÖZGÜR
ÖZEL (Manisa) – Tamam, tamam.
KAZIM
ARSLAN (Denizli) – Lütfen… Bu kadar konuşamazsınız, bu kadar müdahale
edemezsiniz.
İBRAHİM
ÖZDİŞ (Adana) – Ayıptır yahu, istismar ediyorsun.
BAŞKAN
– Buyurun Sayın Kara…
HAMZA
DAĞ (İzmir) – Yumruğundan bahsetsin hadi, “sevgi dini” dedi.
KAZIM
ARSLAN (Denizli) – Ya, bir laf atarsın, iki laf atarsın. Bu kadar konuşulur mu
ya!
BAŞKAN
– Grup başkan vekilleri, lütfen, yardımcı olun.
MURAT
DEMİR (Kastamonu) – Onun yaptığı affedilecek şey mi ya!
OSMAN
AŞKIN BAK (Rize) – Ya, zaten ayıbı yeter ona be, ayıbı yeter, o korkaklığın
ayıbı yeter ona.
KAZIM
ARSLAN (Denizli) – Ya arkadaşım konuşsun kürsüden ya, bırakın ya. Sataşmanın
ötesine geçmeyin, ayıp ya.
HÜSEYİN
BÜRGE (İstanbul) – Utanmadan konuşsun.
BAŞKAN
– Oldu mu, sakinleştik mi?
İki
dakika.
Buyurun
yeniden başlayın.
NİYAZİ
NEFİ KARA (Devamla) – Meclis Başkanımızın gönderdiği Kırk Hadis eserinden bir
alıntıyla sözlerimi tamamlamak isterim. 
HAMZA
DAĞ (İzmir) – Allah Allah! Hadiste “yumruk at” diyor değil mi?
NİYAZİ
NEFİ KARA (Devamla) – Peygamber Efendimiz Hazretleri buyurmuştur ki: “Sizden
birisi kendisi için istediğini kardeşi için de istemedikçe iman etmiş olmaz.”
(CHP sıralarından alkışlar, AK PARTİ sıralarından gürültüler) 
HAMZA
DAĞ (İzmir) – Hadiste “yumruk at” mı diyor?
NİYAZİ
NEFİ KARA (Devamla) – Adaletin ve hukukun sağlanmasına katkı koyacağını
düşündüğümüz bu önergeye vereceğiniz destek için şimdiden teşekkür ediyorum.
Hepinize
saygılar sunuyorum. (CHP sıralarından alkışlar) 
Arkadaşlar,
bu konuyla ilgili, grup başkan vekilleriniz burada, hepiniz buradasınız; ben
kendi adıma, o gün yaşanan... Bana öncesinde burada saldıran milletvekili
bellidir. Buraya düşmemi sağlayan... Şuradaki çukura giderken son anda
kurtulmamı bilenler biliyor. Ondan sonra da şuuru kapanmış bir şekilde,
bilinçsiz bir şekilde hiç tanımadığım bir arkadaşıma vurmuşum. İki gün sonra
hatırladım, inanın. (AK PARTİ sıralarından gürültüler) 
OSMAN
AŞKIN BAK (Rize) – Bırak be!
MURAT
DEMİR (Kastamonu) – Ne şuuru ya!
NİYAZİ
NEFİ KARA (Devamla) –Yani bu konuda bu arkadaşımızdan helallik almak isterim.
(AK PARTİ sıralarından gürültüler)
BAŞKAN
– Sayın Kara, lütfen bu konuyu açmayın. 
NİYAZİ
NEFİ KARA (Devamla) – Bakın, bu konuda... (AK PARTİ sıralarından gürültüler)
Bakın, söylüyorum, isteyerek yapılmış bir olay değil. 
BAŞKAN
– Sayın Kara, lütfen...
HAMZA
DAĞ (İzmir) – Yumruk attığın için havaalanında çiçeklerle karşılandın, onu bari
kabul etmeseydin, havaalanında karşılanmanı bari yapmasaydın. Var mı böyle bir
şey ya!
NİYAZİ
NEFİ KARA (Devamla) – Arkadaşlar, arkadaşlar, o başka bir şey.
OSMAN
AŞKIN BAK (Rize) – Havaalanında karşıladılar seni, kahraman mı oldun?
NİYAZİ
NEFİ KARA (Devamla) – Bakın, o başka bir şey.
Sayın
Mehmet Muş...
OSMAN
AŞKIN BAK (Rize) – Onun ezikliği sana yeter be, onun ezikliği sana yeter!
NİYAZİ
NEFİ KARA (Devamla) – Bakın, grup başkan vekiliniz beni çok iyi tanıyor,
beraber yolculuk yaptık, Avrupa Birliğinde beraber çalıştık, nasıl birisi
olduğumu o da biliyor. Bakın, her zaman konuşabiliriz, bunu sizlerle
konuşmaktan hiçbir zaman sıkıntı yaşamam. Ben gerçekten, birazcık size şunu
öneriyorum...
MURAT
DEMİR (Kastamonu) – Şuurun kapalı yumruğu atıp kaçıyorsun.
NİYAZİ
NEFİ KARA (Devamla) – Kaçmıyorum arkadaşım, o da değil, o da değil; ya, lütfen.
OSMAN
AŞKIN BAK (Rize) – Onun ezikliği sana yeter.
BAŞKAN
– Sayın Kara, teşekkür ederim, lütfen...
NİYAZİ
NEFİ KARA (Devamla) – Ben sizinle rahat rahat konuşmaya hazırım, sohbet ederim,
hakkınızı helal etmenizi isterim... 
OSMAN
AŞKIN BAK (Rize) – Bizden değil kardeşim.
NİYAZİ
NEFİ KARA (Devamla) – ...ama...
Size
de hakkımı helal etmem o zaman, size bunu söylüyorum.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Doğru söylüyor.
BAŞKAN
– Sayın Kara, teşekkür ederim.
HAMZA
DAĞ (İzmir) – Senin bizde hiç hakkın yok.
MURAT
DEMİR (Kastamonu) – Ne hakkı ya, senin bizde hiç hakkın yok.
NİYAZİ
NEFİ KARA (Devamla) – Şu anda kul hakkı alıyorsun kardeşim, bilmediğin bir
konuyu söylüyorsun. 
HAMZA
DAĞ (İzmir) – Bırak şimdi gözünü seveyim ya, bilmediğin konu, Türkiye gördü ya,
Türkiye.
BAŞKAN
– Sayın Kara, süreniz bitti.
NİYAZİ
NEFİ KARA (Devamla) – Bu, Allah’ın “affetmem” dediği bir haktır.
OSMAN
AŞKIN BAK (Rize) – Hadi bakayım ya!
BAŞKAN
– Sayın Kara, süreniz bitti.
NİYAZİ
NEFİ KARA (Devamla) – Kul hakkı alıyorsunuz, kul hakkı alıyorsunuz. (CHP
sıralarından alkışlar) 
OSMAN
AŞKIN BAK (Rize) – Onun eksikliği, ezikliği sana yeter be, ömür boyu yeter. O
yaptığın sana ömür boyu yeter.
MURAT
DEMİR (Kastamonu) – Türkiye gördü.
BAŞKAN
– Cumhuriyet Halk Partisi grup önerisinin aleyhinde ilk olarak Ankara
Milletvekili Sayın Zühal Topcu konuşacak.
Buyurun
Sayın Topcu...
KAZIM
ARSLAN (Denizli) – Allah Allah, kendi yaptıklarını saymıyorlar.
ÖZGÜR
ÖZEL (Manisa) – 4 tane hırsıza sahip çıktınız, biz bir tane adama mı sahip
çıkmayalım, utanmadan konuşuyorsunuz.
İBRAHİM
ÖZDİŞ (Adana) – Türkiye’nin kul hakkını yediniz, Türkiye’nin, ne
bağırıyorsunuz; Türkiye’nin kul hakkını yediniz, 80 milyonun! Ne
bağırıyorsunuz, açıkladı işte, ne yani, açıkladı. 
ORHAN
KIRCALI (Samsun) – Sen ne bağırıyorsun? Hadi konuşma!
BAŞKAN
– Sayın grup başkan vekilleri lütfen, grup başkan vekilleri, lütfen
arkadaşlarınızla ilgilenir misiniz, rica ediyorum. 
Buyurun
Sayın Topcu. 
ZÜHAL
TOPCU (Ankara) – Teşekkür ediyorum. 
Sayın
Başkan, değerli milletvekilleri; öğrenci etüt merkezleriyle ilgili olarak
Cumhuriyet Halk Partisinin verdiği araştırma üzerine Milliyetçi Hareket Partisi
Grubu adına söz almış bulunuyorum, hepinizi saygıyla selamlıyorum. 
Evet,
etüt merkezleri derken, burada, gerçekten bu merkezlerin insan unsuruna hizmet
edeceği çok önemli yerler olarak, arkasında derin anlamları barındıran yerler
olarak algılanması gerektiğini baştan söylemek istiyorum. Keşke insan unsuruna
gereken önem verilseydi, eğitim sistemi insan unsurunun karakterli bir şekilde
yapılandırılmasına yönelik olarak eğitimini verseydi bugün burada şu
yaşadığımız tablo belki hiçbir zaman yaşanmayacaktı. Kendimizi çok daha farklı
bir şekilde, kaliteli iletişim araçlarını iyi kullanarak, kendimizi doğru
dürüst ifade ederek belki anlatacak, Türkiye’nin sorunlarına yönelik olarak
çözüm üretecektik. Yalnızca ideolojik perspektiften bakarak “Ben haklıyım,
benim sesim daha çok çıkarsa ben daha fazla haklılığımı ifade edebilirim.”
şeklindeki tartışmaların ne buraya ne de ülkemize faydası vardır; baştan
itibaren bunun altını çizmek istiyorum. Burada eğer eğitim konusuna yönelik
olarak bir önerge veya bir araştırma konusu gündeme getiriliyorsa -gerçekten
vicdanınıza seslenerek söylüyorum bunları da, vicdanınız işliyorsa,
vicdanınızın sesini dinliyorsanız- buna uygun, bu içeriğe uygun konuşulması
gerekiyor ve burada da şov yapılmaması lazım. Ülkelerin… (AK PARTİ sıralarından
gürültüler)
Evet,
susar mısınız arkadaşlar. 
Sayın
Başkan, hâlâ bitiremediler. 
BAŞKAN
– Siz devam edin lütfen Sayın Topcu. 
ERKAN
AKÇAY (Manisa) – Sükûneti sağlayalım Sayın Başkan. 
ZÜHAL
TOPCU (Devamla) – Evet, şu anda üzerinde tartıştığımız, kapatılması gündeme
getirilen konuya yönelik olarak, etüt merkezlerine yönelik olarak bizim Grup
Başkan Vekilimiz Sayın Erkan Akçay’ın da verdiği yazılı soru önergelerinde de
özellikle belirttiği 2 bin tane kurum var, 40 bin tane kayıtlı çalışan var, 500
bin tane buraya devam eden öğrenci var. Belki istatistiksel olarak baktığınızda
çok fazla anlam ifade etmiyor ama bunun ortaya çıkartacağı geometrik artışla
yaygınlaştıracağı bir değer var aslında, bir katma değer var. Özellikle bunun
üzerinde durulması lazım. 
Ülkelerin
en önemli kaynakları insan gücü ama biz bunun ne kadar farkındayız? Yıllardır
bu siyaset gündeminde, bu Meclis kurulduğundan beri belki insan gücüne yönelik
olarak, onun kaliteli bir şekilde yetiştirilmesine yönelik olarak burada belki
bizlerden de önce birçok konuşma yapıldı ama bunun arka planı dikkate
alınmadığı için, hassas yapısı dikkate alınmadığı için -belki yıllar geçti- biz
hâlâ aynı şeyleri tartışıyoruz. Evet, ülkelerin geleceği, ekonomisi, kalkınması
hâlâ buna bağlı. Belki burada işte demin ifade ettiğim gibi, kaliteli
tartışmaların yapılması bile buna bağlı. 
Türkiye’deki
genç nüfusa baktığımızda 0-30 yaş arası yüzde 50’yi oluşturuyor bütün nüfusun,
15-24 yaş arası da bütün nüfusun yüzde 17’si. Bu yüzde 17’nin yüzde 26’sı
kayıtlara da girmemiş ne işte ne de eğitimde. Biz bunları düşünecek yerde hâlâ
tartışıyoruz. 
Evet,
çok değerli milletvekilleri, gençlik umuttur, gençlik heyecandır, gençlik
hazinedir ama biz bunun ne kadar farkındayız? Farkında olsaydık zaten “Eğitim
konusunu daha iyi hâle nasıl getirebiliriz?” şeklindeki tartışmalarla
gündemimizi belki de o şekilde belirlemiş olacaktık. Elimizdeki gençliği
pervasızca harcıyoruz çünkü sürekli sınavlar değişiyor. “Sınav odaklılıktan
çıkartıyoruz.” diye daha fazla sınav koyduk, müfredatları değiştirdik,
öğretmenleri, sürekli olarak kadroları değiştiriyoruz. Sendikalara yönelik
olarak, bir sendikaya ne yapıyoruz? Daha fazla imtiyaz tanıyoruz. Ve seçimlere
yönelik olarak da o döneme mahsus olarak yalnızca öğretmen atamalarını gündeme
getiriyoruz çünkü eğitimi yalnızca seçimde oy almaya yönelik olarak
düşündüğümüz için bu gibi davranışları da uyguluyoruz. 
Eğitimle
ilgili bir sürü raporlar hazırlanıyor, bir sürü sivil toplum örgütleri,
üniversiteler bu konuda çalışmalar yapıyor, acaba bu raporlar dikkate alınıyor
mu? Aramızda bir sürü akademisyen var ve hepimizin, Allah bağışlasın, çocukları
da bu eğitim sisteminden yetişiyor, hepimiz de şikâyetçiyiz. Peki, ne
yapıyoruz? Hiçbir şey. Hâlâ siyasi kamuflajın arkasında, hâlâ burada, “Benim
dediğim doğru.” şeklinde tartışmaları, kalıplar şeklindeki tartışmaları ve
belki de bir yerlere yaranabilmeye yönelik olarak bağırmayı, tartışmaları
gündeme getiriyoruz. 
Her
yıl eğitim istatistikleri yapılır. Acaba Millî Eğitim Bakanlığı bu
istatistikleri dikkate alıyor mu? İşte, her yıl bütçe zamanı Millî Eğitim
Bakanı çıkıyor buradan diyor ki: “Millî Eğitim Bakanlığına en fazla bütçeyi
ayırdık.” Adama sorarlar: “Ayırdın da ne oldu? Sınav sonuçları ne? 40 soruda
sınavlarda Türkçede ortalama başarınız nedir? Uluslararası sınavlardaki
başarınız nedir?” Eğer kriterlerle konuşmak isteniyorsa o zaman insanın şöyle
bir kafasını eğip “Hakikaten sorumlu benim.” şeklinde deyip bir istifham, bir
sorumlu kişinin çıkıp “Ben pes ediyorum, ben istifa ediyorum, bu işi
beceremedik.” diye burada açıklaması lazım. Sayın Cumhurbaşkanımız bile ifade
etti, biliyorsunuz, “Biz eğitim ile kültür konusunda -ne yapamadık- istediğimiz
seviyelere gelemedik.” diye. Lütfen artık bu siyasi bakış tarzını, siyasi pencereyi
bir kenara bırakalım. Zaman akıp gidiyor. Yedi yaşında olan çocuklar şu anda
kaç yaşına geldiler? Bakın, dikkatinizi çekmek istiyorum: Onları da telef
ettik, bitirdik o çocukları ve hâlâ elimizde hiçbir şey yok, hâlâ eğitim
sistemini değiştirmekten konuşuyoruz. Daha birkaç ay önce aldığımız bir
kararla, açtığımız etüt merkezlerini kapatıyoruz veya tek ders vermelerine
indirgedik veya 5 dersle sınırladık. Sürekli olarak karar değiştiriyoruz. Eğer
problem varsa -tabii ki FETÖ terör örgütü var ama artık bir kenarda da
yapılacaklar yapılsın- ilgililer, eğer sorumlu kişiler varsa, teröristler
varsa, onlar açtıysa… Tabii, bir taraftan onlar sürerken bir taraftan eğitimin
de devam etmesi lazım. Bunların başa baş gitmeleri gerekiyor, birinin bırakılıp
da öbürünün üzerine de gidilmemesi… Yani eğitimin hiçbir zaman ihmal edilmemesi
gerekmektedir. 
Bu
eğitim sistemi, gerçekten Cenab-ı Hakk’ın verdiği özellikleri bile,
yavrularımızın doğuştan getirdiği özelliği bile köreltiyor, dumura uğratıyor;
tek tipleştirmeye yönelik olarak eğitim veriliyor. Meslekî eğitimi bitirdik,
beceri eğitimi dedik, beceri eğitimiyle hangi beceriyi kazandırıyoruz? Okuma
becerisi mi, okuduğunu anlama mı, matematik mi, fen mi? İşte, kaçıncı sanayi
dönemine geçiliyor, hâlâ bakıyoruz Türkiye’de hiçbir şey yok. Kuluçka
merkezleri okullara kadar inmesi gerekirken okul öncesi eğitim kurumlarını bile
zorunlu olmaktan çıkardık. Okul öncesi eğitim kurumları aslında en büyük
yatırım eğitim için ama biz onları bile zorunlu olmaktan çıkardık; artık diyoruz
ki bir yerde bunların bırakılması lazım.
Ben
son şeyleri de söylemek istiyordum ama çok fazla vakit kalmadı ve rakamlarla
söyleyeyim yine de: Bu sene sınava giren öğrencilerimizin, YGS sınavına giren
öğrencilerimizin yüzde 70’i barajı geçemedi. Bu ne kadar biliyor musunuz? 656
bin öğrenci barajı geçemedi. Burada eğer bir suçlu aranıyorsa hepimiz suçluyuz.
Hepimizin bu sorumluluğu üstlenmesi lazım, öğretmeninden Mecliste karar veren,
kararları çıkartan vekiline, bakanına kadar herkesin burada bir sorumluluk
payının olduğunu da belirtmek istiyorum. Bunlar az uz rakamlar değil yani
şimdi, bakıldığında okulları açıyoruz, altyapıyı veriyoruz ama ondan sonra
kalite yok. Uluslararası sınavlarda da aynı şeyleri görebiliyoruz. 
(Mikrofon
otomatik cihaz tarafından kapatıldı) 
ZÜHAL
TOPCU (Devamla) – Bu tartışmalar bitmeyecek, böylece de devam edecek, biz yine
farklı bir araştırma önergesinde karşılaşacağız. 
Teşekkür
ediyorum. (MHP sıralarından alkışlar) 
BAŞKAN
– Sayın Topcu, teşekkür ederim. 
Cumhuriyet
Halk Partisi grup önerisinin lehinde son olarak Van Milletvekili Sayın Lezgin
Botan konuşacak. 
Buyurun
Sayın Botan. (HDP sıralarından alkışlar)
LEZGİN
BOTAN (Van) – Sayın Başkan, değerli milletvekilleri; CHP grup önerisi üzerinde
ben de partimiz HDP adına söz almış bulunmaktayım. Genel Kurulu saygıyla
selamlıyorum. 
Öncelikle,
basın ilkelerine ısrarla bağlı kalan özgür basın emekçilerinin 3 Mayıs Dünya
Basın Özgürlüğü Günü’nü burada kutluyor ve haksız bir şekilde, sadece
düşüncelerinden dolayı alıkonulmuş bütün basın emekçilerinin, gazetecilerin,
aydınların bir an önce salıverilmesini temenni ediyorum. 
Değerli
arkadaşlar, on beş yıllık AKP iktidarı boyunca altı defa Millî Eğitim Bakanı
değişmiştir, bu bile eğitim alanında istikrarlı bir politika geliştirilmediğinin
temel göstergelerinden biridir. AKP iktidarı boyunca yönetmelikler ve
genelgeler sayısız defa değiştirilmiştir. Yine, sınav sistemlerine sürekli
müdahale edildiği için herhangi bir standart yakalanamamıştır. Atama ve
yönetici atamalarına ilişkin her sene bambaşka bir yönerge ve birbirleriyle
çelişen yönergeler yayınlanmıştır. Eğitimi tam bir yazboz tahtasına dönüştüren
AKP, geldiğimiz noktada eğitimi ticarileştirerek piyasaya peşkeş çekmiştir.
Kamu okulları hızla niteliksizleştirilmiş, eğitim paralı hâle getirilmiştir.
Öyle ki “paran kadar eğitim, paran kadar oku” mantığı işletilmiştir. Buna bağlı
olarak dershaneler AKP döneminde yaygınlaştırılmıştır, neredeyse her mahalleye
bir dershane açılmıştır. AKP’nin iktidar olduğu ilk yıllarda 2 bin tane dershane
varken 2014 yılına geldiğimizde dershane sayısı 4 bini aşmıştır. 2014 yılına
kadar, cemaatle ilişkilerinin iyi olduğu bu dönemde bizzat AKP tarafından
beslenen ve büyütülen dershaneler 2014’ten sonra kapatılmak istenmiştir fakat
kapatılan dershanelerin yerine temel liselerle yeni bir garabet başlatılmıştır.
AKP iktidarı döneminde sayıları iki kat artan dershaneler “paralelle mücadele”
adı altında kapatılıp özel okula dönüştürülmek istenirken bu durum da fırsata
çevrilerek “temel lise” adı altında yeni tür liseler oluşturulmaya
çalışılmıştır. 
Değerli
milletvekili arkadaşlarım, “temel lise” adı altında öğrenim verecek ve
öğrencileri üniversite sınavlarına da hazırlayacak olan özel liselerin
ücretleri şimdiden dershane ücretlerini üç kat aşmıştır. Bu bile ailelere büyük
bir ekonomik külfeti beraberinde getirmiştir. Öyle ki bazı temel liselerin
reklamlarında “okul artı dershane artı etüt merkezi” gibi ifadeler kullanılarak
lise eğitiminin nasıl içinin boşaltıldığını bize ibretle gösteren bir gösterge
olmuştur. Özellikle devlet liselerinde 11 ve 12’nci sınıfta okuyan çok sayıda
öğrenci sınav kaygısıyla kaydını temel liselere aldırmak istemiş, aileler 10
binlerce lira mali borcun altına sokulmuştur. Devlet liselerinden temel
liselere kaçışın engellenmesi için devlet liselerinde de dershanecilik
faaliyetleri yapılmaya başlanmıştır ve bu son derece düşündürücü bir durumdur.
Özellikle, yüksek puanla öğrenci alan okullar öğrenci kaçışını önlemek için
öğrencilerine yönelik sınavlara hazırlama kursları açmaya ve hatta velilerden
para toplayarak özel öğretmeler kiralamaya çalışmıştır. Millî Eğitim Bakanlığı
2015-2016 eğitim ve öğretim yılında aralarında temel liselerin de olduğu özel
liselere gidecek her öğrenci başına 3.220 TL eğitim teşviki verileceğini
açıklamıştır. 2015-2016 eğitim öğretim yılında ise lise son sınıflar fiilen
üniversiteye hazırlık sınıfına dönüşürken, temel liselerin son sınıfta kayıt
fiyatları 15 ila 40 bin lira gibi astronomik rakamlara tekabül ediyor.
İktidarın asıl niyeti, öğrencileri dershanelerden kurtarmak değil değerli
arkadaşlar, bu bahaneyle kamusal eğitimi tasfiye edip eğitimi tamamen piyasa
ilişkileri içine çekerek kamu kaynaklarını özel okullara, yandaşlara aktarma ve
kamusal eğitimi tasfiye etmek olmuştur. 
Değerli
milletvekilleri, HDP olarak her çeşit paralı eğitim ve öğretim kurumuna
karşıyız. Bu anlamda, dershaneleri hiçbir zaman savunmadık, kapatılması yönünde
de politika yürüttük. Fakat AKP’nin, dershaneleri kapatıp temel liseleri
yaygınlaştırması, sorunu daha çok ağırlaştırmıştır. 
Eğitimin
özelleştirilmesindeki diğer bir alan da etüt merkezleridir. Nihayetinde bu
kurumlar da para karşılığında eğitim vermektedirler. Diğer bir ifadeyle,
ekonomik ve sınıfsal eşitsizliklerden kaynaklı, öğrenciler arasında derin bir
ayrımcılık ve fırsat eşitsizliği oluşturulmuştur. Olması gereken, kamu eğitimi
yaygınlaştırılmalıdır. Öğrencilerin tümü için eğitimde eşitliği sağlamak için
parasız eğitimin yaygınlaştırılması lazım. Bu kamusal eğitimin önündeki en
büyük temel engellerden birisi olan özel liseler özellikle kapatılmalı ve
kamusal eğitime nitelik kazandırılmalıdır. AKP iktidarının gayrihukuki
yollarla, OHAL KHK’sıyla yaptığı bu düzenlemeyi doğru bulmuyoruz. Ve kamu
yararı gütmediği gibi kamuda ciddi bir vicdan yaralamasına neden olmuştur. 
Bizim,
burada özel eğitim kurumlarını savunmuyor olmamız şu anlama gelmiyor: AKP’nin
hukuksuz bir şekilde ve kendi yurttaşlarını kriminalize ederek, sırf bu özel
etüt merkezlerini kapatmak için yurttaşlarına suç isnat eden, kanıtlanmamış,
kanıtlanmaya muhtaç olan, “terör” gibi yuvarlak birtakım isnatlarla orada
çalışan binlerce insanı zan altında bırakması da ayrı bir garabettir, derhâl bu
tutumdan vazgeçilmelidir. 
Tabii,
AKP’nin bir oldubittiye getirip de attığı her adımda birçok mağduriyet ortaya
çıkmaktadır. Özellikle etüt merkezlerinde çalışan eğitimcilerin kamuda istihdam
edilmeden böylesi adımların atılması binlerce eğitimciyi ve çalışanı mağdur
edecektir. Yine, AKP’nin bunları “terör mücadelesi” adı altında yapması da
âdeta tüm toplumu kriminalize etmek, suçlamaktır. Dolayısıyla herhangi bir
kanıta dayanmadan, hiçbir hukuki süreç işletilmeden atılan her adımın toplum
vicdanını yaraladığını bilmenizi isterim.
Değerli
arkadaşlar, devlet olma iddiası taşıyan hiçbir sistem yurttaşlarını hukuktan
mahrum bırakarak peşinen suçlu ilan edip mahkûm edemez. Bu, kedinin yavrularını
yemeye başlayınca fareye benzetmesi gibi trajik bir durumdur. Eğer gerçekten
bilimsel, laik, demokratik, nitelikli, ana dilde eğitim ve kamusal eğitim
amaçlanıyorsa bunu hep birlikte başarabiliriz. Halkın temsilcileri olarak
eğitim meselesini hep birlikte masaya yatırıp Millî Eğitim Temel Kanunu’nda
gereken değişiklikleri yapabiliriz ama biliyoruz ki AKP’nin amacı kamusal yarar
değil, bizzat kendi hedefleri ve kendi istikbalidir. 
Değerli
milletvekilleri, AKP iktidarı öyle çaresiz bir hâlde ki OHAL ve KHK’larla
istikbal aramaktadır. Bu nedenle FETÖ bahanesiyle OHAL rejimini kalıcı hâle
getirdiler çünkü OHAL’i, farklı düşünen muhalif kesimleri sindirme aracına
dönüştürdüler. Bu yeni tarzısiyasetten en çok kürdistan bölgesi ve Kürt halkı,
Kürt kentleri etkilenmiştir. Kürtlerin sesine yer veren tüm basın-yayın
kuruluşları kapatılmış, Kürtlerle dayanışma duygularını ifade eden
akademisyenler ihraç edilmiş. Kürt siyasal hareketine ciddi baskılar ve seçilmişlerin
tutuklanması, rutinleşen gözaltı ve tutuklamalar, Kürt dili kurumlarının
kapatılması bu çerçevede okunmalıdır. İlginçtir ki 1990’lı yıllarda, o cehennem
günlerinde bile kapatılmayan Azadiya Welat gazetesi, İstanbul Kürt Enstitüsü ve
Mezopotamya Kültür Merkezi bugün AKP tarafından kapatılmıştır. Allah aşkına,
“Kürtlere karşı asimilasyon politikalarını kaldırdık, buna son verdik.” diyen
AKP’ye kim inanabilir? AKP döneminde asimilasyon en az on kat daha artmıştır. 
Dolayısıyla,
başta seçim bölgem Van olmak üzere tüm bölgede DBP’li belediyelerin bünyesinde
halka hizmet vermek amacıyla açılan Kürtçe kurslar, kreşler, halk sağlık
merkezleri, kültür merkezleri, kadın sağlıkevleri, kadın sığınmaevleri ve hatta
halk ekmek fırınları bile bu kayyumların eliyle -kayyum zorbalığıyla el
konulmuş- kapatılmış, halk bu hizmetlerden mahrum bırakılmıştır. Bu zulüm değil
de nedir? Ama bilinsin ki bu karanlık dehlizden çıkıp da güneşli günlere
kavuştuğumuzda bu yaptıkları alınlarında kara bir leke olarak kalacaktır. 
Değerli
milletvekilleri, trajiktir ki AKP, eleştirdiği 1990’lı yılların darülfünun
tasfiyelerinin aynısını bugün kendisi bizzat yapmaktadır. 28 Şubat sürecinin
mimarlarının kullandığı benzer argümanlar ve gerekçelerle insanların ekmeğiyle
oynanmaktadır. Zulüm ebedî değil, biliyoruz ki bir gün son bulacak, hak, adalet
yerini bulacaktır.
Miguel
de Unamuno’dan bahsederek sözlerime son vermek istiyorum. 
(Mikrofon
otomatik cihaz tarafından kapatıldı) 
BAŞKAN
– Sayın Botan, teşekkür ederim.
LEZGİN
BOTAN (Devamla) – Fırsat bulamadım.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Cumhuriyet Halk Partisi grup önerisinin aleyhinde Yozgat Milletvekili Yusuf
Başer konuşacak.
Buyurun
Sayın Başer. (AK PARTİ sıralarından alkışlar) 
YUSUF
BAŞER (Yozgat) – Sayın Başkan, değerli milletvekilleri; 687 sayılı Kanun
Hükmünde Kararname’yle kapatılan özel eğitim merkezlerinin yeniden açılmasıyla
ilgili olarak Cumhuriyet Halk Partisi tarafından verilen Meclis araştırması
önergesinin aleyhinde konuşmak üzere AK PARTİ Grubu adına söz almış
bulunuyorum. Bu vesileyle de yüce heyetinizi saygıyla selamlıyorum.
Sözlerime
başlamadan önce, Cumhurbaşkanlığı hükûmet sistemini öngören 16 Nisan halk
oylamasında yüzde 51,41 “evet” oyu vererek, millet iradesini egemen kılan,
vesayet odaklarını tarihin çöp sepetine atan, yönetimde çift başlılığı sona
erdiren aziz milletimize teşekkür ediyorum.
Yine,
her zaman olduğu gibi 16 Nisan halk oylamasında da millet iradesine sahip çıkan
ve Cumhurbaşkanlığı hükûmet sistemine yüzde 74,27 “evet” oyu vererek destek
veren Bozok Yaylası’nın yiğit insanlarına, Yozgatlı hemşehrilerime de
şükranlarımı sunuyorum. (AK PARTİ sıralarından alkışlar) 
16
Nisan halk oylaması Anayasa değişikliğiyle artık millet iradesinin karşısında
hiçbir güç ve vesayet odakları duramayacak, söz de karar da milletin olacaktır.

Dün,
yine, Türkiye tarihî bir günü yaşadı, yine bu tarihî olaya hep birlikte
şahitlik ettik. Büyük dava adamı, mazlumların gür sesi, milletin adamı, AK
PARTİ lideri, kurucu Genel Başkanımız, Sayın Cumhurbaşkanımız Recep Tayyip
Erdoğan “5’inci çocuğum.” dediği aşkına, sevdasına, partisine yeniden döndü,
üyeliği ihya oldu. Bu vesileyle, 16 Nisan halk oylamasının da ilk uygulaması
gerçekleşmiş oldu. Türkiye'de nasıl ki partili bir Başbakan var ise artık
Türkiye yeni dönemde partili bir Cumhurbaşkanıyla yoluna devam edecek. Bu
vesileyle, Sayın Cumhurbaşkanımıza hoş geldin diyor, Rabb’imin bu kutlu davada
yolunu açık etmesini ve millete hizmetlerinin artarak devam etmesini Yüce
Mevla’dan niyaz ediyorum. 
Sayın
Başkan, değerli milletvekilleri; 16 Nisanda Türkiye yeni bir döneme başladı. Bu
zamana kadar millete tepeden bakan, millete hükmeden, millet yerine güç
odaklarına hizmet eden yönetimler artık Türkiye'de olmayacak, millet iradesinin
kabul etmediği hiçbir yönetim iş başına gelmeyecek. Milletin değerleriyle
barışık ve milletle gönül bağını kuran anlayış yönetime gelecek, halkın en az
yüzde 50 artı 1’inin oyunu alabilen yönetime gelecek. 
Ülkemizin
varlığına ve birliğine, dirliğine ve bütünlüğüne kasteden, millet iradesinin
tecelligâhı yüce Meclisimizi bombalamaktan çekinmeyen, seçilmiş
Cumhurbaşkanına, seçilmiş Hükûmete başkaldıran, düşmana karşı korunmak için
kendisine teslim edilen silahlarla, asker kılığına girmek suretiyle silahını
masum ve sivil vatandaşlarımıza yönelten, 249 vatan evladını şehit eden, 2.194
vatan evladını yaralayan ve Türkiye'yi işgale yeltenecek kadar alçaklaşan hain
FETÖ terör örgütünün âdeta militan devşirme yuvası olarak kullandığı
dershaneler kapatıldıktan sonra neredeyse her köşede âdeta pıtrak gibi özel
eğitim merkezlerinin açıldığını görüyoruz. 
5580
sayılı Özel Öğretim Kurumları Kanunu’ndaki tanımıyla öğrenci etüt merkezlerine
12 yaş ve altındaki öğrencilerin devam edebilecekleri ifade edilmekteyken,
Anayasa Mahkemesi dershanelerin kapatılmasıyla ilgili kararı verirken bu hükmü
iptal etmiştir. Yapılan yönetmelikle özel eğitim merkezlerine sadece ilköğretim
öğrencilerinin gidebileceği hükmü getirilmiştir. Özel eğitim merkezlerinin
öğrencilere herhangi bir ders anlatma veya dershanecilik faaliyeti yapmaya
ilişkin bir yetkisi olmamasına rağmen, özellikle Mart 2014 tarihinden sonra
yoğun bir şekilde özel eğitim, etüt merkezleri açılmak suretiyle ve kanundaki
uygulamaya ve tanımlamaya da aykırı olmak suretiyle özellikle TEOG adı altında
faaliyetler yürütüldüğü tespit edilmiş ve Millî Eğitim Bakanlığımız tarafından
yapılan denetimler ve soruşturmalar sonucunda, kuruluş amacı dışında faaliyet
gösteren öğrenci etüt merkezlerine kapatma cezası uygulanmıştır. Buna rağmen
özel eğitim merkezleri faaliyetlerine devam etmiş, haklarında uygulanan cezai
yaptırımlardan da sonuç alınamamıştır ve özel eğitim merkezlerinin kanuna
aykırı faaliyetleri devam ettiği için kanun hükmünde kararnameyle 5580 sayılı
Kanun’dan öğrenci etüt merkezlerinin tanımı çıkarılmıştır. 
Kanun
hükmünde kararnamenin yayımlandığı tarih itibarıyla faaliyette bulunan 2.009
öğrenci eğitim merkezi 1 Temmuz 2017 tarihi itibarıyla ya faaliyetlerine son
verecek veyahut da 29 Temmuz 2017 tarihine kadar, Millî Eğitim Bakanlığınca belirlenen
standartlara uygun bir şekilde özel okul, çeşitli kurs, özel eğitim okulu,
motorlu taşıt sürücüleri kursu, özel eğitim ve rehabilitasyon merkezi, uzaktan
eğitim kurumu veya özel öğretim kursuna dönüşmesi sağlanacaktır. Dolayısıyla
kanun hükmünde kararnameyle özel eğitim merkezleri doğrudan doğruya
kapatılmamış, bunun yerine özel eğitim merkezlerine belirli bir standart
getirilmiş ve kanuna uygun olarak faaliyetlerine devam etmesi hükmü
getirilmiştir. 5580 sayılı Kanun’a uygun olarak faaliyet yapmamakta direnen,
kanunu yok sayan anlayışa son verilmek istenmiştir çünkü Türkiye bir hukuk
devletidir, hukuk devletinde de herkesin hukuka, kanuna ve yasal düzenlemelere
uyması zaruridir, hiçbir kişi ve kuruluş da keyfî olarak hareket edemez. 
Kanun
hükmünde kararnameyle getirilen düzenlemeyle 5580 sayılı Kanun’daki tanım
doğrultusunda Temmuz 2017 tarihine kadar özel eğitim merkezlerindeki öğrenci
etüt merkezlerinin standartları yeniden belirlenmiş, öğrencilerin sosyal,
sanatsal, sportif ve kültürel etkinliklerini yapabilecekleri ortamların
oluşturulması amaçlanmıştır. 
Yine,
“öğrenci etüt merkezleri” ibaresi kanundan kaldırılmış ve kanuna “sosyal
etkinlik merkezi” ibaresi eklenmiştir. Bununla “İl millî eğitim müdürlükleri
ile belediyeler arasında yapılan ve Bakanlıkça onaylanan ortak işbirliği
protokolleri çerçevesinde, Bakanlığın verdiği işyeri açma ve çalışma ruhsatı
ile belediyelerce açılan ve işletilen, ilköğretim ve/veya ortaöğretim
öğrencilerinin ödev ve projelerine ilişkin araştırmalar yaptığı, öğrencilerin
ilgi, istek ve yetenekleri doğrultusunda sosyal, kültürel, sanatsal ve sportif
faaliyetlerin yürütüldüğü özel öğretim kurumları” tanımı eklenmiştir. Sosyal
etkinlik merkezleri öğrencilerin araştırma yapabilmeleri için internet
erişiminin de olduğu zenginleştirilmiş kütüphane standardına sahip olacaktır.
Kanun hükmünde kararnameyle sosyal etkinlik merkezine dönüşecek olan özel
eğitim kurumlarının öğrencilerimizin estetik, kültürel gelişim, adabımuaşeret,
toplumsal sorumluluk, sportif aktivite ile beden eğitimi, resim, müzik ve
benzeri etkinliklerin yapılabileceği ortamların hazırlanması amaçlanmıştır. 
Dolayısıyla
687 sayılı Kanun Hükmünde Kararname’yle özel eğitim merkezleri topyekûn
kapatılmamıştır, bilakis bunların faaliyetleri için standart geliştirilmiş, bu
tür eğitim kurumlarının FETÖ ve diğer illegal terör örgütleriyle bağlantısı
olanlarının faaliyetlerine son verilmiştir. 
Sayın
Başkan, değerli milletvekilleri; AK PARTİ olarak eğitimi her alandaki
kalkınmanın en önemli unsuru olarak görüyoruz. Beşerî sermayeyi etkin
kullanmayan toplumların rekabet şanslarını kaybetmeye mahkûm olacağını da
biliyoruz. Bu nedenle, AK PARTİ olarak kamu kaynaklarının tahsisinde birinci
önceliğin eğitime yapılacak yatırımlara verilmesi gerektiğine inanıyoruz, o
inançla da Millî Eğitim Bakanlığının bütçedeki payını her yıl artırıyoruz.
Eğitim alanında oluşacak zaafların hiçbir alandaki üstünlükle
giderilemeyeceğini biliyoruz. Buna karşılık, eğitim alanında yakalanacak üstün
seviyelerin diğer tüm alanlarda toplumun kalitesini de artıracağını biliyoruz.
Geleceğin, çağın gereklerine uygun olarak yetişmiş, geçmişiyle barışık, millî
ve manevi değerlerine bağlı yeni nesillerle olacağına inanıyoruz. 
Bu
vesileyle, Cumhuriyet Halk Partisi tarafından verilen Meclis araştırma önergesinin
aleyhinde olduğumu belirtiyor, yüce heyetinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederim Sayın Başer.
Cumhuriyet
Halk Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir.
Sayın
milletvekilleri, şimdi, Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
3.- AK PARTİ Grubunun, gündemin “Kanun
Tasarı ve Teklifleri ile Komisyonlardan Gelen Diğer İşler” kısmında bulunan
372, 466, 469 sıra sayılı Kanun Tasarılarının bu kısmın sırasıyla 1, 77 ve
78’inci sıralarına alınmasına ve diğer işlerin sırasının buna göre teselsül
ettirilmesine; 26’ncı Dönem İkinci Yasama Yılı sonuna kadar çarşamba günleri
sözlü soruların görüşülmemesine, salı günleri ise bir saat süreyle sözlü
soruların görüşülmesini müteakip diğer denetim konularının görüşülmeyerek
gündemin “Kanun Tasarı ve Teklifleri ile Komisyonlardan Gelen Diğer İşler”
kısmında yer alan işlerin görüşülmesine ilişkin önerisi 
Türkiye Büyük Millet Meclisi Başkanlığına
Danışma
Kurulu 3/5/2017 Çarşamba günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim. 
 Mehmet
Muş
 İstanbul
 AK
PARTİ Grup Başkan Vekili
Öneri:
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmında
bulunan 372, 466 ve 469 sıra sayılı kanun tasarılarının, bu kısmın sırasıyla 1,
77 ve 78’inci sıralarına alınması ve diğer işlerin sırasının buna göre teselsül
ettirilmesi; 
26’ncı
Dönem İkinci Yasama Yılı sonuna kadar; çarşamba günleri sözlü soruların
görüşülmemesi, salı günleri ise bir saat süre ile sözlü soruların görüşülmesini
müteakip diğer denetim konularının görüşülmeyerek gündemin “Kanun Tasarı ve
Teklifleri ile Komisyonlardan Gelen Diğer İşler” kısmında yer alan işlerin
görüşülmesi,
Önerilmiştir.

BAŞKAN
– Adalet ve Kalkınma Partisi grup önerisinin lehinde ilk olarak Kırıkkale
Milletvekili Sayın Ramazan Can konuşacak.
Buyurun
Sayın Can. (AK PARTİ sıralarından alkışlar)
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Grup
önerimizle, 372 sıra sayılı vergi mevzuatında yardımlaşmayla ilgili uluslararası
sözleşmenin gündemin 1’inci sırasına alınmasını öneriyoruz.
Yine,
sıra sayısı 466 ve 469 olan TÜBİTAK ve Uzay Ajansıyla ilgili kanun
tasarılarının gündemin 77 ve 78’inci sırasına alınmasını öneriyoruz. 
İkinci
Yasama Yılının sonuna kadar çarşamba günleri sözlü soruların görüşülmesini
erteliyoruz. Salı günleri bir saat, çarşamba günleri ise görüşülmemesini
öneriyoruz ve bu önerimizi Genel Kurulun takdirlerine sunuyor, tekrar hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Can.
Adalet
ve Kalkınma Partisi grup önerisinin aleyhinde Manisa Milletvekili Sayın Özgür
Özel konuşacak.
Buyurun
Sayın Özel. (CHP sıralarından alkışlar)
ÖZGÜR
ÖZEL (Manisa) – Teşekkür ederim.
Sayın
Başkan, değerli milletvekilleri, heyetinizi saygıyla selamlarım. 
Meclisin
çalışma düzeni, çalışma saatleriyle ilgili iktidar partisinin grup önerisi
üzerinde söz almış bulunuyorum. Tabii, çalıştırılacak bir meclis
niyetleniyorsa; tabii, çalıştırılacak bir meclisin o mecliste bulunan
milletvekillerinin bu geçiş döneminden sonra iktidar partisinin arzu ettiği
düzenlemeler olursa, bir anlamı kalacaksa. 
Partili
bir cumhurbaşkanı, yasamayı, yürütmeyi, yargıyı tahakkümü altına almış,
devletin tüm kademelerindeki tüm atamaları tek başına yapan, tüm devletin, tüm
milletin, tüm halkın değil; sadece bir partinin, bir parçanın, bir görüşün
cumhurbaşkanına, bir tek adam rejimine yani demokrasimizi Türkiye özelinde
yetmiş yıl, siyaset tarihi ve felsefesinde, siyaset sosyolojisinde iki yüz elli
yıl geriye götürecek, kuvvetler ayrılığını ayaklar altına alan bu düzenlemeye
var gücümüzle karşı çıktık. Meclisi, milleti, halkın iradesini, kuvvetler
ayrılığını savunmaya ve bunu elimizden almak isteyenleri halka şikâyet etmeye,
halka anlatmaya gayret ettik. 
İlk
başta çok kibirliydiniz, kendinize güveniniz çoktu; hor gördünüz, küçük
gördünüz, alay ettiniz. Yüzde 65’lerle başladınız, son gece yüzde 51’i,
mühürsüz ve şaibeli yüzde 51’i kendinize başarı sayıp, zafer mesajları atıp
konvoylar yapmaya çalışarak, kuyruğu dik tutmaya çalışarak ele güne karşı,
dosta düşmana karşı inanmadığınız, hissetmediğiniz ve büyük bir mağlubiyeti
zafer gibi göstermeye çalıştınız. 
Ama
Cumhuriyet Halk Partisi ve “hayır”a inanan, bu ülkenin ortak demokratik
geleceğine inanan herkes kapı kapı çalıştı, ev ev çalıştı, hane hane çalıştı.
Komisyonda, Mecliste, kahvede, kıyıda köşede var gücümüzle, var emeğimizle
çalıştık. Ve aramızda bir fark vardı. Biz inandığımızı savunduk, savunduğumuza
inandık; siz altına imza atmış olduğunuz metni savunmaya çıkamadınız.
Televizyonlarda karşımıza çıkamadınız. Meydanlarda çıkıp metni savunmak yerine
hakaret, iftira, yalanları gerçek gibi anlatan ve daha sonra 23 milyon kişilik
büyük bir aile, büyük bir güç olduğu ortaya çıktığında şaşkına döndüğünüz
tertemiz insanlara “terörist” demekten de, “darbeci” demekten de, aklınıza
gelen her hakareti yapmaktan da geri durmadınız. Bu zehirli dile sarıldınız,
biz gerçeklere sarıldık. İnandığımızı savunuyorduk, savunduğumuza da
inanıyorduk.
OSMAN
AŞKIN BAK (Rize) – Netice ne oldu, netice? Netice ne oldu?
ÖZGÜR
ÖZEL (Devamla) – Ve bugün geldiğimiz noktada… “Yüzde 65 oy alacağız.” diye yola
çıktınız, netice “yüzde 51” diye ilan edilmiş. Hileli, şaibeli, mühürsüz ama
ortaya getirmeye çalıştığınız bu sisteme… 
OSMAN
AŞKIN BAK (Rize) – Vay vay (!) Netice, netice? Yüksek Seçim Kurulu onayladı.
BAŞKAN
– Sayın Bak…
ÖZGÜR
ÖZEL (Devamla) – …bu frensiz sisteme, ortaya getirmeye çalıştığınız bu
denetimsiz sisteme karşı karşınızda bir yüzde 50 çıktı, iki kişiden biri “Dur,
fren benim, denge benim.” dedi ve siyaseten pat oldunuz, ülkede de pat oldunuz,
parti içinde de pat oldunuz, kilitlendiniz kaldınız ve buradan çıkmak için son
çare artık birbirinizle hesaplaşacaksınız.
OSMAN
AŞKIN BAK (Rize) – CHP’yi anlatıyorsun sen ya, birbirinize girdiniz, CHP’yi
anlatıyorsun! 
ÖZGÜR
ÖZEL (Devamla) - Ama esas sıkıntı şu ki, maalesef bu hırsla, maalesef bu gözü
dönmüşlükle…
OSMAN
AŞKIN BAK (Rize) – Fikri Sağlar’ı çağırırım ha!
ÖZGÜR
ÖZEL (Devamla) - …maalesef bu iradeyi teslim etmişlikle ister istemez demokrasiyi
bir ara döneme soktunuz ve bir gün toplumun tamamını kapsayan; kadını,
engelliyi, dezavantajlı grupları, çevreyi, doğayı gören; etnisitelere,
mezheplere karşı kör, her türlü farklı renge karşı kucaklayıcı olan yeni bir
toplumsal sözleşmeyi hep beraber, yüzde 100’ü kucaklayarak Türkiye’deki
insanlar yapana kadar maalesef bu ara dönemde devam edeceğiz. (CHP sıralarından
alkışlar) Bugün artık Türkiye’deki beklenti demokrasiyi, insan haklarını,
özgürlükleri geliştiren yeni bir toplumsal metnin ortaya çıkmasıdır. Unutmayın,
1982 Anayasası’nı Kenan Evren yüzde 92’yle geçirdi ama taşıyamadı. Yüzde 51’le
Kenan Evren’in sıkıyönetimde yaptığı işi OHAL’de yaparak, Kenan Evren’in
dipçikle yaptığı işi copla yaparak, Kenan Evren’in şeffaf zarfla yaptığı işi
mühürsüz zarfla yaparak bu yüzde 51’i taşıyamazsınız. İlk gece başlayan
meşruiyet tartışması kabusunuz olarak bu Anayasa yürürlükte oldukça sizin
peşinizden koşacaktır. Bu Anayasa yayımlandığı günden itibaren hiç şüphe yok
resmîdir ama mühürsüzdür, meridir ama meşru değildir, yürürlüktedir ancak
vicdanlarda mahkûmdur ve gözümüzün içine baka baka “Bu Anayasa bu toplumun yeni
anayasasıdır.” diyemezsiniz çünkü bizim inandığımızı savunduğumuz gibi siz
savunduğunuza inanamıyorsunuz çünkü vicdanlarda mahkûmsunuz.
ALİM
TUNÇ (Uşak) – Bizim adımıza konuşma sen, biz savunuruz. 
ÖZGÜR
ÖZEL (Devamla) - Bugün geldiğimiz noktada en büyük sıkıntı, sizin, bu ayıba
toplumun, devletin tüm kurum ve kuruluşlarını, tüm değerlerini, devletin
biriktirmiş olduğu ve pozitif anlamdaki tüm devlet kazanımlarını yerle bir
etmeniz sebebiyet vermiştir.
HALİL
ELDEMİR (Bilecik) – Vesayet, vesayet…
ÖZGÜR
ÖZEL (Devamla) - Bir olağanüstü hâl KHK’sı çıkarıp televizyonlarda zımnen de
değil açık açık “Eşitsiz davranın, ‘evet’ ile ‘hayır’ arasında eşitlik arayan
maddeyi aramayacağız.” deyip bunu KHK’yla yaptınız. O sırada devreye girmesi
gereken kurum YSK. Anayasa yürürlükte, diyor ki: “Seçim Kanunu’ndaki
değişiklikler bir yıl uygulanmaz.” “OHAL’dir, uygulayacağım.” dedi. Devreye
girmesi gereken kurum Anayasa Mahkemesi. “Bunlar OHAL’le düzenlenemez, bu,
Anayasa’nın yürürlükteki maddesine açık aykırıdır.” demesi lazım gelen kurum
sustu. “Adına ‘OHAL’ deyin, yapılacak her eşitsizliğe, yapılacak her haksızlığa
karşı ben görmüyorum, duymuyorum, susuyorum.” dedi. Siz bu yaptıklarınızla, her
şeyi katınca 1’e 18, yandaş kanallarınızda 1’e 45 bir eşitsizlik yaratmayı
başardınız. Billboardlarda, İstanbul’da 1’e 80, ülke genelinde 1’e 115 bir
eşitsizliği başardınız. Başbakan “OHAL devletedir, millete değil.” demişti,
“OHAL’de Anayasa değiştirmem.” demişti. Elbette tükürdüğünü yaladı,
yalattırırlar çünkü kendisine ait bir iradeyi sağlayamayan ve kendini yok etmek
üzere kodlanmış bir Başbakan elbette tükürdüğünü yalayacaktı. Ama OHAL devlete
de değil, tam olarak “hayır”a uygulandı. Meral Akşener’in elektrikleri kesildi.
Sinan Oğan’ın kürsüsüne saldırıldı. Barolara, STK’lara broşür dağıtma, toplantı
yapma yasağı getirildi. Bir siyasi partinin, Mecliste temsilcileri olan bir
siyasi partinin 2 eş genel başkanının 2’si de, 2 grup başkan vekili de, yeni
seçilen grup başkan vekili de, “hayır”ı anlatacak kim varsa karşınızda… Onların
“hayır”ına karşı “evet”i savunmak yerine tamamen bir hukuksuzluk içinde
saldırdınız. Valisi, kaymakamı, savcısı oradaydı. 3 tane helikopter, 11 tane
uçak, 1.600’ü makam olmak üzere 10 bin tane araç, Cumhurbaşkanlığının,
Başbakanlığın, bakanlıkların tüm imkânları, maalesef din adamları “evet”in
hizmetindeydi ve bu kadar eşitsiz şartlar altında bunların hepsini yaptınız.
Sonuç: Çok şaibeli, çok tartışmalı ama 2 kişiden 1 kişi size yine de “dur”
diyebildi. İçinize siniyor mu? Bu kadar eşitsiz bir kampanya, bu kadar
haksızlık, bu kadar adaletsizlik, bu kadar kamu kaynağı… Sadece harama da
uzanmadı “evet” hileye de başvurdu. On beş gün önce -hepimizin “whatsApp”ında
var, gidin bir CHP’li milletvekili göstersin- bize şu geldi: “Üç gün kala 1
Kasımı en yakın tahmin eden kişiye yüzde 61 açıklatacaklar.” dedi, sadece bir
gün ve yüzde 1 yanıldı. Açıklayacak kişiye daha açıklamasını yapmadan önce
arayıp sonucu söyledim, pazartesi günü konuştuk “Size mahcubum, utanıyorum.”
dedi. 
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) - Sayın Başkan, müsaadenizle bir dakikada toparlayayım. 
BAŞKAN
– Peki, bir dakika daha. 
Toparlayın
lütfen. 
ÖZGÜR
ÖZEL (Devamla) – Peki, o yandaş şirket 60-61 açıklayıp ertesi gün 51 yaparken,
bunun sadece yılgınlık ve oy kullanmayı azaltmak için halka manipülasyon
olduğunu öğrendiğinizde -bilmiyorsanız ama birilerinin bildiğini biliyorsunuz-
hiç içiniz daralmadı mı? Anadolu Ajansının yüzde 65’ten başlayacağını sağır
sultan biliyordu, 65’ten başlayınca hiç vicdanınız sızlamadı mı? Ne yapıyoruz,
“dürüstler hareketi” diye başladığımız noktada biz nasıl bir pisliğin içine
battık, bunu yaptıran mekanizma nedir, biz bu iktidara nasıl bu kadar mahkûmuz,
nasıl bir günahın parçasıyız diye endişe etmediniz mi? Bunu, yatağa başınızı ya
da alnınızı secdeye koyduğunuzda hiç düşünmediniz mi? Ve Yüksek Seçim Kuruluna
karşı hile yapacakları bilindiği için “Aman trafolara kedi girmesin.” diye biz
uğraşırken, ana trafoya kaplan sokulurken hiç vicdanınız sızlamadı mı? Meşru mu
görüyorsunuz? Meşru değil. Meridir, meşru değildir, hep beraber biz yenisini
yapana kadar. 
Teşekkür
ediyorum. (CHP sıralarından alkışlar) 
OSMAN
AŞKIN BAK (İstanbul) – Netice tabii ki “evet”.
FİLİZ
KERESTECİOĞLU DEMİR (İstanbul) – İçinize siniyorsa ne âlâ! 
BAŞKAN
- Teşekkür ederim Sayın Özel. 
Adalet
ve Kalkınma Partisi grup önerisinin lehinde son olarak İstanbul Milletvekili
Sayın Mehmet Muş konuşacak.
Buyurun
Sayın Muş. (AK PARTİ sıralarından alkışlar)
MEHMET
MUŞ (İstanbul) – Sayın Başkan, değerli milletvekilleri; Genel Kurulu saygıyla
selamlıyorum.
Meclisin
çalışma takvimiyle ilgili bir grup önerimiz vardır, birazdan burada
oylanacaktır ve bizim AK PARTİ Grubu olarak bu önergenin lehinde olduğumuzu
buradan belirtmek isterim.
Tabii,
kürsüden çeşitli ifadeler kullanıldı, çeşitli şeyler söylendi, “Partili
cumhurbaşkanı olmaz.” denildi, “Hor gördünüz.” denildi, bunlar gibi aslı astarı
olmayan ifadeler kullanıldı. 
Bakın,
Sayın Cumhurbaşkanımız Anayasa değişikliği gerçekleştikten sonra partiye üye
oldu. Yani milletimiz kendisine sunulan taslağı kabul etti, hukuki mekanizma
işledi, hukuki süreç işledi ve kendisi AK PARTİ’ye üye oldu, 21 Mayısta da
kendi olağanüstü büyük kongremiz olacaktır, burada da nihai karar delegemiz
tarafından verilecektir.
Şimdi,
değerli milletvekilleri, “Sonuç bizim istediğimiz gibi çıkmadı. Biz kesin
‘hayır’ çıkacak dedik, ‘evet’ çıktı…” 
ÖZGÜR
ÖZEL (Manisa) – Siz “yüzde 65 ‘evet’” dediniz.
MEHMET
MUŞ (Devamla) - Sayın Özel televizyon ekranlarında “Buradan sesleniyorum
herkese, kesin ‘evet’ çıkacak, hiç şüpheniz olmasın.” dedi, evet çıktı,
hazmedilemeyen bu değerli milletvekilleri. 
ÖZGÜR
ÖZEL (Manisa) – Demedim ağabey ‘evet’ çıkacak…
MEHMET
MUŞ (Devamla) - Fakat demokrasi hazmetme rejimidir. Bu taslak milletimize
sunulmuştur. Siz her şeyi söylediniz, pakette olup olmayan her şeyi söylediniz,
milletimiz sandık başına gitti ve bunu onayladı.
ALİM
TUNÇ (Uşak) - Her yalanı!
ÖZGÜR
ÖZEL (Manisa) – Çıkaydın televizyonda karşıma, çıkaydın.
MEHMET
MUŞ (Devamla) – Takip etseydin Sayın Özel çıktım mı çıkmadım mı.
ÖZGÜR
ÖZEL (Manisa) – Çıkaydın karşıma.
BAŞKAN
– Sayın Özel, lütfen.
MEHMET
MUŞ (Devamla) – Sayın Özel, lütfen beni dinle.
ÖZGÜR
ÖZEL (Manisa) – Tabii, dinliyorum, pardon, haklısın.
BAŞKAN
– Buyurun Sayın Muş.
MEHMET
MUŞ (Devamla) – Ve netice milletimizin takdiriyle, “evet” oylamasıyla
neticelendirilmiştir, 
MUHARREM
ERKEK (Çanakkale) – Referandum eşit ve adil koşullarda oldu değil mi, OHAL
sürecinde!
MEHMET
MUŞ (Devamla) - Herkesin buna saygı göstermesi gerekir. Hiç kimsenin çıkıp da
“Bu sonucu tanımıyorum.” deme hakkı yoktur, bu iş bitmiştir değerli arkadaşlar,
millet bunu onaylamıştır.
Şimdi,
bakın, Yüksek Seçim Kurulu ne diyor? Diyor ki: “Asıl olan temel bir hakkın
korunması olup hakkın kullanılmasına ilişkin belirlenen usul kuralları hakkın
güvenli bir şekilde kullanılmasını temin eden araç niteliğindedir. Bireye
tanınan hakkın güvenli şekilde kullanıldığının tespit edildiği hâllerde hakkın
kullanılmasının korunmasına yönelik bir araç olan usul hükümlerinden birine
aykırılığın hakkın özünü ortadan kaldıracak şekilde yorumlanması mümkün
değildir.” Burada ne ifade edildi? Sandık yönetim kurulunda bütün partilerin
temsilcileri var mıydı? Var mıydı değerli milletvekilleri, var mıydı? (AK PARTİ
sıralarından “Vardı.” sesleri) Vardı, bütün sandık yönetim kurullarında her
partinin temsilcisi vardı. Sandık yönetim kurulu üyeleri oyları sayıp sandık
sonuç tutanağını hepsi imzaladı mı? İmzaladı. Peki, sandık yönetim kurulunun
hatası ve eksiğini seçmene mal etmek doğru bir şey midir? Doğru bir şey
değildir. Bakın, burada Yüksek Seçim Kurulunun daha sonra açıkladığı diğer
kararları var, aynı şekilde, buna istinaden yaptığı diğer açıklamaları var. Bu
karar 11 üyeden oluşan Yüksek Seçim Kurulunca dört siyasi partinin
temsilcisinin hazır bulunduğu kesintisiz devam eden toplantıda henüz hiçbir
sandık sonucu kurula ulaşmadan alınmıştır yani bütün partilerin siyasi
temsilcileri orada var, sandık sonuçları gelmeden bu konu YSK’ya bildiriliyor
ve YSK sandık sonuçlarını bilmeden burada bir açıklama yapıyor. CHP’nin de
temsilcisi orada yani orada karar veriliyorken daha hiçbir sonuç belli değil
değerli milletvekilleri. “Henüz sandık sonuçları belirmeden ve tercihler
üzerinde olası etkisi bilinmeden alınan bu karar, eşitlik ve tarafsızlık
ilkesine de uygun objektif bir karardır. Bu itibarla, Kurul kararının seçimin
neticesine tesir eden bir müdahale olarak değerlendirilmesi mümkün değildir.”
Yani Yüksek Seçim Kurulunun yaptığı açıklamalar açıktır, yerindedir.
Değerli
milletvekilleri, sanki burada Cumhuriyet Halk Partisi bir zafer kazanmış
edasıyla hareket etmeye çalışıyor. Değerli arkadaşlar, kuyruğu kıstırdınız,
buradan ilham alarak bize bir şeyler söylüyorsunuz. Bakın, o “kuyruk” sözlerini
siz kuyruğunuzu kıstırdığınızdan söylüyorsunuz. 16 Nisan akşamı bizim Genel
Merkezimizin önünde “istifa” sesleri yankılanmadı, sizin Genel Merkezinizin
önünde “istifa” sesleri yankılandı. (AK PARTİ sıralarından alkışlar) “Hayır”
diyenler de bizim vatandaşımız, “evet” diyenler de bizim vatandaşımız. Bu
taslak millete sunulmuştur, bir kısmı bunu uygun görmüştür bir kısmı karşı
çıkmıştır…
ÖZGÜR
ÖZEL (Manisa) – 2 kişiden 1’i.
MEHMET
MUŞ (Devamla) – …ve nihayet “evet” verenler daha fazladır. 
Değerli
milletvekilleri, demokrasilerde yüzde 50 ve artı neticeyi belirler, bu
böyledir. Bu açıdan sonuç meşrudur, sonuç kayıtlara geçmiştir. 
Bir
diğeri, ne oldu sizin şu pozitif dilinize Sayın Özel? 
ÖZGÜR
ÖZEL (Manisa) – Gayet pozitif.
MEHMET
MUŞ (Devamla) – Bir pozitif dil kullanıyordunuz, kaybedince kuyruk işlerine
girdiniz. 
ÖZGÜR
ÖZEL (Manisa) – Ne kuyruğu?
MEHMET
MUŞ (Devamla) – Bu açıdan sizi o pozitif gündeminize davet ediyorum.
Ve
bir şey daha söyleyeyim size: Yine kaybettiniz. Bakın, yine kaybettiniz. Millet
size inanmadı, söylediğiniz bütün her şeye rağmen inanmadı. Pakette olmayan
şeylere rağmen yine inanmadı size. Yine inanmadı. 
ÖZGÜR
ÖZEL (Manisa) – 2 kişiden 1’i oy verdi.
MEHMET
MUŞ (Devamla) – Olabilir, daha fazlası da “evet” verdi, nihayetinde bu bir
referandumdur.
MUHARREM
ERKEK (Çanakkale) – Kimse kazanıp kaybetmedi ama demokrasi kaybetti.
MEHMET
MUŞ (Devamla) – Değerli milletvekilleri, bakın, yapılan değişiklikle, Kenan
Evren’in getirdiği darbe Anayasası milletimiz tarafından değiştirilmiştir, bu
önemli bir değişikliktir değerli milletvekilleri.
MUHARREM
ERKEK (Çanakkale) – Ruhu duruyor aynen, neyini değiştirdiniz?
MEHMET
MUŞ (Devamla) – Meşruluğu millete aittir, meşruluğu referandum sonucunu kabul
etmek istemeyen CHP’nin karar vereceği bir şey değildir, CHP sonuçları kabul
etmek durumundadır. 
MUHARREM
ERKEK (Çanakkale) – Mühürsüz seçim.
MEHMET
MUŞ (Devamla) – Bakınız, kendi partisi içindeki tartışmaları gölgelemek için,
bakın, partileri içerisindeki kaynamayı, tartışmaları gölgelemek için yasal
olarak olmayacak şeylere başvuruyorlar. “AYM’ye gideceğiz.” diyorlar, “AİHM’e
gideceğiz.” diyorlar. 
Daha
önce de AİHM’e gittiniz ve Anayasa Mahkemesinin Ankara’daki sonuçlarla ilgili
bir kararı var, bunu biliyorsunuz. Bu kararı okuyayım size isterseniz: “Anayasa
Mahkemesinin böyle bir görevi yoktur.” diyor. Bunu bilmenize rağmen, gündemi
işgal etmek için “Anayasa Mahkemesine gideriz.” gibi açıklamalarla meseleyi
farklı noktalara çeken bir Cumhuriyet Halk Partisiyle karşı karşıyayız. 
Bakın,
AİHM. Ankara seçimleriyle alakalı AİHM’e de gidildi. Aldığınız cevabı
biliyorsunuz değil mi? 
MEHMET
TÜM (Balıkesir) – Bağımsız mahkemeler…
MEHMET
MUŞ (Devamla) – Aldığınız cevabı biliyorsunuz AİHM’den değil mi? Ankara
sonuçlarıyla alakalı da gittiniz. Ne dedi AİHM? Ankara Büyükşehir Belediye
seçimleriyle ilgili ihlal iddialarının Avrupa İnsan Hakları Sözleşmesi
kapsamında olan hak ve özgürlüklerin koruma alanı dışında kaldığını belirtmiş
size. Bunu bilmenize rağmen sırf gündemi dağıtalım da, biraz meseleyi
dağıtalım, başka yerlere çekelim de kendi iç karışıklığımız ortaya çıkmasın
diye söylüyorsunuz. 
Bakın,
Cumhuriyet Halk Partisi İstanbul İl Başkanlığının 11 Haziran 2015’te vermiş
olduğu bir itiraz var. Bu itirazında “Sandık kurulu başkan ve üyelerinin sehven
yaptığı hata nedeniyle sandığa yansıyan seçmen iradesinin değiştirilmemesi ve
yok sayılmaması gerekmektedir. Birleşik oy pusulası ve zarflarda Yüksek Seçim
Kurulunun mühür ve işaretleri dışında işaret ve mühür bulunmamaktadır. Zarflar
ve oy pusulalarında Yüksek Seçim Kurulunun filigranı ve İlçe Seçim Kurulu mührü
bulunmakta olup bu hâlde sandık kurulunun görevini tam olarak yaptığına inanan
seçmenin bu hususu kontrol etme yükümlülüğü bulunmamaktadır. Bu sebepten dolayı
kullanılan oylar kabul edilmelidir.” diyor. Kim vermiş bunu? Cumhuriyet Halk
Partisi. İşine gelince bunu söyler CHP, işine gelmeyince meseleyi farklı bir
yere çekip şaibeli duruma düşürmeye çalışır. 
Bakınız,
sonucu kabul etmek istemeyen Cumhuriyet Halk Partisinden bir milletvekili
“Zorunlu alışverişleri durduralım, ekonomik faaliyetleri en aza indirelim.” diyor.
“Millete bedel ödetmeye çalışalım.” diyor. Yani “Ekonomiyi durduralım, ekonomi
faaliyete geçmesin.” 
ÖZGÜR
ÖZEL (Manisa) – Kim diyor “Millete…” 
MEHMET
MUŞ (Devamla) – Aytun Çıray.
ÖZGÜR
ÖZEL (Manisa) – Ne diyor? “Millete bedel ödetme” mi diyor?
MEHMET
MUŞ (Devamla) – Ne demektir? Ekonomi zayıflayınca kime bedel ödetir?
ÖZGÜR
ÖZEL (Manisa) – Ne demek o ya! Ne demek o ya!
MEHMET
MUŞ (Devamla) – Anlamı nedir onun? Anlamı nedir onun? Anlamı budur. (CHP
sıralarından gürültüler) 
ÖZGÜR
ÖZEL (Manisa) – Öyle bir şey yok. 
BAŞKAN
– Karşılıklı konuşmayalım lütfen. 
MEHMET
MUŞ (Devamla) – “Zorunlu alışverişlerin dışında ekonomik faaliyetlerimi aza
indiriyorum.” Ne demek Aytun Çıray? 
Neyin
mesajını veriyor değerli milletvekilleri? Sonuçları kabul etmek istemedikleri
için “Siz mi evet dersiniz!” Millete bedel ödetmedir bu. 
Bakın,
değerli milletvekilleri, şimdi bugün Muharrem İnce bir açıklama daha yaptı.
Okudunuz mu? Demokrasiden dem vuran Cumhuriyet Halk Partisi… Ne diyor Muharrem
İnce? “Önemli olan farklı düşüneni, muhalefet edeni kapının önüne koymak değil,
seçim akşamları kapının önünü bayram yeri hâline getirebilmektir.” 
BARIŞ
YARKADAŞ (İstanbul) – Ya kongrenin ne zaman yapılacağını televizyondan öğreniyorsunuz,
bize demokrasi dersi veriyorsunuz. 
MEHMET
MUŞ (Devamla) – Sizin kendi milletvekiliniz, grup başkan vekilliğinizi yapmış
birisi söylüyor bunu, biz söylemiyoruz. Cumhuriyet Halk Partisinin hâli
ortadadır. 
BARIŞ
YARKADAŞ (İstanbul) – Kongrenin 21 Mayısta olacağını televizyondan öğrendiniz.
Bırakın bize demokrasi dersi vermeyi. 
BAŞKAN
– Sayın Yarkadaş, lütfen…
MUHARREM
ERKEK (Çanakkale) – Bizim kongrelerimizde adaylar çıkar, sizde çıkabilir mi?
Biz ön seçim yapıyoruz, siz yapabilir misiniz? Parti içi demokrasinin d’sini
bilmiyorsunuz ya! 
MEHMET
MUŞ (Devamla) – Sayın Özel, siz de çıkıp grup başkan vekili olarak
Kılıçdaroğlu’nu eleştirirseniz, “Sizi de kovarım.” diye bir açıklama yapmış ya,
o açıklamaya sizi de dâhil eder diye korkuyorum. O yüzden, siz bu tartışmayı
havanda su dövmek suretiyle sürdürün ki kendinizi kurtarabilesiniz. 
MEHMET
TÜM (Balıkesir) – Davutoğlu’nu kim görevden aldı, Davutoğlu’nu, onu söyle!
Başbakanı kim görevden aldı?
MEHMET
MUŞ (Devamla) Verdiğimiz önergenin lehinde olduğumuzu ifade ediyor, Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Muş.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, sayın grup başkan vekili konuşması sırasında
şahsıma ve grubumuza “hazmedememe” ve “sonuçları kabul etmemek için yalana
sarılma” gibi ifadeler kullandı. Grubumuz adına…
BAŞKAN
– Buyurun, iki dakika…
VII.- SATAŞMALARA İLİŞKİN KONUŞMALAR
(Devam)
8.- Manisa Milletvekili Özgür Özel’in,
İstanbul Milletvekili Mehmet Muş’un AK PARTİ grup önerisi üzerinde yaptığı
konuşması sırasında şahsına ve Cumhuriyet Halk Partisine sataşması nedeniyle
konuşması
ÖZGÜR
ÖZEL (Manisa) – Sayın Başkan, değerli milletvekilleri; Adalet ve Kalkınma
Partisinin zaman zaman televizyonlarda da tekrarladığı bir şeyle karşı
karşıyayız. Zaman zaman diyorlar ki: Yok efendim “Yenilen pehlivan güreşe
doymaz.” Televizyonlarda çok duyuyoruz. 
ALİM
TUNÇ (Uşak) – Doğru, doğru.
ÖZGÜR
ÖZEL (Devamla) – Şimdi size bir şey hatırlatalım. Cumhurbaşkanının Başdanışmanı
diyor ki: “Eğer ‘hayır’ çıkarsa itirazları araştırır, itiraz edilen maddeleri
metinden çıkarır, yeniden referanduma gideriz.” Sizden daha yetkili ve daha
etkili birisi, seçilmemiş, atanmış, yeni saray düzeninin makbullerinden birisi
bunu söylüyor. Hiç bakmayın.
ALİM
TUNÇ (Uşak) – Doğru, olabilir, ne var bunda?
ÖZGÜR
ÖZEL (Devamla) – Ama şöyle bir gerçekle karşı karşıyayız: Siz o gün onu
yapacaktınız ya, bakın, ne yapacaktınız… Gidin bütün anketlere bakın. Bütün
anketler “Halkın yüzde 70’i Cumhurbaşkanı tarafsız olmalıdır.” diyor. Yani ilk
çıkaracağınız madde Cumhurbaşkanının partili olmasıydı. Sizin halka saygınız
olsa ilk günden koşa koşa o üyeliği yapmak yerine halkın yüzde 70’inin karşı
olduğu bu maddeyi uygulayıp uygulamamayı hiç değilse ilk günden değil, ileri
bir tarihe bırakırdınız.
ALİM
TUNÇ (Uşak) – Gerek yok ki, yüzde 51 kabul etti zaten.
ÖZGÜR
ÖZEL (Devamla) – Şimdi, size şunu söyleyelim. Sayın Başbakan diyor ki:
“Muhalefetle de görüşeceğiz.” Sayın temsilciler de geliyor: “Birlikte bir
şeyler yapalım, uyum yasası falan.” Ya Sayın Başbakan, kendine gel, teröristle
görüşülür mü?
ALİM
TUNÇ (Uşak) – Kendinde Sayın Başbakan. Sen kendine gel!
ÖZGÜR
ÖZEL (Devamla) – Kendine gel, FETÖ’cüyle görüşülür mü? Hani biz FETÖ’cüydük,
hani biz teröristtik, hani biz bilmem ne terör örgütüydük! Şimdi, sen bırak
uzlaşıyı, selam vereceksen, bize el uzatıp da elini sıkacaksak bu kürsüye
geleceksin, ilk önce -bir adam gibi değil- insan gibi özür dileyeceksin, 23
milyon güzel insana “terörist” dediğin için, “FETÖ’cü” dediğin için özür
dileyeceksin efendim. (CHP sıralarından alkışlar) 
YILMAZ
TUNÇ (Bartın) – Onlara “terörist” diyen yok, oy verenlere “terörist” diyen yok.
İspatla bakalım ispatlayabilirsen. 
AYTUN
ÇIRAY (İzmir) – Sayın Başkan…
BAŞKAN
– Yeniden başladık mı arkadaşlar iki saat önceki programa? 
ÖZGÜR
ÖZEL (Manisa) – Doğrudan ismi geçti Sayın Çıray’ın. 
AYTUN
ÇIRAY (İzmir) – …demin doğrudan ismime gönderme yaparak…
BAŞKAN
– Ne denildi? 
Sayın
Çıray daha önce söz istedi Sayın Bostancı. 
AYTUN
ÇIRAY (İzmir) – Türkiye’deki ekonomiyi batırmakla ilgili teşebbüste bulunduğumu
söyledi. 
BARIŞ
YARKADAŞ (İstanbul) – Zaten batmış, Aytun abi nasıl batıracak ki? 
AYTUN
ÇIRAY (İzmir) – Açıklamak istiyorum. 
BAŞKAN
– Buyurun, yardımcı olarak gelebilirsiniz buraya Sayın Yarkadaş! 
Sayın
Çıray, size söz vermedim, lütfen açıklama yapar mısınız. 
Buyurun.

AYTUN
ÇIRAY (İzmir) – Kürsüden cevap hakkımı kullanmak istiyorum Sayın Başkan. 
BAŞKAN
– Neden?
AYTUN
ÇIRAY (İzmir) – Sayın grup başkan vekili kürsüden benim bir “tweet”ime gönderme
yaparak, adımı soyadımı da söyleyerek bu ülkenin ekonomisine millete bedel
ödetecek şekilde zarar vermek istediğimi söyledi. Bu önemli bir iddia. 
BAŞKAN
– Peki, buyurun, iki dakika… (CHP sıralarından alkışlar) 
9.- İzmir Milletvekili Aytun Çıray’ın,
İstanbul Milletvekili Mehmet Muş’un AK PARTİ grup önerisi üzerinde yaptığı
konuşması sırasında şahsına sataşması nedeniyle konuşması
AYTUN
ÇIRAY (İzmir) – Şimdi, değerli arkadaşlar, sırf muhalefet etmek adına bu
millete, bu ülkeye, bu devlete zarar vermeyi namussuzluk ve şerefsizlik kabul
ederim. 
ÖZGÜR
ÖZEL (Manisa) – Bravo! 
ALİM
TUNÇ (Uşak) – Çok iyi, harika!
AYTUN
ÇIRAY (Devamla) – Evet. Çünkü, bakınız, sırf siyaset yapacağız diye bu millete
zarar vermeyi böyle kabul ederim. 
ALİM
TUNÇ (Uşak) – O zaman özür dileyin. 
YILMAZ
TUNÇ (Bartın) – Gezi olayları da buna dâhil mi? 
HALİL
ELDEMİR (Bilecik) – Gezi de dâhil mi, Gezi de? 
ALİM
TUNÇ (Uşak) – Özür dileyin o zaman. 
AYTUN
ÇIRAY (Devamla) – Şimdi, ben o sabah bir “tweet” attım yandaş medyayı protesto
etmek amacıyla. Orada bir gazetenin ismi de var. 
ALİM
TUNÇ (Uşak) – Nasıl bir… 
AYTUN
ÇIRAY (Devamla) – Canım, nasıl yapacağımızı da siz söylerseniz bizim
varlığımızın dünyada gereği olmaz. Şu Yüce Allah bizi özgür aklımızla
konuşalım, düşünelim diye yarattı, değil mi? 
ALİM
TUNÇ (Uşak) – Tabii, dinliyoruz Sayın Çıray. 
AYTUN
ÇIRAY (Devamla) – Şimdi, orada yandaş medyayı protesto etmek için attım. Hatta
eksik yazmışım. Bu okudukları “tweet”i ben beş dakika içinde sildim ama yandaş
medyadan bir arkadaş almış fotoğrafını çekmiş, bunu hemen bir başka
televizyonun şeyine servis etmiş. Silmiş olduğum “tweet”i yayınladılar,
ötekileri yok farz ettiler. 
ALİM
TUNÇ (Uşak) – Yanlış yapmayacaksın. 
AYTUN
ÇIRAY (Devamla) – Ben orada şunu söyledim: “Zorunlu alışverişlerim dışında
ekonomik faaliyetlerimi en aza indiriyorum.” Bunun yüzünden mi kuru fasulyeyi
ithal ediyorsunuz şimdi? (CHP sıralarından alkışlar) 
ALİM
TUNÇ (Uşak) – Önceki yazdığınız niye yanlıştı? Niye sildiniz?
AYTUN
ÇIRAY (Devamla) – Arkadaşlar, bunun yüzünden mi Varlık Fonu kurup rehine
veriyorsunuz Türkiye'nin varlıklarını? Bunun yüzünden mi yüzde 12 işsizlik,
bunun yüzünden mi? 
İLYAS
ŞEKER (Kocaeli) – Niye yazdınız, niye sildiniz?
ALİM
TUNÇ (Uşak) – Niye sildiniz, niye yazdınız?
AYTUN
ÇIRAY (Devamla) – Niye yazdığımı size söylemeye kalkarsak… O zaman siz ne
yazıyorsunuz? 
İLYAS
ŞEKER (Kocaeli) – Niye sildiniz, yazdığınızı niye sildiniz? 
AYTUN
ÇIRAY (Devamla) – Ayıp değil mi? Yani, siz burada bunu sormamalısınız. 
İLYAS
ŞEKER (Kocaeli) – Kim söyledi onu yazın diye, sonra sildiniz?
AYTUN
ÇIRAY (Devamla) – Gelin ekonomiyi tartışalım, gelin isterseniz bir araştırma
önergesi verelim bu ekonomiyi konuşalım. Ama yeni bir model türedi şimdi; size
sormadan niyet okuyorlar, sizin söylemediğinizi söylemiş varsayıp gazetelere
konu ediyorlar. Vız gelip tırıs gider. 
ALİM
TUNÇ (Uşak) – Silmeyin o zaman.
AYTUN
ÇIRAY (Devamla) – Bu millet büyük millet, buna zarar verecek herkesin de
karşısında olurum.
Saygılar
sunuyorum. (CHP sıralarından alkışlar) 
BAŞKAN
– Teşekkür ederim.
İLYAS
ŞEKER (Kocaeli) – Bu millet büyük millet ve gereğini yapıyor zaten. 
BAŞKAN
– Sayın Bostancı…
MEHMET
NACİ BOSTANCI (Amasya) – Sayın grup başkan vekili konuşmasını yaparken, Sayın
Başbakanın “teröristler” diyerek “hayır” diyenleri kastettiğini ve bu çerçevede
özür dilemesi gerektiğini söyledi. Bu açık bir sataşmadır. Bu çerçevede söz
talep ediyorum. 
BAŞKAN
– Buyurun Sayın Bostancı, iki dakika...
10.- Amasya Milletvekili Mehmet Naci
Bostancı’nın, Manisa Milletvekili Özgür Özel’in sataşma nedeniyle yaptığı
konuşması sırasında AK PARTİ Grup Başkanına sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; esasen bu konu
geçmişte de tartışılmıştı ve bizce kapanmış bir konuydu. “Hayır” kesimi içerisinde
“hayır”ı destekleyen terör örgütlerinin durumunu biliyoruz. Bir halk oylamasını
meşru kılan elbette “evet”ler kadar “hayır”lardır. Meşru zeminlerde olmak
kaydıyla “evet” de “hayır” da bizim başımızın üstündedir. Sayın Başbakanın da
aksi istikamette hiçbir beyanı yoktur. 
MUHARREM
ERKEK (Çanakkale) – Hocam, meşru zeminde mi oldu?
MEHMET
NACİ BOSTANCI (Devamla) – Türkiye terör örgütlerinin meydan okumasıyla karşı
karşıya. Onlar da bu halk oylamasında bir pozisyon almışlardı, kastedilen
budur.
İkincisi:
Sayın grup başkan vekilinin son oylamayı, halk oylamasını 82 Anayasa
oylamasıyla mukayese etmesini talihsizlik olarak addederim. 82’de yüzde 90
küsur oy alındı, doğru, ama insanlar o oyu niye verdi? Özgür Bey eğer gerekli
değerlendirmeyi yaparsa, halkın, bir an önce darbeciler başımızdan gitsin diye
bu oyu verdiğini bilmelidir. Demokratik bir oylamada halk oylaması bu şekilde
çıkabilir. Unutmayalım “hayır” diyenler aynı zamanda eski sisteme “evet”
demişlerdir yani 48,6 eski sisteme “evet” demiştir; 51,4 de eski sisteme
“hayır” demiştir, yeni sisteme “evet” demiştir. Mantığı, muhakemeyi doğru
kurmakta fayda vardır. 
Ayrıca
anayasaların geniş bir uzlaşmayla yapılması gerektiği konusunda hepimiz
hemfikiriz. Sizden istirham ediyorum, bu uzlaşmayı sağlayacak bir anayasa
metniyle gelin, tam destek vereceğiz, tam destek. Getirin o anayasayı, herkesi
kucaklayacak o metni yazın, biz de size tam desteği verelim.
Teşekkürler.
(AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, nedir talebiniz?
ÖZGÜR
ÖZEL (Manisa) – Elbette Parlamento dili içinde kullanılan sözler artık sataşma
olarak kabul edilebilecek bir şey değil. Ancak, doğrudan cevaplamam gereken bir
durum da var, soru da yöneltti. Yerimden 60’a göre bir dakika söz istiyorum.
BAŞKAN
– Buyurun Sayın Özel.
IV.- AÇIKLAMALAR (Devam)
26.- Manisa Milletvekili Özgür Özel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Cumhuriyet Halk Partisinin Sayın Genel Başkanı 16 Nisan akşamı
da ifade etmişti, daha sonra da ifade ettiler. Cumhuriyet Halk Partisi olarak
demokrasiyi geri getirecek, tek adam rejimi yerine kuvvetler ayrılığını yeniden
anayasal bir metin olarak tesis edecek, aynı zamanda özgürlükleri, insan
haklarını, barışı, eşit paylaşımı önerecek, başta düşük gelir seviyesindekiler
olmak üzere toplumun tüm dezavantajlı gruplarını kucaklayacak bir anayasa
metnini, başta hep birlikte bu değişikliğe “hayır” dediğimiz yüzde 50 aslında
ama resmen 49 ilan edilen kesimle ve ardından tüm Türkiye’yle paylaşacağız.
Verilen destek sözü kıymetlidir. Önümüzde güzel günler göreceğiz diyorum Sayın
Grup Başkan Vekili, güzel günler göreceğiz.
BAŞKAN
– Hep birlikte sivil, demokrat, özgürlükçü bir anayasayı hazırlamış olmanız son
derece anlamlıdır.
ÖZGÜR
ÖZEL (Manisa) – Parlamenter sistemi sağlayan.
BAŞKAN
- Bizim tarafımızdan da alkışlanacak bir şeydir, bekliyoruz.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Buyurun Sayın Kerestecioğlu.
FİLİZ
KERESTECİOĞLU DEMİR (İstanbul) – Ben de yerimden bir açıklama yapmak istiyorum.
BAŞKAN
– Buyurun, bir dakika…
27.- İstanbul Milletvekili Filiz
Kerestecioğlu Demir’in, Amasya Milletvekili Mehmet Naci Bostancı’nın sataşma
nedeniyle yaptığı konuşmasındaki bazı ifadelerine ilişkin açıklaması
FİLİZ
KERESTECİOĞLU DEMİR (İstanbul) - Çünkü Sayın Bostancı toplumun “hayır” diyen
yüzde 50’sinin -en az bizce- eski sisteme “evet” demiş olduğunu ifade etti.
Ortada eski sisteme “evet” diyen kimse yoktur, ortada yeni bir anayasa da
yoktur zaten, yeni bir sistem de yoktur, sadece bir başkanlık dayatması ve
tekçi rejim dayatması vardır. Buna “Hayır.” dedikleri gibi insanlar, aynı
zamanda eski Anayasa’ya da onay vermiş değillerdir. Anayasa toplumsal
uzlaşmayla yapılır. Bunun yapılma çabalarının olduğu zamanları gördük, sivil
toplumun, insanların tek tek görüşlerini ifade ettikleri zamanları gördük. Eğer
bu istenirse bu ülke huzura kavuşur, demokrasiye kavuşur ama dayatmalarla
sadece diktatörlük olur, ona da kavuşma denmez zaten.
Teşekkür
ederim.
BAŞKAN
– Ben de teşekkür ederim.
VI.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, gündemin “Kanun
Tasarı ve Teklifleri ile Komisyonlardan Gelen Diğer İşler” kısmında bulunan
372, 466, 469 sıra sayılı Kanun Tasarılarının bu kısmın sırasıyla 1, 77 ve
78’inci sıralarına alınmasına ve diğer işlerin sırasının buna göre teselsül
ettirilmesine; 26’ncı Dönem İkinci Yasama Yılı sonuna kadar çarşamba günleri
sözlü soruların görüşülmemesine, salı günleri ise bir saat süreyle sözlü
soruların görüşülmesini müteakip diğer denetim konularının görüşülmeyerek
gündemin “Kanun Tasarı ve Teklifleri ile Komisyonlardan Gelen Diğer İşler”
kısmında yer alan işlerin görüşülmesine ilişkin önerisi (Devam)
BAŞKAN
– Adalet ve Kalkınma Partisi grup önerisinin aleyhinde son olarak Manisa
Milletvekili Sayın Erkan Akçay konuşacak.
Buyurun
Sayın Akçay. (MHP sıralarından alkışlar) 
ERKAN
AKÇAY (Manisa) – Sayın Başkan, değerli milletvekilleri; Adalet ve Kalkınma
Partisinin vermiş olduğu grup önerisi üzerine Milliyetçi Hareket Partisi Grubu
adına söz aldım. Muhterem heyetinizi saygıyla selamlıyorum.
Muhterem
arkadaşlar, Türkiye terörle amansız bir mücadelenin içindedir. Bir yanda FETÖ,
diğer yanda PKK, PYD, YPG ve IŞİD Türkiye'nin birlik ve bütünlüğünün önündeki
en büyük tehditlerdir. Türkiye, bu terör örgütleriyle mücadelede büyük
başarılar sağlamıştır. Fırat Kalkanı’yla IŞİD’e karşı, gerek içeride gerekse
dışarıda PKK ve PYD’ye karşı sonuç alıcı operasyonlar gerçekleştirildi ve
gerçekleştirilmeye devam edilmektedir. Bölücü terörle mücadelede ülke olarak,
millet olarak kararlıyız. Kesin sonuç almak için Milliyetçi Hareket Partisi
olarak her türlü katkıyı ve desteği vermeye devam edeceğimizi ifade etmek
istiyorum. Devlet devlet gibi mücadele ederse, devlet olmanın gereğini yerine
getirirse, kararlılıkla mücadeleye devam ederse ihanet duracak, terörün kökü
kazınacaktır. Bu vesileyle Silahlı Kuvvetlerimizin terörle mücadelede
gösterdiği çabayı tebrik ediyoruz, kendilerine bu mücadelede üstün başarılar
diliyoruz, Türk milletinin duaları onlarladır. 
Terörle
mücadelenin bir diğer ayağı da FETÖ’yle mücadeledir. 15 Temmuz hain darbe
girişiminin ardından büyük bir refleksle FETÖ örgütü temizlenmeye başlamıştır.
Geçtiğimiz dokuz buçuk ayda bu konuda önemli mesafeler alınmıştır ancak
FETÖ’yle mücadelede yeterli bir noktadan hâlen uzaktayız. Devlet ve toplumun
her bir hücresine kadar sızan FETÖ tam olarak hâlâ temizlenememiştir. Son
olarak 26 Nisanda ülke genelinde 1.021 kişi gözaltına alınmış, 9.103 polis
açığa alınmıştır. Yine, 29 Nisanda yayınlanan KHK’larla 3.974 kamu görevlisi
ihraç edilmiştir. 
Daha
önceki konuşmalarımızda FETÖ’nün yapılanmasını ahtapot örneğiyle açıklamıştık.
Ahtapotun 8 ayağı var. İlk 7 ayakta, TSK, yargı, emniyet, kamu kurum ve kuruluşları,
basın-yayın organları ve sosyal medya, üniversiteler ve eğitim kurumları ile iş
dünyasında operasyonlar devam etmektedir ancak 8’inci ayak olan siyaset
kurumunda henüz bir temizlik süreci başlamamıştır. FETÖ’yle mücadelede ağaca
bakarken orman gözden kaçırılmamalıdır. Mücadele tabanda kalmamalı, makam ve
mevki sahiplerine, hatırlı ve imtiyazlı isimlere, elebaşılara da ulaşılmalıdır.
Terörle mücadele edilirken adalet de tesis edilmek zorundadır çünkü devlet,
adalet üzerine inşa edilir. Adalet mülkün temelidir, hukuk karşısında herkes
eşittir, hukuktan, adaletten yoksun bir devlet ancak iradesiz bir yapıya
dönüşür. 
Bir
kez daha ifade etmek istiyorum ki doğruyu yanlışı, haklıyı haksızı, suçluyu
suçsuzu ayırmak kaydıyla FETÖ’yle mücadelede “ama”sız, “fakat”sız, “lakin”siz
desteklemeye devam edeceğiz ve bu duruşumuz konjoktürel değil ilkeseldir. 
Değerli
milletvekilleri, güney sınırımız boyunca millî bekamızı ve çıkarlarımızı tehdit
eden çok önemli gelişmeler yaşanmaktadır. Güney sınırımızda Suriye topraklarında
fiilî ve emrivaki olarak bölgeler oluşturulmak isteniyor. Terör örgütü YPG’nin
arasında dost ve müttefik olduğumuz söylenen ABD’nin bayrakları
dalgalandırılmaktadır. ABD açık bir şekilde “YPG himayemizde” mesajı
vermektedir. YPG sözde IŞİD’le savaş sebebiyle silahlandırılıyor; roketler,
ağır silahlar, füzeler, tanksavarlar veriliyor. Bu silahların PYD üzerinden
PKK’ya aktarıldığına dair hiçbir şüphemiz kalmamıştır. YPG sınırlarımıza havan
atışları yapacak kadar cesaretlendirilmektedir. NATO savunma sisteminde
müttefikimiz olan ABD’nin Türkiye’ye silah doğrultan, Türkiye'nin birlik ve
bütünlüğünü tehdit eden terör örgütlerine destek olması kabul edilebilir bir
durum değildir. Türkiye bölücü terör örgütüyle amansız bir mücadele
sürdürmektedir. Özellikle Sincar ve Karaçok dağlarına düzenlenen hava
saldırıları başarıyla neticelenmiş ve terör örgütüne önemli bir darbe
vurulmuştur. Bu operasyonların başarısı uluslararası kamuoyunda da netice
doğurdu; ABD, Rusya ve İran’dan peş peşe rahatsızlık açıklamaları da geldi. 
Türkiye
terörle mücadeledeki kararlılığını göstermiştir. Suriye’deki denklem bu
kararlılık göz ardı edilerek oluşturulamaz. Türkiye bölgede kendi
hassasiyetlerinin gözetilmediği hiçbir politikanın başarılı olamayacağını yedi
düvele ilan etmiştir. Bu kararlı duruş kesin netice alınana kadar devam
ettirilmelidir. Türkiye'nin güney sınırları boyunca açılacak her fitne
koridorunu imha etmesi hakkıdır, uluslararası hukukun gereğidir. 
Sayın
Başkan, değerli milletvekilleri; 16 Nisanda milletimiz yüzde 85,43 oranıyla
katılım sağladığı referandumda iradesini yüzde 51,41’le “evet”ten yana
kullanmış, cumhurbaşkanlığı hükûmet sistemine geçişi onaylamıştır. Millî irade
hükmünü vermiş, konu kapanmıştır. Bu karar meşrudur ve hukukidir. Milletin
iradesini tartışmaya açmak, egemenliği, hukuku, demokrasiyi yok saymak 16
Nisanda tecelli eden kararı çarpıtmaktır. 16 Nisan sürecinde alenen Türkiye ve
Türk milleti aleyhinde çalışan ve son dönemdeki icraatlarıyla da düşmanlığı
tavan yapan Avrupa Birliğinin ortak dış politika ve güvenlik politikasından
sorumlu yüksek temsilcisi bile referandum kararına saygı duyulması gerektiğini
söylerken millî iradenin temsilcisi olma iddiasındakilerin aksi bir tutum
sergilemesi izah edilemez. Hedefimiz demokrasimizi geliştirmektir, cumhuriyetimizi
ilelebet payidar kılmaktır. Millî iradeye sadakat millî egemenliğe bağlılığın,
meşruiyete verilen önemin göstergesidir. Türkiye Büyük Millet Meclisinin bu
hakikat üzerine inşa edildiği asla unutulmamalıdır. 
Değerli
milletvekilleri, Türkiye Büyük Millet Meclisi olarak önümüzde yoğun bir çalışma
dönemi bizi beklemektedir. Milletimiz 16 Nisanda kararını verdi, istikameti
gösterdi. Bizler de Türkiye Büyük Millet Meclisinde bu istikametin gereğini
yerine getireceğiz. “İkincil mevzuat” olarak ifade ettiğimiz Anayasa
değişikliğine uyum doğrultusunda İç Tüzük ve pek çok konuda düzenlemeler
yapılması gerekmektedir. Ümit ediyorum ki bu çalışmaları bir mutabakat ve
uzlaşma içerisinde, bütün siyasi partilerin katılımlarıyla birlikte tamamlarız.
Bu demokratik olgunluğu göstermek hepimizin aziz milletimize karşı borcudur. 
Bu
vesileyle belirtmek isterim ki önümüzdeki sürece el ele, birlik ve
beraberliğimizi güçlendirerek, demokrasimizi ve hukukumuzu tahkim etmiş olarak
geleceğe emin adımlarla yürüyeceğiz.
Konuşmama
burada son verirken muhterem heyetinizi saygıyla selamlıyorum. (MHP
sıralarından alkışlar) 
BAŞKAN
– Teşekkür ederim Sayın Akçay.
Adalet
ve Kalkınma Partisi Grubunun önerisini oylarınıza sunuyorum: Kabul edenler...
Kabul etmeyenler... Kabul edilmiştir.
Gündemin
“Seçim” kısmına geçiyoruz. 
VIII.- SEÇİMLER
A) Komisyonlarda Açık Bulunan Üyeliklere
Seçim
1.- İçişleri Komisyonunda boş bulunan
üyeliğe seçim
BAŞKAN
– Şimdi, bazı komisyonlarda boş bulunan ve Milliyetçi Hareket Partisi Grubuna
düşen üyelikler için seçim yapacağız. 
İçişleri
Komisyonunda boş bulunan üyelik için Muğla Milletvekili Mehmet Erdoğan aday
olarak gösterilmiştir.
Kabul
edenler… Kabul etmeyenler… Kabul edilmiştir. 
2.- Millî Eğitim, Kültür, Gençlik ve Spor
Komisyonunda boş bulunan üyeliğe seçim
BAŞKAN
- Millî Eğitim, Kültür, Gençlik ve Spor Komisyonunda boş bulunan üyelik için
Erzurum Milletvekili Kamil Aydın aday olarak gösterilmiştir. 
Kabul
edenler… Kabul etmeyenler… Kabul edilmiştir. 
3.- Kadın Erkek Fırsat Eşitliği
Komisyonunda boş bulunan üyeliğe seçim
BAŞKAN
- Kadın Erkek Fırsat Eşitliği Komisyonunda boş bulunan üyelik için Antalya
Milletvekili Ahmet Selim Yurdakul aday olarak gösterilmiştir. 
Kabul
edenler… Kabul etmeyenler… Kabul edilmiştir. 
4.- Tarım, Orman ve Köyişleri Komisyonunda
boş bulunan üyeliğe seçim
BAŞKAN
- Tarım, Orman ve Köyişleri Komisyonunda boş bulunan üyelik için Adana
Milletvekili Sayın Muharrem Varlı aday olarak gösterilmiştir. 
Kabul
edenler… Kabul etmeyenler… Kabul edilmiştir. 
5.- Sanayi, Ticaret, Enerji, Tabii
Kaynaklar, Bilgi ve Teknoloji Komisyonunda boş bulunan üyeliğe seçim
BAŞKAN
- Sanayi, Ticaret, Enerji, Tabii Kaynaklar, Bilgi ve Teknoloji Komisyonunda boş
bulunan üyelik için İstanbul Milletvekili İzzet Ulvi Yönter aday olarak
gösterilmiştir. 
Kabul
edenler… Kabul etmeyenler… Kabul edilmiştir. 
6.- Dilekçe Komisyonunda boş bulunan
üyeliğe seçim
BAŞKAN
- Dilekçe Komisyonunda boş bulunan üyelik için Adana Milletvekili Seyfettin
Yılmaz aday olarak gösterilmiştir. 
Kabul
edenler… Kabul etmeyenler… Kabul edilmiştir. 
7.- Plan ve Bütçe Komisyonunda boş bulunan
üyeliğe seçim
BAŞKAN
- Plan ve Bütçe Komisyonunda boş bulunan üyelik için Denizli Milletvekili Emin
Haluk Ayhan aday olarak gösterilmiştir. 
Kabul
edenler… Kabul etmeyenler… Kabul edilmiştir. 
Arkadaşlarımıza
başarılar dileriz. 
Gündemin
"Oylaması Yapılacak İşler" kısmında yer alan, Türkiye Cumhuriyeti
Çevre ve Orman Bakanlığı ile Irak Cumhuriyeti Çevre Bakanlığı Arasında Çevre
Alanında Mutabakat Zaptının Onaylanmasının Uygun Bulunduğuna Dair Kanun Tasarısı’nın
açık oylamasına başlıyoruz. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Çevre ve Orman
Bakanlığı ile Irak Cumhuriyeti Çevre Bakanlığı Arasında Çevre Alanında Mutabakat
Zaptının Onaylanmasının Uygun Bulunduğuna Dair Kanun Tasarısı (1/634) ve
Dışişleri Komisyonu Raporu (S. Sayısı: 354) (x)
BAŞKAN
– Daha önce açık oylamanın elektronik oylama cihazıyla yapılması kabul
edilmişti.
Oylama
için iki dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Toplantı yeter sayısı yoktur. 
Birleşime
beş dakika ara veriyorum. 
Kapanma Saati: 18.06
DÖRDÜNCÜ OTURUM
Açılma Saati: 18.16
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Fatma KAPLAN HÜRRİYET
(Kocaeli)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 87’nci Birleşiminin
Dördüncü Oturumunu açıyorum.
354
sıra sayılı Kanun Tasarısı’nın tümünün açık oylamasında toplantı yeter sayısı
bulunamamıştı. 
Şimdi
açık oylamayı tekrarlayacağım. 
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
– Sayın milletvekilleri, Türkiye Cumhuriyeti Çevre ve Orman Bakanlığı ile Irak
Cumhuriyeti Çevre Bakanlığı Arasında Çevre Alanında Mutabakat Zaptının
Onaylanmasının Uygun Bulunduğuna Dair Kanun Tasarısı’nın açık oylama sonucunu
okuyorum: 
“Kullanılan
oy sayısı: 238
Kabul:
238(x)
 Kâtip Üye Kâtip
Üye
 Fatma Kaplan Hürriyet Fehmi
Küpçü
 Kocaeli Bolu”
Böylelikle
tasarı kabul edilip kanunlaşmıştır, hayırlı olsun diyoruz. 
Alınan
karar gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz. 
1’inci
sıraya alınan, Vergi Konularında Karşılıklı İdari Yardımlaşma Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
2.- Vergi Konularında Karşılıklı İdari
Yardımlaşma Sözleşmesinin Onaylanmasının Uygun Bulunduğuna Dair Kanun Tasarısı
(1/701) ve Dışişleri Komisyonu Raporu (S. Sayısı: 372) (x)
BAŞKAN
– Komisyon? Burada. 
Hükûmet?
Burada. 
Komisyon
Raporu 372 sıra sayısıyla bastırılıp dağıtılmıştır. 
Tasarının
tümü üzerinde Cumhuriyet Halk Partisi Grubu adına İzmir Milletvekili Sayın
Mustafa Ali Balbay konuşacaktır. 
Sayın
milletvekilleri, yoğun bir uğultu var kürsüye gelen, hassas davranmanızı rica
ediyorum. 
Buyurun
Sayın Balbay. (CHP sıralarından alkışlar)
CHP
GRUBU ADINA MUSTAFA ALİ BALBAY (İzmir) – Teşekkür ediyorum Sayın Başkan. 
Sayın
Başkan, sayın milletvekilleri; Genel Kurulu saygıyla selamlıyorum. 
Sevgili
arkadaşlar, bugün Dünya Basın Özgürlüğü Günü. 1993 yılında Birleşmiş Milletler,
dünyanın pek çok ülkesinde basın özgürlüğüyle ilgili çok ciddi sorunlar doğmaya
başladığı an bunun bir gün olarak bütün dünyaya kabul ettirilmesini ve
devamında da basın özgürlüğünün öneminin böyle özel bir günde anlatılmasını
hedefledi. Ve şu anda ne yazık ki Türkiye, dünyada basın özgürlüğü konusunda en
çok gerileyen ülkeler sıralamasında 1’inci sırada. On iki yıl önce dünyada
90’lı rakamlardaydık, 180 ülke içinde 100’ün altındaydı yerimiz en azından ama
şimdi sayın milletvekilleri, tam 56 sıra birden gerileyerek, iki gün önce
açıklanan rakama göre, şu anda Türkiye dünyada basın özgürlüğü sıralamasında
180 ülke içinde 155’inci sırada. 4 ülke kaldı, o 4 ülke daha bizi geçerse kara
listeye alınacağız. 
Şu
anda Türkiye’nin basın özgürlüğü konusunda içinde bulunduğu tablo şu sevgili
arkadaşlar: Türkiye’de işsiz gazeteci sayısı çalışan gazeteci sayısından daha
çoktur ve dahası Türkiye, şu anda 159 gazeteciyle dünyada en çok gazeteciyi
hapse atmış ülkeler sıralamasında 1’inci sırada. Bahsettiğiniz istikrar işte
gazetecilerin işsiz kalmasında ve adım adım Türkiye’nin basın özgürlüğü
konusunda her yıl dört beş basamak gerilemesinde. 
Bugün
Dünya Basın Özgürlüğü Günü’nde Türkiye’nin 159 gazetecisi, başta Cumhuriyet
gazetesinin 12 yazarı, yöneticisi ve muhabiri olmak üzere 159 gazetecisi
hapisteyse ne yazık ki bunun her şeyden önce Türkiye’yi yönetenlerin ve “Şu
anda Türkiye’de demokrasi var.” deyip bütün dünyaya bunu anlatmaya çalışanların
birinci sorunu olması gerekir. Gelin görün ki bunu biz bütün yönleriyle
aktarmaya çalışıyoruz ancak ne olursa olsun, her şeye rağmen, dünyada en çok
gazetecisi hapiste olmasına rağmen biz inadına “Basın özgürlüğü” diyeceğiz ve
inadına “Özgür basın” diyeceğiz ve yakın gelecekte bugünler kaleme alındığında
ne yazık ki, özellikle Adalet ve Kalkınma Partisinin milletvekillerine
sesleniyorum, “Ya, bunlar da mı olmuş?” demek durumunda kalacaksınız. Biraz
sonra bu konuyla ilgili birkaç ayrıntılı bilgiyi de paylaşacağım. 
Sayın
milletvekilleri, her şeyden önce şunu vurgulamak isterim ki 12 Eylül yönetimi
dünyada kendisini anlatmaya çalışırken en çok, ülkeyi terk etmiş olanların
öteki ülkelerde yaptığı propagandalara karşı mücadele etmek zorunda kaldı,
ancak başaramadı. Onlar belki de Türkiye’de suç işlemişti, Türkiye’de kanunun
önünde belki de hesap vermek zorundaydılar ancak “Türkiye’de adalet olmadığı için
kaçtık.” dedikten sonra bütün her şey durdu ve bütün dünya onlara hak verdi ve
şu anda sayın milletvekilleri, Türkiye’m bu noktaya gelmiş durumdadır ve şu
anda Türkiye, dünyada ekonomisi, demokrasisi ne olursa olsun, hangi düzeyde
olursa olsun basın özgürlüğü konusunda sürekli küme düşen ülkeler sıralamasında
1’inci sıradadır.
Burada,
basın özgürlüğünün… Yani, gazetecilerin tutuklanması, işsiz kalması işin bir
yanı ama öteki yanı da, sayın milletvekilleri, bu alanda yaratmakta olduğunuz
tekeldir. 
Şimdi,
buradan bir konuyu paylaşmak istiyorum. Adalet ve Kalkınma Partisinin
yöneticilerine, milletvekillerine sesleniyorum: Mücadele ettiğiniz FETÖ’nün
yayın organlarını şu anda bir başka tekele peşkeş çekmek üzere misiniz? (CHP
sıralarından alkışlar) “Mücadele ediyoruz.” dediğiniz o FETÖ’nün yayın
organları için yasaları çiğneyerek yakın gelecekte yeni bir tekel yaratmakta
mısınız? Bu konuda önümüzdeki günlerde dilerim söyleyecek bir şeyiniz olur.
Yaratmakta olduğunuz yeni tekellerde acaba “damat” diyorsam “abat”, “Dama at!”
diyorsam “Hapse at!” diyeceğiniz bir süreç mi başlattınız? 
OSMAN
AŞKIN BAK (Rize) - Kurultay başladı mı, kurultay?
MUSTAFA
ALİ BALBAY (Devamla) – Bunlar yakın gelecekte hesabını veremeyeceğiniz konular
olacak sayın milletvekilleri. 
Buradan
sesleniyorum, şu anda Türkiye’de zaten medya konusunda bir tekel yaratmış
durumdasınız. Lütfen elinizi vicdanınıza koyun; “terörist” diye ilan ettiğiniz,
suçladığınız yayın organlarının, medya organlarının bütün yöneticileriyle
ilgili bir yasal işlem yapabilirsiniz ama şu anda onların bütün yayın
organlarını, iddia ediyorum, bir kişiye vermek üzeresiniz. Bu mu basın
özgürlüğü, bu mu demokrasi, bu mu ekonomik hayattaki liberalizm? Bu konuda,
sanıyorum, önümüzdeki günlerde daha ayrıntılı konuşacağız ama bunun da peşini
bırakmayacağız.
Sayın
milletvekilleri, Türkiye’de, tabii ki aynı zamanda dünyada “basın özgürlüğü”
deyince artık özünde bilgi edinme hakkı, toplumun bilgilenme hakkı anlaşılıyor.
Ve şu anda Türkiye’de biz basın özgürlüğünün sorunlarından söz ederken, bütün
dünyada 1 numaralı internet ansiklopedisi olan Wikipedia’yı yasakladık.
Wikipedia’daki bazı bilgiler yanlış olabilir, o bilgiler düzeltilmeye muhtaç da
olabilir ama bunun yolu bütün o ansiklopediyi yasaklamak olursa… Bütün dünyada
şu anda “Wikipedia’yı yasaklayan Türkiye.” diye Türkiye’nin adı geçiyor, “neden
yasaklandığı” sorusuna da “şu şu şu gerekçelerle” deyip bütün dünyaya
duyuruluyor. Bu, Nasrettin Hoca’nın kapıyı kilitleyip çatıyı ve bütün
pencereleri açmasına benziyor sayın milletvekilleri. 
Şu
anda Türkiye'nin bilgi edinme, bilim dünyası konusunda yaşamakta olduğu bir
başka sorun daha var. Sayın milletvekilleri, biz TÜBİTAK deyince bilim, bilgi,
araştırma, bunları anlardık. Ne yazık ki sizin iktidarınız döneminde TÜBİTAK
deyince kumpas, adalet üzerinden intikam almanın aracı, bu tür şeyler akla
gelmeye başladı ve şimdi TÜBİTAK’taki operasyonlarınız yüzünden Fransa’daki
bilim kuruluşu TÜBİTAK’la ilişkilerini dondurma kararı aldı. Düşünebiliyor
musunuz, Fransa bilim kuruluşu “Türkiye'nin bilim kuruluşu TÜBİTAK’la ben
ilişkilerimi donduruyorum. Bu kurum artık bir bilim kurulu değil.” diyor. Allah
aşkına kime anlatıyorsunuz demokrasiyi? Kime anlatıyorsunuz “Türkiye
gelişiyor.”u? Ve Fransa’daki bu kararın ardından birkaç uluslararası bilim kuruluşunun
daha yine benzer bir kararı alacağı söyleniyor sayın milletvekilleri. Türkiye,
gerçekten, kuruluşundan beri her ne olursa olsun bilime, bilgiye, toplumun
haber alma hakkına özen gösteren ve Atatürk’ün şu anda hâlen Basın İlan
Kurumunun duvarında yer aldığı gibi şu sözüyle basına bakan bir devletti.
Diyordu ki Atatürk: “Basın özgürlüğünden kaynaklanan sorunların çözümü basın
özgürlüğüdür.” Ama şu anda ne yazık ki basın özgürlüğünden kaynaklanan
sorunların çözümü ya hapse atmak ya o medya kuruluşunu kapatmak ya da oraya
kayyum atamak hâline geldi sayın milletvekilleri. 
Bir
örnek daha vereceğim. Sayın milletvekilleri, belki Adalet ve Kalkınma Partisi
içinde akademisyen kökenli olanlar bunu ayrıca biliyor olabilirler. Elimde şu
anda Başbakanlık arşivlerinin kasalarında duran bir belge var. Bu, Einstein’ın
1933 yılında Mustafa Kemal’e yazdığı, Türkiye’ye yazdığı bir mektup -orijinal
metni- ve Başbakanlık Cumhuriyet Arşivleri de bunu damgalamış ve arşivine
koymuş. Burada diyor ki: “Almanya’da bilim yapmak isteyen insanlar artık zor
durumda. Bu konuda özgür ülkelerin başında Türkiye geliyor ve Türkiye’ye 40
kadar bilim adamını -ismini ekte vermiş- sizin almanız sizin ülkenize katkı
sağlayacaktır.” Ve o gün o bilim adamlarının Türkiye’ye gelip özgürce bilim
yapması sonucunda şu anda Hacettepe Üniversitesinden İstanbul Tıp Fakültesine
kadar pek çok kurumda onların attığı maya var sayın milletvekilleri. İşte, biz
özgürlüklerin konuşulduğu, bütün dünyada bilimin, basının, bilim insanlarının
özgürce çalışılabilir dediği bir ülkeden şu anda TÜBİTAK’ı dünyada bilim
kuruluşlarınca yasaklanmış, gazetecileri tutuklanmış ve uluslararası ölçekte
Freedom House’un ve Sınır Tanımayan Gazetecilerin yaptığı listelerde sürekli
gerileyen bir ülke hâline geldik sayın milletvekilleri. 
Burada,
tabii, iş özgürlüklerin kısıtlanmasına gelince bunu biraz daha genişleteceğim.
Sayın Muş biraz önce referandumdan, oylardan, genel meşruiyetten söz etti.
Özgür Özel de anlattı gerçekleri. Ancak bu referandumla birlikte, sayın
milletvekilleri, bir gerçek daha ortaya çıktı. Şunu açıkça söyleyebiliriz ki
referandumda oyların çalınması, alınması değil söz konusu olan, referandumda
tıpkı gazeteciler gibi, tıpkı milletvekilleri gibi, tıpkı gençler gibi halkın
oyları da tutuklanmıştır. Halkın oyları da… Referandumun ardından Yüksek Seçim
Kurulu üzerine vazife olmayan bir kararla “Ben mühürsüz oyları da sayıyorum.”
diyerek halkın iradesini de tutuklamıştır ve bu tutuklamanın ardından devam
eden süreçte bunu günlerce anlatmaya çalışıyorsunuz ama ne olursa olsun
göreceksiniz yakın gelecekte bu meşruiyet tartışması daha da büyüyecek. Bir söz
vardır, der ki: “Gerçek, ayakkabısını giyinceye kadar; yalan, dünyayı üç tur
atarmış.” Ama bu sözün devamı da şudur: “Gerçek, zamanın çocuğudur; yalan,
zamanla erir, yok olur ama gerçek sürekli büyür.” Bu referandum sürecinde de
başta medyanın kullanımı olmak üzere her alanda kısıtlamaya gittiniz, her
alanda kendinize yontan bir sürecin içine girdiniz ama ortaya çıkan bu sonuç
göreceksiniz yakın gelecekte daha tartışmalı hâle gelecek. Bugün ben basın
özgürlüğü çerçevesinde bu yanını biraz daha öne aldım. Ama düşünebiliyor
musunuz sayın milletvekilleri, öyle bir kanun hükmünde kararname çıkardınız ki,
referandum süreci içinde basının, radyo ve televizyonların kurallara uymaması
serbest, altını çiziyorum, uymaması serbest, referandum bittikten sonra
kurallara uyması gerekir diye bir yasa çıkardınız, bir kanun hükmünde kararname
çıkardınız. Bu, şimdiden zaten konuşuluyor, yakın gelecekte bunun nasıl
konuşulacağını düşünüyorsunuz? O dönem oldu, geçti, bitti mi denecek? Hayır.
Nasıl 12 eylül döneminin pek çok uygulaması gerek mizaha gerek ciddi
belgesellere konu olduysa biraz önce altını çizdiğim başta medya üzerindeki bu
uygulamalarınız olmak üzere pek çok alanda göreceksiniz Türkiye bu süreci başka
türlü konuşacak. Belki bugün tamamen demokrasi diye anlattıklarınız yakın
gelecekte bambaşka bir şekilde konuşulacak sayın milletvekilleri. Burada yakın
gelecekte öyle anlaşılıyor ki medya üzerinde yeni bir tekel daha üreteceksiniz.
Dünyada bu konudaki olumsuz örnekler için kullanılan başlıklardan biri şudur
sayın milletvekilleri: Çok kanallı tek seslilik. Kanal sayısı çok, Türkiye
medyada ileri, dünyanın en ileri teknolojisini uyguluyor; 100 tane ulusal
kanal, 500 tane yerel kanal var, tamam ama bir bakıyorsunuz ki sadece ve sadece
bir düşünceyi savunma hakkı tanımışsınız ona. Bu konudaki araştırmalarda
genellikle akademik kalması istenilen, dilenen bir gerçek vardır, denir ki:
“Basın özgürlüğünün en kötü şekli, basının basını yok etmesi için
kullanılmasıdır.” Yani şu anda yarattığınız medya insanların düşüncelerini
ortaya koymasına, insanların düşüncelerini ifade etmesine engel olacak bir
despotluk içinde. Bunun onlarca örneğini gösterebilirim size. Eğer bir kişi,
bir akademisyen, bir hukukçu basın özgürlüğü çerçevesinde bir konudaki
düşüncesini ortaya koyduysa ve bu, iktidarın işine gelmediyse ertesi gün bütün
havuz medyasında kendisine yer bulabilir ama linç edilmek üzerine.
Sayın
milletvekilleri, bu ülkede 86 hukuk fakültesi var, 86 hukuk fakültesi. Bu hukuk
fakültelerinin hiç birinden bu Anayasa’yla ilgili düşünce çıkmadı. Allah
aşkına, hiç mi sormuyorsunuz kendinize? Bilimde geliştik diyorsunuz, üniversite
sayısı arttı diyorsunuz; evet, üniversite sayısı arttı ama bir ülkede 86 hukuk
fakültesinin birinden bir hukukçu görüşünü belirtmiyorsa orada ne hukuktan söz
edebilirsiniz ne bilimden.
YILMAZ
TUNÇ (Bartın) – En az 20 tane kitap yazıldı.
MAHMUT
TANAL (İstanbul) – Belirteni de açığa aldılar, İbrahim Kaboğlu. İbrahim Kaboğlu
açıkladı, görevden aldılar. 
MUSTAFA
ALİ BALBAY (Devamla) - Ben ondan sonra söyleyeceğim Sayın Tanal. 
Bir
hoca açıkladı görüşünü, anayasa hukukçusu, hatta ismini de vereceğim, Profesör
Kemal Gözler; Uludağ Üniversitesinde anayasa hukuku bölümündeydi, “Helal olsun.
Bir anayasa hukukçusu da görüşünü açıkladı, bravo!” dedim. Bir kişi, bir kişi
bile olsa önemlidir. Ertesi gün araştırdım, baktım ki bu açıklamasını, bu
makalesini yazmadan bir hafta önce emekliye ayrılmış. Emekliye ayrılmış, ondan
sonra görüşünü açıklamış sevgili milletvekilleri. Tablo bu.
Bugün
basın özgürlüğü artık sadece gazetelerin, sadece televizyonların gücü değil,
halkın da bilgi edinme hakkıdır, halkın gerçekleri öğrenme hakkıdır. Bugün
dünyada her beş yılda bir, sayın milletvekilleri, bütün bilgiler 2’ye
katlanıyor. Bakın, her beş yılda bir bütün bilgiler 2’ye katlanıyor ama
Türkiye’de her beş yılda bir hapse atılan bilim adamı 2’ye katlanıyor sayın
milletvekilleri. Bu içinize siniyor mu? Bu rakamlara hiç göz atmıyor musunuz?
Acaba biz bu referandum süreci içinde, evet, televizyonlarımızı kullandık,
bilim insanlarını kullandık ama bir hukuk fakültesinden farklı ses gelmedi,
bunu dünyaya nasıl anlatacağız diye hiç düşünmediniz mi? Evet, biz bu
referandum sürecinde kendimize ait medya, başta TRT olmak üzere ve Anadolu
Ajansı olmak üzere, her şeyi biz anlattık ama bu zamanla ortaya çıkar diye
düşünmediniz mi?
Burada
Anadolu Ajansı için ayrıca canım yanıyor sevgili milletvekilleri. 6 Nisan
1922’de Mustafa Kemal’in Kurtuluş Savaşı’nı bütün dünyaya anlatmak için kurduğu
Anadolu Ajansı, bugün ne yazık ki halkın gerçekleri öğrenmemesi, gerçeklerin en
azından başlangıçta çarpıtılması ve devamında da iktidarın bir organı hâline
getirilmesi şeklinde kullanıldı. Eskiden de zaman zaman Anadolu Ajansından yakınmalar
olurdu ama artık şu anda hakikaten Anadolu Ajansı için bir tanım yapmak
istemiyorum. Ama TRT içinse şu anda görünen tablo… Başta RTÜK ama özellikle TRT
için şu tanımı yapmak, en azından şu tanımı yapmak zorundayım: TRT, referandum
sürecindeki ve sonrasındaki bütün yayın akışıyla görünüyor ki artık Türkiye
Radyo ve Televizyonu değil, Tayyip radyo televizyonu hâline gelmiş durumda. Siz
bütün bunları bu şekilde anlatarak halkı kandırabileceğinizi mi sanıyorsunuz?
Kesinlikle hayır sayın milletvekilleri. Ben cumartesi günü İzmir Kitap
Fuarındaydım -onunla noktayı koyacağım- kitap fuarında altı saat boyunca
herkesle birer ikişer dakika olmak üzere insanlarla konuştum, başta İzmir olmak
üzere -ki İzmir’e Türkiye'nin her yerinden gelen insanlar vardır- bütün insanlar
“Biz demokrasiyi koruyacağız, cumhuriyeti koruyacağız, ne yapmamız gerektiğini
söyleyin ama sabırla hareket edeceğiz.” diyorlar.
Hepinize
saygılar sunuyorum, sağ olun, var olun. (CHP sıralarından alkışlar) 
BAŞKAN
– Teşekkür ederim Sayın Balbay. 
V.- BAŞKANLIĞIN GENEL KURULA SUNUŞLARI
(Devam)
C) Çeşitli İşler (Devam)
2.- Başkanlıkça, 2’nci Uluslararası Hacı
Bayram-ı Veli Sempozyumu dolayısıyla yurt içi ve yurt dışından gelen ve Genel
Kurulu ziyaret eden misafirlere “Hoş geldiniz.” denilmesi
BAŞKAN
– Sayın milletvekilleri, İkinci Uluslararası Hacı Bayram-ı Veli Sempozyumu
dolayısıyla yurtiçi ve yurtdışından gelen misafirlerimize “Hoş geldiniz.”
diyorum. (Alkışlar)
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER(Devam)
A) Kanun Tasarı ve Teklifleri (Devam)
2.- Vergi Konularında Karşılıklı İdari
Yardımlaşma Sözleşmesinin Onaylanmasının Uygun Bulunduğuna Dair Kanun Tasarısı
(1/701) ve Dışişleri Komisyonu Raporu (S. Sayısı: 372) (Devam)
BAŞKAN
– Halkların Demokratik Partisi Grubu adına Adana Milletvekili Meral Danış
Beştaş konuşacak.
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; üç ay aradan
sonra merhaba. Doğrusu, sözlerime tabii ki cezaevlerinden başlamak istiyorum
çünkü cezaevinden geldim, Silivri Cezaevinden. Türkiye'nin, yeni Türkiye'nin
diyelim, yeni tablosu; milletvekilleri cezaevine giriyor sonra çıkıyor.
Milletvekiliyken orada her gün aranıyor, her avukata gidişte her gelişte bir
infaz koruma memuru tarafından üstü aranabiliyor, her türlü sıkıntıya,
kısıtlamalara maruz kalıyor. Cezaevi müdürünü görmek için dilekçe vermeniz
gerekiyor. Kitap almak için aylarca uğraşmanız gerekiyor ve benzeri. Bu
sorunları anlatmayacağım tabii. Ben sözlerime şu anda hâlâ cezaevinde bulunan
başta Eş Genel Başkanlarımız Sayın Figen Yüksekdağ’a ve Selahattin Demirtaş’a,
Edirne Cezaevinde bulunan Hakkâri Milletvekilimiz Sayın Abdullah Zeydan, yine
Kandıra’da bulunan Mardin Milletvekilimiz Gülser Yıldırım, yine Kandıra’da Çağlar
Demirel, Ferhat Encu vekillerimize, Silivri’de bulunan Ayhan Bilgen ve Selma
Irmak vekillerimize, Sincan Cezaevinde bulunan İdris Baluken ve Burcu Çelik
vekillerimize buradan selamlarımı, saygılarımı ve sevgilerimi göndermek
istiyorum. (HDP sıralarından alkışlar) Çünkü biliyorum ki onlar şu anda Meclis
TV’de bizi izliyor olacaklar. Böyle sansür ortamında Meclis TV bile -bütün
engellemelere rağmen- aslında bir soluk olabiliyor. 
Tabii,
ayrıca ben -bir kısmınız biliyordur- otuz üç gün yalnız tutuldum, tecrit
altında, her türlü hukuksuzluğu barındıran bir tecrit. Otuz üç günden sonra
Hakkâri Milletvekilimiz Selma Irmak’la birlikte aynı odayı paylaştık. Şimdi
maalesef kendisi yalnız kaldı ama sevgili Sebahat Tuncel’le birlikte kalıyor.
Özel olarak da Selma Irmak’la yaklaşık iki ayı birlikte geçirdik, onu sıkıca
kucaklıyorum, sevgilerimi gönderiyorum ve en kısa zamanda bizlerle birlikte
olmalarını diliyorum ve olması gerekeni söylüyorum. Aynı zamanda Sebahat
Tuncel, eski İstanbul Milletvekilimiz ve DBP’nin Eş Genel Başkanı hâlâ.
Değerli
arkadaşlar, üç ay kısa gelebilir, uzun bir süre değil ama ben şahsım adına
söylüyorum: Ülkemiz adına, ülkemizin demokrasisi adına emin olun çok üzüldüğüm
üç ay geçirdim çünkü içeride düşünme, tefekkür etme, değerlendirme olanakları
belki o sükûnet ortamında biraz daha fazla oluyor. Ülkenin geldiği noktaya,
Türkiye’nin geldiği noktaya acıdığımı ifade etmek istiyorum. Bunu, içerideki
duygularımı bugün buradan ifade etmek istiyorum. Gerçekten bu ülkede kaybedilen
aylara, yıllara, kaybedilen canlara, mallara, doğaya üzülmemek hiçbirimizin
elinde değil. Ben bunlara çok üzülüyorum ve her birimizin, yani hepimizin
farklı meslekleri var, farklı illerden geldik, farklı kültürlerden geldik,
yaşam öykülerinden geldik ama şunu biliyorum, siyasi kimliklerimizden azade bir
şekilde ifade etmek istiyorum: İnsan olmamızdan kaynaklı düşüncelerimiz ve
duygularımız olmalı. Hayat sadece siyaset değil, ideolojik yaklaşımlar değil.
Bizler her birimiz birer insanız ve insana dair her şey bize tanıdıktır, bize
yabancı değildir. Bu duyguları da paylaşmak istiyorum. 
Tabii,
bunları söylerken sakın ha şöyle düşünmeyin: Bu duygular şahsi değil. Ben
birlikte kaldığım arkadaşlarım, Silivri’de Ayhan Bilgen, Selma Irmak, Nursel
Aydoğan, Sebahat Tuncel, Nihat Akdoğan, Bekir Kaya, Van Büyükşehir Belediye
Başkanımız karşılaşıyorduk, tabii, konuşmak yasaktı, aynı partide
çalışıyorsunuz ama camın arkasında bile konuşamıyorsunuz, biz, demokrasi için,
özgürlükler için, bu ülkenin geleceği için değil üç ay, on yıllar yatarız, bu
bedeli öderiz yeter ki bu ülke daha güzel bir geleceğe kavuşsun. Bizim bu
üzüntümüz, benim bu üzüntüm asla şahsi değil. 
Şüphesiz
her birimizin eşi, çocuğu, yakınları vardır ama sorun, biz değiliz,
milletvekili seçildikten sonra halkın iradesini temsil ediyoruz ve halkın
verdiği oyları temsil edememek, hele hele bu şekilde, parlamenter olduğunuz
hâlde orada, cezaevinde, dört duvar arasında kalmak. Umarım hiçbir
milletvekilinin yaşayamayacağı bir durum olur bundan sonra. Başta bu
Parlamentodaki bütün milletvekili arkadaşlarıma sesleniyorum. Daha önce
cezaevinde yaşayan milletvekilleri de var burada. 
Şimdi,
gerçekten, şunu bir daha tekrar etmek istiyorum. Yani ben üç ay yattım ama
arkadaşlarım yedinci aya girdi. Eş genel başkanlarımız 4 Kasımdan bu yana cezaevindeler.
Ve cezaevini umarım yaşamazsınız, umarım. Çünkü bu başka bir deneyim. Ama şu da
başka bir deneyim: Yani orada yatmakla -demin ifade ettiğimi biraz açmak
istiyorum- bilsek ki bizim yatmamızla cezaevinde bu ülkede kan duracak, savaş
bitecek, biz ekonomik olarak kalkınacağız, Türkiye uluslararası düzeyde daha
itibarlı bir ülke hâline gelecek, çocuklar ölmemeye başlayacak, çocuk işçilik
olmayacak, kadınlara yönelik şiddet bitecek, Kürt meselesi çözülecek, barış
gelecek, bunlar olacaksa biz yine yatmaya hazırız. Peki ne oldu ben gittim ve
geldim, üç ay? Dosyamı anlatmayacağım çünkü ortada bir dosya yok. Bütün
arkadaşlarımın dava dosyasını biliyorum; tutuklu ve tutuksuz arkadaşların da
dava dosyalarını biliyorum. Bazen sizlerle paylaşıyordum. Çok uzun yıllar ceza
avukatlığı yaptım, o yüzden paylaşıyordum yani bildiğim bir mesele olduğundan.
Şimdi,
soruyorum gerçekten milletvekili arkadaşlarıma: Ne değişti? Şu anda 10
milletvekili arkadaşımız hâlâ cezaevinde, ne oldu, neyi etkiledi Türkiye’de?
Bir şeyi etkiledi mi? Bunun cevabını verelim bence. Şimdi ülke daha mı özgür?
Şimdi barış mı geldi? Ölüm bitti mi? Ekonomik olarak biz aydınlığa çıktık mı?
Ne oldu? Yani bu içeride hukuksuzlukla eş genel başkanlarımız ve milletvekili
arkadaşlarımız ve 84 belediye başkanımız, aynı zamanda 3 büyükşehir belediye eş
başkanlarının olduğu… Mardin Büyükşehir Belediyesi Eş Başkanımız çıktı ama
Diyarbakır ve Van Büyükşehir Belediyesi Eş Başkanları hâlâ cezaevindeler ve
belediyeler kayyumlarla yönetiliyor. Peki, şimdi barışa daha mı yakınız? Bu
faturayı birileri üstünden atarak, HDP’yi günah keçisi hâline getirerek, âdeta
bütün kötülüklerin müsebbibi olarak göstererek barışa yaklaşıyor muyuz? Hayır,
uzaklaşıyoruz. Yani ben on gün oldu çıkalı, binlerce tabii ki insanla görüştüm
hem seçmenlerimizle hem ailemizle, farklı kesimlerden, emin olun bu soruların
cevabını… Hayır, daha uzaklaştık. Çünkü 1994 ve 2017 aynı değil. O dönem, yirmi
üç yıl sonra farklı bir yöntemle ve sistemle tekerrür ettiriliyor. Peki,
hoşgörü arttı mı? Hayır, kutuplaşma arttı. Öfke, âdeta bölgeler arasında,
kimlikler arasında, inançlar arasında. Şimdi, referandumda da evet ve
hayırcılar arasında uçurum büyüyor. Bu uçurum bizi götürecek -buradan çok
söyledim- ama hepimizi. “Biri hayır dedi, biri evet dedi o gitmesin.” diye bir
şey yok çünkü sonuçta hepimiz totalde zarar görüyoruz. 
Şunu
sağduyuyla, vicdanımızla yanıtlarsak, bunu sizden istiyorum, sadece
vicdanınızla, bu sorularımın yanıtının hayır olduğunu hepimiz biliyoruz.
Milletvekillerini, siyasetçileri, gazetecileri, insan hakları savunucularını,
kadınları cezaevine kapatarak biz bu ülkede bir adım ileri gitmiyoruz, geri
gidiyoruz. Sürekli geriye doğru bir gidiş var ve Türkiye bunu hak etmiyor, 80
milyon yurttaş, emin olun, bunu hak etmiyor. En azından ben hak etmediğine
inanıyorum.
Peki,
ben ve arkadaşlarımın tutuklanması ne kazandırdı, bunun bir muhasebesi
yapılıyor mu acaba? Kürt halkında, Türkiye halklarında, İstanbul’dan benim
seçim bölgem olan Adana’ya, Diyarbakır’dan Hakkâri’ye ya da İzmir’e bizim seçmenlerimiz
ne hissediyor, bu ayrımcılığı nasıl karşılıyor? Peki, diğer partilerin
seçmenleri ne hissediyor? Gerçekten bunu sorgulamanın zamanı geçti, geldi
demeyeceğim ama çok geç olmamalı, bunları sorgulamalıyız.
Peki,
benim tahliye olmam ne kaybettirdi, bir şey kaybettik mi, Türkiye bir şey
kaybetti mi, Parlamento bir şey kaybetti mi ya da ben neyi engelliyorum? Ben
seçmenlerimi, Türkiye’yi, Parlamentoda, dışarıda temsil etmeye çalışıyorum,
yasama faaliyetine katkı sunmaya çalışıyorum hepiniz gibi. Burada partimiz
adına görüşlerimizi, çalışmalarımızı devam ettiriyoruz. İçeride olmam bir şey
kazandırmadığı gibi dışarıda olmam -tabii, bu, şahsımla ilgili değil, ben bütün
arkadaşlar adına söylüyorum- hiçbir şey kaybettirmiyor.
Bu
nedenle, bütün bu meseleleri çok ayrıntılı düşünmek gerekiyor.
On
günlük sürede en çok sorulan soru: Üç aylık sürede ne yaptınız? Nasıl geçti,
hele yalnızken? Vallahi, ne diyelim, en çok kitap okunuyor -öyle söyleyeyim-
çünkü zaman bol, hiçbirinizin olmadığı kadar. Önermiyorum tabii ama düşerseniz
bol bol kitap okuyabiliyorsunuz. Hani, böyle, aklınızda kalan, zamanında okumak
istediğiniz, listeniz vardır ya hepinizin, o kitapları sıraya koyup okuma şansı
elde ediyorsunuz. Başka, dışarıdan haber almanın yolu televizyon, yazılı basın,
gelen görüşçüleriniz, avukatlarınız. Üç ay boyunca ben ve arkadaşlarım… 
Ben
ayrıca Anayasa Komisyonu üyesiydim ve hepiniz çok iyi biliyorsunuz, hem
Komisyonda hem burada, Mecliste Anayasa çalışmalarında çok aktif bir
durumdaydım. O kadar emek verdiğim Anayasa referandumunda dört duvar
arasındaydım ve tabii ki ilgimiz dâhilinde hem milletvekili olarak hem de özel
olarak Komisyondan dolayı. 
Televizyon
çok izledik. Buradayken bu kadar etkilenmemiştim. Ya, bir koro izliyorduk, tek
sesli. Bütün kanallara bakıyorduk, sağ olsun, bütün kanallar vardı. Haber
kanalları, sabah sekizde açıyoruz gece yatıncaya kadar -sesini kısıyoruz- ara
ara alt yazılar, yeni gelişmeler. HDP yoktu; sanki HDP diye bir parti yok
zaten, milletvekilleri içeride değil, 6 milyon oy almamış, kampanya yapmıyor,
milletvekili arkadaşlar çalışmıyor, il ve ilçe örgütü yöneticilerimiz her gün
tutuklanmıyor -onları alıyorduk, her gün tutuklamalar olduğunu alıyorduk- ama
sabahtan geceye kadar Cumhurbaşkanı, Başbakan, bir de CHP Genel Başkanı
Kılıçdaroğlu. Artık bir süre sonra üç yüzü görmekten -tabii en çok ilk ikisi-
şey hâle döndük, yani yeni bir şey söylediler mi ona dikkat ediyorduk. Dışarı
çıktığımda arkadaşlara sordum: Ya, içeride biz yoktuk, HDP’yi göremedik -tabii
doğal olarak, partimiz, partimizi görmek istiyoruz küçücük de olsa- bir şey
dedi mi, miting nasıl geçti, “Nevroz” nasıl geçti, 8 Mart nasıl geçti;
televizyonları açıyoruz, yok bir şey. “Nevroz”a ilişkin, yüz binler
Diyarbakır’da “Nevroz” meydanında toplanmış, avukatlar da o gün gelmediler,
aksilik bu ya, merak ediyoruz, nasıl geçti, iyi mi. Bütün, “Nevroz”a ilişkin
haberler şuydu, alt yazı: “Bıçağıyla ‘Nevroz’ alanına girmek isteyen Kemal
Kurkut öldürüldü.” Bu, bütün haber bu. Ya, var mı yani başka ne oldu? Neyse,
sabah gazeteler geldi, bir şeyler öğrendik. Dışarıda, arkadaşların söylediği
daha da ciddiydi bizimkinden, “Biz de görmedik dışarıda.” dediler. Sansür size
yansımadı televizyonlara ama dışarıda da HDP yoktu çünkü buharlaştırdılar yani
sanki yok. 
Bu
nedenle şunu hissettim, çok acı hissettim ama: Ben cezaevinden yarı açık
cezaevine geldim. Aslında Türkiye'de dışarısı da cezaevi çünkü özgürce
konuşamıyorsunuz. Ben çıktığımdan beri çok sayıda telefon aldım, çok sayıda
ziyaretçi oldu. Şöyle bir şey düşünebiliyor musunuz: Meclis koridorlarında bana
geçmiş olsun demek isteyenler kıyıda köşede -bu, vekil de olabilir, personel
de, bir bürokrat da olabilir- emin olun, gizli gizli geçmiş olsun diyorlar,
korkuyorlar. Bana söylediler, “Ne olur Vekilim… Yani çok üzüldük, gelişinize de
çok sevindik.” Onlarca kişi… Tabii ki onların ismini asla vermem, sakın öyle
bir şey beklemeyin çünkü başlarına bir şey gelecek kaygısı var. 
MEHMET
BEKAROĞLU (İstanbul) – Geçmiş olsun. 
ÖZGÜR
ÖZEL (Manisa) – ByLock’tan daha tehlikeli. 
MERAL
DANIŞ BEŞTAŞ (Devamla) – Yani, Mecliste -her kesimden söz ediyorum- böyle bir
ortamda, bu havada biz dışarıdayız. O nedenle ilk attığım “tweet” şey oldu:
“Cezaevinden yarı açık cezaevine geldim.” Yani, aslında, burada da özgürlükler
maalesef en son noktada kısıtlı. 
Bugün
bir de Dünya Basın Özgürlüğü Günü. Değerli arkadaşlar, son rakam 159 gazeteci
sanırım hâlâ cezaevinde. Silivri Cezaevi, biz espri yapıyorduk, tırnak içinde
tabii, ünlülerin cezaevi. Biz koridorlara çıktığımızda, kimseyle
karşılaşmamamız için bütün koridorlar boşaltılıyordu. Bütün çabalarına rağmen
görmemiz engellenemiyordu çünkü avukat odasına gittiğimizde hemen karşıda
gazetecileri ve FETÖ diye tabir edilen -hepsi FETÖ değildi- görüşçüleri
görüyorduk. Kimleri görmedik ki: Mümtazer Türköne, Ahmet Altan, Kadri Gürsel,
Ahmet Şık, Akın Atalay… Yani uzaktan selamlaşıyoruz. Ve avukat arkadaşlar
vasıtasıyla bu sefer onlar koşullarını bize aktardılar. Çok daha fazla canım
yandı. Nasıl, biliyor musunuz? Çok yazıldı Cumhuriyet gazetesinde bunlar.
Haftada bir gün bir saat avukatla görüşme hakları var, sadece haftada bir gün,
bir saat. Mesela biz haftanın yedi günü sınırsız bir şekilde avukatlarımızla
görüşebiliyorduk.
Bir
de havalandırma var cezaevlerinde, girenler bilirler, sizin tek özgürlük
yerinizdir. Dışarısı, işte, 10 metrekare… Çok dardır ama gökyüzünü
görebiliyorsunuz orada. Toprak yok, çiçek, hiçbir şey yok insana dair, doğaya
dair ama gökyüzü size çok iyi gelir. Cumhuriyet gazetesi yazarlarının
havalandırmalarının üstünde çift katlı teller varmış. Ha, “Bizimkinde yoktu.”
demeyin ha, bizimkinde de vardı. Biz Selma Hanım’la birlikte aynı odaya
girdiğimizde bir ay o tellerin sökülmesi için kaç dilekçe verdik, kaç kere
görüştük, bilmiyorum. “Ya, niye tel var? Biz havalandırmada bari gökyüzünü
görelim, bu büyük bir haksızlık.” dedik. Sonra, neyse, dediler ki: “Vinç
gelecek, bilmem ne gelecek.” Meğerse çok basitmiş. Sonra, neyse, vinçsiz, bir
baktık, bir gün bir teli söktüler. Bir de böyle bürokrasi! Bir hafta geçti,
diğeri hâlâ orada. “Ya, niye ikincisini kaldırmıyorsunuz?” “Personel yok.”
dediler. Neyse, son yirmi yirmi beş gün gökyüzünü görebildik. İşte gazeteciler
gökyüzünden yoksun, avukatla görüşemeden -haftada bir saat ve o da kayıt altına
alınıyor görevli eşliğinde- kitap alımı yasak, mektup alıp göndermek yasak -cezaevleri
için bunlar çok hayati meselelerdir- orada tutuluyorlar ve “Gazetecilik mesleği
Türkiye’de en özgür meslektir.” diye ifadelere rastlıyoruz. Nasıl bir şey,
bilmiyorum yani. Bunu sizin takdirinize, kamuoyunun takdirine sunuyorum.
Tabii
ki diğer cezaevleriyle ilgili de çok başvuru geldi bize. Mesela dün aldığım bir
başvuru… Daha doğrusu avukat arkadaşlarla görüştüm. Elâzığ Cezaevinde
-Diyarbakır Büyükşehir Belediyesi Eş Başkanımız Fırat Anlı’da orada- bir hafta
önce aniden koğuş sisteminden tek kişilik hücre sistemine geçmişler. Herkesi
dağıtmışlar, şu anda Elâzığ Cezaevinde avukat görüşü beşten sonra yasak. Herkes
tek tek hücrelere alınmış ve iletişimde, avukat görüşü sırasında da mutlaka
görevli bulunuyor. Cezaevine girmekle de kurtulamıyorsunuz yani orada da
inanılmaz derecede bir sıkıntı var. Tabii, bundan şunu anlamayın ha: Görevliler
kötü davrandı. Asla böyle bir şey de olmadı. Oldukça saygılı… Sonuçta ne
diyeceğiz yani cezaevindeyiz. Bizi siyaset atmış yani yargı atmamış. Bizi yargı
tutuklamadı, bunu çok iyi biliyoruz. Orada bir saygısızlık olmadı ama yüzlerce
kişi eşliğinde kollarıma kelepçe taktılar ve bir de utanmadan şunu dediler
bana: “Vekilim, lütfen şalınızı örter misiniz kolunuza?” Niye örteyim ya? Ben
utanmıyorum ki, siz utanın. Siz utanın, siz; bu benim için onur kırıcı bir şey
değil. Eğer siz benim koluma kelepçe takıyorsanız bu asıl sizin utancınızdır
dedim. İlgili önergeyi sundum, hâlâ Adalet Bakanı cevap vermedi. Bu bir
dertleşmeydi değerli arkadaşlar.
Hepinize
teşekkür ediyorum, saygılar sunuyorum, sağ olun. (HDP ve CHP sıralarından
alkışlar)
BAŞKAN
– Teşekkür ederim Sayın Danış Beştaş.
Şahsı
adına İstanbul Milletvekili Sayın Mehmet Bekaroğlu konuşacak.
Buyurun
Sayın Bekaroğlu. (CHP sıralarından alkışlar)
MEHMET
BEKAROĞLU (İstanbul) – Teşekkür ederim Sayın Başkan.
Değerli
arkadaşlar, şaşıracaksınız ama ben görüşmekte olduğumuz uluslararası anlaşmayla
ilgili konuşacağım.
Şu
anda 372 sıra sayılı Vergi Konularında Karşılıklı İdari Yardımlaşma
Sözleşmesinin Onaylanmasının Uygun Bulunduğuna Dair Kanun Tasarısı’nı
görüşüyoruz değerli arkadaşlar. 
Bildiğiniz
gibi Anayasa’mızın 90’ıncı maddesine göre “Usulüne göre yürürlüğe konulmuş
milletlerarası anlaşmalar kanun hükmündedir. Bunlar hakkında Anayasaya
aykırılık iddiası ile Anayasa Mahkemesine başvurulamaz. Usulüne göre yürürlüğe
konulmuş temel hak ve özgürlüklere ilişkin milletlerarası anlaşmalarla
kanunların aynı konuda farklı hükümler içermesi nedeniyle çıkabilecek
uyuşmazlıklarda milletlerarası anlaşma hükümleri esas alınır.” 
Değerli
arkadaşlarım, şu anda görüşmekte olduğumuz bu kanun tasarısı, iç hukukun
şeylerini aşan, bir çelişki olduğu zaman uluslararası anlaşmalarla ilgili
olduğu için geçerli olacak konu bu konu. 
Şimdi,
biz referandum boyunca, işte “Meclis devre dışı kalacak, Türkiye Büyük Millet
Meclisi, Parlamentoyla ilgili sorunlar var…” Değerli arkadaşlar, bunları
konuştuk ama tekrar konuşacağız bunları, çok konuşacağız. 
Demokrasilerde
Meclis, Parlamento esastır. Parlamentosuz bir demokrasi olmaz. Seçtik bir
kişiyi, yönetiyor, böyle bir demokrasi olmaz. Çünkü kanunlar, yasalar milletin
temsilcileri olan, Parlamentoya gelmiş milletvekilleri tarafından yapılır. Aynı
milletvekilleri, idareyi, yönetimi, Hükûmeti, yürütmeyi de denetler değerli
arkadaşlarım, böyle bir şey. 
Şimdi,
şu görüşmekte olduğumuz uluslararası anlaşmalar, değerli arkadaşlarım, Ekonomik
İşbirliği ve Kalkınma Örgütü (OECD) ile Avrupa Konseyinin öncülüğünde
hazırlanıp birçok ülke tarafından imzalanan vergi kanunlarında karşılıklı idari
yardımlaşma sözleşmesi. Yani bunu onayladığımız andan itibaren içerideki
kanunların birçoğunun üstünde yer alacak bu görüşmekte olduğumuz tasarı değerli
arkadaşlar.
Bu,
Plan ve Bütçe Komisyonuna gelmedi. Burada ne yazıyor bilmiyoruz, geneliyle
ilgili konuşuldu, bu konuyla ilgili hiçbir arkadaşımız söz etmedi. Burada ne
yazıyor bilmiyoruz. Biraz sonra el kaldıracağız, bunu kabul edeceğiz değerli
arkadaşlar. Bu yeni bir şey değil, maalesef, Türkiye’de sadece gelenekler
değil, aslında seçim yasasından Siyasi Partiler Yasası’na kadar, Meclis İçtüzüğü’ne
kadar, yani milletin tercihlerinin, taleplerinin Parlamentoya gelmesi ve burada
kararlara dönüşmesini engelleyen onlarca engel var, duvar var. Geliyor, bu
duvarlara çarpıp gidiyor milletin talepleri ve tercihleri; maalesef bu. Bir de
gelenekler bu şekilde. 
Şimdi,
aslında esas komisyon Dışişleri Komisyonu, tali komisyon da Plan ve Bütçe
Komisyonu. Vergiyle ilgili bir konuyu görüşüyoruz ve bu kanunlaştığı andan
itibaren de iç hukukun üstünde bir metin olacak yani Anayasa'ya aykırılığı
iddia edilemez. Usulüne uygun bir şekilde görüşülürse, kabul edilirse -ki usulü
tamamlıyoruz burada- Anayasa'ya aykırılığı iddia edilemeyecek. Usulü ne kadar
tamamlıyoruz bilmiyoruz. Uzun bir süreden beri tali komisyonlara gitmiyor bu
gibi metinler. Plan ve Bütçe Komisyonu bu konuyla ilgili uzman komisyondur,
gelmedi. Hükûmete rica ediyoruz, bunu geri götürün, Plan ve Bütçe Komisyonunda
konuşalım, tartışalım ve gelelim size de anlatalım; burada gördük biz bunu,
gelelim size de anlatalım bunun ne anlama geldiğini değerli arkadaşlarım.
Yanlış yapıyoruz, bu yanlış yeni bir şey değil. Türkiye, maalesef, 16 Nisanda
yapmış olduğumuz oylamayla da bu yanlışları neredeyse resmîleştirme durumuna
gelmiştir. 
Değerli
arkadaşlarım, biraz evvel arkadaşlarımız burada konuştu, tartıştılar; sabahtan
beri de konuşuldu, 16 Nisanda yapılan referandumla ilgili, iktidar partisi
temsilcileri, işte “Atı alan Üsküdar’ı geçmiş.” -Sayın Cumhurbaşkanı öyle
demişti- buna uygun konuşmalar yaptılar. Doğru değerli arkadaşlarım, atı alan
Üsküdar’ı geçti ama nasıl geçti? Bu konuyu konuşmaya devam edeceğiz. Millet
konuşacak zaten, biz burada konuşmasak bile millet konuşacak. Bu Anayasa
değişikliği... Bir de çok kızdı bir grup başkan vekili “Bunu nasıl olur da -12
Eylül Anayasası- 82 Anayasası’nın kabul edilmesine benzetirsiniz?” filan diye
çok da öfkelendi. 
Değerli
arkadaşlarım, bu Anayasa değişikliği aynen 12 Eylül Anayasası gibi, 82
Anayasası gibi hep tartışılacak. Bu elbette yürürlükte olacak, meri olacak ama
asla meşru olmayacak, meşruiyetiyle ilgili tartışmalar hiç bitmeyecek. Niye
bitmeyecek bunu biliyorsunuz. Biz bunları konuşmaya devam edeceğiz. Bu Anayasa
aynen 12 Eylül Anayasası gibi bir toplumsal uzlaşma metni olarak hazırlanmadı.
İki tane parti kapalı kapılar arkasında metni hazırlayıp getirdiler. Anayasa
Komisyonunda tartışamadık. Ben Başkandan rica ettim “Ben geneli üzeriyle ilgili
konuşmak istiyorum.” diye, onlarca milletvekili arkadaşlarımız rica ettiler.
Başkan oylama yaptırdı; kifayetimüzakere, müzakereler bitirildi. Böyle olmaz.
Ben konuşsaydım ya da başka bir arkadaş konuşsaydı belki de bunu çekecektiniz.
(AK PARTİ sıralarından gülüşmeler) 
Tabii
gülüyor arkadaşımız. “Ya, biz bildiğimizi yaparız. Biz bunu görmeden imzaladık,
ne çekmesi?” diyor ya, “Ne çekmesi? Ne komik şeyler söylüyorsun. Uzaydan mı
indin de burada konuşuyorsun ya? Biz yolumuzdayız.” diyor ya “Biz
yolumuzdayız.” Bu yol, yol değil arkadaşlar. 
Bakın,
bu metin Meclis Genel Kurulunda da doğru dürüst konuşulmadı, tartışılmadı. Daha
sonra referanduma gitti. Referandum adil ve eşit olmadı. Biriniz çıkın, evet,
eşit koşullarda referandum yapıldı deyin vicdanınızla. 
Devletin
yani benim vergilerimi -ben “hayır” kullandım- kullandınız. Eşitsiz şartlarda
yapıldı. Televizyonlarda muhalefet bir saat konuşurken siz on beş saat
konuştunuz, baskı yaptınız. Evet, şimdi çıkıp konuşuyorsunuz: “‘Evet’ diyenler
de makbul ‘hayır’ diyenlerde makbul.” Hayır, doğru söylemiyorsunuz. Siz
popülizm yaparak referandum boyunca “hayır” diyenleri terörle, teröristlerle
eşitlediniz, bunu yaptınız. Yapmadık filan demeyin. Şimdi iş işten geçti,
balkon konuşması yapıyoruz filan ama yarın yine aynı şeyleri yapacağız. 
Değerli
arkadaşlarım, sonuçta yapılan nedir biliyor musunuz? Sonuçta, bir süreden beri
fiilî olarak uygulanan bir sistemi, bir yapıyı, bir süreci -ki bu süreç
popülist, şoven, otoriter, keyfî, merkeziyetçi ve güvenlikçi politikalar-
resmîleştirdiniz ama meşrulaştıramadınız arkadaşlar. Bunu
meşrulaştıramayacaksınız. Bu millet nasıl kırk seneye yakın bir zamandan beri
12 Eylül Anayasası’nı tartışıyorsa bunu da tartışmaya devam edecek. 
Bakın,
değerli arkadaşlarım, siz 2014’ten itibaren yani Cumhurbaşkanının halk
tarafından, millet tarafından, seçmen tarafından seçilmesinden bu yana fiilî
olarak bir tek adam sistemini uyguluyorsunuz, yaptığınız şey budur. Özellikle
de 15 Temmuz darbe girişiminden sonra ilan edilen OHAL’le bu fiilî durumu bir
şekilde Anayasa kılıfına uydurarak en katı bir şekilde uyguluyorsunuz,
Anayasa’nın açık hükmüne rağmen uyguluyorsunuz. En son çıkarılan kanun hükmünde
kararnamelerde bile olağanüstü hâli ilgilendiren konuların dışındaki konularda
da siz hüküm getirdiniz, kanun getirdiniz, kanunlaştırdınız. Bunu yapmaya devam
ediyorsunuz. Öyle anlaşılıyor ki bundan sonra da Türkiye’yi bu şekilde
yöneteceksiniz. Bu yönetimi bu millet kabul etmeyecek. 
Yüzde
49-51, “Geçti, atı alan Üsküdar’ı geçti.” Geçmez arkadaşlar, bu konularda,
demokrasi konusunda, milletin tercihleri, talepleri konusunda, özgürlükler
konusunda, adalet konusunda, hukuk konusunda atı alan Üsküdar’ı geçemez, bunu
göreceksiniz en kısa zamanda. 
Değerli
arkadaşlarım, birkaç cümle de mağduriyetlerle ilgili söylüyorum. Bu çıkan kanun
hükmünde kararnamelerde ve diğer şekillerde ciddi mağduriyetler var, bu basit
bir konu değil. Cumhurbaşkanının söylediği herhâlde amacını aşmış bir laftır:
“Acımayın, acırsak acınacak duruma düşeriz.” Değerli arkadaşlar, acıma
hissinizi kaybetmişseniz gerçekten size söyleyecek hiçbir şey kalmadı. 
Acıyın
arkadaşlar, merhamet edin, acıyın ki acınacak duruma düştüğünüzde size
acıyanlar da olsun diyor, hepinizi saygıyla selamlıyorum. (CHP sıralarından
alkışlar)
BAŞKAN
– Teşekkür ederim.
Tasarının
tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

VERGİ KONULARINDA
KARŞILIKLI İDARİ YARDIMLAŞMA SÖZLEŞMESİNİN ONAYLANMASININ UYGUN BULUNDUĞUNA
DAİR KANUN TASARISI

MADDE 1- (1) Türkiye Cumhuriyeti
adına 3 Kasım 2011 tarihinde Cannes’te imzalanan “Vergi Konularında Karşılıklı
İdari Yardımlaşma Sözleşmesi”nin çekince ve beyanlarla birlikte onaylanması
uygun bulunmuştur.
BAŞKAN
– Maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
2’nci
maddeyi okutuyorum:

MADDE 2- (1) Bu Kanun yayımı
tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü
maddeyi okutuyorum:

MADDE 3- (1) Bu Kanun
hükümlerini Bakanlar Kurulu yürütür.
BAŞKAN
– 3’üncü maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, tasarının tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre veriyorum ve oylamayı başlatıyorum.
(Elektronik
cihazla oylama yapıldı)
BAŞKAN
– Toplantı yeter sayısı yoktur, birleşime beş dakika ara veriyorum.
Kapanma saati: 19.16 
BEŞİNCİ OTURUM
Açılma Saati: 19.25
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi Küpçü (Bolu), Fatma KAPLAN HÜRRİYET
(Kocaeli)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 87’nci Birleşiminin
Beşinci Oturumunu açıyorum.
372
sıra sayılı Kanun Tasarısı’nın tümünün açık oylamasında toplantı yeter sayısı
bulunamamıştı.
Şimdi
açık oylamayı tekrarlayacağım.
Oylama
için üç dakika süre veriyorum ve oylamayı başlatıyorum.
(Elektronik
cihazla oylamaya başlandı)
BAŞKAN
– Pusula veren sayın milletvekilleri lütfen Genel Kuruldan ayrılmasınlar,
okuyacağım pusulaları.
ÖZGÜR
ÖZEL (Manisa) – Pusula verilecekse yeniden verilecek.
BAŞKAN
– Yeni pusulalar tabii ki.
(Elektronik
cihazla oylamaya devam edildi)
BAŞKAN
– Vergi Kanunlarında Karşılıklı İdari Yardımlaşma Sözleşmesinin Onaylanmasının
Uygun Bulunduğuna Dair 372 sıra sayılı Kanun Tasarısı açık oylama sonucunu
okuyorum: 
“Kullanılan oy
sayısı:  211
Kabul:  211
(x)
 Kâtip Üye  Kâtip
Üye
 Fatma Kaplan
Hürriyet Fehmi Küpçü
 Kocaeli Bolu”
Böylelikle
tasarı kabul edilmiş ve kanunlaşmıştır. Hayırlı olsun diyorum.
Sayın
milletvekilleri, 2’nci sıraya alınan 358 sıra sayılı Kanun Tasarısı’nın
görüşmelerine başlayacağız.
3.- Türkiye Cumhuriyeti Çevre ve Orman
Bakanlığı ile Irak Cumhuriyeti Ulaştırma Bakanlığı Arasında Meteoroloji ve
Meteorolojik Araştırmalar Alanlarında Mutabakat Zaptının Onaylanmasının Uygun
Bulunduğuna Dair Kanun Tasarısı (1/606) ve Dışişleri Komisyonu Raporu (S.
Sayısı: 358)
BAŞKAN – Komisyon? Yok.
Ertelenmiştir.
3’üncü sıraya alınan 359 sıra sayılı Kanun Tasarısı’nın
görüşmelerine başlayacağız.
4.- Türkiye Cumhuriyeti Gümrük ve Ticaret
Bakanlığı ile Azerbaycan Cumhuriyeti Devlet Gümrük İdaresi Arasında Gümrük
Alanında Ortak Komite Kurulmasına İlişkin Mutabakat Zaptının Onaylanmasının
Uygun Bulunduğuna Dair Kanun Tasarısı (1/684) ve Dışişleri Komisyonu Raporu’nun
(S. Sayısı: 359)
BAŞKAN – Komisyon? Yok.
Ertelenmiştir.
Bundan
sonra da komisyonun bulunmayacağı anlaşıldığından, kanun tasarı ve teklifleri
ile komisyonlardan gelen diğer işleri sırasıyla görüşmek için, 4 Mayıs 2017
Perşembe günü, alınan karar gereğince, saat 14.00’te toplanmak üzere birleşimi
kapatıyorum. 
İyi
geceler diliyorum. 
Kapanma Saati: 19.31




(x) 354 S. Sayılı Basmayazı 15/3/2017 tarihli
82’nci Birleşim Tutanağı'na eklidir.


(x) Açık oylama kesin sonuçlarını
gösteren tablo tutanağa eklidir.


(x) 372 S.Sayılı Basmayazı tutanağa
eklidir. 


(x) Açık oylama kesin sonuçlarını
gösteren tablo tutanağa eklidir.




