


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















T.B.M.M.

TUTANAK DERGİSİ

CİLT : 18

38 inci Birleşim

19 . 12 . 1996  Perşembe



İÇİNDEKİLER

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A)  TEZKERELER VE ÖNERGELER

1. - Almanya'ya gidecek olan Devlet Bakanı
Lütfü Esengün'e, dönüşüne
kadar, Devlet Bakanı Ahmet CemilTunç'un vekâlet
etmesinin uygun görüldüğüne ilişkin
Cumhurbaşkanlığı tezkeresi (3/609)

2. - Kazakistan'a gidecek olan Devlet Bakanı
Namık Kemal Zeybek'e, dönüşüne kadar,
DevletBakanı IşılaySaygın'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/610)

3. - Kazakistan'a gidecek olan Devlet Bakanı
Nevzat Ercan'a, dönüşüne kadar, DevletBakanı
M. Salim Ensarioğlu'nun vekâlet etmesinin uygun görüldüğüne
ilişkin Cumhurbaşkanlığı tezkeresi
(3/611)

4. - Belçika'ya giden Sanayi ve Ticaret Bakanı
Yalım Erez'e, dönüşüne kadar, Devlet
Bakanı NafizKurt'un vekâlet etmesinin uygun görüldüğüne
ilişkin Cumhurbaşkanlığı tezkeresi
(3/612) 

5. - Almanya'ya gidecek olan Devlet Bakanı
Lütfü Esengün'e, dönüşüne
kadar, Devlet Bakanı Ahmet Cemil Tunç'un vekâlet
etmesinin uygun görüldüğüne dair tezkerenin
işlemden kaldırılmasına ilişkin
Cumhurbaşkanlığı tezkeresi (3/613)

6. - Yemen'e gidecek olan Enerji ve Tabiî KaynaklarBakanı
M. Recai Kutan'a, dönüşüne kadar, Devlet
Bakanı Fehim Adak'ın vekâlet etmesinin uygun
görüldüğüne ilişkin Cumhurbaşkanlığı
tezkeresi (3/614)

7.- Singapur'a gidecek olan Devlet Bakanı
Ayfer Yılmaz'a, dönüşüne kadar vekillik
etmesi uygun görülen Devlet Bakanı H. Ufuk Söylemez,
12 Aralık 1996 tarihinde yurtdışına
gideceğinden, bu tarihten itibaren, Sağlık Bakanı
Yıldırım Aktuna'nın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/615)

8. - Belçika'ya gidecek olan Devlet Bakanı
H. Ufuk Söylemez'e, dönüşüne kadar,
Devlet Bakanı Bekir Aksoy'un vekâlet etmesinin uygun
görüldüğüne ilişkin Cumhurbaşkanlığı
tezkeresi ((3/616)

9. - Belçika ve İrlanda'ya gidecek
olan Dışişleri Bakanı ve Başbakan
Yardımcısı Tansu Çiller'e. dönüşüne
kadar, Millî Savunma Bakanı Turhan Tayan'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/617)

10. - Belçika'ya gidecek olan Millî
Savunma Bakanı Turhan Tayan'a, dönüşüne
kadar, Devlet Bakanı Bekir Aksoy'un vekâlet etmesinin
uygun görüldüğüne ilişkin Cumhurbaşkanlığı
tezkeresi (3/618)

11. - İngiltere, Norveç ve Finlandiya'ya
gidecek olan DevletBakanı Gürcan Dağdaş'a,
dönüşüne kadar, Adalet Bakanı ŞevketKazan'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/619)

12. - Rusya Federasyonuna gidecek olan Devlet Bakanı
Ayfer Yılmaz'ın, dönüşüne kadar,
Devlet Bakanı H. Ufuk Söylemez'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/620)

13. - Rusya Federasyonuna gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Eğitim Bakanı Mehmet Sağlam'ın vekâlet
etmesinin uygun görüldüğüne ilişkin
Cumhurbaşkanlığı tezkeresi(3/621)

14. - Başbakan Necmettin Erbakan'ın,Mısır,
Libya ve Nijerya'ya yapacağı resmî ziyarete katılacak
milletvekillerine ilişkin Başbakanlık tezkeresi
(3/622)

B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1. - Tekirdağ Milletvekili Bayram Fırat
Dayanıklı ve 20 arkadaşının,
Trakya bölgesinde özellikle Çorlu ve Çerkezköy'deki
çarpık sanayileşmenin önlenmesi için
alınması gereken tedbirlerin belirlenmesi amacıyla
Meclis araştırması açılmasına
ilişkin önergesi (10/138)

V. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - Türkiye Büyük Millet Meclisi
Saymanlığının Nisan, Mayıs ve
Haziran 1996 Ayları Hesabına AitTürkiye Büyük
MilletMeclisi Hesaplarını İnceleme Komisyonu
Raporu (5/11) (S.Sayısı : 169)

2. - Türkiye BüyükMillet Meclisi Saymanlığının
Temmuz,Ağustos ve Eylül 1996 Ayları Hesabına
Ait Türkiye Büyük Millet Meclisi Hesaplarını
İnceleme Komisyonu Raporu (5/12) (S. Sayısı
: 170)

3. - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararname ve Millî Savunma Komisyonu Raporu (1/215) (S.
Sayısı : 23)

4. - Emniyet Teşkilatı Kanununun BirMaddesinde
Değişiklik Yapılmasına Dair 490 Sayılı
Kanun Hükmünde Kararname ve İçişleri
Komisyonu Raporu (1/217) (S. Sayısı : 132)

5. - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı : 164)

6. - 625 Sayılı Özel Öğretmen
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurulları Kanununun Bir Maddesinde Değişiklik
Yapılmasına Dair 326 Sayılı KanunHükmünde
Kararname ve Millî Eğitim, Kültür, Gençlik
ve Spor Komisyonu Raporu (1/71, 1/111) (S. Sayısı
: 168)

7. - 3065 Sayılı Katma Değer Vergisi
Kanununun 41 inci Maddesinin 1 ve 4 üncü Fıkralarının
Değiştirilmesi ile 60 ıncı Maddesine Bir
Fıkra Eklenmesine Dair Kanun Tasarısı ve
Plan ve Bütçe Komisyonu Raporu (1/512) (S. Sayısı
: 130)

8. - 5434 Sayılı Türkiye Cumhuriyeti
Emekli Sandığı Kanununun 20 nci Maddesinin 2
nci Fıkrasının Değiştirilmesine
ve Bu Maddeye 2 Fıkra Eklenmesine Dair Kanun Tasarısı
ve Plan ve Bütçe Komisyonu Raporu (1/527) (S.Sayısı
: 129)

9. - Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S.Sayısı
: 133)

VI.- SEÇİMLER

A) KOMİSYONLARDA AÇIK BULUNAN ÜYELİKLERE
SEÇİM

1. - Sanayi, Ticaret, Enerji, Tabiî Kaynaklar,
Bilgi ve Teknoloji Komisyonunda açık bulunan üyeliğe
seçim

VII. - SORULAR VE CEVAPLAR

A) YAZILI SORULAR VE CEVAPLARI

1. - Niğde Milletvekili Akın Gönen'in,
Bor-Akkaya Barajına karışan atık sular
için yapılan arıtma tesisinin ödenek
ihtiyacına ilişkin Başbakandan sorusu ve Maliye
Bakanı Abdüllatif Şener'in yazılı
cevabı (7/1312)

2.- Aydın Milletvekili Fatih Atay'ın,
özerk olan TÜBİTAK'ın siyasî denetim
altına alınmaya çalışıldığı
iddiasına ilişkin Başbakandan sorusu ve Devlet
Bakanı Sabri Tekir'in yazılı cevabı
(7/1605)

3. - Kütahya Milletvekili Emin Karaa'nın,
Kütahya İlinde hava kirliliğini önlemek için
alınacak tedbirlere ilişkin sorusu ve Çevre
Bakanı M. Ziyattin Tokar'ın yazılı
cevabı (7/1669)


I. - GEÇEN TUTANAK ÖZETİ

TBMM GenelKurulu saat 10.00'da açılarak
iki oturum yaptı.

18.12.1996 tarihli gelen kâğıtlarda
yayımlanan ve bastırılıp dağıtılan,
Sait Halim Paşa Yalısında Meydana Gelen Yangın
ve TurbanGenel Müdürlüğü ile İlgili
Yolsuzluk İddiaları Konusundaki (10/2) Esas Numaralı
Meclis Araştırması Komisyonunun 115 sıra
sayılı raporunun, gündemin “Özel
Gündemde Yer Alacak İşler” kısmında
yer almasına ve rapor üzerindeki görüşmelerin,
Genel Kurulun 24.12.1996 Salı günkü birleşiminde
yapılmasına ve görüşmelerin tamamlanmasına
kadar çalışma süresinin uzatılmasına
ilişkin Danışma Kurulu önerisi kabul edildi.

1997 Malî Yılı Genel ve Katma
Bütçeli İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu tasarıları (1/518, 1/519; 1/282, 3/414; 1/283,
3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150) üzerindeki görüşmeler
tamamlandı.

Ankara Milletvekili Agâh Oktay Güner,
Diyarbakır Milletvekili Ömer Vehbi Hatipoğlu'nun,
ileri sürmüş olduğu görüşten
farklı bir görüşü kendisine atfetmesi
nedeniyle bir açıklamada bulundu.

1997 Malî Yılı Genel ve Katma
Bütçeli İdareler Bütçe Kanunu Tasarıları
ile 1994 ve 1995 Malî Yılları Genel ve Katma
Bütçeli İdareler ve Kuruluşlar Kesinhesap
Kanunu tasarıları (1/518, 1/519; 1/282, 3/414; 1/283,
3/415; 1/492, 3/516; 1/493, 3/517) (S. Sayıları
: 134, 135, 103, 102, 151, 150) açık oya sunuldu;
oyların ayırımı sonucunda, kabul edilip
kanunlaştıkları açıklandı.

Başbakan Necmettin Erbakan, bütçenin
kabulü nedeniyle, GenelKurula bir teşekkür konuşması
yaptı.

Kanun tasarı ve tekliflerini görüşmek
için, 19 Aralık 1996 Perşembe günü
saat 15.00'te toplanmak üzere, birleşime 19.34'te son
verildi.

Mustafa Kalemli

Başkan

 Ünal Yaşar Fatih Atay

 Gaziantep Aydın

 Kâtip Üye Kâtip Üye


II.- GELEN KÂĞITLAR

19 . 12 . 1996 PERŞEMBE

Raporlar

1. - Cumhurbaşkanlığı 1995
Malî Yılı Kesinhesap Cetvelinin Sunulduğuna
İlişkin Cumhurbaşkanlığı
Genel Sekreterliği Tezkeresi ve Türkiye Büyük
Millet Meclisi Hesaplarını İnceleme Komisyonu
Raporu (3/446) (S. Sayısı : 172) (Dağıtma
tarihi : 19.12.1996) (GÜNDEME)

2. - Ceza Muhakemeleri Usulü Kanunu, Devlet
Güvenlik Mahkemelerinin Kuruluş ve Yargılama
Usulleri Hakkında Kanun ve Bu Kanunlarda Değişiklik
Yapan 18.11.1992 Tarih ve 3842 Sayılı Kanunda Değişiklik
Yapılmasına Dair Kanun Tasarısı ve
Adalet Komisyonu Raporu (1/543) (S. Sayısı : 175)
(Dağıtma tarihi : 19.12.1996) (GÜNDEME)

3. - Hâkim ve Savcı Adayları
Eğitim Merkezi Kuruluş ve Görevleri Hakkında
Kanunun İki Maddesinin Yeniden Düzenlenmesine DairKanun
Tasarısı ve Adalet Komisyonu Raporu (1/544) (S.
Sayısı : 176) (Dağıtma tarihi : 19.12.1996)
(GÜNDEME)

Yazılı Soru Önergeleri

1. - Bursa Milletvekili Ertuğrul Yalçınbayır'ın,
Bulgaristan göçmenlerinin konut ihtiyacına
ilişkin Devlet Bakanından yazılı soru
önergesi (7/1771) (Başkanlığa geliş
tarihi : 17.12.1996)

2. - Bursa Milletvekili Ertuğrul Yalçınbayır'ın,
limanların özelleştirilmesine ilişkin
Devlet Bakanından yazılı soru önergesi
(7/1772) (Başkanlığa geliş tarihi : 17.12.1996)

3. - Bursa Milletvekili Ertuğrul Yalçınbayır'ın,
Bursa Mustafakemalpaşa Belediyesi Elektrik İşletmesinde
çalışan bir personele ilişkin Enerji
ve Tabiî kaynaklar Bakanından yazılı
soru önergesi (7/1773) (Başkanlığa geliş
tarihi: 17.12.1996)

4. - Bursa Milletvekili Ertuğrul Yalçınbayır'ın,
zorunlu göçle gelen soydaşların Bulgaristan'da
geçen çalışma sürelerine ilişkin
Çalışma ve SosyalGüvenlik Bakanından
yazılı soru önergesi (7/1774) (Başkanlığa
geliş tarihi: 17.12.1996)

5. - Bursa Milletvekili Ertuğrul Yalçınbayır'ın,
Bursa Mustafakemalpaşa Belediyesinde memuriyetten çıkarılan
bir personel hakkındaki mahkeme kararının
uygulanmadığı iddiasına ilişkin
İçişleri Bakanından yazılı
soru önergesi (7/1775) (Başkanlığa geliş
tarihi: 17.12.1996)

6. - Bursa Milletvekili Ertuğrul Yalçınbayır'ın,
Bursa Orhaneli Termik Santralının, faaliyetlerinin
durdurulmasıyla ilgili mahkeme kararının
uygulanmadığı iddiasına ilişkin
Enerji ve Tabiî Kaynaklar Bakanından yazılı
soru önergesi (7/1776) (Başkanlığa geliş
tarihi : 17.12.1996)

7. - Ankara Milletvekili YılmazAteş'in,
Ankara Anakent ve Sakarya Belediyelerinde işten çıkarılan
işçilere ilişkin Çalışma
ve Sosyal Güvenlik Bakanından yazılı
soru önergesi (7/1777) (Başkanlığa geliş
tarihi : 17.12.1996)

8.- Adıyaman Milletvekili Celal Topkan'ın,
Şanlıurfa-Hilvan Kaymakamının konutuna
silahlı saldırıda bulunulduğu iddiasına
ilişkin İçişleri Bakanından yazılı
soru önergesi (7/1778) (Başkanlığa geliş
tarihi: 17.12.1996)

9. - İstanbul Milletvekili Bülent Akarcalı'nın,
T.D.İ. tarafından satın alınan bir
sit alanında kaçak yapılaşma olduğu
iddialarına ilişkin Başbakandan yazılı
soru önergesi (7/1779) (Başkanlığa geliş
tarihi : 11.12.1996)


BİRİNCİ OTURUM

Açılma Saati:15.00 

19 Aralık 1996 Perşembe 

BAŞKAN: Başkanvekili Yasin
HATİBOĞLU

KÂTİP ÜYELER: Kâzım
ÜSTÜNER (Burdur), Ahmet DÖKÜLMEZ (Kahramanmaraş)



BAŞKAN - Türkiye Büyük Millet
Meclisinin 38 inci Birleşimini açıyorum. 

ALİ OĞUZ (İstanbul) - Sayın
Başkan...

BAŞKAN - Buyurun efendim. 

ALİ OĞUZ (İstanbul) - Sayın
Başkan çoğunluğumuz var hemen başlayalım.


NİHAT MATKAP (Hatay) - Sayın Başkan
çoğunluk olup olmadığını muhakkak
takdir edecektir; ben öyle düşünüyorum.


BAŞKAN - Keşke, Başkanı
tereddüte düşürmeyecek derecede, İçtüzüğün
57 nci maddesinde tarif edilen ve tanımlanan manzara olsaydı;
yoklama yapmayı Başkanlık da istemezdi. Şunu
çok açık ifade edeyim: Başkanlar için
en yorucu işlem, yoklama yapmaktır; çünkü,
Başkan, 550 kez Divan üyesini dinler, sonra salona
göz gezdirir, varsa “var” yoksa “yok”
ifadesinde bulunur. Yoklama yapmak, Başkanların en
çok yıldığı bir iştir; ama,
keşke, tereddütü mucip olmayacak derecede katılım
olsaydı, o zaman yoklama yapma ihtiyacı duymazdım.


III. -YOKLAMA 

BAŞKAN - Sayın milletekilleri, ad okunmak
suretiyle yoklama yapılacaktır; Genel Kurul salonunda
hazır bulunan sayın üyelerin yüksek sesle
işaret buyurmalarını rica ediyorum. 

(Yoklama yapıldı) 

BAŞKAN - Sayın milletvekilleri, şu
an itibariyle toplantı yetersayımız yoktur.

Bir süre ara vereceğim; 20-25 kişiye
ihtiyacımız var. 

Sayın grup başkanvekilleri, yarım
saat süre yetiyor mu?

OĞUZHAN ASİLTÜRK (Malatya) - Yeter
Sayın Başkan.

BAŞKAN - Peki.

Yalnız, tabiî, bundan sonraki yoklamayı...

OĞUZHAN ASİLTÜRK (Malatya) - ANAP
Grup Başkanvekiline sorun; 5 dakika da dese, halledebilir.

BAŞKAN - Sayın Asiltürk, İçtüzük
gereği, bundan sonraki yoklamayı sonuna kadar yapmaya
mecburuz.

Efendim, grup başkanvekilleri, kaç dakika
ara istiyorsunuz?

EVREN BULUT (Edirne) - 15 dakika verin Sayın
Başkan.

MURAT BAŞESGİOĞLU (Kastamonu) -
15 dakika...

BAŞKAN - Saat 16.00'da yeniden toplanmak üzere,
birleşime ara veriyorum.

Kapanma Saati: 15.35


İKİNCİ OTURUM

Açılma Saati : 16.00

BAŞKAN : Başkanvekili Yasin
HATİBOĞLU

KÂTİP ÜYELER : Ahmet
DÖKÜLMEZ (Kahramanmaraş), Kâzım ÜSTÜNER
(Burdur)


BAŞKAN - Türkiye Büyük
Millet Meclisinin 38 inci Birleşiminin İkinci Oturumunu
açıyorum.

III. -YOKLAMA 

BAŞKAN - Ad okunmak suretiyle yeniden yoklama
yapılacaktır; sayın milletvekillerinin, Genel
Kurul salonunda bulunduklarını yüksek sesle
işaret buyurmalarını rica ediyorum.

(Yoklama yapıldı)

BAŞKAN - Sayın milletvekilleri, toplantı
yetersayımız vardır, görüşmelere
başlıyoruz. (RP sıralarından alkışlar)


Hayrola!.. Hayrola!..

550 sayın üyenin burada olma mecburiyeti
vardır; yani 200 kişiyle, alkışa
ihtiyaç yok diye düşünüyorum. (RP
sıralarından “Geliyorlar... Geliyorlar..”
sesleri)

Gündemdışı söz talebi
yok.

Gündemin “Başkanlığın
Genel Kurula Sunuşları” bölümüne
geçiyoruz.

Cumhurbaşkanlığı tezkereleri
vardır, sırasıyla okutuyorum efendim.

IV. - BAŞKANLIĞIN GENEL KURULA
SUNUŞLARI

A) TEZKERELER VE ÖNERGELER

1. - Almanya'ya gidecek olan Devlet Bakanı
Lütfü Esengün'e, dönüşüne
kadar, Devlet Bakanı Ahmet Cemil Tunç'un vekâlet
etmesinin uygun görüldüğüne ilişkin
Cumhurbaşkanlığı tezkeresi (3/609)

10.12.1996

Türkiye Büyük Millet Meclisi
Başkanlığına

Görüşmelerde bulunmak üzere,
12 Aralık 1996 tarihinde Almanya'ya gidecek olan Devlet
Bakanı Lütfü Esengün'ün dönüşüne
kadar; Devlet Bakanlığına, Devlet Bakanı
Ahmet Cemil Tunç'un vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel 

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum:

2. - Kazakistan'a gidecek olan Devlet Bakanı
Namık Kemal Zeybek'e, dönüşüne kadar,
Devlet Bakanı Işılay Saygın'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/610)

10.12.1996

Türkiye Büyük Millet Meclisi
Başkanlığına

Görüşmelerde bulunmak üzere,
13 Aralık 1996 tarihinde Kazakistan'a gidecek olan Devlet
Bakanı Namık Kemal Zeybek'in dönüşüne
kadar; Devlet Bakanlığına, Devlet Bakanı
Işılay Saygın'ın vekâlet etmesinin,
Başbakanın teklifi üzerine, uygun görülmüş
olduğunu bilgilerinize sunarım. 

 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

Sayın milletvekilleri, sunuşlarımız
epeyce fazla, tezkerelerin sayısı çok, Sayın
Divan Üyesinin oturarak okuması hususunu yüksek
müsaadelerinize sunuyorum: Kabul edenler... Kabul etmeyenler...
Kabul edilmiştir. 

Sayın milletvekilleri, biraz sükûnet
içre olursak, zannediyorum, okunanları takip etme
imkânımız olur. 

Diğer tezkereyi okutuyorum:

3. - Kazakistan'a gidecek olan Devlet Bakanı
Nevzat Ercan'a, dönüşüne kadar, DevletBakanı
M. Salim Ensarioğlu'nun vekâlet etmesinin uygun görüldüğüne
ilişkin Cumhurbaşkanlığı tezkeresi
(3/611)

10.12.1996

Türkiye Büyük Millet Meclisi
Başkanlığına

Görüşmelerde bulunmak üzere,
15 Aralık 1996 tarihinde Kazakistan'a gidecek olan Devlet
Bakanı Nevzat Ercan'ın dönüşüne
kadar; Devlet Bakanlığına, Devlet Bakanı
M.Salim Ensarioğlu'nun vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum:

4. - Belçika'ya giden Sanayi ve Ticaret
Bakanı Yalım Erez'e, dönüşüne
kadar, Devlet Bakanı NafizKurt'un vekâlet etmesinin
uygun görüldüğüne ilişkin Cumhurbaşkanlığı
tezkeresi (3/612) 

12.12.1996

Türkiye Büyük Millet Meclisi
Başkanlığına

12 Aralık 1996 tarihinde Belçika'ya
giden Sanayi ve Ticaret Bakanı E. Yalım Erez'in
dönüşüne kadar; Sanayi ve Ticaret Bakanlığına,
Devlet Bakanı Nafiz Kurt'un vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum:

5. - Almanya'ya gidecek olan Devlet Bakanı
Lütfü Esengün'e, dönüşüne
kadar, Devlet Bakanı Ahmet Cemil Tunç'un vekâlet
etmesinin uygun görüldüğüne dair tezkerenin
işlemden kaldırılmasına ilişkin
Cumhurbaşkanlığı tezkeresi (3/613)

13.12.1996

Türkiye Büyük Millet Meclisi
Başkanlığına

İlgi: 10 Aralık 1996 gün ve Kan.Kar:39-06-181-96-701
sayılı yazımız.

Görüşmelerde bulunmak üzere,
12 Aralık 1996 tarihinde Almanya'ya gidecek olan Devlet
Bakanı Lütfü Esengün'ün dönüşüne
kadar; Devlet Bakanlığına, Devlet Bakanı
Ahmet Cemil Tunç'un vekâlet etmesi, İlgi yazıyla
uygun görülmüştü.

Devlet Bakanı Lütfü Esengün'ün
söz konusu seyahatten sarfınazar etmesi sebebiyle,
İlgi yazının işlemden kaldırılmasının,
Başbakanın teklifi üzerine, uygun görülmüş
olduğunu bilgilerinize sunarım. 

 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum:

6. - Yemen'e gidecek olan Enerji ve Tabiî
KaynaklarBakanı M. Recai Kutan'a, dönüşüne
kadar, Devlet Bakanı Fehim Adak'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/614)

10.12.1996

Türkiye Büyük Millet Meclisi
Başkanlığına

Doğalgaz alımı konusunda görüşmelerde
bulunmak üzere, 11 Aralık 1996 tarihinde Yemen'e gidecek
olan Enerji ve Tabiî Kaynaklar Bakanı M.Recai Kutan'ın
dönüşüne kadar; Enerji ve Tabiî Kaynaklar
Bakanlığına, Devlet Bakanı Fehim Adak'ın
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım. 

 Süleyman Demirel

 Cumhurbaşkanı 

BAŞKAN - Bilgilerinize sunulmuştur. 

Diğer tezkereyi okutuyorum:

7.- Singapur'a gidecek olan Devlet Bakanı
Ayfer Yılmaz'a, dönüşüne kadar vekillik
etmesi uygun görülen Devlet Bakanı H. Ufuk Söylemez,
12 Aralık 1996 tarihinde yurtdışına
gideceğinden, bu tarihten itibaren, Sağlık Bakanı
Yıldırım Aktuna'nın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/615)

10.12.1996

Türkiye Büyük Millet Meclisi
Başkanlığına 

İlgi: 5 Aralık 1996 gün ve Kan.
Kar: 39-06-170-96-681 sayılı yazımız.

Dünya Ticaret Örgütü Birinci
Bakanlar Konferansına katılmak üzere, 7 Aralık
1996 tarihinde singapur'a gidecek olan Devlet Bakanı Ayfer
Yılmaz'ın dönüşüne kadar; Devlet
Bakanlığına, Devlet Bakanı H. Ufuk Söylemez'in
vekâlet etmesi, ilgi yazıyla uygun görülmüştü.


Devlet Bakanı H. Ufuk Söylemez, 12 Aralık
1996 tarihinde yurtdışına gideceğinden,
bu tarihten itibaren Devlet Bakanlığına, Sağlık
Bakanı Yıldırım Aktuna'nın
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım. 

 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum: 

8. - Belçika'ya gidecek olan Devlet Bakanı
H. Ufuk Söylemez'e, dönüşüne kadar,
Devlet Bakanı Bekir Aksoy'un vekâlet etmesinin uygun
görüldüğüne ilişkin Cumhurbaşkanlığı
tezkeresi ((3/616)

10.12.1996

Türkiye Büyük Millet Meclisi
Başkanlığına

Görüşmelerde bulunmak üzere,
12 Aralık 1996 tarihinde Belçika'ya gidecek olan
Devlet Bakanı H. Ufuk Söymez'in dönüşüne
kadar; Devlet Bakanlığına Devlet Bakanı
Bekir Aksoy'un vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım. 

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

Diğer önergeyi okutuyorum: 

9. - Belçika ve İrlanda'ya gidecek
olan Dışişleri Bakanı ve Başbakan
Yardımcısı Tansu Çiller'e, dönüşüne
kadar, Millî Savunma Bakanı Turhan Tayan'ın
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/617)

10.12.1996

Türkiye Büyük Millet Meclisi
Başkanlığa 

Görüşmelerde bulunmak üzere,
12 Aralık 1996 tarihinden itibaren Belçika ve İrlanda'ya
gidecek olan Dışişleri Bakanı ve Başbakan
Yardımcısı Prof. Dr. Tansu Çiller'in
dönüşüne kadar; Dışişleri
Bakanlığı ve Başbakan Yardımcılığına,
Millî Savunma Bakanı Turhan Tayan'ın vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.


 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum:

10.- Belçika'ya gidecek olan Millî
Savunma Bakanı Turhan Tayan'a, dönüşüne
kadar, Devlet Bakanı Bekir Aksoy'un vekâlet etmesinin
uygun görüldüğüne ilişkin Cumhurbaşkanlığı
tezkeresi (3/618)

10.12.1996

Türkiye Büyük Millet Meclisi
Başkanlığına

1996 NATO Savunma Bakanları Sonbahar Toplantısına
katılmak üzere, 16 Aralık 1996 tarihinde Belçika'ya
gidecek olan Millî Savunma Bakanı Turhan Tayan'ın
dönüşüne kadar; Millî Savunma Bakanlığına
Devlet Bakanı Bekir Aksoy'un vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım. 

 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

Diğer tezkereyi okutuyorum: 

11. - İngiltere, Norveç ve Finlandiya'ya
gidecek olan Devlet Bakanı Gürcan Dağdaş'a,
dönüşüne kadar, Adalet Bakanı Şevket
Kazan'ın vekâlet etmesinin uygun görüldüğüne
ilişkin Cumhurbaşkanlığı tezkeresi
(3/619)

10.12.1996

Türkiye Büyük Millet Meclisi
Başkanlığına

11 Aralık 1996 tarihinden itibaren İngiltere,
Norveç ve Finlandiya'ya gidecek olan Devlet Bakanı
Gürcan Dağdaş'ın dönüşüne
kadar; Devlet Bakanlığına, Adalet Bakanı
Şevket Kazan'ın vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım. 

 Süleyman Demirel 

 Cumhurbaşkanı

BAŞKAN - Bilgilerinize sunulmuştur.

Diğer önergeyi okutuyorum: 

12. - Rusya Federasyonuna gidecek olan Devlet
Bakanı Ayfer Yılmaz'ın, dönüşüne
kadar, Devlet Bakanı H. Ufuk Söylemez'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/620)

14.12.1996

Türkiye Büyük Millet Meclisi
Başkanlığına

Görüşmelerde bulunmak üzere,
17 Aralık 1996 tarihinde Rusya Federasyonuna gidecek olan
Devlet Bakanı Ayfer Yılmaz'ın dönüşüne
kadar; Devlet Bakanlığına, Devlet Bakanı
H.Ufuk Söylemez'in vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım. 

 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

13. - Rusya Federasyonuna gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
EğitimBakanı Mehmet Sağlam'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/621)

14 Aralık 1996

Türkiye Büyük Millet Meclisi
Başkanlığına

Görüşmelerde bulunmak üzere,
17 Aralık 1996 tarihinde Rusya Federasyonuna gidecek olan
Dışişleri Bakanı ve Başbakan Yardımcısı
Prof. Dr. Tansu Çiller'in dönüşüne
kadar; Dışişleri Bakanlığı
ve Başbakan Yardımcılığına,
Millî Eğitim Bakanı Prof. Dr. Mehmet Sağlam'ın
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım. 

 Süleyman Demirel

 Cumhurbaşkanı

BAŞKAN - Bilgilerinize sunulmuştur. 

Sayın milletvekilleri, bir Meclis araştırması
önergesi vardır; okutuyorum:

B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ

1.- Tekirdağ Milletvekili Bayram Fırat
Dayanıklı ve 20 arkadaşının,
Trakya bölgesinde özellikle Çorlu ve Çerkezköy'deki
çarpık sanayileşmenin önlenmesi için
alınması gereken tedbirlerin belirlenmesi amacıyla
Meclis araştırması açılmasına
ilişkin önergesi (10/138)

Türkiye Büyük Millet Meclisi
Başkanlığına

Trakya ve bilhassa Çorlu-Çerkezköy
civarında, son yıllarda çok hızlı
bir sanayileşme olgusu yaşanmaktadır. İstanbul'un
bir alt bölgesi durumunda olan Trakya'daki plansız
ve programsız sanayileşmenin önüne bir
türlü geçilememektedir. Plansız ve düzensiz
sanayileşme sonucu, tarımsal alanların tahribi
de tehlikeli boyutlardadır. 

Trakya'da ve bilhassa Çorlu-Çerkezköy
bölgesindeki çarpık sanayileşmenin önüne
geçilebilmesi için, alınması gereken
tedbirlerin araştırılması amacıyla,
Anayasamızın 98 ve İçtüzüğümüzün
104 ve 105 inci maddeleri gereği bir Meclis araştırmasının
açılmasını arz ederim. 

Bayram Fırat Dayanıklı (Tekirdağ)

Fevzi Aytekin (Tekirdağ)

Mustafa İlimen (Edirne)

Necdet Tekin (Kırklareli)

Ayhan Gürel (Samsun)

Yalçın Gürtan (Samsun)

Cafer Tufan Yazıcıoğlu (Bartın)

Ali Günay (Hatay)

Hasan Gemici (Zonguldak)

Tahsin Boray Baycık (Zonguldak)

Erdoğan Toprak (İstanbul)

Mehmet Aydın (İstanbul)

Mehmet Büyükyılmaz (Adana)

M. Hadi Dilekçi (Kastamonu)

Çetin Bilgir (Kars)

A. Turan Bilge (Konya)

Metin Şahin (Antalya)

Hikmet Sami Türk (Trabzon)

Aydın Tümen (Ankara)

M. Cihan Yazar (Manisa)

Mustafa Güven Karahan (Balıkesir)

Gerekçe: 

Trakya, Marmara Bölgesinin diğer kesimleri
gibi, hızlı bir sanayileşme sürecine
girmiş ve sanayileşme açısından
İstanbul'un bir alt bölgesi durumuna gelmiştir.


Özellikle, tekstil, deri ve boya gibi çevreyi
kirleten ve doğal su kaynaklarının yoğun
kullanımına yol açan sanayilerin Trakya'ya
göçü hızla devam etmektedir. 

Türkiye'nin, Gümrük Birliğine
girmesiyle birlikte, Trakya, sanayileşme açısından
daha da cazip hale gelmiştir. Sanayiin plansız ve
düzensiz gelişmesi, fabrikaların su arıtma
tesislerinin eksik veya yetersiz olması çevre kirliliğinin
artmasına sebep olmakta, Trakya'nın yeraltı
ve yerüstü su rezervlerinin kapasitesinin üzerinde
kullanılmasına yol açmaktadır. Çevrelerindeki
artan kirlilik, bu kuruluşların arıtma tesislerinin
kontrolünün de yetersiz kaldığını
göstermektedir. 

Hızlı ve plansız sanayileşme
sonucunda, Trakya'nın orman ve bitki örtüsündeki
değişim, Türkiye genelinde olduğu gibi olumsuz
yönde etkilenmektedir. Verimli tarım topraklarının
üzerine kurulan sanayi, hem sulanabilir tarım topraklarını
azaltmaktadır hem de erozyona karşı mücadele
çalışmalarını etkisiz kılmaktadır.


Sanayiin ve özellikle tekstil sektörünün
Trakya'ya göçü, yoğun bir nüfus göçünü
de beraberinde getirmektedir. Bu, kentleşme açısından,
kültürel uyum sorunlarının artmasına,
gecekondulaşmanın yoğunlaşmasına
ve asayiş probleminin artışına neden
olmaktadır. 

Türkiye ekonomisine katkısı inkâr
edilmez olan Trakya yöresinin, daha düzenli, planlı,
programlı bir sanayileşme sürecine girebilmesi,
çevre kirliliğini önleyici tedbirlerin alınabilmesi,
tarım topraklarının işgalinin önüne
geçilebilmesi, ekonomideki verimliliğini artırabilmesi,
sanayiin, planlı ve programlı bir şekilde
gelişmesiyle sağlanabilir. 

BAŞKAN - Önerge, gündemde yerini
alacak ve Meclis araştırması açılıp
açılmaması konusundaki öngörüşme,
sırasında yapılacaktır.

Türkiye Büyük Millet Meclisi Hesaplarını
İnceleme Komisyonunun iki raporu vardır; ayrı
ayrı okutup, bilgilerinize sunacağım.

169 sıra sayılı Raporu okutuyorum:

V. - KANUN TASARI VE TEKLİFLERİYLE
KOMİSYONLARDAN                 GELEN DİĞER İŞLER

1. - Türkiye Büyük Millet Meclisi
Saymanlığının Nisan, Mayıs ve
Haziran 1996 Ayları Hesabına Ait Türkiye Büyük
Millet Meclisi Hesaplarını İnceleme Komisyonu
Raporu (5/11) (S.Sayısı : 169) (1)

Türkiye Büyük Millet Meclisi
Başkanlığına

 Nisan 1996 ayı başında hazinenin

 Ziraat Bankasına olan borcu : -11 538 339
000

 Nisan-Mayıs-Haziran 1996 aylarında

 Ziraat Bankasının aldığı
para : +2 843 031 295 000

 Toplam : 2 831 492 956 000

 Nisan-Mayıs-Haziran 1996 aylarında

 Ziraat Bankasının harcadığı
para : -1 009 266 859 000

 Temmuz 1996 başında mevcut para : 1
822 226 097 000

Türkiye Büyük Millet Meclisi Saymanlığının
Nisan-Mayıs-Haziran 1996 aylarına ait hesapları
incelendi;

Nisan 1996'da Hazinenin Ziraat Bankasına olan
11 538 339 000 TL borcu ile Nisan-Mayıs-Haziran 1996 aylarında
Hazineden 2 843 031 295 000 TL alınarak Bankadaki hesaba
yatırılan meblağ, cem'an, 2 831 492 956 000
TL olduğu, mevcuttan sarf olunan 1 009 266 859 000 TL tenzil
edildikten sonra Temmuz 1996 başında Bankadaki kasa
mevcudunun 1 822 226 097 000 TL'den ibaret olduğu Saymanlıktaki
defterlerle sarf evrakının birbirine uygun bulunduğu
görülmüştür.

Genel Kurulun Bilgisine arz edilmek üzere Yüksek
Başkanlığa sunulur.

 Başkan

 Mehmet Altan Karapaşaoğlu 

 Bursa  

 ve Komisyon üyeleri

BAŞKAN - Bilgilerinize sunulmuştur.

Şimdi, 170 sıra sayılı
raporu okutuyorum:

2. - Türkiye Büyük Millet Meclisi
Saymanlığının Temmuz, Ağustos ve
Eylül 1996 Ayları Hesabına Ait Türkiye
Büyük Millet Meclisi Hesaplarını İnceleme
Komisyonu Raporu (5/12) (S.Sayısı : 170) (2)

 

Türkiye Büyük Millet Meclisi
Başkanlığına

 Temmuz 1996 ayı başında mevcut
para : 1 822 226 097 000

 Temmuz-Ağustos-Eylül 1996 aylarında

 Ziraat Bankasının aldığı
para : + 3 069 304 734 000

 Toplam : 4 891 530 831 000

 Temmuz-Ağustos-Eylül 1996 aylarında

 Ziraat Bankasının harcadığı
 para : - 3 567 544 792 000

 Ekim 1996 başında bankada mevcut para
: 1 323 986 039 000

Türkiye Büyük Millet Meclisi Saymanlığının
Temmuz-Ağustos-Eylül 1996 aylarına ait hesapları
incelendi;

Temmuz 1996'da Ziraat Bankasındaki 1 822 226
097 000 TL.mevcudu ile Temmuz-Ağustos-Eylül 1996 aylarında
Hazineden 1 069 304 734 000 TL.  alınarak bankadaki hesaba
yatırılan meblağ cem'an 4 891 530 831 000 TL.
olduğu, mevcuttan sarf olunan 3 567 544 792 000 TL. tenzil
edildikten sonra, Ekim 1996 başında kasa mevcudunun
1 323 986 039 000 TL'den ibaret olduğu, Saymanlıktaki
defterlerle sarf evrakının birbirine uygun bulunduğu
görülmüştür. 

Genel Kurulun bilgisine arz edilmek üzere Yüksek
Başkanlığa sunulur.

 Başkan

 Mehmet Altan Karapaşaoğlu 

 Bursa  

 ve Komisyon üyeleri

BAŞKAN - Bilgilerinize sunulmuştur.

Sayın milletvekilleri, Başbakanlığın,
Anayasanın 82 nci maddesine göre verilmiş bir
tezkeresi vardır; okutup, oylarınıza sunacağım:

IV. - BAŞKANLIĞIN GENEL KURULA
SUNUŞLARI (Devam)

A) TEZKERELER VE ÖNERGELER (Devam)

14. - Başbakan Necmettin Erbakan'ın,
Mısır, Libya ve Nijerya'ya yapacağı resmî
ziyarete katılacak milletvekillerine ilişkin Başbakanlık
tezkeresi (3/622)

Türkiye Büyük Millet Meclisi
Başkanlığına

2-8 Ekim 1996 tarihleri arasında görüşmelerde
bulunmak üzere, bir heyetle birlikte Mısır,
Libya ve Nijerya'ya yapacağım resmî ziyarete,
ekli listede adları yazılı milletvekillerinin
de katılmaları uygun görülmüştür.

Anayasamızın 82 nci maddesine göre
gereğini arz ederim. 

 Prof. Dr. Necmettin Erbakan

 Başbakan

Liste: 

Sıddık Altay (Ağrı)

H. Hüseyin Ceylan (Ankara)

Alaaddin Sever Aydın (Batman)

Ahmet Uyanık (Çankırı)

Mustafa Baş (İstanbul)

Haluk Yıldız (Kastamonu)

Recep Kırış (Kayseri)

Veysel Candan (Konya)

Kadir Bozkurt (Sinop)

İ. İlhan Sungur (Trabzon)

Yusuf Bacanlı (Yozgat)

BAŞKAN - Oylarınıza sunuyorum:
Kabul edenler... Kabul etmeyenler...

M. İSTEMİHAN TALAY (İçel)
- Kabul edilmemiştir.

BAŞKAN - Efendim, müsaade buyurun... 

Anlaşılmadı... (ANAP, DSP ve
CHP sıralarından gürültüler “Anlaşıldı”
sesleri)

Müsaade buyurun...

Tezkereyi tekrar oylarınıza sunuyorum...


NİHAT MATKAP (Hatay) - Olmadı!.. Olmadı
Sayın Başkan!..

BAŞKAN - Sayın milletvekilleri... Efendim,
müsaade buyurun saydırayım... Müsaade
buyurun...

NİHAT MATKAP (Hatay) - Acele etmeyin, dışarıdakiler
gelsin de öyle sayın!..

BAŞKAN - Sayın milletvekilleri, oyları
saydıracağım. (Gürültüler) 

Sayın milletvekilleri, Sayın Başbakanın
seyahatiyle ilgili bir tezkere; yani... 

ERCAN KARAKAŞ (İstanbul) - Anlaşıldı
efendim!.. Anlaşıldı!.. (RP sıralarından
“neyin oylaması, hangi tezkere” sesleri.)

BAŞKAN - Sayın milletvekilleri “bir
daha söyler misiniz anlaşılmadı, hangi
tezkere” diye soruyorlar .

ERCAN KARAKAŞ (İstanbul) - Size yakışmıyor!..

BAŞKAN - Sayın milletvekillerinin neye
oy vereceklerini bilmeleri lazım.

MURAT BAŞESGİOĞLU (Kastamonu) -
Karar yetersayısının aranmasını
istiyoruz Sayın Başkan.

NİHAT MATKAP (Hatay) - Olmadı... Size
yakışmadı Sayın Başkan...

BAŞKAN - Değerli millevekilleri... Müsaade
buyurun... (RP sıralarından “hangi seyahat
oylanıyor” sesleri.)

Bakın, bu taraftan ses geliyor “hangi
seyahat” diye soruyorlar. (DSP, ANAP ve CHP sıralarından
gürültüler.)

ERCAN KARAKAŞ (İstanbul) -Anlaşıldı
efendim...

BAŞKAN - Sayın Başbakanın
Mısır, Libya ve Nijerya seyahatiyle ilgili tezkere.
O seyahate iştirak eden sayın milletvekillerinin
isimlerini okuttum. 

Şimdi, bu tezkereyi oylarınıza
sunuyorum: Kabul edenler...

HİKMET ULUĞBAY (Ankara) -Karar yetersayısının
aranmasını istiyoruz Sayın Başkan.

BAŞKAN - Karar yetersayısının
aranması talebi var, dikkate alacağım. 

Sayın lütfen...

NİHAT MATKAP (Hatay) -Sayın Başkan,
10 dakika daha bekleyin!..

BAŞKAN - Sayar mısınız...

NİHAT MATKAP (Hatay) - Sayın Başkan,
bütün arkadaşlar buna tanık oldu. Buradaki
arkadaşlar milletvekili. Bu, Meclise hiç yakışmadı...

BAŞKAN - Sayın Matkap, rica ediyorum,
siz bari söylemeyin... 

ERCAN KARAKAŞ (İstanbul) - Biraz daha
bekleyelim Sayın Başkan, belki gelen olur!

İBRAHİM GÜRDAL (Antalya) - Müsaade
ederseniz, saat 16.00 uçağı da gelsin İstanbul'dan!

BAŞKAN - Efendim, karar yetersayısını
dikkate alacağım. Müsaade buyurun, sayayım.

...Kabul etmeyenler... Karar yetersayısı
yoktur.

MEHMET GÖZLÜKAYA (Denizli) - İtiraz
ediyoruz Sayın Başkan.

BAŞKAN - Efendim, şimdi saydık...
İstirham ederim... (Gürültüler)

LÜTFİ YALMAN (Konya) - Yeni gelenleri
saymadınız.

BAŞKAN - İstirham ederim efendim...


MEHMET GÖZLÜKAYA (Denizli) - Yanlış
saydınız Sayın Başkan.

BAŞKAN - Efendim rica ediyorum... Yapmayın...
Yapmayın Gözlükaya.

NİHAT MATKAP (Hatay) - Sayın Başkan,
tutumunuz hakkında söz istiyorum. Hakkaniyet ölçülerine
göre yönetin Meclisi.

BAŞKAN - Sayın milletvekilleri, oylamaya
sundum, talebi dikkate alarak oylamayı yaptım, karar
yetersayımız yoktur; saat 17.00'de toplanmak üzere
birleşime ara veriyorum.


Kapanma Saati: 16.50




ÜÇÜNCÜ OTURUM

Açılma Saati : 17.05

BAŞKAN : Başkanvekili Yasin HATİBOĞLU 

KÂTİP ÜYELER : Zeki ERGEZEN (Bitlis), Kâzım
ÜSTÜNER(Burdur) 

BAŞKAN - Sayın milletvekilleri, Türkiye Büyük
Millet Meclisinin 38 inci Birleşiminin Üçüncü
Oturumunu açıyorum. 

IV. - BAŞKANLIĞIN GENEL KURULA SUNUŞLARI (Devam)

A) TEZKERELER VE ÖNERGELER (Devam)

14. - Başbakan Necmettin Erbakan'ın, Mısır,
Libya ve Nijerya'ya yapacağı resmî ziyarete katılacak
milletvekillerine ilişkin Başbakanlık tezkeresi
(3/622) (Devam)

BAŞKAN - Bir tezkerenin oylaması esnasında,
karar yetersayısının aranılması
istenmiş ve karara yetersayı bulunamamış
idi. 

Şimdi, tezkereyi oylarınıza sunacağım
ve karar yetersayısını arayacağım.


Tezkereyi oylarınıza sunuyorum: Kabul edenler...


Efendim, lütfen... Yerlerinize oturur musunuz... Bulduğunuz
bir yere oturun. Lütfen...

NECMİ HOŞVER (Bolu) -Beyefendi, yerinize geçmeyin;
şurada durun da Sayın Başkan saysın...

BAŞKAN - Yok efendim, bizim başka işimiz yok;
bir daha sayarız; yeter ki, beyler, istedikleri zaman girip
çıksınlar!.. 

Kabul etmeyenler... Karar yetersayısı vardır;
tezkere kabul edilmiştir. 

NECMİ HOŞVER (Bolu) - Bizim bütçeciler
de olmasa, ne yapacaksınız!..

BAŞKAN - Sayın milletvekilleri, gündemin “Seçimler”
kısmına geçiyoruz. 

VI. - SEÇİMLER

A) KOMİSYONLARDA AÇIK BULUNAN ÜYELİKLERE
SEÇİM

1. - Sanayi, Ticaret, Enerji, Tabiî Kaynaklar, Bilgi ve
Teknoloji Komisyonunda açık bulunan üyeliğe
seçim

BAŞKAN - Sanayi, Ticaret, Enerji, Tabiî Kaynaklar,
Bilgi ve Teknoloji Komisyonunda boş bulunan ve Doğru
Yol Partisi Grubuna düşen 1 üyelik için
Trabzon Milletvekili Yusuf Bahadır aday gösterilmiştir.


Oylarınıza sunuyorum: Kabul edenler... Kabul etmeyenler...
Kabul edilmiştir. 

Hayırlı olsun. 

Sayın milletvekilleri, gündemin “Kanun Tasarı
ve Teklifleriyle Komisyonlardan Gelen Diğer İşler”
kısmına geçiyoruz devam ediyoruz. 

V. - KANUN TASARI VE TEKLİFLERİYLE KOMİSYONLARDAN

GELEN DİĞER İŞLER (Devam)

3. - 926 Sayılı Türk Silahlı Kuvvetleri
Personel Kanununa Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporu (1/215) (S. Sayısı
: 23)

BAŞKAN - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararnameye İlişkin kanun tasarısının
müzakeresine kaldığımız yerden başlayacağız.

Komisyon?.. Yok.

Müzakeresi ertelenmiştir.

4. - Emniyet Teşkilatı Kanununun Bir Maddesinde Değişiklik
Yapılmasına Dair 490 Sayılı Kanun
Hükmünde Kararname ve İçişleri Komisyonu
Raporu (1/217) (S. Sayısı : 132)

BAŞKAN - Emniyet Teşkilatı Kanununun Bir Maddesinde
Değişiklik Yapılmasına Dair 490 Sayılı
Kanun Hükmünde Kararnameye ilişkin kanun tasarısının
müzakeresine başlayacağız.

Komisyon?.. Yok.

Müzakeresi ertelenmiştir.

5. - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararname ve
Millî Eğitim, Kültür, Gençlik ve Spor
Komisyonu Raporu (1/218) (S. Sayısı : 164)

BAŞKAN - Millî Eğitim Bakanlığının
Teşkilat ve Görevleri Hakkında Kanunun Bir Maddesinde
Değişiklik Yapılmasına İlişkin
492 Sayılı Kanun Hükmünde Kararnameye
ilişkin kanun tasarısının müzakeresine
başlayacağız.

Komisyon?.. Yok.

Müzakeresi ertelenmiştir.

6. - 625 Sayılı Özel Öğretmen Kurumları
Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararname ile 625 Sayılı Özel Öğretim
Kurulları Kanununun Bir Maddesinde Değişiklik
Yapılmasına Dair 326 Sayılı Kanun
Hükmünde Kararname ve Millî Eğitim, Kültür,
Gençlik ve Spor Komisyonu Raporu (1/71, 1/111) (S. Sayısı
: 168)

BAŞKAN - 625 Sayılı Özel Öğretim
Kurumları Kanunu ile 222 Sayılı İlköğretim
ve Eğitim Kanununun Bazı Hükümlerinin Değiştirilmesi
Hakkında 254 Sayılı Kanun Hükmünde
Kararnameye ilişkin kanun tasarısının
müzakeresine başlayacağız.

Komisyon?.. Yok.

Müzakeresi ertelenmiştir.

7. - 3065 Sayılı Katma Değer Vergisi Kanununun
41 inci Maddesinin 1 ve 4 üncü Fıkralarının
Değiştirilmesi ile 60 ıncı Maddesine Bir
Fıkra Eklenmesine Dair Kanun Tasırısı
ve Plan ve Bütçe Komisyonu Raporu (1/512) (S.  Sayısı
: 130)

BAŞKAN - 3065 Sayılı Katma Değer Vergisi
Kanununun 41 inci Maddesinin 1 ve 4 üncü Fıkralarının
Değiştirilmesi ile 60 ıncı Maddesine Bir
Fıkra Eklenmesine Dair Kanun Tasarısının
müzakeresine başlayacağız.

Komisyon?.. Yok.

Müzakeresi ertelenmiştir.

8. - 5434 Sayılı Türkiye Cumhuriyeti Emekli
Sandığı Kanununun 20 nci Maddesinin 2 nci Fıkrasının
Değiştirilmesine ve Bu Maddeye 2 Fıkra Eklenmesine
Dair Kanun Tasarısı ve Plan ve Bütçe
Komisyonu Raporu (1/527) (S. Sayısı : 129)

BAŞKAN - 5434 Sayılı Türkiye Cumhuriyeti
Emekli Sandığı Kanununun 20 nci Maddesinin 2
nci Fıkrasının Değiştirilmesine
ve Bu Maddeye 2 Fıkra Eklenmesine Dair Kanun Tasarının
müzakeresine başlayacağız. 

Komisyon?.. Yok. 

Müzakeresi ertelenmiştir. 

9. - Tüketicinin Korunması Hakkında Kanunun
Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133) (1)

BAŞKAN- Tüketicinin Korunması Hakkında
Kanunun Bazı Maddelerinde Değişiklik Yapılmasına
Dair 31.7.1996 Tarihli ve 4159 Sayılı Kanunun müzakeresine
başlıyoruz. 

Komisyon?.. Hazır.

Hükümet?.. Hazır. 

Komisyon ve Hükümet yerlerini aldılar.  

Komisyon raporunun okunup okunmaması hususunu oylarınıza
sunacağım: Komisyon raporunun okunması hususunu
kabul edenler... Kabul etmeyenler... Raporun okunması kabul
edilmemiştir. 

İSMET ÖNDER KIRLI (Balıkesir) - Hem kabul etmeye
hem de kabul etmemeye el kaldırıyorsunuz; nasıl
oluyor?!

SALİH KAPUSUZ (Kayseri) - Bal gibi olur. 

BAŞKAN - Efendim, Komisyon raporunun okunup okunmaması
hususunu oya sundum; Heyet de, raporun okunmasını
kabul etmedi, ne yapayım yan?..

İBRAHİM GÜRDAL (Antalya) - Sayın Başkan,
aynı sayıda el kaldırdılar; bir daha
sorun. 

BAŞKAN - Peki Sayın Gürdal, bir daha sorayım
efendim.

Biraz önce, Yüksek Heyetinize arz ve takdim ettiğim,
Komisyon raporunun okunup okunmaması hususunu tekrar oylayacağım:
Okunmasını kabul edenler... Kabul etmeyenler_ Kabul
edilmemiştir.

Sayın milletvekilleri, kanun üzerinde gruplar adına
söz taleplerini alıyorum; ilk talepte bulunan DSP
Grubu adına Sayın Türk.

Demokratik Sol Parti Grubu adına Sayın Hikmet Sami
Türk Beyi kürsüye davet ediyorum.

Sayın Türk, buyurun. (DSP sıralarından
alkışlar)

DSP GRUBU ADINA HİKMET SAMİ TÜRK (Trabzon)
- Sayın Başkan, değerli milletvekilleri; Tüketicinin
Korunması Hakkında Kanunun Bazı Maddelerinde
Değişiklik Yapılmasına Dair 31.7.1996
Tarih ve 4159 sayılı Kanun, Anayasanın 89
uncu maddesine göre, Cumhurbaşkanınca bir daha
görüşülmek üzere geri gönderildiği
için, ikinci kez Yüce Meclisin gündeminde yer
alıyor. Kanunun konusu, yazılı basındaki
promosyon kampanyalarının sınırlanması
ve getirilen hükümlere aykırı hareket
edenler hakkında uygulanacak idarî para cezaları
ile diğer önlemlerin belirtilmesidir.(Gürültüler)

BAŞKAN - Sayın Türk, bir dakikanızı
rica edebilir miyim; ben, sürenizi durdurdum.

Sayın milletvekilleri, burada, gerçekten, etkisi
ve etkinliği itibariyle çok yaygın olan bir
kanun görüşülüyor ve bir değerli
arkadaşımız, görüşlerini ifade
buyuruyorlar. Sükûnetle dinler misiniz... Lütfen...

YAHYA ŞİMŞEK (Bursa) - Sayın Başkan,
Sayın Bakanlar ayakta. 

MEHMET BÜYÜKYILMAZ (Adana) - Onu, ayakta olanlara söyleyin
Sayın Başkan.

BAŞKAN - Efendim, ben Genel Kurula söylemek durumundayım;
yani, ayaktakilerine ayrı, oturanlara ayrı söylecek
halim yok.

Sayın milletvekilleri; lütfen... Rica ediyorum efendim_
Koltuklarınızda bir iki saat oturma lütfunda
bulunur musunuz. Koltukları beğenmiyorsanız;
lütfen, Başkanlığa bildirin; rahat oturabileceğiniz,
uzun süre oturabileceğiniz koltuk tedarik edelim!.. Rica
ediyorum...

Efendim, buyurun; ben, sürenizi başlattım.

HİKMET SAMİ TÜRK (Devamla) - Teşekkür
ederim Sayın Başkan. 

Değerli milletvekilleri, Fransızca bir sözcük
olan ve aslında, ilerleme, yükselme, terfi anlamına
gelen promosyon, satışların artırılması
ve geliştirilmesi için kullanılan tekniklerin
tümünü ifade eden bir terim olarak kullanılmaktadır.


Gazeteler, zengin ve doğru haberleri, olaylara ışık
tutan yorumlarıyla okuyucu kazanırlar. Bunun yanında,
birçok gazete, satışlarını artırmak
ve okuyucu çevresini genişletmek için, birtakım
ek edimlerin sunulmasını da içeren yöntemler
uygulamaktadır; yazılı basında “promosyon”
sözcüğüyle bu yöntemler kastedilmektedir.
Gazeteyle birlikte, dergi, kitap, harita, poster, bayrak, afiş
gibi kültürel ürünler sunmaktan başlayan
bu ek edimler, gazetenin belirli bir süre satın alındığını
kanıtlayan kuponların biriktirilmesiyle edimlerin,
büyük kitap ve ansiklopedilere kadar gitmesi sonucunu
doğurmaktadır. 

Türkiye'de, gazeteler, promosyon yoluyla, okuyucularına
çok değerli eserler kazandırmışlardır.
Bu sayede, çok değerli ansiklopediler, birçok
evin kütüphanesinde baş köşeyi süslemektedir.
Bütün bunlar, gazeteciliğin niteliğine uygun,
son derece yararlı kültürel hizmetlerdir. Genel
olarak okuma, özel olarak gazete ve dergi okuma alışkanlığının
çok yaygın olmadığı ülkemizde,
bu yoldan, hem gazetelerimiz satışlarını
artırmış hem de insanlarımızda
okuma zevki gelişmiştir; ancak, bir süre sonra,
kültürel alandaki promosyon yeterli görülmemiş
ve gazetecilikle hiç ilgisi olmayan; örneğin,
makarna veya deterjan gibi besin veya temizlik maddeleri; çatal,
tabak, bıçak, tencere gibi mutfak eşyası;
televizyon, çamaşır makinesi, buzdolabı
gibi dayanıklı tüketim maddeleri; bisiklet,
otomobil gibi taşıma araçları verilmeye,
hatta, emekli maaşı gibi hizmetler vaat edilmeye
başlanmıştır. Basın mesleğinde
olağan sayılamayacak bu tür ek edimlerin değeri
arttıkça, kupon biriktirme süresi uzamakta,
hatta, okuyuculardan “katılma payı” veya
“katkı payı” adı altında
ayrı, nakdî ödemeler istenmektedir. 

Bu arada, farklı zamanlarda başlayan ayrı
ayrı kampanyaların birlikte yürütüldüğü,
böylelikle, okuyucuların bir kampanyada vaat edilen
ürünü alamadan, ikinci, üçüncü
veya daha fazla kampanyalarla promosyon yapan gazetelere bağımlı
duruma geldiği görülmektedir. 

Öte yandan “promosyon” adıyla verilen ürünlerin
her zaman piyasadaki benzerleriyle aynı kalitede olmadıkları,
bazen düşük kalitede veya vaat edilenden farklı
markada ürünlerin ya da eskimiş modellerin verildiği,
yaygın şikâyetlerin ortak konusudur. Bazen
de, vaat edilen ürünlerin tesliminde gecikme veya başka
güçlüklerle karşılaşılmakta
ve aylarca kupon biriktiren okuyucular hayal kırıklığına
uğramaktadır. 

Bu gelişmeyle birlikte, gazete okuyucusu profili de değişmekte
ve gazeteyi, sadece kupon kesmek için satın alan
yeni bir tüketici tipi ortaya çıkmaktadır.
Tüketici tercihlerini böylesine saptıran ve sınaî
ürünlerin olağan dağıtım kanallarını
değiştiren bu gelişmeyi sağlıklı
olarak nitelendirmek olanağı yoktur.

Günümüzde ulaştığı boyutlarıyla,
promosyon işi yozlaşmış; gazeteler değişik
sınaî ürünlerin pazarlayıcısı
durumuna gelmiştir. 

Halen, promosyon kuponu verip vermediklerine göre, ülke
düzeyinde yayım yapan günlük gazete fiyatlarının
5 bin ilâ 150 bin Türk Lirası arasında
değişmesi, hem sözünü ettiğimiz gelişmenin
hem promosyon kampanyalarının nasıl finanse
edildiğinin bir göstergesidir.

Promosyon kampanyaları, bu boyutlarıyla, Borçlar
Kanununun 48 inci, Türk Ticaret Kanununun 56 ncı maddeleri
anlamında, bir haksız rekabet oluşturmaktadır.
Haksız rekabet, bazen, doğrudan doğruya yanlış
veya yanıltıcı vaatlerle aldatılan
tüketiciye, yani okuyucuya; bazen, promosyon konusu sınaî
ürünlerin asıl satıcılarına;
bazen, gazetecilikle bağdaşmayan promosyon ürünü
vermeyi mesleğin ilkelerine ve geleneklerine aykırı
gören rakip basın kuruluşlarına karşı
yapılmaktadır. Bu sıraya göre, promosyon
kampanyalarında, sık sık, Türk Ticaret
Kanununun 57 nci maddesinin, özellikle, üçüncü,
beşinci ve onuncu bentlerinin ihlal edildiği söylenebilir.
Böyle bir haksız rekabetin, zayıf durumdaki
işletmeleri olumsuz yönde etkileyeceği, basında
tekelleşmeyi hızlandırdığı,
böylelikle, rekabetin sınırlanmasına
yol açtığı ortadadır. 

Burada, Rekabetin Korunması Hakkında Kanuna işlerlik
kazandırmak üzere, 54 üncü Hükümetin
Programında en kısa zamanda oluşturulacağı
belirtilen Rekabet Kurulunun, artık, daha fazla gecikmeksizin,
bir an önce kurulması zorunluluğuna bir kez daha
işaret etmek isteriz. 

Promosyon kampanyalarındaki olumsuz gidişi önlemek
ve bu kampanyaları promosyon savaşlarına dönüşmekten
kurtarmak için, zaman zaman basın kuruluşları
arasında yapılan centilmenlik anlaşmalarından
hiçbiri kalıcı olmamıştır.
Örgütsüz ve yeterince bilinçlenmemiş
bireysel tüketiciler ise yasal haklarını korumak
ve haksız rekabet davalarını açmakta
çekingen davranmaktadır. Zaten, çoğu
zaman, bu davaların takibi için yapılacak
masraf, elde edilecek sonucun üzerindedir. Bu durumda, yazılı
basındaki promosyon kampanyaları konusunda ayrı
bir düzenleme yapılması ve promosyon kampanyalarının,
yeniden, kültürel ürün boyutlarına
indirgenmesi, ilke olarak doğrudur. 

Anayasanın 167 nci maddesine göre, para, kredi, sermaye,
mal ve hizmet piyasalarının sağlıklı
ve düzenli işlemelerini sağlayıcı
ve geliştirici tedbirleri almak; 172 nci maddeye göre,
tüketicileri koruyucu ve aydınlatıcı
tedbirleri almak, tüketicilerin kendilerini koruyucu girişimlerini
teşvik etmek devletin görevidir.

Şimdiye değin, Sanayi ve Ticaret Bakanlığı,
Tüketicinin Korunması Hakkında Kanunun verdiği
yetkiye dayanarak, yazılı basın kuruluşları
tarafından düzenlenen promosyon kampanyalarıyla
ilgili iki tebliğ çıkarmıştır.
Halen yürürlükte olan ve Resmî Gazetenin
10 Temmuz 1996 tarihli mükerrer sayısında yayımlanan
tebliğ, oldukça ayrıntılı hükümler
içermektedir. 

Tebliğe aykırı hareket edenler hakkında
Türk Ceza Kanununun 526 ncı maddesinin uygulanması
öngörülmüştür; fakat, bu tebliğ,
özellikle yaptırım bakımından
yetersiz görülmüş olmalı ki, promosyon
kampanyaları, şimdi, Tüketicinin Korunması
Hakkında Kanuna eklenen bazı hükümlerle
yasal düzenleme konusu yapılmaktadır. Sözü
geçen tebliğin bazı hükümlerini bünyesine
alan 31.7.1996 tarih ve 4159 sayılı Kanun, Yüce
Meclisten yoğun tartışmalar arasında geçmişti.
Sayın Cumhurbaşkanı da, Anayasanın
89 uncu maddesi uyarınca, geri gönderme yazısında,
kanunun 2 nci ve 3 üncü maddelerinin Anayasanın
9 uncu ve 28 inci maddelerine aykırı olduğuna
işaret etmiştir. 

Ne var ki, Sanayi, Ticaret, Enerji, Tabiî Kaynaklar, Bilgi
ve Teknoloji Komisyonumuz, Sayın Cumhurbaşkanının
uyarısını dikkate almamış ve
kanunun bütün maddelerini, hiçbir değişiklik
yapmaksızın, olduğu gibi kabul etmiştir.
Öyle anlaşılıyor ki, Komisyon, Anayasanın
89 uncu maddesi uyarınca, ikinci bir geri göndermeye
meydan vermemek için bu yola gitmiştir. 

Cumhurbaşkanının uyarısını
böyle değerlendirmek ve yanlışta ısrar
etmek doğru değildir. Hangi vesileyle olursa olsun, yanlışı
düzeltmek bir erdemdir. Gerçekten, gündemdeki
kanun, tüketiciyi koruyucu hükümlerden çok,
basını cezalandırmaya yönelik hükümler
getirmiştir; çünkü, bu hükümlere
aykırı hareket edenler için öngörülen
500 milyon lira tutarındaki idarî para cezası,
ülke düzeyinde yayım yapan gazeteler için
10 milyar liraya ulaşmaktadır. Aykırılığın
devamı halinde verilecek periyodik idarî para cezası,
her sayı için 1 milyar lira olarak belirlenmiştir.
Bu cezalar, en güçlü gazeteleri dahi sarsacak
kadar yüksektir. Üstelik, bu kadar yüksek cezalar,
yargı kararıyla değil, siyasal bir makam olan
Sanayi ve Ticaret Bakanlığınca verilecektir.
Bu, verilecek cezaların haklılığını,
daha başlangıçta tartışma konusu
yapacak ve kararın arkasında siyasal etkilerin,
ilgili gazeteyi ezme amacının aranmasına
yol açacak bir yöntemdir. Gerçi, Tüketicinin
Korunması Hakkında Kanunun 26 ncı maddesine
göre, bu cezalara karşı yetkili idare mahkemesinde
itiraz olanağı vardır; ancak, bu itiraz, Bakanlıkça
verilen cezanın yerine getirilmesini durdurmaz. İtiraz
üzerine idare mahkemesince verilen kararlar da kesindir.

Görüldüğü gibi, getirilen düzenlemenin
sakıncaları, asıl kanunun sistemi içinde
daha da artmaktadır. 

Aslında, bu konuda yapılması gereken şey,
para cezaları hakkındaki kararı, Bakanlığın
başvurusu üzerine, tüketici mahkemelerine bırakmaktır.
Böyle bir düzenleme, Anayasanın 2 nci maddesinde
belirtilen hukuk devleti ilkesine daha uygun olurdu; ancak, gündemdeki
kanun, bağımsız bir yasa olarak gelmediği,
Tüketicinin Korunması Hakkında Kanunun sistemi
içerisinde verilen her türlü para cezası
idarî nitelikte olduğu için, hiç değilse,
ceza miktarlarının, makul bir düzeye indirilmesi
gerekir. En azından böyle bir değişiklik
yapılmadığı takdirde, sözü
edilen yüksek para cezaları, Anayasanın 28
inci maddesiyle güvence altına alınan basın
özgürlüğünü tehdit eder boyutlarda
kalacaktır. Kanun, Yüce Meclisten, bu haliyle geçerse,
son günlerde basına karşı düşünülen
tedbirlerin bir parçası olarak değerlendirilecektir.

Öte yandan, kanunun başka hatalı ve eksik yönleri
de vardır. Bunların başlıcalarını
şöyle sıralayabiliriz:

1. Kanunun 1 inci maddesiyle getirilen düzenleme, Tüketicinin
Korunması Hakkında Kanunun 11 inci maddesine eklenmektedir.
Oysa, o madde, ortak nokta olarak “Süreli Yayınlar”
başlığını taşımakla
birlikte, abonelik sözleşmesiyle ilgilidir. Yasa tekniği
bakımından, getirilen düzenlemenin, Tüketicinin
Korunması Hakkında Kanuna (11/a) biçiminde
yeni bir madde olarak eklenmesi ya da 11 inci maddenin (a) ve
(b) gibi iki bende ayrılması daha uygun olurdu.


2. Bu düzenlemede, promosyon olarak dağıtılabilecek
kültürel ürünler arasında ansiklopediye
de yer veren bir sıralamadan sonra, ürün değeri
ve kampanya süresiyle ilgili bir sınırlama
getirilmektedir. Özellikle süre itibariyle konulan 60
günlük sınırlama, değerli eserlerin
dağıtılması için yeterli değildir.
60 günlük süre içerisinde, hangi ansiklopediyi
dağıtabilirsiniz? 

3. Kanunda, promosyon kampanyası çerçevesindeki
taahütlerin yerine getirilmesini güvence altına
almaya yönelik hiçbir hüküm yoktur. Oysa,
Sanayi ve Ticaret Bakanlığınca çıkarılan
her iki tebliğde, bu konu, kefaletname ya da banka teminat
mektubu temelinde düzenlenmiş bulunmaktaydı.
Bu önemli eksiklik de, yeni kanunun amacının,
tüketiciyi korumaktan çok, yazılı basını
cezalandırmak olduğunu göstermektedir. 

4. Kanunda, halen devam eden kampanyalarla ilgili bir geçiş
dönemi hükmüne, bir geçici maddeye yer verilmemiştir.
Bu eksiklik de, halen, bu kampanyaları yürüten
yazılı basın kuruluşları ile
üretici işletmeler ve okuyucular arasındaki
ilişkilerde çeşitli sıkıntılar
yaratabilecek bir durumdur. 

Sayın milletvekilleri, açıkladığımız
nedenlerle, kanunun, yazılı basında sağlıklı
bir rekabeti gerçekleştirecek ve tüketicinin
korunmasını sağlayacak biçimde düzenlenmesi
gerekir. Biz, bu amaçla, esas bakımından
eleştirdiğimiz dört konuyla ilgili değişiklik
önergelerimizi, Türkiye Büyük Millet Meclisi
Başkanlığına sunmuş bulunuyoruz.
İktidar partilerinin, bu önergelerimizi desteklemelerini,
basını cezalandırmaya yönelik, hukuka
ve Anayasaya aykırı tutumlarında ısrar
etmemelerini, yanlışlarını düzeltmek
ve eksiklerini tamamlamak erdemini göstermelerini bekliyoruz.


Bu anlayış içerisinde, Demokratik Sol Parti
Grubu adına ve şahsım adına, Yüce
Meclisi saygıyla selamlıyorum. (DSP, CHP ve ANAP
sıralarından alkışlar) 

BAŞKAN - Sayın Türk, teşekkür ediyorum
efendim.

Cumhuriyet Halk Partisi Grubu adına, Sayın Yılmaz
Ateş. (CHP sıralarından alkışlar)


Sayın Ateş, buyurun. 

CHP GRUBU ADINA YILMAZ ATEŞ (Ankara) - Sayın Başkan,
sayın milletvekilleri; şahsım ve Cumhuriyet
Halk Partisi Grubu adına Yüce Meclisi saygı
ve sevgiyle selamlıyorum.

Sayın milletvekilleri, Türkiye'nin, aşması
gereken yığınla sorunu varken, Hükümetin,
gazetelerin promosyon konusunu, Sayın Cumhurbaşkanının
veto gerekçesini de dikkate almadan, yeniden Meclis gündemine
getirmesini hayretle ve ibretle karşılıyoruz.
Bunu, Yüce Meclisimize getirip dayatmalarını
neden hayretle, ibretle karşıladığımızı,
İktidarın asıl amacının ne
olduğunu Yüce Meclise arz etmek istiyorum.

HASAN KARAKAYA (Uşak) - Esnaflar istiyor.

YILMAZ ATEŞ (Devamla) - Bu yasal düzenlemenin altında
yatan amaç, promosyona çekidüzen vermek değildir.
Promosyona çekidüzen vermek amacıyla, bu yılın
ocak ayında bir düzenleme getirilmiştir. Bu
düzenlemeden önce, basın kuruluşlarının
da görüşü alınmış, Türkiye
için uygun olan İngiltere modeli benimsenmiş;
bu modele göre de, taahhüdünü yerine getirmeyen
basın-yayın kurumlarına bir yaptırım
gücü uygulanması yoluna gidilmiştir. 

Durum bu iken, Sayın Hükümet yetkilileri, bu
yasanın öngördüğü, Tüketicinin
Korunması Hakkında Kanuna göre kurulması
gereken tüketici mahkemelerini kurmamıştır.


Siyasî İktidarın mensubu olan Sanayi ve Ticaret
Bakanı, padişahta dahi görülmeyen yetkilerle
donatılarak bir yasal düzenlemeye gidilmiştir.
Bakanı, hem savcı hem yargıç, hem
tetikçi hem infazcı yapan bir yasal düzenlemenin
bir örneğini, çağdaş dünyanın
demokratik ülkelerinde görme olanağı yoktur;
olsa olsa, Humeyni'nin İran'ında, Saddam'ın
Irak'ında ve Talibanların Afganistan'ında
görülebilir.

HACI FİLİZ (Kırıkkale) - Tetikçi
ne demek, tetikçi?!.

YILMAZ ATEŞ (Devamla) - Biz, bu kürsüde, bunun
yargısız infaz olduğunu söylerken, Hükümeti
oluşturan siyasî partiler buna itibar etmemişlerdi.


Sayın Cumhurbaşkanının veto gerekçesine
bir baktığımız zaman durum şudur.
Sayın Cumhurbaşkanı, veto gerekçesinde
şunları belirtmektedir: Yeni kanunla, cezalar büyük
oranda artırılmakta ve âdeta, yargısız
infaz yoluna gidilmekte, önce, her sayı için
1 milyar lira para cezası uygulanmakta ve daha sonra mahkemeye
başvurulması kabul edilmektedir. Bu durum, kanunun
aynı amaca yönelik maddeleri arasında çelişki
oluşturmaktadır. 

Öğretide de kabul edildiği gibi, suçların
hangisinin diğerinden daha ağır olduğunu tayinde
çeşitli ölçüler ileri sürülmüştür.
Kanun koyucunun her suç için öngördüğü
cezaya, suçun topluma verdiği zarara, zararın
kişiye veya topluma karşı oluşuna, suçlu
iradenin kasıt ve taksir durumuna ve her birinin yoğunluk
derecesine, ihlal edilen hakkın önemine, husule gelen
neticenin vahimliğine göre suçların ağırlığının
tayini teklif edilmektedir. Bu esaslar göz önünde
bulundurulduğunda, getirilen cezaların basın
hürriyetini geniş çapta zedeleyeceği düşünülmektedir.

4077 sayılı Tüketicinin Korunması Hakkında
Kanunda, çıkacak her türlü ihtilaflara
bakacak ihtisas mahkemesi niteliğinde tüketici mahkemeleri
kurulmuşken, temel ilkelere aykırı fahiş
bir   cezanın uygulanmasının bağımsız
mahkemeler yerine siyasî bir makama bırakılması,
basın için siyasî bir baskı oluşturacaktır.

Kaldı ki, Ceza Muhakemeleri Usulü Kanununa göre,
iddia makamı ile karar makamı ayrı ayrı
kişilerce yürütülmektedir. Davayı
açan ve suçlayan cumhuriyet savcısı
olduğu halde, kararlar, bağımsız mahkemelerde
hâkimlerce verilmektedir. Getirilen düzenlemede ise,
cezayı belirleyecek olan ile uygulayan, hem savcı
hem hâkim konumuna getirilmiş yargı dışında
bir  kişi olmaktadır. 

Sayın milletvekilleri, bu gerekçeler çok
açık; bunu biz de söyledik, Sayın Cumhurbaşkanı
da bunu Yüce Meclise sunmuş durumda; ama, iktidar partileri,
Hükümet, bunu dikkate almadan, bir süreden beri
basının üzerinde bir terör estirmektedir.


Önce, bir basın yasa tasarısı adı
altında kamuoyuna bir tasarı taslağı
sunuldu, kamuoyundan tepki gelince, Hükümet “yok
böyle bir tasarı” dedi; ama, sonradan, Hükümetin
hazırladığı, Adalet Bakanlığı
mühürlü bu kanun tasarısı kamuoyuna
sunulunca da geri çark etmek konumunda kaldı.

Arkasından, bütün sorunlar ortada dururken, basın
hakkında bir genel görüşme talebi geldi,
ondan da bir sonuç alınamayınca, şimdi,
yeniden, tüketicinin korunması adı altında,
basın özgürlüğüne ağır
darbeler indiren, basın özgürlüğünü
ortadan kaldıran, Sanayi Bakanını hem yargıç
hem savcı hem infazcı yapan bir kanun tasarısı
Meclisimizin gündemine gelmiş bulunmaktadır.

Sayın milletvekilleri, oysa, Türkiye'nin şu
anda üzerinde durması gereken, Türkiye Büyük
Millet Meclisinin ele alması gereken yığınla
sorunu vardır. Türkiye'nin şu anda en acil sorunlarından
biri çeteler savaşıdır, terördür,
yeraltı dünyası ile siyasetçinin ilişkileridir;
bu karanlık ilişkileri gün ışığına
çıkarmaktır; hatta hatta, ortaya çıkan
karanlık ilişkilerin faillerini bağımsız
yargıya teslim etmektir. Güneydoğuda -polisimizle,
askerimizle- oluk gibi akan kanın durdurulması sorunu
vardır, enflasyon vardır, çalışanların
insanca yaşayabilecekleri bir gelire kavuşturulmaları
sorunu vardır, yine, Avrupa gümrük birliğine
ve Anayasaya uyum yasaları sorunu vardır.

Sayın milletvekilleri, bütün bu sorunlar varken,
basının durumu nedir? Basının içinde
bulunduğu durum, promosyon dediğimiz durum, bütün
bu sorunları aşan bir ciddî noktada mıdır;
değildir. Basının şu andaki durumu şudur:
Promosyon başlamadan önce gazetelerimizin günlük
tirajı 2 milyon dolayındaydı, promosyondan
sonra ise, şu anda 5 milyon dolayındadır.
Buna uygun olarak da basında istihdam artırılmış,
oluşturulan yeni sistemle basınımız
çalışmalarını sürdürmektedir.
Gecikmeler ve kalite düşüklüğü olmakla
beraber, esas olarak, okura taahhüdünü yerine getiremeyecek
ölçüye varacak bir aksama da görülmemektedir.

Durum bu iken, İktidarın, promosyonu yeniden ele
almasının gerçek amacı, basını
kuşatmak, susturmak, teslim almak ve basın özgürlüğüne
tuzak kurmaktan doğan, kaynaklanan anlayışından
ileri gelmektedir.

Sayın Başbakan, bu amacını hiç
de gizlemedi; daha, Hükümet Programı üzerindeki
görüşmeler devam ederken, eleştirileri yanıtlamak
üzere Türkiye Büyük Millet Meclisi kürüsüne
gelen Sayın Başbakan, aynen şu tehdidi savuruyordu:
“Şimdi, bakın, takip edin, o gazeteler üç
gün sonra bizi nasıl methetmeye başlayacaklar;
göreceksiniz. Takip edin hele, bir methetmesinler de göreyim.
'Ödeyin şu bankalara borçlarınızı'
dediğimiz zaman ne olacak halleri. Türkiye'de öyle
bir basın durumu var ki, efendim, isterseniz yargı
var, üç senede yargıdan bir sonuç aldığınız
yok; neye yarar o yargı, neye yarar. Onun için,
hep beraber, 'basın davaları bir ayda sonuçlanacak'
diye kanuna bir madde koyacağız.”

Sayın milletvekilleri, şimdi, bu kürsüden
ben de Sayın Başbakana sormak istiyorum, basın
için bunu düşünüyorsunuz da, basın
davalarını bir ayda sonuçlandıracak
yasal düzenlemeyi getirmeyi düşünüyorsunuz
da, 46 gündür Türkiye'yi ayağa kaldıran
bu Susurluk skandalı için ne düşünüyorsunuz?..
Bırakın sonuçlandırmayı, daha
soruşturma bile açtıramadınız,
soruşturma bile açmadınız. (CHP ve
DSP sıralarından alkışlar, RP sıralarından
gürültüler)

“Fasa fiso” dediniz, altında ezildiniz; çark
ettiniz...

CAFER GÜNEŞ (Kırşehir) - Anlayamamışsınız...

YILMAZ ATEŞ (Devamla) - “Çeteleri ortaya çıkaracağız”
dediniz; basın davalarını bir ayda sonuçlandırmayı
amaçlayan bu gayretinizi, 46 gündür, çetelerin
“Ç” si için gösteremediniz. “TOFAŞ”
dediniz, “TEDAŞ” dediniz, “örtülü
ödenek” dediniz, araştırma önergeleri
verdiniz; ama, sonra, üstünü örtme gayretine
girdiniz, üstünü örtüyorsunuz da. “Adil
düzen” dediniz; ne çabuk da, bu çete düzeninin,
soygun düzeninin, yolsuzluk düzeninin bekçiliğine
soyundunuz, üniformalarını giymeye soyunuyorsunuz!..

OSMAN PEPE (Kocaeli) - İSKİ'yi unutma!..

YILMAZ ATEŞ (Devamla) - Ne var şu İSKİ'de;
gel konuşalım! Ne var İSKİ'de! herkes
hesabını verdi. Mercümek aklandığı
zaman yargının bağımsızlığına
inanıyorsunuz!  Geçmişte ne Sosyaldemokrat
Halkçı Partinin ne de Cumhuriyet Halk Partisinin
bir tek üyesinden Genel Başkanına kadar, il
başkanına kadar bu İSKİ davasından
ceza yemiş bir tek yöneticisi yoktur, bir tek gün
cezası yoktur (CHP sıralarından “Bravo”
sesleri, alkışlar) ama, siz, bu yolsuzlukların,
hırsızlıkların hesabını
nasıl vereceksiniz, nasıl örtüyorsunuz
bunları; gelin, önce, bunun hesabını
 verin! (RP sıralarından gürültüler)

BAŞKAN - Sayın Ateş, siz, lütfen, konuyu
işler misiniz...

SALİH KAPUSUZ (Kayseri) - Konuya gelecek şimdi!..

BAŞKAN - Müsaade buyurun efendim.

YILMAZ ATEŞ (Devamla) - Konu, sizi çok rahatsız
ediyor; ama, ne yapalım, kaderiniz bu; sizin de, bu yolsuzluklara
kol kanat germekten başka gayretiniz yok.

SALİH KAPUSUZ (Kayseri) - Hükümet, içerideki
ve dışarıdaki çetelerin hepsinin üzerine
gidiyor.

YILMAZ ATEŞ (Devamla) - Sayın milletvekilleri, bu
Hükümet, gazetelerin hangi yayınlarından,
hangi yazdıklarından rahatsız olmaktadır;
onu, Yüce Meclisin bilgilerine arz etmek istiyorum: 

Gazeteler, Mercümek'i yazdı; yalan mı yazdı;
bundan, niye rahatsız oluyorsunuz? 

Bosna-Hersek için topladığınız
paraları içeride kullandığınızı
yazdılar. 

“Faize karşıyız, kaldıracağız”
dediniz, partinin paralarını dahi götürüp
yüksek faiz veren bankalarda batırdınız.


“Faizi kaldıracağız, rantiyeciye karşıyız”
dediniz; bir gecede faizi 12 puan artırarak, rantiyecilerin
cebine trilyonlar akıttınız. Basın
bunları yazdı. 

“İktidara gelince Avrupa Gümrük Birliği
Sözleşmesini yırtıp atacağız”
dediniz; ama, iktidara gelince de “aman, ne güzelmiş”
dediniz.

“İsrail ile yapılan anlaşmayı
yırtıp, atarız” dediniz; ama, iktidara
geldiğinizin ertesi günü İsrail ile ikinci
anlaşmayı imzaladınız. 

Çekiç Güç'e “işgal ordusu”
dediniz, “büyük Ermenistan gücü”
dediniz; ama, iktidara gelir gelmez, bugüne kadar görülmediği
şekilde, beş ay gibi bir süreye uzattınız.
(RP sıralarından “Çekiç Güç
gidiyor” sesi) 

“Olağanüstü hali kaldıracağız”
dediniz; ama, olağanüstü hale devam ediyorsunuz.


“Çekiç Güç'ü kaldırıyoruz”
diyorsunuz; ama Çekiç Güç'ü kaldırmıyorsunuz;
Amerika'dan gelen talimata uyuyorsunuz. (CHP sıralarından
alkışlar)

CAFER GÜNEŞ (Kırşehir) - Herkesi kendiniz
gibi zannetmeyin!..

YILMAZ ATEŞ (Devamla) - Sayın Çiller'e “gâvur
gelini” dediniz, “Müslüman düşmanı”
dediniz, “başını eteğiyle örtüyor”
dediniz; ama, sizinle hükümet ortağı olduktan
sonra da “o bir hanımefendidir; ak sütten çıkmış
ak kaşık kadar temizdir” dediniz...

BAŞKAN - Sayın Ateş... Sayın Ateş...

YILMAZ ATEŞ (Devamla) - ...basın bunu yazdı;
şimdi, siz...

BAŞKAN - Sayın Ateş, sürenizi durdurdum;
bir dakikanızı...

ALİ OĞUZ (İstanbul) - Ayıp değil
mi?!

BAŞKAN - Müsaade buyurun efendim... Sayın Oğuz...

YILMAZ ATEŞ (Devamla) - Siz söylerken niye ayıp
olmuyor da biz söylerken ayıp oluyor!..  

ALİ OĞUZ (İstanbul) - Ayıp, ayıp!...

BAŞKAN - Sayın Oğuz... Sayın Oğuz...

YILMAZ ATEŞ (Devamla) - Bunları siz söylediniz;
utanıyorsanız söylemeseydiniz...

ALİ OĞUZ (İstanbul) - Sen utan! Sen utan bunları
söylediğin için!

BAŞKAN - Sayın Ateş, ben, sürenizi durdurdum
efendim... Müsaade buyurun...

YILMAZ ATEŞ (Devamla) - Beyefendi, o zaman utanacak söz
söylemeyin bundan sonra!..

BAŞKAN - Sayın Ateş... Sayın Oğuz...


Efendim, ben, uyarmak için, sayın hatibin süresini
durdurdum.

Sayın Ateş, biz, şimdi, bir promosyon meselesini
tartışıyoruz...

(RP sıralarından “başka bir şey
bilmiyor ki” sesi)

Efendim, müsaade buyurun... Ben uyarıyorum...

Sayın Ateş, bir çalışma yapıyoruz,
benim ricam şudur: Promosyonun faydasına inanabilirsiniz,
onu anlatırsınız; zararına inanırsınız,
onu anlatırsınız. Ben, rica ediyorum, konuyu
inceleyelim. 

Buyurun.

YILMAZ ATEŞ (Devamla) - Sayın Başkan, ben,
önce, sizin gibi düşünmek durumunda olmadığımı
belirtmek istiyorum; bir. (CHP sıralarından alkışlar)
İkincisi...

BAŞKAN - Aa, bir dakikanızı rica edeyim...
Bir dakikanızı rica edeyim... 

Sayın Ateş, benim gibi konuşmaya mecbur değilsiniz,
gayet tabiî; ben, onu telkin etmedim; konuyu işleyin
dedim. Ben, bunu takip etmek zorundayım. Önünüzdeki
tasarıyı inceleyin lütfen...

ALİ DİNÇER (Ankara) - Sayın Başkan,
siz, hatibin konuşmasını sağlamakla görevlisiniz,
sağlayın!..

ALİ ŞAHİN (Kahramanmaraş) - İlliyet
rabıtası vardır...

ALİ RIZA BODUR (İzmir) - Hatibin kürsü
özgürlüğü de mi kalkacak?!

YILMAZ ATEŞ (Devamla) - Sayın Başkan, bu söylediklerim
tasarının özüne ilişkin de onun
için söylüyorum. 

ALİ OĞUZ (İstanbul) - Ne alakası var;
hepsi dedikodu!

YILMAZ ATEŞ (Devamla) - Müsaade edin neyle ilişkili
olduğunu...

BAŞKAN - Buyurun efendim; lütfen, sadet dışına
çıkmayın.

ALİ OĞUZ (İstanbul) - Ne alakası var...

YILMAZ ATEŞ (Devamla) - Var, var, hepsi var.

BAŞKAN - Sayın Oğuz, rica ediyorum.

Sayın Ateş, buyurun efendim.

YILMAZ ATEŞ (Devamla) - Sayın Çiller'i Yüce
Divana göndereceğinizi söylediniz; o doğrultuda
attığınız imzaların mürekkebi
kurumadan, komisyonlarda Yüce Divan yolunu kapattınız.
Basın bu çelişkilerinizi yazdı; bundan
rahatsız olmamak için promosyon yasasını
getiriyorsunuz. 

Hükümetin diğer ortağı Doğru Yol
Partisinin lideri Sayın Çiller'in rahatsızlık
duyması da bizim için yabancı bir olay değil;
çünkü, Sayın Çiller, “Kuşadası'nda
çiftliğim yok” dedi; basın bunu belgeleriyle
ortaya koydu. 

Örtülü ödenek konusunu Refah Partili sözcüler
gündeme getirdiği zaman, Sayın Çiller,
söylediği sözlerden ötürü mahkûm
oldu; ama, mahkûm ettiren Sayın Adalet Bakanıyla,
şimdi, aynı sıralarda hükümet etmeye
devam ediyor.

ALİ ŞAHİN (Kahramanmaraş) - İşte
irtibat kuruldu.

HASAN HÜSEYİN ÖZ (Konya) - Siz de aynı
sıralarda Meclistesiniz.

YILMAZ ATEŞ (Devamla) - Sayın milletvekilleri, bu
Hükümet, kurulur kurulmaz, hırsızlık,
yolsuzluk ve adaletsizlik karşısında dik duran,
sesini yükselten kesimleri sindirme gayretine girmiştir.
Sendika hakkı ve insanca bir yaşam için zam
isteyen öğretmenlerin, memurların kafalarını
kırdı; Kızılay meydanında sürüm
sürüm sürükledi. Gazeteciler Cemiyetine saldırarak
gazetecileri dövdü, yerlerde sürükledi. YÖK'ü
protesto eden öğrencileri, fakülte bahçesinde
katletmeye kalktı. Bırakın demokrasiyle idare
edilen ülkelerde, totaliter yönetimlerde dahi bunun
bir benzeri görülemez. 

Atatürkçü, laik, demokrat ve cumhuriyet ilkeleri
üzerine yemin eden savcıları ve yargıçları
budadınız; temiz toplum isteyen YÖK bütçesini
budadınız; dinî yapılanmayı
Türk Silahlı Kuvvetlerine sokmamakta kararlı
olan Genelkurmay'ın bütçesini budadınız;
Anayasa Mahkemesinin bütçesini budadınız;
ama, kendinize bağlı besleme basın yaratmak
için de, devletin trilyonlarını sokağa
akıtıyorsunuz. (CHP ve DSP sıralarından
alkışlar) 

Televizyonları sansür ettiniz; her gün bir televizyon
kanalının ekranını karartıyorsunuz.
Türkiye Cumhuriyetinde televizyonu ilk sansür eden Hükümet
ve Başbakan unvanını kazandınız
da, bu başarısızlıklarınız
ortadan mı kalktı, bu çelişkileriniz
ortadan mı kalktı?

DEVLET BAKANI LÜTFÜ ESENGÜN (Erzurum) - Sizin de
sonunuz geldi.

YILMAZ ATEŞ (Devamla) - Hükümet, bu yasa tasarısının
gerekçesinde “basının temel işlevinin,
en genel tanımıyla haber verme olduğunu belirterek,
promosyonun bu ülkeye aykırı olduğu, bu
çelişkinin ortadan kaldırılmaya çalışıldığı”
belirtilmektedir. 

ZEKİ KARABAYIR (Kars) - Size fayda mı sağlıyorlar?..

YILMAZ ATEŞ (Devamla) - Şimdi, bu Hükümeti
oluşturan partilerin sayın yetkilileri, bizi güldürmeyin;
sizin rahatsızlığınız, basının
haber verme işlevini yerine getirmesindendir. Bu yasal düzenlemeyle,
bu ilkesizliklerinizin daha çok insana ulaşmasını
engellemeye çalışıyorsunuz ve bunları
kamuoyuna duyuran, yayan, organ, kurum ve kişileri işlevsiz
kılmaya çalışıyorsunuz. 

Hükümetin “gazetelerin taahhütlerini yerine
getirmemesi halinde, okurların mağduriyeti yanında,
bankerlik örneğinde olduğu gibi, sisteme, daha açık
deyişle devlete güvensizlik doğacaktır”
şeklinde bir gerekçesi de var. 

Bizim lügatımızda bir deyim vardır “dinime
küfreden Müslüman olsa bari” diye. Bakın,
Refah Partisi halka hangi taahhütlerde bulundu, hangi taahhütte
bulunarak halktan oy istedi; bunları az önce sıraladım.


Sayın Çiller de, Doğru Yol Partisi adına
vatandaşlardan oy isterken, bakın, hangi taahhütlerde
bulunmuştu. Bunlar, şimdi ortaya çıkarılınca
suç yine basının oluyor. Çünkü,
deniliyor ki, gazeteler bizim sözlerimizi yanlış
anladılar... Ama, Allah'tan ki, bunlar demeç değil,
Sayın Çiller'in kendi imzasıyla basına
verdiği ilanlar, reklamlar. 

Bakın, birisinde ne diyor: 

“Bir ileri iki geri giden, zoru görünce kaçan
Mesut Yılmaz, Erbakan'ı durduramaz. Erbakan'ı
durdurmak için, geriye gidişi önlemek için,
ileriye gitmek için DYP'de birleşin. DYP birinci
parti çıkacak ve Erbakan'sız, ülkenin
önünü açacak en iyi hükümeti kuracaktır.
Erbakan'ı durduracak cesaret ve inanç bizde var.”

DYP'nin ve Sayın Çiller'in bu ve benzer ilanları
devam ediyor. Tabiî, Sayın Erbakan da benzer ilanlarla
Sayın Çiller'i karalama yarışına
girdi ve dürüstçe size oy veren o vatandaşları
aldattınız, kandırdınız, taahhütlerinize
sadık kalmadınız.

ÖMER EKİNCİ (Ankara) - Bu bizi rahatsız
etmiyor; sizi niye rahatsız ediyor?..

YILMAZ ATEŞ (Devamla) - Şimdi, bu taahhütlerinizi
yerine getirmeyince, getiremeyince, hukuk devletini ortadan kaldırmak
istiyorsunuz. 

DEVLET BAKANI LÜTFÜ ESENGÜN (Erzurum) - Paspas
oldu, paspas!..

YILMAZ ATEŞ (Devamla) - Bu Hükümetin bir kanadı
zaten demokrasiye inanmıyor, demokrasiyi araç olarak
görüyor; DYP de, Sayın Çiller'in zaafları
nedeniyle, demokrasiye olan inancını yitirdi.

MEHMET GÖZLÜKAYA (Denizli) - Yok öyle bir şey!..

YILMAZ ATEŞ (Devamla) - Demokrasiyi bir araç olarak
görenlere, siyasî partileri, sistemi yok etmek için
bir silah olarak görmek isteyenlere karşı mücadele
etmek, Türkiye Büyük Millet Meclisinde, demokratik
hukuk devlete, laik, demokratik Türkiye üzerine yemin
eden her milletvekilinin namus görevidir; öyle olmalıdır;
biz, bu olayı öyle görüyoruz. 

ÖMER EKİNCİ (Ankara) - Bittiniz, bittiniz!..

BAŞKAN - Sayın Ateş, son dakikadasınız,
toparlayın lütfen. 

YILMAZ ATEŞ (Devamla) - Sayın Başkan, sayın
milletvekilleri; bu olay, bu düzen, İtalya'da da meydana
geldi. İtalya'da da basın, bu çürümüşlüğün
üzerine giden basın susturulmak istendi. Demokratik
hukuk devleti yerine bir cürüm demokrasisi getirilip
ortaya kondu. Üç kez başbakan, otuzüç
kez de...

(Mikrofon otomatik cihaz tarafından kapatıldı)

BAŞKAN - Efendim, size son 1 dakika daha süre veriyorum.
Fazla sürem yok maalesef; çünkü, bir promosyonu
20 dakikaya sığdırmak kolaydı.

Buyurun Sayın Ateş, son dakikanızı
kullanın.

MEHMET ALİ ŞAHİN (İstanbul) - Hazırlıksız
gelmişsin kardeşim, promosyonla ilgili hiçbir
şey söylemedin.

YILMAZ ATEŞ (Devamla) - Bir yargıç şunu
söylüyor: Hukuk devleti olmayan yerde bir cürüm
ve suç demokrasisi olur. Cürüm demokrasilerinin
üslubu, zorbaca bir güç dayatmasıdır.
Bu üslup içerisinde iktidarın el değiştirmesi
güçleşir; halkın oyu satın alınır;
devlet kurumları yozlaştırılır;
yolsuzlukları araştırmak isteyen yargıçların
önü kesilir; basın özgürlükleri
sekteye uğrar; kamuoyu, işbaşındaki siyasî
ekiple, siyaset hakkında kendi kararlarını
veremez; neticede, bu tip ülkeler, demokrasinin her türlü
kuralından arınmış diktatörlüklere
dönüşürler. Demokrasi açıklık
ve şeffaflık rejimidir. Bu şeffaflık,
ancak, hukuk devleti kurallarıyla işlerlik kazanabilir.

Sayın milletvekilleri, Türkiye'ye, bu İktidara
önereceğimiz yol, şeffaflık ve açıklık
rejimidir. 

Bu duygu ve düşüncelerle, Yüce Meclisi saygıyla
selamlıyorum. (CHP  sıralarından alkışlar)


ÖMER EKİNCİ (Ankara) - Millet sizi paspas etti,
paspas!.. 

BAŞKAN - Sayın Ateş, teşekkür ediyorum.


Anavatan Partisi Grubu adına, Sayın Köksalan;
buyurun. (ANAP sıralarından alkışlar)


ANAP GRUBU ADINA İRFAN KÖKSALAN (Ankara) - Sayın
Başkan, Yüce Meclisin çok değerli üyeleri;
huzurunuza, kamuoyuna “promosyon” adıyla mal
olan yasa tasarısı hakkında, Anavatan Partisi
Grubunun görüşlerini sunmak üzere çıkmış
bulunuyorum; bu vesileyle, hepinize sevgi ve saygılarımı
sunarım. 

Değerli milletvekilleri, tarih, 31 Temmuz 1996; yani, bundan
takriben beş ay evvel. Bu kürsülerden defalarca
söyledik; âdeta, haykırdık, rica ettik,
“yapmayın, bu yasa, açıkça Anayasamıza
aykırı; bu Meclise havanda su dövdürmeyin,
bu Meclisin zamanını boşa harcatmayın;
bu Meclisin bir maliyeti var; bakın, millet, bizden, millet
lehine, millet için birtakım yasalar bekliyor”
dedik; ama, anlatamadık; ısrar ettiler ve burada,
parmak sayısıyla, maalesef, bu yasa, o gün
için çıktı. Şimdi, aradan beş
ay geçti. Beş ay sonra, tekrar, bu Meclis, maalesef
ve maalesef, bunlarla meşgul edilmekte; âdeta, o gün
gibi -ki, o günleri hatırlayacaksınız,
Meclisin tatile girmesine takaddüm eden, yazın ortasında
günlerdi- yine, yangından mal kaçırırcasına,
bu yasa, Meclisin gündemine getirildi. Nihayet, bizim, o
zaman, bu kürsülerden söylediğimiz şekilde,
Cumhurbaşkanınca, Anayasaya aykırılığı
nedeniyle geri gönderildi. Biz bunları söylediğimiz
zaman, bu kürsülere gelen Hükümet ve İktidar
gruplarının temsilcileri “sizin, Cumhurbaşkanının
yerine konuşma yetkiniz var mı; sizin, Anayasa Mahkemesi
adına konuşma yetkiniz var mı” diye cevaplar
verdiler bize; ama, görünen köy kılavuz
istemez; ortada bir Anayasa var ve kurallarını gayet
açık şekilde koymuş durumda. Nihayet,
Cumhurbaşkanından, tabiî ki geri döndü.


Cumhurbaşkanından geri döndükten sonra,
maalesef ve maalesef, Sayın Sanayi ve Ticaret Bakanının
çok talihsiz bir beyanı oldu; aynen şöyle
söyledi: “Virgülüne dahi dokunmadan, bunu,
tekrar Cumhurbaşkanlığına sevk edeceğiz
-yahut- Meclisten çıkaracağız.”
(RP sıralarından alkışlar)

Arkadaşlarım, herhalde bunu anlayamamış
olacaklar. Bakın, burada ne var; burada, Parlamentoyu ipotek
altına almak var; burada, millet iradesini gasp olayı
var. (ANAP, DSP ve CHP sıralarından alkışlar)
Ama, bu gasp ve ipotek, buradaki muhalefet milletvekillerine ait
değil; İktidar milletvekillerine, hele hele o alkışlayanlara
ait; iradeleri ipotek altında...

METİN PERLİ (Kütahya) - Biz çıkardık
onu, biz...

İRFAN KÖKSALAN (Devamla) - ... iradeleri gasp altında.
Bunun farkında değiller. Burada bir şey daha
var; Devlet Başkanına kafa tutma olayı var;
işte, buna, kimsenin hakkı yok! (RP sıralarından
gürültüler)

ALİ OĞUZ (İstanbul) - Yakışmıyor
size...

METİN PERLİ (Kütahya) - Milletin temsilcisiyiz
biz, sermayenin değil!..

İRFAN KÖKSALAN (Devamla) - Canım, buradaki
herkes milletin temsilcisi. Size, milletin temsilcisi olmadığınızı
söyleyen var mı?.. (RP sıralarından
gürültüler) Biz, milletin temsilcisi olmadığınızı
söylemedik. 

ALİ DİNÇER (Ankara) - Kendilerinin şüphesi
olabilir.

İRFAN KÖKSALAN (Devamla) - Bakın, Cumhurbaşkanlığından
gelen yazıdan, sadece bir iki cümleyi okumak istiyorum.
Tabiî, burada, İktidar partilerinden, bu işlerden
son derece rahatsız olan milletvekili arkadaşlarımı
ben yakinen tanıyorum; özellikle, onlara, bunu, bir
kere daha, buradan okumak istiyorum. Bakın, Cumhurbaşkanlığından
gelen yazıda şöyle deniliyor: “Ceza, taşınabilir
ve hükmedilebilir nitelikte olmalıdır. Suç
ile ceza arasında bağlantı iyi kullanılmalıdır...
4077 sayılı Tüketicinin Korunması Hakkında
Kanunla çıkacak her türlü ihtilaflara
bakacak ihtisas mahkemesi niteliğinde Tüketici Mahkemeleri
kurulmuşken, temel ilkelere aykırı, fahiş
bir cezanın uygulanmasının, bağımsız
mahkemeler yerine, siyasî bir makama bırakılması,
basın için siyasî bir baskı oluşturacaktır.”
Ne kadar açık değil mi? Devam ediyor: “Kaldı
ki, Ceza Muhakemeleri Usulü Kanununa göre, iddia makamı
ile karar makamı ayrı ayrı kişilerce
yürütülmektedir. Davayı açan ve suçlayan
cumhuriyet savcısı olduğu halde, kararlar, bağımsız
mahkemelerde hâkimler tarafından verilmektedir.”
Bu kadar açık bu; tabiî, anlayana... Nihayet,
Anayasanın 89 uncu maddesi uyarınca bir defa daha
görüşülmek üzere, Cumhurbaşkanı
tarafından Meclisimize iade edilmiş bulunmaktadır.

Değerli arkadaşlarım, niye ülke gündemi
böyle yapay şeylerle meşgul edilmek istenilmekte;
aslında, arayacağımız ve bakacağımız
da bu; niçin? Bu Hükümet, herhalde, demokrasi
tarihinde ilk defa, henüz hükümete adım
atmadan önce bu nevi bir yasayı çıkararak
işe başlayan bir Hükümettir; böyle
de bir ayrı talihsizliği var. Çünkü,
31 Temmuz tarihinde henüz Hükümetler; ama, o kadar
rahatsızlar ki... Çünkü, Hükümet
olmadan evvel bu Hükümeti teşkil eden her iki
Parti ve Genel Başkanları hakkında birtakım
suçlamalar var. Birinde Mercümek, öbüründe
TEDAŞ'ıyla, TOFAŞ'ıyla, mal varlığıyla,
örtülü ödeneğiyle... Zaten, niçin
bir araya geldiler; işte, bunları, beraberce, sen
benimkini kapat, ben de seninkini kapatayım... İşte,
onun için de bu yolda gidiyorlar.

Şimdi, bütün bu önemli olayları ve
dahası, o tarihten sonra şu beş ay içerisinde
öylesine çamlar devirdiler, öylesine gaflar yaptılar
ki, işte, o gafları kapatabilmek için, bu
nevi sunî gündem maddeleriye, Türk kamuoyunu âdeta
işgal halindeler.

Şimdi, nedir bu gafları; nedir bu devirdikleri çamlar?
Evvela, İran seyahatiyle başladı; orada, biliyorsunuz,
F-16'larla başlandı; âdeta, millî emniyetimiz
şikâyet edildi, küçük düşürüldü.
Nihayet, o seyahat devam etti etti, 3 milyon nüfuslu Singapur'a
gidildi, Cumhurbaşkanı kabul etmedi Sayın
Başbakanımızı ve ne oldu; oradan kalktılar,
Bali Adalarına cumartesi pazarı geçirmek
üzere gittiler.

LÜTFİ YALMAN (Konya) - Nereden uyduruyorsun onu...

İRFAN KÖKSALAN (Devamla) - Yazık değil
mi bu Türkiye Cumhuriyeti Devletinin haysiyetine, onuruna
şerefine?! Yazık değil mi?!

O kadarla da bitse... Tabiî, Libya gezisi çok daha
büyük gaf. Bir çadır bedevisinin çadırında,
Türkiye Cumhuriyeti Devletinin yetmiş yıllık
haysiyetli geçmişi küçük düşürüldü
ve Türkiye Cumhuriyeti Devletinin koltuğunda bulunan
Sayın Başbakan tavanı seyretti. Zannediyor
musunuz ki, bu millet bunları içine sindirebiliyor...

İSMAİL COŞAR (Çankırı)
- Siz sindiremiyorsunuz.

İRFAN KÖKSALAN (Devamla) - Nihayet, TEDAŞ, TOFAŞ,
mal varlığını kapatma olayları...
Bakın, size, şuradan bir cümle okuyuvereceğim:
“Yalı çetesi olarak adlandırılan
bir ekibin, Sayın Tansu Çiller vasıtasıyla,
ülkenin en büyük yatırımlarını
yürüten TEK ile 10 trilyonluk bir ihalenin önceden
belirlenen firmalara çok kârlı fiyatlarla
verilmesini sağlamak ve bu maksada ulaşabilmek için,
Başbakanın etkisiyle, her türlü kanunî
icapları hiçe sayarak, gerektiğinde bakanları,
umum müdürleri değiştirecek usullere, nizamlara
aykırı olarak, devlet, bir çiftlik gibi kullanılmıştır.”
Ben söylemiyorum bunu, bakın, burada, Sayın
Şevket Kazan söylüyor. 

Bir başka cümleyi kısaca okuyuvereceğim...

BAŞKAN - Sayın Köksalan, efendim, lütfedip
okuduğunuz bu satırları Cumhurbaşkanlığının
iade gerekçesinden mi okuyorsunuz? 

İRFAN KÖKSALAN (Devamla) - Sayın Başkan,
müsaade eder misiniz... 

BAŞKAN - Rica ediyorum Sayın Köksalan... Kanuna
gelelim... Lütfen...

İRFAN KÖKSALAN (Devamla) - Bakın, ben, önceden,
ne söylediğimi ortaya koydum zannediyorum; çünkü,
diyorum ki, bu yasanın çıkmayacağını
bu Hükümet, bu İktidar biliyor, Anayasa Mahkemesinden
de döneceğini biliyor; ama, ülkenin gündemini
bu nevi sunî gündem maddeleriyle işgal etmek
suretiyle, ülke ve millet için çok daha önemli
olan olayları örtbas etmek istiyor. Ben de, şimdi,
buradan, bu milletin kürsüsünden, bizi televizyonları
başında izleyen 65 milyonluk milletime ifade ediyorum;
hatıralarını tazeliyorum. Herhalde, burada
ne konuşacağımın kararını
kürsü özgürlüğü icabı,
ben vereceğim; onun için, bir miktar -sabırlı
demiyorum, ama- hoşgörünüzü rica edeceğim
Sayın Başkan. 

BAŞKAN - Buyurun efendim.

AHMET ALKAN (Konya) - İnsicamını bozmayın
Sayın Başkan.

İRFAN KÖKSALAN (Devamla) - Tabiî, bu suretle,
siz, müdahale ettiğiniz zaman, buradaki konuşmacının
insicamını da herhalde... 

BAŞKAN - Sizin insicamınız bozulmaz efendim,
ben biliyorum zatı âlinizi.

İRFAN KÖKSALAN (Devamla) - ... bozmak istemiyorsunuzdur
diye düşünüyorum.

ALİ DİNÇER (Ankara) - Sayın Başkan,
bir de müdahale edenleri uyarın!

İRFAN KÖKSALAN (Devamla) - Tabiî, Sayın
Başkan, belli ki bunları istemedi; ama, zannediyorum
hoşgörü gösterecektir. 

Kısaca bir şey daha okumak istiyorum: “Özellikle
25 Haziran 1993'ten; yani, Başbakan olduktan sonra, Sayın
Çiller ve ailesi, mal varlığı, kamuoyunu
devamlı meşgul etmiş; bu ailenin çok
kısa bir zaman içinde ortaya çıkan
aşırı şekilde zenginliği, servetlerinin
meşruiyeti hakkında kamuoyunu derin şüphelere
ve endişelere düşürmüştür.
19 uncu Dönemde o konunun araştırılması
için araştırma komisyonu kurulmak istenmiş;
ancak, o günkü Meclis aritmetiğinden yararlanılarak,
1982 sonrası tüm parti ve liderleri, eşleri
ve çocukları, kardeşleri, araştırma
kapsamına alınmak suretiyle, komisyon amacından
saptırılmıştır.” Bunu da
Sayın Lütfü Esengün söylüyor.

Şimdi, TEDAŞ, TOFAŞ, mal varlığı
soruşturmalarını, sayın Refah Partisi
üyeleri komisyonlarda akladılar. Şimdi, ben
soruyorum, vicdanınız rahat mı; içinize
sindirebiliyor musunuz? 

MUHAMMET POLAT (Aydın) - Rahat... Rahat...

İRFAN KÖKSALAN (Devamla) - Şimdi aldığım
cevap, vicdanımız rahat, içimize sindirebildik
şeklinde; işte, bu televizyondan bizi izleyen 65 milyon
Türk Milletine ben de bunu buradan naklediyorum, içleri
rahatmış. Peki, saçı bitmedik yetimin
hakkını ne yapacaksınız; onun hesabını
nasıl vereceksiniz? Onların hesabını
verebileceğinizi de hiç zannetmiyorum. (ANAP, DSP ve
CHP sıralarından alkışlar)

Tabiî, Sayın Başkan müdahale ettiği
için, burada bir de Doğru Yol Partili milletvekilinin
Mercümek olayıyla ilgili verdiği önergeden
bir pasaj okumak istiyordum; ama, şimdilik vazgeçtim,
o yerinde kalacak. (DSP sıralarından “oku,
oku” sesleri.)

Şimdi, Türkiye'nin gündemine bir kamyon girdi,
kamyon çarptı; Susurluk olayı...

MUSTAFA YILMAZ (Gaziantep) - Kamyon çarpmadı; taksi
kamyona çarptı; kamyonun ne suçu var.

İRFAN KÖKSALAN (Devamla) - Tabiî, bunun soruşturmasını
yürütmekle mükellef olan, buradaki Hükümet;
ama, Hükümet Başkanının bir âdeti
var. Hatırlayacaksınız televizyonlarda diziler
olur, Polis suçluyu suçüstü yakalar, kelepçeyi
tam takarken der ki: “Konuşmama hakkınız
bakidir; söyleyeceğiniz her söz aleyhinize olabilir.”
Sayın Başbakan, galiba, bunu çok benimsemiş
olmalı ki, her olayda uzun süre susuyor, konuşmuyor;
düşünüyor ki, söyleyeceği her söz
aleyhine delil olacak.

MUHAMMET POLAT (Aydın) - Onu bile anlayamamışsınız!

İRFAN KÖKSALAN (Devamla) - Aleyhine delil olacak...
Ama, neden sonra bir ara “fasa fiso” diye olayı
geçiştirmeye çalışıyor.

MUHAMMET POLAT (Aydın) - Onu da anlayamamışsınız!

İRFAN KÖKSALAN (Devamla) - ...ama, bakıyor
ki, geçiştiremiyor; çünkü, ülkedeki
bütün sivil kuruluşlar, kendisine tazyik ediyorlar...

TEMEL KARAMOLLAOĞLU (Sıvas) - Sayın Başkan,
konuştuğunun promosyonla ne ilgisi var?!.

İRFAN KÖKSALAN (Devamla) - ...Bu sefer de zamana yayıyorlar
ve iki taraf da, Hükümetin her iki tarafı da...

BAŞKAN - Sayın Köksalan, lütfen... 

TEMEL KARAMOLLAOĞLU (Sıvas) - Konumuz promosyon. Yani,
siz de Susurluk'tan başka hiçbir şey konuşmuyorsunuz.

İRFAN KÖKSALAN (Devamla) - Efendim, ben bir olayı
ortaya koyuyorum...

TEMEL KARAMOLLAOĞLU (Sıvas) - Olayı ortaya koyuyorsunuz
da, promosyona gelmiyorsunuz.

İRFAN KÖKSALAN (Devamla) - Şöyle: Niçin
bu sunî gündem maddeleriyle ülke işgal ediliyor;
işte hangi sebeplerden olduğunu yukarıdan aşağı
sıralıyorum. İstersen ekmeğe geleyim...
Hani 15 bin liraydı ekmek!..

TEMEL KARAMOLLAOĞLU (Sıvas) - Kanun maddesine gel.

İRFAN KÖKSALAN (Devamla) - Peki, hani dolar yılbaşında
104 bin liraydı... Et 430 bin lira oldu... 

TEMEL KARAMOLLAOĞLU (Sıvas) - Ekmek geldiği zaman,
onu da konuşuruz.

BAŞKAN - Sayın Karamollaoğlu, ben hatibi uyardım.

İRFAN KÖKSALAN (Devamla) - Ama, böyle karşılıklı
konuşamayız. Şimdi buraya sizin sözcünüz
de çıkacak; Hükümet mensubu da çıkacak
cevap verecek; müsaade edin de konuşabileyim.

BAŞKAN - Sayın Köksalan... Sayın Köksalan...
Siz tecrübeli bir üyemizsiniz; rica ediyorum efendim...
Lütfen... Buyurun efendim.

İRFAN KÖKSALAN (Devamla) - Şimdi, bir de burada
İslam Dinarı olayı var; Türkiye'de para
birimini bile değiştirmeye kalkıyorlar.

TEMEL KARAMOLLAOĞLU (Sıvas) - İnsaf ya!

BAŞKAN - Sayın Köksalan... Sayın Köksalan...
Promosyonla ne alakası var bunların?!.. Rica ediyorum...

İRFAN KÖKSALAN (Devamla) - Sayın Başkan,
müsaade ederseniz geleceğim.

BAŞKAN - Efendim, nasıl geleceksiniz; siz, yalnız
onu konuşacaksınız.

İRFAN KÖKSALAN (Devamla) - Aa, olmaz böyle!

BAŞKAN - Rica ediyorum Sayın Köksalan...

İRFAN KÖKSALAN (Devamla) - Sayın Başkan,
iki kere size ben hatırlattım; niçin bunları
anlattığımın sebebini anlattım.

BAŞKAN - Rica ediyorum Sayın Köksalan; onu siz
de biliyorsunuz, ben de biliyorum. Rica ediyorum... Konuyu görüşelim
efendim.

İRFAN KÖKSALAN (Devamla) - Ben de rica ediyorum Sayın
Başkan... Lütfen... Bundan sonra bana müdahale
etmeyeceğiniz kanaatindeyim.

Şimdi, Sayın Başbakan, tabiî, böyle
bir suskunluk içerisinde; ama, kapalı kapılar
ardında bu Hükümet toplantıya geçtiği
zaman, taraflardan birisi kazara “Karatepe” derse, öbür
taraftaki “Susurluuuk” diyor. Böyle, Demokles'in
kılıcı gibi, bir taraf öbür tarafın
başında kılıç sallandırmak
suretiyle ülke yönetimi... Olur mu böyle şey?!

METİN PERLİ (Kütahya) - Yok böyle bir
şey... Yok böyle bir şey... 

İRFAN KÖKSALAN (Devamla) - iİşte, Türkiye,
böyle bir macera zihniyetiyle, maalesef ve maalesef, yönetilme
gayreti içerisinde. 

Değerli milletvekilleri, zaten, perşembenin gelişi
çarşambadan bellidir. Sayın Erbakanın
da, bu Hükümet kurulmadan önce çok talihsiz
beyanı olmuştu; bakın, onda ne diyordu: “Bu
medya, şimdi, bize karşı; birkaç gün
sonra bizi methetmeye başlayacak, hele bir methetmesin 'şu
bankaya olan borcunu öde bakalım' dediğimiz zaman,
methetmeye başlayıp, Refah Partisi de ne nimetmiş
demeye başlayacak.” Ama, evdeki hesap çarşıyı
tutmadı, medya bunu yapmadı; medya, haysiyetli çıktı,
onurlu çıktı, ülkesine sahip çıktı.
İşte, şimdi, onun şaşkınlığı
içindeler. Nereye gidiyoruz, ne oluyoruz diye de telaş
içerisinde ne yaptıklarını bilmez
haldeler. 

Sayın Başkan, galiba, benim insicamımı
birazcık bozdunuz; ama, yine de devam edeceğim.

Değerli arkadaşlarım, basının görevi,
denetim görevini ifa etmektir. Basın, denetim görevini
de, hakikaten, son birkaç aydır hakkıyla
yapmaktadır. Medenî ülkelerde basın,
denetim görevini iyi yapabilsin diye, ekonomik imkânlarla
teçhiz edilir; ama, burada, önümüze gelen
yasayla, bırakın basını iktisaden
güçlendirmeyi, tam bir ekonomik abluka içerisine
alma gayreti vardır, tam bir ceza tehdidi altında
tutma gayreti vardır ve hayretle gördüler ki,
bunu yapamayacaklar. Ama, samimî olarak yine de bir teklifte
bulacağım. Eğer, samimî iseniz, gelin, halkın
aldatılmasının önüne biz de geçmek
istiyoruz; ama, rekabet ortamı yok edilerek değil;
ama tekel ve kartellere imkân vererek değil. Gelin,
taahhütlerin, sözlerin yerine getirilmesini temin edecek
düzenlemeler içerisine girelim. 

Değerli milletvekilleri, milletvekilliği bir onurdur,
bir itibardır ama, milletvekili o onur ve itibara uygun
temsil ve vekâlet görevini yaparsa, onurludur, itibarlıdır.


A. TURAN BİLGE (Konya) - Yalansız dolansız...

İRFAN KÖKSALAN (Devamla) - Ben, parti disiplinine
de bir şey demiyorum; ama, parti disiplininin özünde
ahlakîlik vardır. Eğer, o parti disiplini, milletvekilini
sokakta gezemez hale getiriyorsa; o parti disiplini, milletvekilinin
başını öne eğik hale getiriyorsa;
o parti disiplini, dik başla sokakta yürüyemez
hale getiriyorsa, ona, parti disiplini denmez; çünkü,
siyaset, sadece ve sadece ülke için yapılır.
Buradaki yeminin özü de, ülke için siyaset
yapılacağına dairdir. Binaenaleyh, burada, genel
başkanı kurtarmak için siyaset yapılmaz;
ama, ülke elden gidiyor, ülke sıkıntı
içerisinde... İşte, bunları söylemek
için bir miktar teçhiz ettim ve bugüne kadar,
beş ay zarfında yaptıklarınızı
burada anlatmaya çalıştım. 

Bedelsiz ithalat kararnamesi çıktı... Düşünebiliyor
musunuz, Mercedesin, devlete ait bir banka, reklamını
yapıyor!.. Nasıl yapıyor; trilyonları
harcayarak yapıyor. Hiç böyle kural olur mu;
hiç böyle hükümet etme şekli olur
mu?! Ben, Alman Hükümetinin yerinde olsam yahut Mercedes
firmasının yerinde olsam, bu kararnameyi çıkaran
herkese son model birer Mercedes hediye ederim...

BÜLENT AKARCALI (İstanbul) - Belki de ettiler...

İRFAN KÖKSALAN (Devamla) - ... yahut, Alman Hükümetinin
yerinde olsam, bu kararnamenin şampiyonlarına da
birer madalya takarım. Dünyanın neresinde görülmüş,
bir devlet bankası bir başka ülkenin fabrikasının
malının reklamını yapacak ve o banka,
bu reklam uğruna da trilyonları harcayacak!.. Bunları
söylediğimiz zaman da...

BAŞKAN - Sayın Köksalan, son dakikaya girdiniz
efendim. Lütfen, toparlayın...

İRFAN KÖKSALAN (Devamla) - Teşekkür ederim.

Değerli milletvekilleri, dünyadaki olaylar birazcık
ibret olsa, herhalde bu yolda gidilmez. Bakın, Marcosları
gördük; hele hele Benazir Buttoları gördükten
sonra, herkesin aklını başına alması
icap ettiği kanaatindeyim. (RP sıralarından
gürültüler)

Bu duygu ve düşüncelerle, hepinize saygı
ve sevgilerimi sunuyorum. (ANAP sıralarından alkışlar)

TEMEL KARAMOLLAOĞLU (Sıvas) - Sayın Başkan,
Sayın Sözcü bu sözünü geri alsın;
Parlamentoya en büyük hakareti yapıyor. Benazir
Butto farklı bir muameleyle karşı karşıya
kaldı. Türkiye Cumhuriyetinde Parlamentoya karşı
böyle bir muameleyi hiç kimse yapamaz. Bu yetkisi
yok.

BAŞKAN - Sayın Köksalan, bu sözü düzeltir
misiniz efendim; çünkü, orada bir askerî...(ANAP
sıralarından gürültüler)

MUSTAFA CUMHUR ERSÜMER (Çanakkale) - “Böyle
yapmayın” diyor. 

BAŞKAN - Efendim, müsaade buyurun...

Demokratik... 

HASAN KORKMAZCAN (Denizli) - Parlamentoyla ne alakası var?!

BAŞKAN - Efendim, müsaade buyurun... Rica ediyorum...


Sayın Köksalan, yanlış anlaşılmalara
fırsat vermemek için, rica ediyorum...

İRFAN KÖKSALAN (Devamla) - Zaman veriyor musunuz,
Sayın Başkan?

BAŞKAN - Efendim, Benazir Butto'nun hangi şartlarla
alındığı hususunu siz de biliyorsunuz.
Yanlış anlaşılmalara fırsat vermemek
için rica ediyorum... Maksadınızı
ifade ederseniz.

İRFAN KÖKSALAN (Devamla) - Sayın Başkan,
dünyada birtakım olaylar oluyor, dünya globalleşmiş.
Türkiye'yi, bu globalleşmiş dünyadan koparma
gayreti içerisinde miyiz?! Acaba, soruyorum, Benazir Butto
ve ülkesi bu global dünyanın içerisinde
değil mi?! Marcos'un ülkesi, bu global dünyanın
içerisinde değil mi?! Ama, bir konuşma insicamı
içerisinde tarihten birtakım örnekler vermeme
mâni bir şey mi var bu kürsüde?! Bu bir
olay değil mi? Bunu, Meclise bağlamanın yahut Yüce
Türkiye Büyük Mİllet Meclisine bağlamanın
son derece anlamsız olduğunu düşünüyorum.
Türkiye Büyük Millet Meclisiyle tabiî ki
alakası yok. (RP sıralarından gürültüler;
ANAP sıralarından alkışlar )

BAŞKAN - Teşekkür ediyorum. 

MEHMET GÖZLÜKAYA (Denizli) - Sayın Başkan...

BAŞKAN - Buyurun efendim.

MEHMET GÖZLÜKAYA (Denizli) - Sayın Başkan,
Sayın Köksalan'ın bu sözleri bir ihtilal
çağrışımıdır; o bakımdan,
kabul edilmesi mümkün değil. 

BAŞKAN - Efendim, düzeltti kendileri, o maksatla söylemediğini
ifade ettiler.

MEHMET GÖZLÜKAYA (Denizli) - Düzeltmedi. 

BAŞKAN - Zaten, demokratik parlamenter sistem içerisinde,
o çağrışıma fırsat verecek
sözü, demokrasiye inanmış hiçbir
insan söyleyemez. Eğer, o kasıtla söylüyorsa,
demokrasiye inançsız olduğunun tescilidir o.
(RP ve DYP sıralarından alkışlar)

Doğru Yol Partisi Grubu adına Sayın Mahmut Duyan;
buyurun efendim. (DYP  sıralarından alkışlar)

Sayın Duyan, siz bari, Promosyon Kanunu üzerinde konuşur
musunuz.

MAHMUT DUYAN (Mardin) - Olur Sayın Başkanım.


MEHMET BÜYÜKYILMAZ (Adana) - İşin zor arkadaşım,
Allah yardımcın olsun!..

ALİ RIZA BODUR (İzmir) - Taraf olmak zorunda değilsiniz.


DYP GRUBU ADINA MAHMUT DUYAN (Mardin) -Sayın Başkan,
değerli milletvekilleri; Promosyon Yasası ile ilgili,
Doğru Yol Partisi Grubu adına söz almış
bulunmaktayım; Yüce Meclisi saygıyla selamlıyorum.


Ben, konuyu az ve öz olarak anlatacağım; diğer
arkadaşlar gibi, işi fazla polemiğe dökmeyeceğim.


BAŞKAN - Fazla değil, hiç dökmeyin polemiğe.


MAHMUT DUYAN (Devamla)- Olur Sayın Başkanım.

Basın kuruluşlarının tiraj artırmak
amacıyla uzun zamandan beri sürdürdükleri
promosyon uygulamalarının, artık kabul edilemez
boyutlara ulaştığını hepimiz biliyoruz.
Gerek basın kuruluşlarının promosyon
taahhütlerini zamanında yerine getirmemeleri gerekse
taahhüt edilen malların kalitesindeki düşüklükler,
yoğun tüketici şikâyetlerine neden olmaktadır.


Vatandaşlarımıza, promosyon olarak önerilen
malların çoğunlukla ithal ürünler
olması, millî sanayimizin de zarar görmesine
yol açmış ve pek çok fabrikamız,
yalnızca bu nedenle kapısına kilit vurmak
zorunda kalmıştır. 

İşte, tüm bu olumsuzluklar, Sanayi ve Ticaret
Bakanlığını, sorunun çözümlenmesi
için bir hukukî düzenleme yapmaya yöneltmiştir
ve sonuçta, bugün takdirlerinize sunulan, 4159 sayılı
Tüketicinin Korunması Hakkında Kanunun Bazı
Maddelerinde Değişiklik Yapılmasına Dair
Kanun ortaya çıkmıştır. 

Yasa, Avrupa Birliği üyesi ülkelerin bu konudaki
düzenlemeleri esas alınarak hazırlanmıştır.
Bu yönüyle yasa, gümrük birliği sürecinde
olduğumuz Avrupa Birliğiyle uyum çalışmalarının
da bir parçası olarak değerlendirilmelidir.


Kanun, basın özgürlüğünün
sınırlanmasıyla ilgili hiçbir hüküm
taşımamaktadır; basın kuruluşlarımızın
ticarî faaliyetlerinden birini, promosyon kampanyalarını
düzenlemektedir. (DYP ve RP sıralarından gürültüler)

BAŞKAN - Sayın milletvekilleri, bir değerli hatibimiz
konuşuyor; rica ediyorum_

MAHMUT DUYAN (Devamla) - Para cezası uygulanmasının
Anayasaya aykırı olduğunu ileri sürmek
mümkün değildir. Yürürlükteki çok
sayıda kanunumuzda, idareye para cezası verme yetkisi
tanıyan pek çok hüküm vardır. Burada,
cezalandırılması öngörülen
işlem, kanunun düzenlediği promosyon yasağına
aykırı işlemdir. Daha açık söylemek
gerekirse, promosyon yapılmadığı takdirde,
herhangi bir ceza da söz konusu olmayacaktır...

ALİ DİNÇER (Ankara) - Sayın Başkan,
İktidarın milletvekilini, İktidarın
milletvekilleri dinlemiyor.

BAŞKAN - Siz dinliyorsunuz ya; yeter. 

ALİ DİNÇER (Ankara) - Biz dinliyoruz; ama,
İktidar, kendi milletvekilini dinlemiyor. 

BAŞKAN - Efendim, İktidar zaten biliyor da, onun
için dinlemiyor.

MAHMUT DUYAN (Devamla) - ... Bu bakımdan, yapılacak
uygulamalarda, Bakanlığın herhangi bir takdir
yetkisi yoktur. Böylesi bir durumda, Bakanlığın
keyfî davranabileceğini ve Sayın Bakanın
siyasî mülahazalarla hareket edebileceğini ileri
sürmenin hiçbir haklı dayanağı yoktur.


Kanunla ilgili olarak basında yer alan eleştiriler,
hukukî düzenlemenin özüyle değil, başka
platformlara çekilerek, kanunun içeriğiyle ilgili
olmayan gerçekdışı söylentilere
dayanmaktadır. Kanun, Avrupa Birliğiyle uyum çalışmalarının
bir parçası olmasının yanı
sıra, Türk Halkının çıkarları
yönünden de son derece gerekli ve yararlı bir
hukukî düzenlemedir. 

Bu nedenle, Yüce Meclisin, Kanunu kabul etmesini bekliyor,
saygılar sunuyorum. (DYP ve RP sıralarından
alkışlar)

BAŞKAN - Sayın Duyan, teşekkür ediyorum.

Gruplar adına, başka söz talebi var mı
efendim?

TEMEL KARAMOLLAOĞLU (Sıvas) - Refah Partisi Grubu adına,
Ekrem Erdem konuşacak Sayın Başkan.

BAŞKAN - Refah Partisi Grubu adına, Sayın
Ekrem Erdem; buyurun. (RP sıralarından alkışlar)

RP GRUBU ADINA EKREM ERDEM (İstanbul) - Sayın Başkan,
sayın milletvekilleri; 4077 sayılı Tüketicinin
Korunması Hakkında Kanunun Bazı Maddelerinde
Değişiklik Yapılmasına Dair 4159 sayılı
Kanun üzerinde, Refah Partisi Grubunun görüşlerini
açıklamak üzere huzurlarınızda
bulunuyorum; Yüce Heyetinizi ve televizyonları başında
bizi izleyen medya mensuplarını ve yine, bu yasayı
yakinen takip eden esnaflarımızı, yüce
milletimizi, saygıyla selamlıyorum. (RP sıralarından
alkışlar)

Sözlerime başlarken, önce, şunu ifade etmek
istiyorum: Muhalefet adına buraya çıkan arkadaşlarımız,
genelde, her zaman aynı basmakalıp ifadeyle “yahu,
memleketin bu kadar önemli meselesi varken, niye böyle
bir meseleyle karşı karşıya bırakılıyoruz”
diyorlar. 

Aslında, gerçekten çok önemli bir yasayı
görüşüyoruz ve biraz sonra önemini izah
edeceğim, umuyorum ki sizler de katılacaksınız;
aslında, katıldığınızı
da biliyorum; ama, göreviniz gereği bu şekilde
konuşmayı ihtiyaç hissediyorsunuz. 

Aslında, önemsiz görmeye başlamak bir hastalıktır;
gelen konuları önemsiz görmeye başladığımız
zaman önemli hiçbir şey kalmaz. İşte,
önemsiz gördüğümüz için Susurluk
olayıyla karşı karşıyayız;
önemsiz gördüğümüz için bankerlik
olayını Türkiye yaşadı. Bankerlik
olaylarının olmaması, sıkıntıların
olmaması için, hukuk devletinin yapacağı
işlerin başında, tabiî, düzenlemeler
yapmak geliyor.

Öteden beri, basınımızın promosyon
yaptığı malum; dünyanın birçok
ülkesinde de bu uygulanıyor; ancak, hiçbir
ülkede, şu anda bizim içinde bulunduğumuz
boyutta değil. Aslında, buna bir promosyon demek de
doğru değil. Aslında, bugün medya patronları
promosyonu istismar ediyorlar ve kendilerine, maalesef, birtakım
avukatlar da buluyorlar. (RP sıralarından “Bravo”
sesleri, alkışlar) 

Promosyon bir amaç değildir, olsa olsa bir araçtır;
ama, bugün geldiğimiz noktaya baktığımız
zaman, araç olmaktan çıkmış
amaç olmuştur. Dünyanın neresinde görülmüş
yumurta alana tavuk hediye edildiği?!

YILMAZ ATEŞ (Ankara) - Refah yapıyor bunu... Refah'ta
gördük...

EKREM ERDEM (Devamla) - Daire alana apartman hediye edildiği;
otomobil alana otobüs hediye edildiği; pırpır
alana bir boeing hediye edildiği nerede görülmüş?!


MUSTAFA YILMAZ (Gaziantep) - Bizim medyamız cömert,
yavuz!..

EKREM ERDEM (Devamla) - Bu, olsa olsa ters bir promosyon. Artık,
gazetelerimiz, medyamız promosyon yapmıyor; ne yapıyor;
tam manasıyla bir ticaret yapıyor ve bugün,
medya, ön ödemeli, dayanıklı tüketim
malları pazarlama şirketi durumuna düşmüştür...

MUSTAFA YILMAZ (Gaziantep) - Zararına çalışıyor;
sana ne kardeşim!

EKREM ERDEM (Devamla) - ... ve bundan kurtarmak lazım;
ülkenin buna ihtiyacı var. Şu anda, 4 milyona
varan esnafımız, bu Yasanın bir an önce
yasalaşmasını bekliyor. 

Bana ne olur mu?! Ben, onların avukatıyım,
esnafın avukatıyım, 65 milyonun avukatıyım;
bunu dile getirmek mecburiyetindeyim. (RP sıralarından
“Bravo” sesleri, alkışlar) 

Maalesef, bugün, muhalefetimiz, ikibuçuk medya patronunun
avukatlığını yapıyor. Şunu
da bilesiniz ki, eğer, o medya patronları bir haksızlığa
uğrarsa, o zaman, yine onların savunuculuğunu da
biz yapacağız. (RP sıralarından “Bravo”
sesleri, alkışlar)

HASAN HÜSAMETTİN ÖZKAN (İstanbul) - O
zaman ikibuçuk değil mi?!

EKREM ERDEM (Devamla) - İkibuçuk olmasın,
üç olsun; ama, sayısı malum. 

ALİ DİNÇER (Ankara) - İkibuçuktan
üçe çıkarken, o yarım, sizin
basın mı?!

EKREM ERDEM (Devamla) - Bugün, özgürlükten,
basın özgürlüğünden bahsediliyor.
Bugün, Türkiye'de, kâmil manada, basın
özgürlüğünden bahsedemeyiz.

BAŞKAN - Sayın Erdem, o tabirle, zannediyorum, birkısım
medya demek istediniz. 

EKREM ERDEM (Devamla) - Gayet tabiî. Teşekkür
ederim Sayın Başkan. 

ALİ DİNÇER (Ankara) - İkibuçuktan
üçe, Refah yandaşı basınla mı
çıkarıyorsunuz?!

BAŞKAN - Sayın Erdem, siz buyurun efendim.

EKREM ERDEM (Devamla) - Teşekkür ederim Sayın
Başkan.

Bugün, kâmil manada, medya hür denilemez. İşte,
yakın zamanda gördük. Bugün, isteyen, istediği
gazeteyi çıkarabilir ve bunun için de izin
almak gerekmez; ama, yakın zamanda, bir gazeteye, bir basın
grubuna karşı, nasıl sansür uygulandığını,
nasıl önünün kesilmek istendiğini hep
birlikte gördük. Bugün, yine, bakın, köşe
yazarlarının avukatlığını
biz yapıyoruz. Medya emekçilerinin avukatlığını
biz yapıyoruz. Bugün, tencere tava havası içerisinde,
köşe yazarları kaybolmuş, fikir adamları
kaybolmuş; kimse, bugün, gazeteleri, köşe
yazarları için almıyor; tencere tava için
alıyor. Buna bir çekidüzen vermek mecburiyetindeyiz
ve bu, Meclisin görevi. 

Gerçekten, çok önemli bir yasayı görüşüyoruz;
bu noktada emeği geçen arkadaşlarıma teşekkür
etmeyi bir görev biliyorum. 

Bugün, promosyon sayesinde gazetelerin tirajının
arttığı iddia ediliyor. Ben, şöyle
bir baktım; gerçekten, Türkiye'de, 1960'lardan
itibaren, gazetelerin tirajında bir artış
var; ancak, bu artış, son zamanlardaki promosyonla
olmamış; aslında, bu promosyon savaşı
başlamadan önce, Türkiye'de satılan gazete
sayısı 3 milyon civarında; bugün, satılan
gazete sayısı promosyonla 5 milyona çıkmamış.


Aslında, gazete, okuyucusunu da kaybetmiştir. Bugün,
Türkiye'nin önemli sıkıntılarından
birisi, gazete okuyucusu yoktur; gazete aracılığıyla
tencere, tava, televizyon alan birtakım tüketici vardır.
Tabiî, buna bir düzenleme getirmek, buna bir şekil
vermek, bu Meclisin görevi olmalıdır.

Basının temel görevi, halkı bilgilendirmek,
kamuoyu oluşturmak, devleti de denetlemektir; bu, basının
ana görevidir; ama, bu tencere tava sesi arasında,
doğrusu, bunu yapması da mümkün değil.


Biz, basının sansür edilmesinden yana değiliz;
basının bizzat özgürleşmesi için
bu kanuna destek veriyoruz ve inanıyorum ki, 65 milyonun
da bu noktadaki duygularına, düşüncelerine
tercüman oluyoruz. 

Bakın, biraz önce burada konuşan değerli
muhalefet sözcüleri, promosyondan başka her şeyi
konuştular; ama, ben, özellikle promosyonu konuşacağım.


Yalnız, burada, ifade edildiği için, bir cümleyle
ifade etmek istiyorum; bedelli oto ithaline değinildi...

ALİ DİNÇER (Ankara) - O da Refah Partisinin
promosyonu.

EKREM ERDEM (Devamla) - Bakın, bu promosyon sayesinde,
medya patronları dışarıdan çok
büyük ithal yapıyor; ama, buna karşı
kimsenin bir tepkisi yoktur. Ne yerli sanayinin çökeceğinden
ne de bundan dolayı haksız rekabet neticesinde işyerlerini
kapatan esnafın dert ve dileklerinden bahseden yoktur;
ama, konu zenginler olunca avukatlık kolaylaşıyor
galiba. (RP ve DYP sıralarından alkışlar)

MUSTAFA YILMAZ (Gaziantep) -Zenginin büyüğü
sizde; 160 kilo altın sizde.

EKREM ERDEM (Devamla) - Bakın, aslında, bu Promosyon
Yasasının bir an önce çıkmasına
herkes taraftar, medya patronları da, bu tatlı kâra
ulaşmadan önce, bu çılgınlığa
bir son vermenin gereğini ifade etmişlerdir; ama, bugün,
artık gazetecilik yapmadıkları, ticaret yaptıkları
için ve iletişim araçlarının
da imkânlarıyla mallarını daha kolayca
pazarladıkları için, şu anda ondan
yana tavır koymalarını normal karşılıyorum.
Normal karşılamadığım, muhalefetin
böyle güzel bir düzenlemeye destek vermeyişidir.
İşte, İstanbul Ticaret Odası Gazetesi,
manşetten vererek “Odamızın ısrarları
üzerine gazete promosyon meselesi çözülüyor”
diyor; çünkü, bu promosyon, yalnız basını
ilgilendirmiyor ki, esnafı da ilgilendiriyor; yalnız
esnafı ilgilendirmiyor, burada, aldatılan okuyucuları,
aldatılan tencere tava müşterilerini de ilgilendiriyor.
“Nasıl olsa gazete alıyorum, bir tane de tencere,
bir tane de televizyon alayım” diye kendisini bağlayan;
ama, aldığı zaman da umduğunu bulamayan
bir sürü insan var. Tabiî ki, bir hukuk devletinde
buna bir dur demek lazım, bunu bir çözüme
kavuşturmak lazım. İşte biz, bu güzel
yasayla bunu yapacağız inşallah. 

Demin de ifade ettiğim gibi, ülkemiz, daha önce,
1980'li yıllarda, bir bankerlik olayı yaşadı.
Bankerlik olayını niye yaşadık? O gün,
yasal düzenlemeler yapılmadığı için,
zaman içerisinde, hanını, hamamını,
apartmanını satarak bankerlere yatıranlar,
sonra, intihar etmek mecburiyetinde kaldı; çoğu
gitti, kendisini, Boğazda, İstanbul Köprüsünden
suyun derinliklerine bırakıverdi. İşte
bunların olmaması için, böyle bir yasaya
ihtiyaç var.

Bugün, iletişim araçlarının verdiği
imkânları da en iyi şekilde kullanan birtakım
basın patronları, gerçekten, bir tekelleşmenin
içerisine girmiştir ve -demin de ifade ettim- bazı
yeni gazetelerin yer almasına engel olmaktadırlar.
Artı, esnafla haksız bir rekabete girdikleri için,
burada, esnafın da mağdur edilmesi söz konusudur.


Yine bu tekelleşme neticesinde, bugün, gazeteler arasındaki
anlaşmalarla, gazete çalışanları,
istemediği gazetelerde çalışmak mecburiyetinde
kalıyor; çünkü, bir başka yerde
iş bulma şansı yoktur. Ben, inanıyor
ve istiyorum ki, gelin, şu gazetelerde çalışanların,
gazete emekçilerinin mağduriyetlerini de önleyelim,
onları birlikte koruyalım, kollayalım; ona
yönelik birtakım düzenlemeleri de birlikte yapalım.


Tabiî, bu yasa, 31.7.1996 tarihinde görüşülmüş
ve kabul edilmişti; ama, Sayın Cumhurbaşkanımız,
tekrar görüşülmek üzere, Meclise iade
etmiş. Geri gönderme tezkeresinde “gerek Anayasanın
28 inci maddesinde gerekse Basın Kanununun 1 inci maddesinde
'basın hürdür, sansür edilemez' hükmü
yer almaktadır. Genelde düşünce açıklama,
özelde basın yoluyla düşünce açıklama
özgürlüğü, demokrasinin ölçütü
olarak görülür” denilmekte ve kanunun, basın
özgürlüğüne karşı olduğu
ima edilmektedir.

Doğrusunu söylemek gerekirse, bunu anlamak mümkün
değil. Bu Promosyon Yasası içerisinde, basının
haber alması ve yorum yapması yorum yapma yönünde
en ufak, kısıtlayıcı bir madde yok
ve bazı muhalefet mensubu arkadaşlarımız
da bu şekilde ifade ettiler. Tabiî, biz, Refah Partisi
olarak, buna katılmak durumunda değiliz ve katılmıyoruz
da. 

Yine, gönderilen bu yazıda, itiraz edilen konulardan
bir tanesi, kanunun ceza maddesiyle, yargı görevine
müdahale edildiği ileri sürülmektedir. Kanunda
öngürülen ceza, idarî para cezasıdır
ve Türk hukuku, bu cezaya ilk defa, bu kanun sayesinde kavuşmuyor,
daha önce de bunlar uygulanmış ve şu anda
da uygulanmaya devam ediliyor. Dolayısıyla, böyle
bir gerekçeyi de anlamak mümkün değil. 

Yine, ifade edildiğine göre, cezanın çok
büyük olduğu, yalnız promosyonla ilgili teminatların
onlarca trilyona ulaştıcı bir noktada, bu
cezaların büyük olduğu da ifade edilemez.
Buna da katılmak mümkün değildir; çünkü,
cezaların ana amacı da caydırıcı
olmaktır. 

65 milyonun sabırsızlıkla beklediği ve
milletimizin hayrına olacak böyle bir yasanın,
Meclisten, ağırlıklı bir oybirliğiyle
çıkacağını bekliyor, umuyorum.
Bu yasanın, basınımız, halkımız
ve Yüce Milletimiz için hayırlara vesile olmasını
diler, hepinizi saygıyla selamlarım. 

Teşekkür ediyorum. (RP ve DYP sıralarından
alkışlar)

BAŞKAN - Sayın Erdem, teşekkür ediyorum.

SANAYİ VE TİCARET BAKANI E. YALIM EREZ (Muğla)
- Sayın Başkan, söz istiyorum.

BAŞKAN - Sayın Bakan, söz talebiniz mi var efendim?

SANAYİ VE TİCARET BAKANI E. YALIM EREZ (Muğla)
- Evet.

BAŞKAN - Hükümet adına, Sanayi ve Ticaret
Bakanı Sayın Erez; buyurun. (DYP sıralarından
alkışlar)

Sayın Erez, zatı âlinizden sonra iki sayın
üyeye söz vereceğim. Çalışma
süremiz, bugün saat 19.00'da doluyor. 20 dakika süreniz
var. Takdir sizindir. Arzu ediyorum ki, bugün, hiç
olmazsa tümü üzerindeki görüşmeleri
tamamlayalım.

Buyurun.

SANAYİ VE TİCARET BAKANI E.YALIM EREZ (Muğla)
- Sayın Başkan, değerli milletvekilleri; hepinizi
saygıyla selamlıyorum. 

Kamuoyunda Promosyon Yasası olarak bilinen, Tüketicinin
Korunması Hakkında Kanunun Bazı Maddelerinde
Değişiklik Yapılmasına Dair 4159 sayılı
Kanun üzerinde görüşlerimi ifade etmek üzere
söz almış bulunuyorum.

Ancak, burada, muhalefet partilerine mensup grup sözcülerini
dinledikten sonra, acaba, hangi kanunu görüşüyoruz
diye de endişeye düştüm. Tabiî, DSP
Milletvekili Sayın Sami Türk'ü bundan ayırıyorum.

Değerli arkadaşlarım, konuya geçmeden
evvel bir şey söyleyeyim. Bu “çete”
lafı burada çok konuşuluyor. Dün de konuşuldu...

A.TURAN BİLGE (Konya) - Daha çok konuşulacak.

SANAYİ VE TİCARET BAKANI E.YALIM EREZ (Devamla)
- Tabiî... Tabiî... Konuşacağız.
Dinlemesini bilirsen konuşmasını da bilirsin.

A.TURAN BİLGE (Konya) - Bu yasama dönemi bitinceye
kadar konuşacağız.

SANAYİ VE TİCARET BAKANI E.YALIM EREZ (Devamla)
- Bu Hükümet, hiçbir olayın üstünü
örtbas etmez. Ne kadar pislik varsa, bu Hükümet
çıkaracak. Nasıl çıkaracak
biliyor musunuz? (DYP sıralarından alkışlar)
 Nasıl, 1991'de gelip hayalî ihracat pisliğini
devletin içerisinden çıkardıysak;
nasıl, 1991'den sonra otoyol rüşvet pisliklerini
devletten çıkardıysak, bunu da çıkaracağız;
hiç endişeniz olmasın. (DYP sıralarından
alkışlar) Nasıl, İSKİ'yi ve
Civan'ı örtbas etmediysek, burada da bir şey
varsa onu da örtbas etmeyeceğiz.

ALİ DİNÇER (Ankara) - Sayın Bakan,
Mercümek ve Parsadan olaylarını niye örtüyorsunuz?

BAŞKAN - Sayın Bakan, bir dakikanızı
rica ediyorum.

Sayın Dinçer... 

Sayın milletvekilleri...

ALİ DİNÇER (Ankara) - Mercümek olayı
ne oldu?

BAŞKAN - Efendim, müsaade buyurun...

ALİ DİNÇER (Ankara) - Parsadan olayı
ne oldu?

BAŞKAN - Sayın Dinçer, müsaade buyurun
efendim.

Sayın Bakan, siz buyurun.

BÜLENT AKARCALI (İstanbul) - Mahkeme kararına
karşı konuşuyor! Ayıp... 

SANAYİ VE TİCARET BAKANI E. YALIM EREZ (Devamla)
- Hayır... Hayır...

Sayın Yılmaz Ateş, bu çeteler bugün
çıkmadı ortaya. 1991'den 1995'e kadar sizin
partiniz bostan bekçisi miydi, iktidar ortağı
değil miydi; ne yapıyordunuz o zaman?! (DYP ve RP sıralarından
“Bravo” sesleri, alkışlar)

YUSUF ÖZTOP (Antalya) - Yakışmıyor Sayın
Bakan.

FATİH ATAY (Aydın) - Meclis burası... Çok
ayıp... Bir bakana yakışmıyor...

SANAYİ VE TİCARET BAKANI E. YALIM EREZ (Devamla)
- Değerli milletvekilleri, bu kanun niçin hazırlanmıştır,
hangi ihtiyaçtan doğmuştur? Günlük
tüketim maddelerinden başlayan, giderek...

YAHYA ŞİMŞEK (Bursa) - Bakan gibi konuşun!..

BAŞKAN - Sayın milletvekilleri...

SANAYİ VE TİCARET BAKANI E. YALIM EREZ (Devamla)
- Ben, halkın bakanıyım, iki tane gazete
patronunun bakanı değilim.

YAHYA ŞİMŞEK (Bursa) - Belli kimin bakanı
olduğun!

SANAYİ VE TİCARET BAKANI E. YALIM EREZ (Devamla)
- Ben halkın bakanıyım, halkın; iki
tane gazete patronunun bakanı değilim.

BAŞKAN - Sayın milletvekilleri...

Sayın Bakan, siz buyurun efendim.

SANAYİ VE TİCARET BAKANI E. YALIM EREZ (Devamla)
- Değerli milletvekilleri, bu kanun niçin hazırlanmıştır,
hangi ihtiyaçtan doğmuştur; şimdi konumuza
gelelim: Günlük tüketim maddelerinden başlayan,
giderek, televizyonlara, çamaşır makinelerine,
ardından, arsalara, otomobillere kadar ulaşan promosyon
savaşlarının neden olduğu üretici,
tüketici ve satıcıların haklı
şikâyetleri, bu kanunun hazırlanmasında
birinci etken olmuştur.

Gümrük birliği içerisinde olduğumuz ve
tam üye olmayı hedeflediğimiz Avrupa Birliği
üyesi ülkelerdeki konuya ilişkin düzenlemelerin
promosyonlu satışları teşvik etmekten
ziyade caydırıcı olması, basınla
ilgisi olması halindeyse çok daha sert ve kısıtlayıcı
hükümler içermesi de, kuşkusuz, bu kanunun
hazırlığında motive edici olmuştur.


Değerli milletvekilleri, kanunun Türkiye Büyük
Millet Meclisine iadesine ilişkin Cumhurbaşkanlığı
yazısında, gerek Anayasanın 28 inci maddesinde
gerekse Basın Kanununun 1 inci maddesinde “basın
hürdür, sansür edilemez” hükmü yer
almaktadır. “Genelde, düşünce açıklama,
özelde basın yoluyla düşünce açıklama
özgürlüğü, demokrasinin ölçütü
olarak görülür” denilmekte ve kanunun basın
özgürlüğünü kısıtlayıcı
olduğu ima edilmektedir.

Şimdi, bu konuda fikirlerimi ifade etmeden evvel, hakikaten,
bugün, Türkiye'de basının tam özgür
olduğunu söylemek mümkün değildir; ama,
bu Hükümetten ve bu kanundan dolayı değil,
gazete patronları ve genel yayın yönetmenlerinden
dolayı Türk basını hür ve özgür
değildir. (DYP ve RP sıralarından alkışlar)
Çünkü, gazete patronunun ve genel yayın
yönetmeninin hoşuna gitmeyen bir şeyi hiçbir
köşe yazarımızın yazamadığını,
köşe yazarları, kendileri ifade etmektedirler,
ben söylemiyorum. (DYP ve RP sıralarından alkışlar)


Eğer bu kanun basında özgürlüğü
kısıtlıyorsa... Türkiye'de çıkan
büyük gazetelerimizin hepsi Avrupa'da yayınlanıyor;
Avrupa'da, hiçbirinde promosyon yok. Yani, Avrupa ülkelerinde
basın özgürlüğü yok mu? Bu kanunun
basın özgürlüğüyle falan ilgisi
yoktur, bu kanunun tencere tava özgürlüğüyle
ilgisi vardır; basın özgürlüğüyle
tencere tava özgürlüğünü birbirine
karıştırmayalım. (DYP ve RP sıralarından
alkışlar) 

ALİ DİNÇER (Ankara) - Refah Partisi bundan
sonra tencere tava dağıtamayacak mı?

SANAYİ VE TİCARET BAKANI E. YALIM EREZ (Devamla)
- Huzurunuzda daha önce de belirttiğim üzere, bu
kanunda basın özgürlüğüne, yani,
haber alma, yayımlama ya da yorum ve düşünce
açıklama özgürlüğüne yönelik
doğrudan ya da dolaylı tek bir hüküm bulunmamaktadır.
Bu kanun, basın kuruluşlarının basın
dışı faaliyetlerinden birini, promosyon kampanyalarını
düzenlemeye yöneliktir. Bu kanunla, gazete ve dergi
gibi süreli yayınların çıkarılmasıyla
iştigal eden birkısım şirketin bir tür
özgürlüğünün kısıtlandığı
doğrudur; ancak, bu özgürlük, kesinlikle basın
özgürlüğü değildir. Bu, şirketlerin,
dayanıklı tüketim malları pazarlama
özgürlüğüdür. Böylesi bir kısıtlamanın
basın özgürlüğüyle ilgisini açıklamaya
herkes muhtaçtır. 

Yeri gelmişken, burada bir çağrı yapıyorum.
Herhangi bir arkadaşımız, bu kürsüden,
bir basın kuruluşunun promosyon kampanyası
düzenlememesi kaydıyla, yani, yalnızca aslî
işini, basın yayın faaliyetini sürdürmesi
kaydıyla bu kanunla muhatap olabileceğini ispatlarsa,
huzurunuzda söz veriyorum, ben bu kanuna kırmızı
oy vereceğim.

YAHYA ŞİMŞEK (Bursa) - Vazgeçersin...
Vazgeçersin...

SANAYİ VE TİCARET BAKANI E. YALIM EREZ (Devamla)
- Kimin neden vazgeçtiğini göreceksiniz.

YAHYA ŞİMŞEK (Bursa) - Biz ne varyasyonlar
gördük...

SANAYİ VE TİCARET BAKANI E. YALIM EREZ (Devamla)
- Değerli milletvekilleri, İktidara mensup partilerin
milletvekilleri bu konunun bilincindeler. Ben, burada bu kanun
hakkında ne söylersem söyleyeyim, muhalefet milletvekillerinin
dinlemeye ve anlamaya niyetleri yok. O nedenle, sözlerimi
fazla uzatmak istemiyorum.

Bu kanunun ne basın özgürlüğünü
kısıtlamaya ne de Anayasaya aykırı
hiçbir yönü yoktur. Benim, Cumhurbaşkanı
tarafından geri yollandıktan sonra söylediğim
“virgülüne dahi dokunmadan Meclise getireceğiz”
sözüm, Meclise olan saygımın gereğidir.
O saygımı hiç kaybetmeyeceğim.

Sayın İrfan Köksalan, “Çete konusunda
Başbakan konuşmuyor” dedi, ona da bir iki şey
söyleyip ineceğim.

ALİ DİNÇER (Ankara) - O zaman Parsadan'ı
anlat, Parsadan'ı...

ALİ HAYDAR ŞAHİN (Çorum) - Meclise
gelin, Meclise...

SANAYİ VE TİCARET BAKANI E. YALIM EREZ (Devamla)
- Sayın Başbakanın, adliyeye intikal eden,
soruşturması gizli olan bir şeyde konuşmaması
gayet normaldir. Sayın Başbakan, gazinoya da gitmiyor,
kumar da oynamıyor. Bu, bir eksiklik değil, bir meziyettir.

Hepinizi saygıyla selamlıyorum. (DYP ve RP sıralarından
“Bravo” sesleri alkışlar; ANAP, DSP ve
CHP sıralarından gürültüler)

BAŞKAN - Sayın Bakan, teşekkür ediyorum.

MURAT BAŞESGİOĞLU (Kastamonu) - Sayın
Başkan...

AZMİ ATEŞ (Ankara) - Sayın Başkan...

BAŞKAN - Ne var efendim, bir şey mi var? Oturun. Bakın,
burada bir arkadaşımız var.

Buyurun efendim.

MURAT BAŞESGİOĞLU (Kastamonu) - Sayın
Başkanım, Sayın Bakan konuşmalarına
başlarken, konuşmasının başında,
hiç de tasarıyla ilgili olmayacak biçimde,
“1991'de işbaşına geldiğimiz zaman
hayalî ihracat pisliğini ortaya çıkardık,
otoyollardaki pisliği ortaya çıkardık”
demek suretiyle, o gün İktidarı devreden Parti
Grubumuza, kanaatimce, bir sataşmada bulunmuştur,
iftira etmiştir. Zatı âlinizin de dikkatinden
kaçmadığı şekilde, hayalî
ihracat konusu, bu Yüce Parlamentoda, milletvekilerimizin
oylarıyla neticelenmiştir. Otoyollar konusu, Anayasa
Mahkemesi tarafından aklanmıştır. Müsaade
ederseniz, bu konuda kısaca...

BAŞKAN - Efendim, beyan ettiniz, maksadınız
açıklandı.

Buyurun efendim, siz ne buyuruyorsunuz?..

YILMAZ ATEŞ (Ankara) - Sayın Başkanım,
müsaade edin kürsüden ifade edeyim.

BAŞKAN - Efendim, oradan buyurun; ne diyorsunuz, ne buyuruyorsunuz...

YILMAZ ATEŞ (Ankara) - Sayın Başkan...

BÜLENT AKARCALI (İstanbul) - Alkıştan
dolayı milletvekilleriniz duymadı Sayın Başkan.
(RP sıralarından “duyduk, duyduk” sesleri)

Hayır, duymadınız... (RP sılarından
gürültüler)

BAŞKAN - Buyurun efendim... 

YILMAZ ATEŞ (Ankara) - Sayın Başkan...

BAŞKAN - Şöyle biraz gelir misiniz...

BÜLENT AKARCALI (İstanbul) - Kulaklarınız
sağır olmasaydı duyardınız. (DYP
ve RP sıralarından gürültüler)

BAŞKAN - Sayın Akarcalı...

BÜLENT AKARCALI (İstanbul)- Sizin gözünüz
kör, kulaklarınız sağır. İmansızlar!..
(RP sıralarından gürültüler)

TEMEL KARAMOLLAOĞLU (Sıvas) - Sayın Başkan...

BAŞKAN - Ne yapayım efendim, fermuar yok ki elimde...
Müsaade buyurun...

BÜLENT AKARCALI (İstanbul) - Eğer, kulağınız
duysaydı, gözünüz görseydi, o Bakana
orada müdahale ederdiniz.

TEMEL KARAMOLLAOĞLU (Sıvas) - Ne dedin, bir daha söyle...
Geri al sözünü!..

BÜLENT AKARCALI (İstanbul) - Geri almıyorum!

TEMEL KARAMOLLAOĞLU (Sıvas) - Sayın Başkan...
(RP sıralarından “Duyamıyoruz Sayın
Başkan” sesleri, gürültüler)

BAŞKAN - Ben duyuyorum efendim.

Sayın milletvekilleri, Sayın Karamollaoğlu...


TEMEL KARAMOLLAOĞLU (Sıvas) - Sayın Başkan,
müsaade eder misiniz.

BAŞKAN - Efendim, süre çok daraldı.

TEMEL KARAMOLLAOĞLU (Sıvas) - Sayın Başkan
“kulağınız sağır, gözünüz
kör” dedi. Söylediği sözü geri alsın.


BÜLENT AKARCALI (İstanbul) - Evet, öyle... 

BAŞKAN - Sayın Akarcalı... Rica ediyorum...
(RP sıralarından gürültüler)

Sayın milletvekilleri, bakınız, sükûnet
avdet etmezse kapatırım.

YILMAZ ATEŞ (Ankara) - Sayın Başkan...

BAŞKAN - Efendim, bakın, sizden önce...

TEMEL KARAMOLLAOĞLU (Sıvas) - Sayın Başkan,
çok çirkin bir ifade kullandılar.

BÜLENT AKARCALI (İstanbul) - Hayır, değil.

TEMEL KARAMOLLAOĞLU (Sıvas) - Sağır ve bir
kör gibi bir ifade kullandılar; ama ilaveten, buraya
dönerek “imansızlar” gibi bir ifade kullandılar.
Yani, bir Mecliste, sayın milletvekillerinden hiçbirinin
birbirine böyle....  

HASAN HÜSEYİN CEYLAN (Ankara) - “İmansız”
dediysen, şerefsizsin sen!.. (RP sıralarından
ANAP sıralarına yürümeler)

TEMEL KARAMOLLAOĞLU (Sıvas) - ... hakaret etmeye hakkı
yoktur. 

BAŞKAN - Efendim... 

TEMEL KARAMOLLAOĞLU (Sıvas) - Eğer “imansız”
dediyse, ben de ona aynen iade ediyorum. (RP sıralarından
gürültüler)

BAŞKAN - Efendim zabıtlara geçmiştir.


Sayın idare amirleri.... Sayın idare amirleri....
Sayın idare amirleri... (RP sıralarından
gürültüler)

Sayın Cengil, siz buyurun lütfen...

Sayın idare amirleri... Sayın idare amirleri...

Lütfen... Değerli arkadaşlarım, biraz sabırlı
olun lütfen!..

YUSUF ÖZTOP (Antalya) - Burası tehdit yeri değil...
Baskıyla tehditle...

YILMAZ ATEŞ (Ankara) - Sayın Başkan...

BAŞKAN - Müsaade buyurun efendim; bir teskin edelim.

YILMAZ ATEŞ (Ankara) - Kürsüden birkaç
şey söylemek istiyorum.

BAŞKAN - Niye kürsüye geliyorsunuz efendim, sebep
ne; ben bir dinleyeyim. Ortalığı bir teskin
edelim, müsaade buyurun...

Sayın milletvekilleri, rica ediyorum... Efendim, sükûnet
heyecandan evladır. Sâkin olur musunuz lütfen.
Rica ediyorum... 

Burada, hiçbir değerli milletvekilinin değeri,
bir başka milletvekilinden daha az ve daha çok değildir.

MUKADDER BAŞEĞMEZ (İstanbul) - Azdır...
Onunki azdır...

BAŞKAN - Efendim, rica ediyorum... 

MUKADDER BAŞEĞMEZ (İstanbul) - İyice azdır.

BAŞKAN - Şimdi... Rica ediyorum yani...

YUSUF ÖZTOP (Antalya) - Çok yakışıyor
kendisine!..

BAŞKAN - Sayın milletvekilleri, burada, sükûnetle
bir meseleyi tartışıyoruz. Olabilir, tenkidin
dozu kaçabilir; ama, herkes bir başkasına
saygı göstermek zorundadır, şayet saygı
bekliyor ise. 

Benim ricam... Lütfen... Şu saate geldik; çok
dar bir zamanımız kaldı...

YILMAZ ATEŞ (Ankara)- Sayın Başkan...

BAŞKAN - Buyurun efendim; sizin talebiniz ne?

YILMAZ ATEŞ (Ankara) - Sayın Bakan, benim ve partimin
adını vererek bir ithamda bulundu.

BAŞKAN - Ne buyurdu? (RP ve DYP sıralarından
“İSKİ dedi” sesleri, gülüşmeler)

YILMAZ ATEŞ (Ankara) - Partimiz için “bostan
bekçisi miydi” diye bir ifade kullandılar...

BAŞKAN - Ee, tabiî, siz, burada konuşurken “şöyle
yaptınız, şöyle yaptınız”
dediniz, o da soruyor “siz ne yaptınız o zaman”
diye...

YILMAZ ATEŞ (Ankara) - Ben de yaptığımızı
söyleyeceğim. Ben ve partim, bugüne kadar, bütün
çetelerin ve yolsuzlukların üzerine gittik.
Sayın Bakanın, bu soruyu, sivil toplum örgütü
başkanlığı ile çiftlik kahyalığını
birbirine karıştıranlara sorması lazımdı.

Teşekkür ediyorum. (DYP sıralarından
gürültüler)

BAŞKAN - Ben teşekkür ediyorum.

HACI FİLİZ (Kırıkkale) - Çiftlik
kahyası kim?!

BAŞKAN - Sayın milletvekilleri, şimdi, kişisel
söz talebinde bulunan arkadaşlarımın
isimlerini okuyorum: Sayın Sıtkı Cengil,
Sayın Yalçın Gürtan, Sayın Kâzım
Arslan, Sayın Mahmut Işık. 

Şimdi, sırasıyla, birinci sıradan itibaren,
Sayın Cengil...

Sayın Cengil, vaz mı geçtiniz efendim?

SITKI CENGİL (Adana) - Hayır Sayın Başkan,
konuşacağım.

BAŞKAN - Buyurun Sayın Cengil; oylama yapacağım,
rica ediyorum...

SITKI CENGİL (Adana) - Hemen bitireceğim Sayın
Başkan.

BAŞKAN - Sayın Cengil, rica ediyorum... Sayın
Cengil, bir kere, elinizi kaldırışınız,
buraya yürüyüşünüz bile çok
asabî gelişinizi gösteriyor.

SITKI CENGİL (Adana) - Hayır efendim, haletiruhiyem...

BAŞKAN - Rica ediyorum.. Haletiruhiyeyi orada bırakmak
mecburiyetindesiniz; burası kürsü. (RP sıralarından
alkışlar) Hiç kimse, haletiruhiyesini her
yere taşıyamaz. Rica ediyorum Sayın Cengil,
çok kısa... Oylamayı bitirelim istiyorum.

Buyurun Sayın Cengil.

SITKI CENGİL (Adana) - Sayın Başkan, değerli
milletvekilleri; sözlerime başlarken, hepinizi hürmetle
selamlıyorum. 

Aslında, üzerinde çok konuşulması
gereken bir yasayı görüşüyoruz; ama,
durum malum... Ben, bir tek cümle veya iki cümle söyleyeceğim;
o da şudur...

MUSTAFA YILMAZ (Gaziantep) - Üç olmasın aman!..

SITKI CENGİL (Devamla) - Burada ne kadar görüşme
yapılıyorsa, muhalefet partilerine mensup arkadaşlarımız
çıkıp şunu söylüyor: Yahu
ne acelesi vardı; başka görüşülecek
bir şey yok muydu? Bu Meclis açıldığından
beri hep bu söyleniyor. 

Başka bir mesele; işte Doğru Yol Partisi sözcüleri
şunu söyledi, Refah Partisi sözcüleri şunu
söyledi. Evet, doğrudur, onları söylediler.
Bugün, halkımın huzurunda söylüyorum.

NİHAT MATKAP (Hatay) - Halka söylemeyeceksin, Meclise
söyleyeceksin; Meclise söyle.

SITKI CENGİL (Devamla) - Bir Hükümet var; bu
Hükümet de programıyla bağlıdır.
Bunu, iktidar milletvekillerine sorsak, şüphesiz ki
“Hükümet başarılıdır”
derler; muhalefetteki değerli arkadaşlarıma sorsak,
derler ki “hayır, Hükümet başarılı
değil.” Evet, onlar da peşin yargıyla hareket
ediyor olabilirler, bu tarafta hareket ediyor olabilir. Peki,
kime sormak lazım? En doğrusu, halka sormak lazım.
Halka sorduk, bir ay önce halka sorduk. 

MUSTAFA YILMAZ (Gaziantep) - Yok, hile yaptınız...

SITKI CENGİL (Devamla) - Ne oldu bir ay önce?

MUSTAFA YILMAZ (Gaziantep) - Rüşvet verdiniz.

SITKI CENGİL (Devamla) - Bir ay önce halka sorduğumuzda,
bu iktidarın arkasında olan yüzde 40'lık
kamu desteği, millet desteği, halk desteği, yüzde
60'lara çıktı. Peki, sizin durumunuz ne oldu?

Saygılar sunarım. (RP ve DYP sıralarından
alkışlar)

BAŞKAN - Sayın Cengil, teşekkür ediyorum.

İkinci sırada bulunan, Samsun Milletvekili Sayın
Gürtan; buyurun. (DSP sıralarından alkışlar)

Sayın Gürtan, bir dakikanızı rica edeyim.


Sayın milletvekilleri; Sayın Gürtan'ın
10 dakikalık süresi var. Temenni ederim, inşallah,
kısa sürede toparlar; ama, biz tedbirimizi alalım.
Sayın Gürtan'ın konuşmasının
hitamına kadar, süre uzatımını...

NİHAT MATKAP (Hatay) - Hayır efendim, böyle
olmaz; bitimine kadar olur Sayın Başkan. 

BAŞKAN - Efendim... Sayın Matkap...

NİHAT MATKAP (Hatay) - Müdahale ediyorlar diye arkadaşlara
sesleniyorum.

BAŞKAN - Bana yardımcı oluyorsunuz; teşekkür
ederim. Aman ne güzel... Aman ne güzel... Efendim...
Sayın Matkap... 

NİHAT MATKAP (Hatay) - Efendim, ben, zaman zaman size de
yardımcı oluyorum.

BAŞKAN - Efendim, onu hep yanımda hissederim ben;
sağ olasınız. Onu hep yanımda hissetmişimdir.
Tüzüğü, teamülleri bilen bir arkadaşınızım,
neyi oylayacağımı ben bilirim. Müsaade
buyurun. 

Sayın Gürtan, kusura bakmayın, sizi kürsüye
davet ettik.

Buyurun efendim.

MURAT BAŞESGİOĞLU (Kastamonu) - Sayın
Başkan, süre uzatma konusu, tabiî, Yüce
Genel Kurulun takdiri dahilinde olan... Ancak, hatırlayabildiğim
kadarıyla, herhangi bir önerge verilmemiş ise,
sizin bu süre sonunda görüşmeleri kesmeniz
gerekir Sayın Başkan.

BAŞKAN - Efendim, ben ne diyorum?..

MURAT BAŞESGİOĞLU (Kastamonu) - Efendim, önerge
var mı?

BAŞKAN - Ne için efendim?..

MURAT BAŞESGİOĞLU (Kastamonu) - Süre uzatımı
için önerge var mı efendim?

BAŞKAN - Efendim, bu zatın konuşmasının
bitimine kadar... Kürsüye çağırmışız,
çıkmış, 7 dakika süresi var. 3
dakikalık süre uzatacağım; uzatmayayım
mı? Sayın hatibi yarıda mı indireyim?


NİHAT MATKAP (Hatay) - Doğru Sayın Başkan.

BAŞKAN - Ee, insaf edin, yapmayın... (DSP ve CHP
sıralarından alkışlar) 

Yani, mutlak bir muhalefetin baskısından kurtulun.
Rica ediyorum...

Değerli milletvekilleri, değerli hatibi kürsüye
davet ettim, süre yetmeyebilir. Sayın hatibin konuşmasının
bitimine kadar süre uzatımını oylarınıza
sunuyorum: Kabul edenler... Kabul etmeyenler... Kabul edilmiştir.

Sayın Gürtan, buyurun.

YALÇIN GÜRTAN (Samsun) - Sayın Başkan,
saygıdeğer milletvekilleri; gündemde yer alan
tüketicinin... (RP sıralarından gürültüler)

Arkadaşlar, lütfen dinlemesini bilelim. (DSP sıralarından
alkışlar)

BAŞKAN - Sayın milletvekilleri... 

YALÇIN GÜRTAN (Devamla) - Biz sizi dinledik, lütfen
siz de bizi dinleyin.

NEVZAT KÖSE (Aksaray) - Buna hakkın yok, bunu Başkan
yapar.

BAŞKAN - Sayın Gürtan, bu işler böyle
oluyor. 

Siz buyurun efendim.

YALÇIN GÜRTAN (Devamla) - Gündemde yer alan Tüketicinin
Korunması Hakkında Kanunun Bazı Maddelerinde
Değişiklik Yapılmasına Dair 31.7.1996
Tarihli ve 4159 Sayılı Kanun ve Anayasanın
89 uncu Maddesi Gereğince Sayın Cumhurbaşkanımızın
Bir Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu hakkında şahsım
adıma görüşlerimi belirtmek üzere
söz almış bulunuyorum; hepinizi saygıyla
selamlıyorum. (DSP sıralarından alkışlar)

Sayın milletvekilleri, bize güven duyarak oy veren
ve bizi Parlamentoya gönderen halkımız, bizden,
onların, sadece günübirlik değil, kalıcı
sorunlarına da çözüm bulmamızı
beklemektedir. 

Türkiyemizin bu kadar sorunu varken, eğitim sorunu varken,
işsizlik sorunu varken, terör sorunu varken ve buna
bir de Susurluk sorunu eklenmişken, Hükümetçe,
Promosyon Yasasının öncelikler sırasında
yer verilmesine bir anlam veremiyoruz. (DSP sıralarından
“Bravo” sesleri, alkışlar)

Neden korkuyorsunuz demek lüzumunu hissediyorum. Hükümetin,
öncelikle, Anayasaya uyum yasalarını çıkarması
gerekirken, bu devamlı gözardı edilmektedir.


Geçen gün, görüşmesini yaptığımız
Basına Sansür Yasa Tasarısı yanında
Promosyon Yasasının alelacele gündeme getirilmesi,
açıkça, Hükümetin basından
korkmakta olduğunu göstermektedir. Korkarak, kısıtlayarak
bir yere varamazsınız arkadaşlar. (DSP sıralarından
“Bravo” sesleri, alkışlar)

Sayın milletvekilleri, Türkiyemizde, basın,
her türlü olayın üzerine cesaretle giden
ve karanlıkta kalmış meseleleri halkımızın
gözü önüne seren dördüncü güç
durumundadır. Bu güçlü kuruluşun
yaşamını devam ettirmesi için tirajını
artırması, tirajının artması
için de promosyon uygulaması zorunludur.  Ancak...
(DYP sıralarından gürültüler)

Dinle arkadaş, dinle. (DSP sıralarından “Bravo”
sesleri, alkışlar)

BAŞKAN - Sayın Gürtan, siz devam edin efendim.


YALÇIN GÜRTAN (Devamla) - Ancak, promosyon uygulaması
halinde, basının bazı konuları ele
alarak, bunları düzeltmesi gerekir. Örneğin,
kaliteyi artırmak ve promosyondan dolayı okurlarına
olan taahhütlerini gününde yerine getirmek gibi.


Bence, İktidarın promosyonu ele almasının
gerçek amacı “basını kuşatmak,
susturmak ve sonunda teslim almak” zihniyetinden kaynaklanmaktadır;
bu da akılcı değildir. 

Hiçbir zaman oyunu kurallarına göre oynamıyorsunuz.
Şunu unutmamalıyız ki, oyunu kurallarına
göre oynamayan, her zaman kaybetmeye mahkûmdur. Kaybetmek
istemiyorsanız, vazgeçmelisiniz. Vazgeçmek
hayrınıza olacaktır arkadaşlar. (DSP
sıralarından “Bravo” sesleri, alkışlar)

Bu fikre nereden mi varıyoruz? Bizzat, Sayın Başbakanın
6 Temmuz 1996 tarihinde Meclis kürsüsünden söylemiş
olduğu “şimdi, bakın, takip edin, o gazeteleri
göreceksiniz. Takip edin, bakın, bir methetmesinler
de göreyim. Ödeyin şu bankalara borçlarınızı
dediğim zaman ne olacak onların halleri” gibi
tamamen basını hedef alan sözlerinden anlıyoruz.
Bu sözler, basına yönelik açık
bir şantaj anlamına gelmektedir. (DSP ve CHP sıralarından
“Bravo” sesleri, alkışlar; RP sıralarından
gürültüler) 

Hükümet ve onun küçük ortağı
DYP, basının, hasıraltı edilmiş
olayları... 

MEHMET GÖZLÜKAYA (Denizli) - Biz eşit ortağız,
küçük değil... 

YALÇIN GÜRTAN (Devamla) - Küçüksünüz...
Çok da küçülüyorsunuz maalesef...
Halk görüyor sizi... Hükümet ve...

BAŞKAN - Sayın Gürtan, sizi bu ifadeden men
ederim. 

YALÇIN GÜRTAN (Devamla) - Beni men edemezsiniz. Serbest,
istediğim gibi konuşabilirim. (RP ve DYP sıralarından
gürültüler) 

BAŞKAN - Rica ediyorum... Temiz bir üslupla konuşmaya
mecbursunuz. 

YALÇIN GÜRTAN (Devamla) - Ben temiz konuşuyorum.


BAŞKAN - Sayın Gürtan... 

YALÇIN GÜRTAN (Devamla) - Temizim ve temiz konuşuyorum.
(RP ve DYP sıralarından gürültüler)


BAŞKAN - Sayın Gürtan, temiz bir üslupla
konuşmaya mecbursunuz. 

KEMALETTİN GÖKTAŞ (Trabzon) - Sözünü
geri alsın!..

YALÇIN GÜRTAN (Devamla) - Bana görevimi hatırlatamazsınız
Başkan. (DYP ve RP sıralarından gürültüler,
sıra kapaklarına vurmalar) 

Dinleyin arkadaşlar... 

Hükümet ve onun küçük ortağı...


MEHMET GÖZLÜKAYA (Denizli) - Küçük
değil... 

YALÇIN GÜRTAN (Devamla) - Küçüklüğü
kabul etmiyorsanız büyüklüğünüzü
gösterin. (DSP ve CHP sıralarından alkışlar)


Hükümet ve onun küçük ortağı
DYP, basının hasıraltı edilmiş
olayları su yüzüne çıkarması
karşısında ürkmüş durumdalar
ve bu amaçla, önlem olarak, bir yığın
yasa tasarı ve teklifi sırada beklerken, Basın
Yasası ve Promosyon Yasasını Meclis gündemine
taşımaları düşündürücüdür.
(RP ve DYP sıralarından gürültüler)

ABDULLAH ÖRNEK (Yozgat) - Size mi soracağız?!.

YALÇIN GÜRTAN (Devamla) - Amaç, her geçen
gün çığ gibi büyüyen halkımızın
sorunlarını, işsizliği unutturmak, terör
olaylarında ölenlerin yakınlarını
avutmak, her ay getirilen benzin zammına kılıf
uydurmak ve en önemlisi de Susurluk'ta bir kamyonun açığa
çıkardığı çarpık
ilişkileri gündemdışına taşımak
ve zamanla unutulmasını sağlamaktır.
(DSP sıralarından “Bravo” sesleri, alkışlar)
Böylelikle, gündem, açıkça saptırılmaya
çalışılmaktadır. 

NECMİ HOŞVER (Bolu) - Bravo!..

YALÇIN GÜRTAN (Devamla) - Tabiî ki, bunları
gerçekleştirmek için de, halkın sesi,
gözü ve kulağı olan basını
bertaraf etmenin gerekli olduğu düşüncesiyle
hareketlerini yoğunlaştırdılar. (RP sıralarından
“Afiyet olsun!..” sesleri) Size de afiyet olsun.

Ama, bu emellerine ulaşamayacaklar. Zira, Türkiye'de
özgür basının sesini kesmeye kimsenin
gücü yetmedi, bundan sonra da yetmeyecek. (DSP sıralarından
alkışlar)

Biz, Demokratik Sol Parti Grubu olarak, bu konudaki yasaya, ilke
olarak karşı değiliz; ancak... (RP sıralarından
gürültüler) 

Dinlemesini öğrenin lütfen, dinlemesini öğrenin...

... yasada bazı yanlışlıklar vardır:
Örneğin, ceza uygulamalarına siyasî nitelik
getirilmektedir; Sanayi ve Ticaret Bakanına, alışılmamış
ve olağandışı bir güç ve yetki
verilmektedir. (RP sıralarından “helal olsun!..”
sesleri) Bu yasayla, Bakanlık, bağımsız
yargının görevini yüklenmektedir. (RP
sıralarından “Bravo!..” sesleri) Bakanlığın,
hem savcı hem de yargıç olarak hareket etmesini
kabul edemeyiz. (DSP sıralarından alkışlar)

Değerli milletvekilleri, beni dinlemeye tahammül ettiğiniz
için hepinize teşekkür eder, Yüce Meclisi
saygıyla selamlarım. (DSP sıralarından
alkışlar; RP sıralarından alkışlar[!])

BAŞKAN - Sayın Gürtan, teşekkür ediyorum.


LÜTFİ YALMAN (Konya) - Sayın Başkan...

BAŞKAN - Buyurun efendim. 

LÜTFİ YALMAN (Konya) - Sayın Bülent Akarcalı,
bu Gruba hitap ederek “imansızlar” dediyse, özür
dilemesi gerekir.

BAŞKAN - Sayın milletvekilleri, Genel Kurulun aldığı
karar gereğince, Sait Halim Paşa Yalısında
meydana gelen yangının nedenleri ve Turban Genel
Müdürlüğüyle ilgili yolsuzluk iddiaları
konusundaki 10/2 esas numaralı Meclis Araştırması
Komisyonunun raporunu görüşmek için, 24
Aralık 1996 Salı günü saat 15.00'te toplanmak
üzere, birleşimi kapatıyorum.

Kapanma Saati: 19.05

VII.- SORULAR VE CEVAPLAR

A) YAZILI SORULAR VE CEVAPLARI

1. - Niğde Milletvekili Akın Gönen'in, Bor-Akkaya
Barajına karışan atık sular için
yapılan arıtma tesisinin ödenek ihtiyacına
ilişkin Başbakandan sorusu ve Maliye Bakanı
Abdüllatif Şener'in yazılı cevabı
(7/1312)

Türkiye Büyük Millet Meclisi Başkanlığına

Niğde İli ile ilgili aşağıdaki sorularımın
Sayın Başbakan tarafından yazılı
olarak cevaplandırılmasını arz ederim.

Saygılarımla.    13.9.1996

  Akın Gönen

  Niğde

1. Niğde Kentinin atık sularının Bor
Akkaya Barajına boşaltıldığını
ve bu suların da Borlu üreticilerle bağ ve bahçelerde
kullanıldığını biliyor musunuz?

2. Bu suyun her an için salgın hastalıklara
ve bu hastalıkların da kitlesel ölümlere
neden olacağı konusunun yetkililerce üst makamlara
iletildiği bilinmekte midir?

3. Bu yıl, baraja karışan atık sular
için yapılacak arıtma tesisinin 31 Milyon
TL. lk ödeneğinin harcanıldığı,
58 Milyar ek ödenek yollanıldığı
takdirde işin bu mevsim bitirileceği tarafınıza
intikal ettirilmiş midir.?

4. İnsan sağlığını ilgilendiren
bu konunun acilen çözümü için emrinizde
bulunan Acil Destek Programı tertibinden veya Maliye Bakanlığı
yedek fonundan gerekli olan (58 Milyar TL.) ödenek ihtiyacını
karşılamayı düşünür müsünüz?

 T.C.

 Maliye Bakanlığı

 Bütçe ve Malî Kontrol Genel Müdürlüğü

 Sayı : B.07.0.BMK.011-013/600            29.11.1996

 Konu : Yazılı Soru Önergesi

Devlet Bakanlığına

(Sayın Lütfü Esengün)

İlgi : 11.11.1996 tarih ve B.02.0.0010/1064 sayılı
yazıları.

Niğde Milletvekili Sayın Akın Gönen'in
7/1312 esas nolu yazılı soru önergesinde yer
alan 4 üncü soruya ait cevabımız aşağıda
sunulmuştur.

Bilindiği üzere Bakanlığımız
bütçesinde, mahallî idarelere yardım
amacıyla ayrılan sınırlı miktarda
bir ödenek bulunmaktadır. Ayrıca genel ve katma
bütçeli tüm idarelerin, yıl içerisinde
mevcut ödeneklerinin yetersiz kalması durumunda ilave
ihtiyaçlarının ve malî yıl içerisinde
ortaya çıkan yeni ihtiyaçlarının
karşılanabilmesi amacıyla yine Bakanlığımız
bütçesindeki bir tertipte “Yedek Ödenek”
ayrılmaktadır. Ancak takdir edileceği üzere
sınırlı miktarda bulunan bu ödeneğin
de idarelerin tüm ihtiyaçlarını karşılaması
mümkün olmayıp, ek ödenek ihtiyaçlarının
bu çerçevede değerlendirilmesi gerekmektedir.
Ancak soru önergesinde belirtilen sözkonusu ihtiyacın
Bakanlığımıza ulaştırılması
halinde, konunun incelenerek değerlendirileceği tabiidir.

Bilgilerinize arz olunur.

  Doç. Dr. Abdüllatif Şener

  Maliye Bakanı

2. - Aydın Milletvekili Fatih Atay'ın, özerk
olan TÜBİTAK'ın siyasî denetim altına
alınmaya çalışıldığı
iddiasına ilişkin Başbakandan sorusu ve Devlet
Bakanı Sabri Tekir'in yazılı cevabı
(7/1605)

Türkiye Büyük Millet Meclisi Başkanlığına

Aşağıdaki sorularımın Başbakan
tarafından yazılı olarak yanıtlanmasının
sağlanmasını saygılarımla arz
ederim.

  Fatih Atay

  Aydın

1. Dünyanın her yerinde bilimsel kurumlar özerktir.
Yazık ki bizim ülkemizde üniversiteler başta
olmak üzere bilim adamlarının çalıştığı
kurum ve kuruluşlar bir takım siyasî etkilerin
altına sokulmuştur. Bunlar arasında TÜBİTAK,
çok uzun olmayan bir süre içinde özerkliğe
kavuşturulmuştur ve ülkemizin en ciddi bilimsel
araştırma kurumu olarak halkımızın
da gurur kaynağıdır.

Maalesef bu özerk kurum, bugünlerde siyasî denetim
altına alınmaya çalışılmaktadır.
Bu kurumun tarafınızca siyasi denetim altına
alınması eğer sonuçlanırsa, bilime
bir darbe daha vurulmuş olmaz mı?

2. Bu kurumu asılsız iddialarla sık sık
denetlemek, bilim üretecek insanlar için bir huzursuzluk
unsuru değil midir?

3. TÜBİTAK'ın personel kadrosunda siyasî
değişikliklere giderek, kurumun bilimsel yapısı,
zedelenmiyor mu?

4. Bu derece artan siyasî baskıların altında,
araştırma geliştirme faaliyetleri için
hibe edilen, 30 trilyonluk kaynağa el koyma çabası
mı yatmaktadır?

 T.C.

 Devlet Bakanlığı

 Sayı : B.02.0.006/01074              18.12.1996

Türkiye Büyük Millet Meclisi Başkanlığına

İlgi : a) T.B.M.M. Başkanlığının
14.11.1996 tarihli ve A.01.0.GNS.0.10.00.02/7/1605-4093/11304
sayılı yazınız.

b) Başbakanlık Kanunlar ve Kararlar Genel Müdürlüğü'nün
21.11.1996 tarihli B.02.0.KKG/106-398-14/4573 sayılı
yazınız.

c) Devlet Bakanı Sayın Lütfü Esengün'ün
28.11.1996 gün ve B.02.0.0010/01184 sayılı
yazınız.

İlgi yazınızla Bakanlığıma
intikal eden, Aydın Milletvekili Sayın Fatih Atay'ın
Türkiye Bilimsel ve Teknik Araştırma Kurumu'nun
özerk yapısı ve yeni yapılacak değişiklik
hakkındaki soru önergesine ait cevaplar ekte gönderilmiştir.

Bilgilerinize arz ederim.

  Prof. Dr. Sabri Tekir

  Devlet Bakanı

Aydın Milletvekili Sayın Fatih Atay'ın 7/1605-4093
sayılı soru önergesine ait cevaplar

Cevap 1. Dünyanın her yerinde bilimsel kurumların
özerkliği bilimsel yayın ve araştırma
konuları ile sınırlıdır. Nitekim
İngilterede'deki üniversitelerde bilimsel ve idarî
rektörler ayrı ayrıdır. ABD'nde ise
bilim ve teknoloji programları doğrudan başkan
ve onun yardımcısı kanalı ile yürütülmektedir.
Soru önergesinde TÜBİTAK'ın özerkliğinden
bahsedilmekte ise de buna katılmak mümkün değildir.
Şöyle ki :

a) Ülkemizde müsbet bilimler alanında ve Kalkınma
Planları doğrultusunda araştırma ve geliştirme
faaliyetlerinde bulunmak ve bilim politikaları doğrultusunda
hükümetlere müşavirlik yapmak üzere
17.7.1963 tarih ve 278 sayılı Kanunla kurulan TÜBİTAK,
1987 yılına gelinceye kadar Bilim Kurulu üyelerinin
birbirlerini seçmek suretiyle yönetime gelmeleri,
kapalı bir kadro oluşturmuş, Bilim Kurulundaki
boşalmalar zamanında doldurulamadığından
sayı itibariyle yetersiz hale gelinmiş, Bilim Kurulu
toplanıp karar alamamış, Kurumun faaliyetleri
de tam bir denetime tabi tutulamamıştır. Ayrıca,
teknoloji üretimi konusunda TÜBİTAK yetersiz
kalmış, 1963-1987 yılları arasında
sadece bir kaç patent üretebilmiştir.

b) TÜBİTAK Türkiye'nin önemli bir bilim
ve teknoloji kurumudur. Bu sebeple, devletimiz TÜBİTAK'a
çok önem vermekte ve bütçesini her yıl
artırmaktadır. Nitekim, 

1991 yılında 71 milyar yatırım ödeneği
alan TUBİTAK'ın 1997 yılındaki ödeneği
1 733 milyar TL. olmuştur. Ayrıca 2 trilyon TL. civarında
personel ve maaş ödeneği almakta, Para, Kredi ve
Koordinasyon Kurulu kararı doğrultusunda sanayicimize
yapılan AR-GE desteğinden de 200 milyar TL.'ye yakın
komisyon sağlamaktadır.

TÜBİTAK Para-Kredi ve Koordinasyon Kurulu'nun kararları
doğrultusunda sanayie yönelik AR-GE yardım teşviklerini
yürütmekte, 20 milyar dolar AR-GE teşviği
dağıtılmaktadır. Böylece, cari ödenekleri
çok  artan TÜBİTAK âdeta bir KİT
haline gelmiş bulunmaktadır. Ancak, bütün
bunlara rağmen Türkiye'nin atılım yapmasını
sağlayacak büyük projelere ait teknoloji geliştirme
faaliyetlerinde TÜBİTAK'ın aktif olduğunu
söylemek mümkün değildir.

c) Nitekim, bu nedenle Devlet Planlama Teşkilatı
1989 yılından itibaren bir yandan TÜBİTAK'a
verdiği desteğini artırırken, öte yandan
üniversitelere ait Teknolojik Araştırma Projelerini
de devreye sokmuştur. Böylece üniversitelerimizde
teknoparklar oluşturulmuş, yenilik merkezleri kurulmuş,
bilim ve teknoloji alt yapıları süratle geliştirilmiştir.
Bunun sonucu, 1986 yılında uluslararası yayın
sıralamasında Türkiye 44. sırada iken
1994 yılında 34. sıraya yükselmiştir.

d) TÜBİTAK'ı aslî fonksiyonlarına
çekmek, teknoloji üretimi konusunda ve kalkınma
planları doğrultusunda kamu kurumları ile uyum
içinde çalışmasını sağlamak
üzere 21.10.1987 tarih ve 294 sayılı KHK ile
TÜBİTAK Kanununun bazı maddeleri değiştirilerek
Kurumda Kalkınma Plan hedefleriyle ülkenin bilim ve
teknoloji politikalarının uygulanmasında
daha verimli bir çalışmayı temin için
“Yönetim Kurulu Sistemi” ne geçilmiştir.

e) Ancak, hiçbir gerekçe yokken, kuruma siyasî
bir müdahale de sözkonusu olmadığı
halde 18.8.1993 tarih ve 498 sayılı KHK ile tekrar
“Bilim Kurulu” sistemine geçilmiş ve TÜBiTAK
yönetimi yeniden kapalı bir hale dönüştürülmüştür.

Şu anda, 278 sayılı yasanın 4. maddesi
ile 4 yılda bir süresi biten Bilim Kurulu üyelerinin
yerine diğer üyeler tarafından seçim yapılmakta,
ancak 8 üyenin en az yarısının Türkiye
Bilimler Akademisi (TÜBA)'nın aslî üyesi
olması hükmü yer almaktadır. Bu durumda;

- 18.8.1993 tarih ve 498 sayılı KHK ile yapılan
değişiklikle, bugün mevcut Bilim Kurulu üyelerinin
tamamı belirli bir siyasî partinin sempatizanları
tarafından seçilmiş olup, halen bilim kurulu
üyelerinden biri de bir siyasî partinin eski genel
başkanıdır. Kurum, halen tamamen kapalıbir
devre ile çalışmalarını sürdürmektedir.

- 13.8.1993 tarih ve 497 sayılı KHK ile kurulan
TÜBA yasasının 5. maddesine göre asli
üyelik süresi 70 yaşına kadar sürmekte,
yeni aslî üyelerin seçimi de aynı şekilde
mevcut aslî üyelerin teklifi, tezkiyesi ve Akademi
Konseyinin onayı ile gerçekleşmektedir. Böylece,
TÜBA'nın aslî üyeleri dışında
hiçbir bilim adamına fırsat eşitliği
tanınmadan, TÜBA üyeleri ölünceye kadar
potansiyel TÜBİTAK Bilim Kurulu üyesi niteliğini
kazanmış bulunmaktadır.

f) Hükümetimizin amacı TÜBİTAK'ı
siyasî denetim altına almak değil, politik etkilerden
uzak, katılımcı ve atılımcı
bir anlayış içinde, kuruma bilimsel düşünceyi
ve tarafsızlığı getirmektir.

Bu nedenle TÜBİTAK yasasında Kuruma değerli
bilim adamlarının katkısını
güçlendirmek, kapalı devre yerine açık
ve şeffaf bir yönetim oluşturmak üzere gerekli
değişiklik yapılacaktır. Bilim ve teknoloji
alanında yetişmiş bilim adamlarımızı
ve bürokratlarımızı değerlendirmek,
demokratik teamüller çerçevesinde bir yönetim
sistemi oluşturmak ve kurumu siyasî müdahalelerden
uzak tutmak temel amacımızdır.

Cevap 2. Son günlerde bazı basın ve yayın
organlarında, TÜBİTAK yasasında düşünülen
değişiklik vesile edilerek, tek elden yönlendirilen
açıklamaların yapıldığı
böylece kamuoyunun yanlış bir şekilde
yönlendirilmek istendiği üzülerek görülmektedir.
Özellikle, bazı kesimlerin kendilerinin dışında
oluşacak bir yönetimde bilimsel özerkliğin
kaybolacağı gibi hiç de bilimsel ve doğru
olmayan bir anlayış içinde oldukları
da müşahade edilmektedir. TÜBİTAK Başkanı
ile yöneticilerinin büyük bir kısmı
aynı zamanda, kendilerinin kurmuş oldukları
Bilim ve Teknoloji Vakfı'nın da başkanı
ve yöneticileridirler. Son yıllarda, kurumun yasal
faaliyetlerinin ve bazı hizmetlerinin teşkil edilen
Vakıflar tarafından yapılır halde
bir mekanizmanın kurulmuş olmasının
da çeşitli problemlere neden olduğu, Bakanlığımıza
intikal eden sözlü ve yazılı şikâyetlerden
anlaşılmaktadır.

Gebze'de bulunan ve TÜBİTAK'a bağlı olarak
faaliyet gösteren Marmara Araştırma Merkezi'nin
Başkanı ve Başkan Yardımcıları
ile Genel Sekreterinin bilimsel kariyere sahip olmadığı
özel bir şirketten geldikleri de bilinmektedir. Gebze'de
yapılan inşaatların büyük bir kısmının,
sözkonusu şirkete yaptırıldığı
duyumları da vardır.

Bütün bu şikâyet ve duyumların, tahkik
ve teftişi için Başbakanlık Teftiş
Kurulu görevlendirilmiştir. Bu konuda hiçbir
bilim adamının rahatsız edilmesi asla düşünülmemektedir.

Cevap 3. Hükümetimiz iş başına geldiği
günden bu yana TÜBİTAK personeline herhangi bir
baskı yapmış değildir. Bilakis TÜBİTAK
yönetimi kurum içinde kapalı devre dışı
bıraktığı elemanları sık
sık değiştirmekte, kendi personeline kendisi
baskı yapmaktadır. Belli bir siyasî kadronun
elemanlarının ve yakınlarının
göreve getirildiği şikâyetleri vardır.
Maliye Bakanlığı ile de kurumun problemleri
bulunmaktadır. Yasa gereği atamalarda Maliyenin görüşü
istenmesine rağmen Kurum uzun yıllar bu usullere uymadan
atama yapmıştır. Bu nedenle Tasarruf Tedbirleri
çerçevesinde dışarıdan eleman
alımı durdurulmuştur.

Cevap 4. TÜBİTAK yasasının değişmesi
7. Beş Yıllık Kalkınma Planı'nda
yer almış bir zorunluluktur. Kalkınma Planında
uygulama ve araştırma alanlarında yeni yapılanmaya
gidileceği, üniversite-sanayi işbirliğinin
geliştirileceği ve TÜBİTAK'ın bilim
ve teknoloji konularında görüş bildiren
bir kurum haline dönüştürüleceği
yer almaktadır. Bu hükümler doğrultusunda
ve dünyada gelişen teknolojilerin ışığında
TÜBİTAK Kanunu ülkenin bilim ve teknoloji politikasına
uygun olarak yeniden düzenlenecek, Marmara Araştırma
Merkezi'nin teknoloji geliştirecek bir yapıya kavuşturulması
sağlanacaktır. Ayrıca, AR-GE faaliyetlerine
yapılan devlet desteğinin süreklilik kazanmasına
fırsat verilecek, Hükümetin ihtiyaç duyduğu
araştırma ve geliştirme faaliyetlerinin daha
etkin olarak yapılması sağlanacaktır.

TÜBİTAK'ın bütçesi yatırım
ve cari olarak 3.5 trilyon civarındadır. Sanayinin
AR-GE faaliyetlerini desteklemek üzere 1997 yılında
öngörülen ödenek ise, 3 trilyon TL. dır.
Dolayısıyla sözkonusu soru önergesinde
bahsedilen 30 trilyonluk kaynak TÜBİTAK bütçesinde
yer almamaktadır. İlgili kurumlarımızın
işbirliği içerisinde AR-GE faaliyetleri Hükümetimizin
bütçede öngördüğü şekilde
yürütülecektir.

3.- Kütahya Milletvekili Emin Karaa'nın, Kütahya
İlinde hava kirliliğini önlemek için alınacak
tedbirlere ilişkin sorusu ve Çevre Bakanı
M. Ziyattin Tokar'ın yazılı cevabı
(7/1669)

Türkiye Büyük Millet Meclisi Başkanlığına

Aşağıdaki sorularımın Çevre
Bakanı Sayın Ziyattin Tokar tarafından yazılı
olarak cevaplandırılmasını saygıyla
arz ederim.  19.11.1996

  Emin Karaa

  Kütahya

Kütahya İlindeki hava kirliliği ölçümlerinde
ortaya çıkan tablo çok korkunç boyutlara
ulaşmıştır. Hava kirliliğinde Kütahya
İli ilk sıralarda yer almaktadır.

İnsan sağlığı ve çevre büyük
bir tehlikeyle karşı karşıyadır.

DİE'nin 4.5.1996 tarihli 59 sayılı bülteninde;
1995 yılı kükürtdioksit ve partiküler
madde yoğunluklarının en yüksek olduğu
İl ve ilçeler sıralamasında Kütahya
143 mikrogram metreküp SO2 ile Türkiye'de ikinci sırada
yer almaktadır. Yine aynı tarihli 52 sayılı
bültende 1996 yılı Ocak ayında 301 mik.
program metreküp SO2 ile Türkiye genelinde üçüncü
sırada yer almaktadır.

Soru 1. Korkunç boyutlara ulaşan hava kirliliğine
çözüm bulmak için insanların ölmelerimi
beklenecek yoksa acil önlemler mi alınacaktır?

Soru 2. Kütahya İlindeki, insan sağlığını
ve çevreyi tehdit eden hava kirliliğini önlemek
için başlatmış olduğunuz bir çalışmanız
var mı?

Soru 3. Eğer mevcut bir çalışmanız
varsa, ne zaman uygulamaya geçireceksiniz?

 T.C.

 Çevre Bakanlığı

 Çevre Kirliliğini Önleme ve Kontrol Genel Müdürlüğü

 Sayı : B.190.ÇKÖ.007.0002-3678           
    19.12.1996

Konu : Kütahya İli Hava Kirliliği

Türkiye Büyük Millet Meclisi Başkanlığı
Genel Sekreterliğine

(Kanunlar ve Kararlar Dairesi Başkanlığı)

İlgi : 2.12.1996 tarih ve A.01.0.GNS.0.10.00.02-7/1669-4325/11923
sayılı yazınız.

İlgi yazınız ekinde yer alan Kütahya
Milletvekili Sayın Emin Karaa'nın soru önergesinde;
DİE'nin 4.5.1996 tarih ve 59 sayılı bülteninde
Kütahya'nın 1995 yılında 143 mikrogram/m3
SO2 ile hava kirliliği yönünden Türkiye'de
ikinci sırada yer aldığı, 1996 yılı
Ocak ayında ise 301 mikrogram/m3 SO2 ile Türkiye genelinde
üçüncü sırada bulunduğu belirtilerek
aşağıdaki soruların cevaplandırılması
istenmektedir.

1. Korkunç boyutlara ulaşan hava kirliliğine
çözüm bulmak için insanların ölmelerimi
beklenecek yoksa acil önlemler mi alınacaktır?

2. Kütahya İlindeki, insan sağlığını
ve çevreyi tehdit eden hava kirliliğini önlemek
için başlatmış olduğunuz bir çalışmanız
var mı?

3. Eğer mevcut bir çalışmanız varsa,
ne zaman uygulamaya geçireceksiniz?

Tevcih edilen sorularla ilgili olarak Bakanlığımızın
yaptığı çalışmalar aşağıda
açıklanmıştır.

2.11.1996 tarih ve 19269 sayılı Resmî Gazete'de
yayımlanan Hava Kalitesinin Korunması Yönetmeliği'nin
52. ve 53. maddeleri muvacehesinde Kütahya İli hava
kirliliği konusu, Kütahya Valiliğine intikal ettirilmiş
olup (Ek-1), Kütahya Valiliği'nden alınan cevabî
yazı ve ekleri Ek-2'de sunulmaktadır.

Ayrıca Bakanlığımızca 7 Kasım
1996 tarihinde “Hava Kirliliğinin Önlenmesi ve Mevzuatın
Değerlendirilmesi” konusunda 44 il valisinin katılımı
ile gerçekleştirilen valiler toplantısında
sunulmuş olan, Kütahya Valiliğince yapılan
çalışmalar hakkında bilgi ise Ek-3'de
sunulmaktadır.

Bilgilerinizi arz ederim.

  M. Ziyattin Tokar

  Çevre Bakanı



TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












