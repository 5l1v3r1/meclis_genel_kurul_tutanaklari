



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 10’uncu
Birleşim
 24
Ekim 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Nazır Cihangir İslam’ın, 19 Ekim
Bosna-Hersek'in ilk Cumhurbaşkanı Aliya İzzetbegoviç’in vefatının 16’ncı yıl
dönümüne ilişkin gündem dışı konuşması
2.- İstanbul Milletvekili Mustafa Demir’in, düzensiz göç konusunda
yapılan çalışmalara ilişkin gündem dışı konuşması
3.- Ankara Milletvekili Mustafa Destici’nin, Suriye’nin kuzeydoğusunda
yürütülen Barış Pınarı Harekâtı’na yönelik Türkiye ile ABD arasında anlaşmaya
varılan mutabakat metnine ilişkin gündem dışı konuşması

IV.- AÇIKLAMALAR
1.- Şanlıurfa Milletvekili Aziz Aydınlık’ın, Barış Pınarı Harekâtı
sebebiyle ekonomik açıdan sekteye uğrayan Ceylânpınar, Akçakale, Suruç,
Nusaybin esnaf ve çiftçilerinin mağduriyetinin giderilmesi gerektiğine ilişkin
açıklaması
2.- Balıkesir Milletvekili Ahmet Akın’ın, her 3 gençten 1’inin işsiz
olduğuna ve iş bulamayan gençlerin KYK kredi borçlarını ödeyemedikleri için
yaşadıkları mağduriyete ilişkin açıklaması
3.- Mersin Milletvekili Ali Cumhur Taşkın’ın, Türkiye’nin Barış Pınarı
Harekâtı sürecinde ABD'den sonra Rusya’yla da mutabakata varılmasıyla oyun
bozucu ve oyun kurucu gücünü dünyaya gösterdiğine ilişkin açıklaması
4.- Giresun Milletvekili Necati Tığlı’nın, yaşanılan trafik sıkışıklığı
ve karmaşanın son bulabilmesi için Giresun Güney Çevre Yolu Projesi’ne
başlanılması gerektiğine ilişkin açıklaması
5.- İstanbul Milletvekili Serap Yaşar’ın, 20 Şubatta 5 partinin
ortaklaşa verdiği önergeyle kurulan Hayvan Hakları Araştırma Komisyonunun
raporunu Meclis Başkanlığına sunduğuna ilişkin açıklaması
6.- Düzce Milletvekili Ümit Yılmaz’ın, mısır üreticilerinin zor durumda
olduğuna, Düzceli mısır üreticilerinin Düzce’ye de depolama tesisi kurulmasını
talep ettiklerine ilişkin açıklaması
7.- Osmaniye Milletvekili İsmail Kaya’nın, 24 Ekim Osmaniye’nin il
oluşunun 23’üncü yıl dönümüne ilişkin açıklaması
8.- Konya Milletvekili Abdulkadir Karaduman’ın, er Zekeriya Altınok
şehit olmasaydı kendisine “terörist” denilmeye devam mı edileceğini öğrenmek
istediğine ilişkin açıklaması
9.- Niğde Milletvekili Ömer Fethi Gürer’in, Niğde-Bor yolunda karşıdan
karşıya geçerken araç çarpması sonucu vefat eden üniversite öğrencileri Fatma
Gül Uzun ile Kader Karaca’ya Allah’tan rahmet dilediğine, araç geçişleri için
kavşaklarda düzenleme yapılması gerektiğine ilişkin açıklaması
10.- Kahramanmaraş Milletvekili İmran Kılıç’ın, atıkların geri dönüşüm
ve geri kazanım süreci içinde değerlendirilmeden bertarafının hem maddesel hem
de enerji olarak kaynak kayıpları yaşanılmasına sebep olduğuna ilişkin
açıklaması 
11.- Yozgat Milletvekili Ali Keven’in, şehit yakını ve gazilerin
taleplerine ilişkin açıklaması
12.- İzmir Milletvekili Tamer Osmanağaoğlu’nun, Türk milletinin
devletiyle bölünmez bir bütün olduğuna, PKK ve YPG’yi terör örgütü olarak
görmeyenlerin sonuna kadar karşısında olduklarına ilişkin açıklaması
13.- Osmaniye Milletvekili Mücahit Durmuşoğlu’nun, 24 Ekim Osmaniye’nin
il oluşunun 23’üncü yıl dönümüne ilişkin açıklaması
14.- Manisa Milletvekili Bekir Başevirgen’in, bu yıl için ödenecek
tarımsal desteklerle çiftçilerin dayanabilme şansının olmadığına ilişkin
açıklaması
15.- Eskişehir Milletvekili Jale Nur Süllü’nün, Eskişehir ilinde
maaşlarını alamadıkları için açlık grevi başlatan ve basın açıklaması yapmak
isteyen işçilere polisin biber gazıyla müdahale ettiğine, emekçilerin
mağduriyetinin giderilmesi gerektiğine ilişkin açıklaması 
16.- Tekirdağ Milletvekili İlhami Özcan Aygun’nun, Erzincan ili Tercan
ilçesinde bir banka çalışanı tarafından mağdur edilen çiftçilerin
mağduriyetinin giderilmesi gerektiğine ilişkin açıklaması 
17.- Sivas Milletvekili Ahmet Özyürek’in, hakem hataları nedeniyle
Sivasspor’un puan kaybetmesinin taraftarlarını üzdüğüne, Türkiye Futbol
Federasyonunu maçların adaletli yönetilmesi konusunda uyardıklarına ilişkin açıklaması
18.- Kayseri Milletvekili Dursun Ataş’ın, açıklanan 2019 yılına ait
tarımsal destekleme tutarlarının çiftçinin beklentisini karşılamadığına,
çiftçilerin borçlarının yapılandırılması ve destekleme oranlarının yükseltilmesi
hususunda Genel Kurulu göreve davet ettiğine ilişkin açıklaması
19.- Kocaeli Milletvekili Lütfü Türkkan’ın, 25 Ekim İYİ PARTİ’nin
kuruluşunun 2’nci yıl dönümüne, Ağrı ili Doğubayazıt ilçesinde PKK’lı
teröristlerin askerî araca düzenlediği saldırıda yaralanarak şehit olan Er
Zekeriya Altınok’un KHK mağduru olduğuna, mahkeme tarafından suçsuzluğu
kararlaştırılan KHK’lilerin görevlerine iadesinin yapılarak mağduriyetin
giderilmesi gerektiğine, bizim “terörist” olarak gördüklerimize yabancı
devletlerin siyasi figür gibi davranmasını kınadıklarına, ABD Devlet Başkanı
Trump’un devlet ciddiyetiyle bağdaşmayan mektubunu içlerine sindiremediklerine
ve cevabının verilmesi gerektiğine ilişkin açıklaması



20.- Sakarya Milletvekili Muhammed Levent Bülbül’ün, 24 Ekim
Osmaniye’nin il oluşunun 23’üncü yıl dönümü vesilesiyle MHP Genel Başkanı
Osmaniye Milletvekili Devlet Bahçeli’ye vekâleten Osmaniyeli hemşehrilerinin
yıl dönümünü kutladıklarına, 24 Ekim Birleşmiş Milletlerin kuruluşunun 74’üncü
yıl dönümüne, Barış Pınarı Harekâtıyla Türkiye'nin hem sahada hem de masada
temin ettiği başarının takdire şayan olduğuna ve hamlelerinin bölgede barışa,
komşularının toprak bütünlüğüne hizmet ettiği gerçeğinin yakın zamanda
anlaşılacağına ilişkin açıklaması
21.- İzmir Milletvekili Kani Beko’nun, katı atık toplayıcılarının
topladığı atıklar sayesinde doğa ve ülke kaynakları korunurken petrol ve döviz
konusunda dışa bağımlılığın da azaldığına, katı atık toplayıcılarının
mağduriyetinin giderilmesi gerektiğine ilişkin açıklaması
22.- Gaziantep Milletvekili İmam Hüseyin Filiz’in, 24 Ekim Dünya Bilgi
Geliştirme Günü’ne ilişkin açıklaması 
23.- Mersin Milletvekili Olcay Kılavuz’un, halka hizmet fikriyle hareket
etmesi gereken Mersin Büyükşehir Belediyesinin performans düşüklüğü gerekçe
gösterilerek işçilerin işine son verdiğine ilişkin açıklaması
24.- Manisa Milletvekili Özgür Özel’in, 24 Ekim Türkiye’nin Paris eski
Büyükelçisi İsmail Erez’in katledilişinin 44’üncü, Osmaniye’nin il oluşunun
23’üncü yıl dönümü ile Anayasa Profesörü Mümtaz Soysal’ın hapse mahkûm
edilişinin 47’nci yıl dönümü vesilesiyle başta İbrahim Kaboğlu olmak üzere FETÖ
örgütünün hedefinde olmuş akademisyenlerin kürsülerinden, üniversitelerinden
uzaklaştırılmasının kabul edilemez olduğuna, İç Tüzük değişikliğiyle Meclis
araştırması komisyonlarının ortaya koyduğu raporların Genel Kurulda dönemi
içinde görüşülmemesi hâlinde kadük olmasının önüne geçilebilmesi gerektiğine,
25 Ekim İYİ PARTİ’nin kuruluşunun 2’nci yıl dönümüne ilişkin açıklaması
25.- Çankırı Milletvekili Muhammet Emin Akbaşoğlu’nun, 24 Ekim
Osmaniye’nin il oluşunun 23’üncü yıl dönümünün hayırlı olmasını dilediğine,
Barış Pınarı Harekâtı’nın Türkiye'nin askerî, diplomatik ve siyasi zaferiyle
sonuçlandığına, dünya halklarının Türkiye’nin insanlığın umudu, vicdanı
olduğunu yüksek sesle haykırdığına, İsmet İnönü’nün sarf ettiği “Yeni bir dünya
kurulur, Türkiye de bu dünyada yerini alır.” cümlesinin ete kemiğe büründüğüne
ilişkin açıklaması
26.- Antalya Milletvekili Feridun Bahşi’nin, sağlık alanında eğitim
veren liselerden mezun olan öğrencilerin torba kanunla değiştirilen unvanları
ile görev tanımlarına uygun devlet kadrolarının açılması ve bu öğrencilerin
bölümleriyle ilgili ön lisans programlarına yerleştirilebilmeleri için gerekli
düzenlemelerin yapılıp yapılmayacağını öğrenmek istediğine ilişkin açıklaması
27.- Manisa Milletvekili Özgür Özel’in, siyaset üstü mesele olan Rabia
Naz Vatan başta olmak üzere şüpheli çocuk ölümlerinin araştırılması amacıyla
kurulan Komisyonun Başkanlık Divanı oluşturulurken CHP’nin “Toplantıya katılan
siyasi partilerden 1’er kişiye görev verilsin.” önerisini kabul etmeyerek Meclisi
kucaklayamayan iktidarın Türkiye’yi nasıl kucaklayacağını öğrenmek istediğine
ve AK PARTİ Sözcüsü Ömer Çelik’in CHP Genel Başkanı Kemal Kılıçdaroğlu’na
yönelik ifadelerine ilişkin açıklaması
28.- Manisa Milletvekili Özgür Özel’in, Nevşehir Milletvekili Mustafa
Açıkgöz’ün İYİ PARTİ grup önerisi üzerinde AK PARTİ grubu adına yaptığı
konuşmasındaki bazı ifadelerine ilişkin açıklaması
29.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
30.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
31.- Çankırı Milletvekili Muhammet Emin Akbaşoğlu’nun, AK PARTİ Sözcüsü
Ömer Çelik’in haklı açıklamalarının eleştirilmeye çalışıldığına ve Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
32.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
33.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması 
34.- Manisa Milletvekili Özgür Özel’in, iddianın delillendirilmesi ya da
mahcup olunduğunda susulması gerektiğine ilişkin açıklaması
35.- Kahramanmaraş Milletvekili Sefer Aycan’ın, Kahramanmaraş ilinin
şehir merkezindeki trafik akışını düzenleyebilmek için alt geçitli kavşakların
bitirilmesi ve park sorununun giderilmesi gerektiğine ilişkin açıklaması
36.- Manisa Milletvekili Özgür Özel’in, Adalet ve Kalkınma Partisinin
kanun tekliflerini temel kanun olarak görüşerek Meclisteki müzakerelerin önünü
kesen bir yasama yöntemini benimsediğine ilişkin açıklaması
37.- Kırıkkale Milletvekili Halil Öztürk’ün, Fransız Le Point dergisinin
Cumhurbaşkanı Recep Tayyip Erdoğan’a yönelik ithamlarına ilişkin açıklaması
38.- Antalya Milletvekili Abdurrahman Başkan’ın, ülkemiz ihracatı için
önemli olan Antalya Limanı ve Serbest Ticaret Bölgesi’nin büyütülebilmesi için
destek beklediklerine ilişkin açıklaması
39.- Aydın Milletvekili Süleyman Bülbül’ün, pamuk üreticilerinin alması
gereken destekleme priminin takipçisi olacaklarına, birinci sınıf tarım
arazilerine kurulan çırçır fabrikalarına gösterilen hassasiyetin Aydın ilinde
kurulan jeotermal elektrik santralleri için de gösterilip gösterilmeyeceğini
Çevre ve Şehircilik Bakanından öğrenmek istediğine ilişkin açıklaması
40.- Çankırı Milletvekili Muhammet Emin Akbaşoğlu’nun, İstanbul Milletvekili
Özgür Karabat’ın 104 sıra sayılı Kanun Teklifi’nin ikinci bölümü üzerinde CHP
Grubu adına yaptığı konuşmasındaki bazı ifadelerine ilişkin açıklaması
41.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine, İstanbul
seçmeninin verdiği karara kafa tutan anlayışa, ve Türkiye Cumhuriyeti Devlet
Demiryollarının Haydarpaşa ve Sirkeci gar alanlarının ihalesine ilişkin
açıklaması
42.- İstanbul Milletvekili Özgür Karabat’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
43.- Çankırı Milletvekili Muhammet Emin Akbaşoğlu’nun, İstanbul
Milletvekili Özgür Karabat’ın yaptığı açıklamasındaki bazı ifadelerine ve İzmir
Büyükşehir Belediye Başkanı Tunç Soyer hakkında Kıbrıs’la ilgili sözlerinden
dolayı disiplin soruşturması başlatılıp başlatılmayacağını öğrenmek istediğine
ilişkin açıklaması
44.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması 
45.- Çankırı Milletvekili Muhammet Emin Akbaşoğlu’nun, yargıya taşınan
Haydarpaşa ve Sirkeci gar alanlarının ihalesiyle ilgili karara saygı
gösterilmesi gerektiğine, Kıbrıs’la ilgili sözlerinden dolayı İzmir Büyükşehir
Belediye Başkanı Tunç Soyer’in özür dilemesi gerektiğine ilişkin açıklaması
46.- Manisa Milletvekili Özgür Özel’in, gündem değiştirilerek Haydarpaşa
ve Sirkeci gar alanlarıyla ilgili ihalenin üstünün örtülemeyeceğine ilişkin
açıklaması
47.- İstanbul Milletvekili Mahmut Tanal’ın, ABD Devlet Başkanı Trump’ın
Türkiye’ye gönderdiği devlet ciddiyetiyle bağdaşmayan mektubunu kınadığına ve
AK PARTİ’li yetkililerin neden bu konuda cumhuriyet savcılarını göreve davet
etmediğini öğrenmek istediğine ilişkin açıklaması 
48.- İzmir Milletvekili Bedri Serter’in, İzmir Milletvekili ve son
Başbakan Binali Yıldırım’ın İzmir ilinde yaptığı konuşmalarına ve AK PARTİ
iktidarları döneminde gençlerin neden sahiplenilmediğini öğrenmek istediğine
ilişkin açıklaması
49.- Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Başkanı Mustafa Elitaş’ın, Zonguldak Milletvekili Deniz
Yavuzyılmaz’ın 104 sıra sayılı Kanun Teklifi’nin 11’inci maddesiyle ilgili
önerge üzerinde yaptığı konuşmasında Komisyonu itham altında bıraktığına
ilişkin açıklaması 
50.- Zonguldak Milletvekili Deniz Yavuzyılmaz’ın, 104 sıra sayılı Kanun
Teklifi’nin 11’inci maddesinin birinci fıkrasında ifade edilen ceza indirimi
ile ikinci fıkrasında belirtilen ceza indirimi arasındaki dengesizliğe vurgu
yaptığına ilişkin açıklaması
51.- Sakarya Milletvekili Muhammed Levent Bülbül’ün, Avrupa
Parlamentosunun Türkiye’yi yürüttüğü Barış Pınarı Operasyonu’yla uluslararası
hukuku ihlal ettiği, bölgede istikrar ve güveni zedelediği, sivillerin
yerlerinden olmasına yol açtığı, IŞİD’in yeniden doğuşuna katkı sağlayabileceği
gerekçeleriyle kınadığına dair kararına ilişkin açıklaması
52.- Çankırı Milletvekili Muhammet Emin Akbaşoğlu’nun, Avrupa Birliğinin
yeni dünyada kendine yer bulmak istediğine ilişkin açıklaması
53.- İzmir Milletvekili Dursun Müsavat Dervişoğlu’nun, Avrupa
Parlamentosunun Türkiye’nin Suriye’nin kuzeydoğusuna yönelik yürüttüğü askerî
operasyonla ilgili kararını İYİ PARTİ olarak kınadıklarına ve TBMM’de grubu
bulunan siyasi partilerin ortak bir metinle Avrupa Parlamentosunu kınama kararı
almasını tavsiye ettiğine ilişkin açıklaması
54.- Manisa Milletvekili Özgür Özel’in, Avrupa Parlamentosunun aldığı
karar metninin kabul edilmesinin mümkün olmadığına, tarihimiz boyunca Türkiye
Cumhuriyeti’nin itibarının kimseye ezdirilmediğine ilişkin açıklaması
55.- İzmir Milletvekili Dursun Müsavat Dervişoğlu’nun, muhalefet
partileri tarafından iktidarın hataları ifade edildiğinde AK PARTİ Grup Başkan
Vekilinin yeni tartışmaların oluşmasını engelleyecek üslubun mümessili olması
gerektiğine ilişkin açıklaması
56.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun Türkiye Cumhuriyeti’nin İkinci Cumhurbaşkanına yönelik
ifadelerinden dolayı özür dilemesi gerektiğine ilişkin açıklaması
57.- Çankırı Milletvekili Muhammet Emin Akbaşoğlu’nun, Malatya
Milletvekili Veli Ağbaba’nın sataşma nedeniyle yaptığı konuşmasının içeriğine
cevap verdiğine ve sözlerinin kendi bağlamında değerlendirilmesini rica ettiğine
ilişkin açıklaması
58.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki ifadelerini İsmet Paşa’nın manevi
şahsiyetinden özür olarak kabul ettiklerine ilişkin açıklaması
59.- Çankırı Milletvekili Muhammet Emin Akbaşoğlu’nun, her sözünün kendi
bağlamında değerlendirilmesi gerektiğine ilişkin açıklaması
60.- Sakarya Milletvekili Muhammed Levent Bülbül’ün, Mersin Milletvekili
Ali Mahir Başarır’ın 104 sıra sayılı Kanun Teklifi’nin 14’üncü maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
61.- Ordu Milletvekili Mustafa Adıgüzel’in, Suriye’nin kuzeyinin kim
kimin komşusu belli olmayan bir duruma getirildiğine ilişkin açıklaması
62.- Zonguldak Milletvekili Deniz Yavuzyılmaz’ın, sözleşmeli gümrük
muhafaza memurlarının kadroya alınması ve kaçakçılığı ortaya çıkaran gümrük
personeline ikramiye ödemesinin yeniden düzenlenmesi gerektiğine, 104 sıra
sayılı Kanun Teklifi’nin 12’nci maddesinin birinci fıkrasında belirtilen ifadenin
değiştirilmesi gerektiğine ilişkin açıklaması
63.- Trabzon Milletvekili Ahmet Kaya’nın, Trabzon ilinde Yanbolu-Santa
Grup Yolu üzerinde yapılmakta olan içme suyu ve arıtma tesisi inşaatı nedeniyle
yaşanılan mağduriyetin giderilmesi gerektiğine ilişkin açıklaması
64.- Kayseri Milletvekili Mustafa Elitaş’ın, Manisa Milletvekili Özgür
Özel’in 104 sıra sayılı Kanun Teklifi’yle ilgili oyunun rengini belirtmek üzere
aleyhte yaptığı konuşmasındaki bazı ifadelerine ilişkin açıklaması
65.- Manisa Milletvekili Mehmet Ali Özkan’ın, Manisa Milletvekili Özgür
Özel’in 104 sıra sayılı Kanun Teklifi’yle ilgili oyunun rengini belirtmek üzere
aleyhte yaptığı konuşmasındaki bazı ifadelerine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, ABD Devlet Başkanı
Trump’un YPG’nin yöneticisi Mazlum Kobani’ye yönelik “General Mazlum” ifadesini
kullanmasının generallere hakaret olduğuna ilişkin konuşması 

VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu teşrif eden Sırbistan Meclisi Dışişleri
Komisyonu Başkanı Zarko Obradovic ve beraberindeki heyete “Hoş geldiniz.”
denilmesi

B) Tezkereler
1.- (10/1058, 1071, 1108, 1220, 1288, 1369, 1464, 1559, 1560) esas
numaralı Meclis Araştırması Komisyonu Geçici Başkanlığının, Komisyonun başkan,
başkan vekili, sözcü ve kâtip üye seçimini yaptıklarına ilişkin tezkeresi
(3/914)

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Antalya Milletvekili Feridun Bahşi ve
milletvekilleri tarafından, Göreme Vadisi’nin millî park olmaktan
çıkarılmasının sebeplerinin ve bütün insanlığın ortak mirası olarak kabul
edilen kültürel ve doğal varlıklarımızın korunması için alınacak önlemlerin
araştırılması amacıyla 24/10/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 24 Ekim 2019 Perşembe günkü birleşiminde yapılmasına ilişkin önerisi
2.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, orman
yolları ve yangın emniyet yollarının durumunun incelenerek bu konuda alınması
gereken tedbirlerin belirlenmesi amacıyla verilmiş olan (10/583) esas numaralı
Meclis Araştırması Önergesi’nin ön görüşmelerinin, Genel Kurulun 24 Ekim 2019
Perşembe günkü birleşiminde yapılmasına ilişkin önerisi


VIII.- SATAŞMALARA İLİŞKİN KONUŞMALAR
1.- Nevşehir Milletvekili Faruk Sarıaslan’ın, Nevşehir Milletvekili
Mustafa Açıkgöz’ün İYİ PARTİ grup önerisi üzerinde AK PARTİ Grubu adına yaptığı
konuşması sırasında şahsına sataşması nedeniyle konuşması
2.- Çankırı Milletvekili Muhammet Emin Akbaşoğlu’nun, Malatya
Milletvekili Veli Ağbaba’nın 104 sıra sayılı Kanun Teklifi’nin 13’ncü
maddesiyle ilgili önerge üzerinde yaptığı konuşması sırasında AK PARTİ Grubuna
sataşması nedeniyle konuşması
3.- Malatya Milletvekili Veli Ağbaba’nın, Çankırı Milletvekili Muhammet
Emin Akbaşoğlu’nun sataşma nedeniyle yaptığı konuşması sırasında şahsına
sataşması nedeniyle konuşması
4.- Çankırı Milletvekili Muhammet Emin Akbaşoğlu’nun, Malatya
Milletvekili Veli Ağbaba’nın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması

IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) 
2.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Kullanılmış Yakıt İdaresinin ve Radyoaktif Atık İdaresinin Güvenliği
Üzerine Birleşik Sözleşmeye Türkiye Cumhuriyeti’nin Beyanlarla Birlikte
Katılmasının Uygun Bulunduğuna Dair Kanun Teklifi (2/1801) ve Dışişleri Komisyonu
Raporu (S. Sayısı: 88) 

X.- BİLDİRİLER-DEKLARASYONLAR
1.- AK PARTİ, CHP, MHP ve İYİ PARTİ gruplarının, Suriye’nin kuzeyindeki
terör odaklarına karşı icra edilen Barış Pınarı Harekâtı hakkında Avrupa
Parlamentosunda kabul edilen kararı, yüce milletimiz adına Türkiye Büyük Millet
Meclisi olarak bütünüyle reddedip kınadıklarına ilişkin ortak bildirisi

XI.- OYLAMALAR
1.- (S. Sayısı: 104) Gümrük Kanununda Değişiklik Yapılmasına Dair Kanun
Teklifi’nin oylaması

XII.- YAZILI SORULAR VE CEVAPLARI
İstanbul Milletvekili Gamze Akkuş İlgezdi'nin, Kredi ve
Yurtlar Genel Müdürlüğü bünyesinde düzenlenen iller arası kız voleybol
karşılaşmalarının kaldırılmasının nedenine ilişkin sorusu ve Gençlik ve Spor
Bakanı Mehmet Muharrem Kasapoğlu’nun cevabı (7/18828)
24 Ekim 2019 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Celal ADAN
KÂTİP ÜYELER:, Nurhayat ALTACA KAYIŞOĞLU (Bursa),
Bayram ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 10’uncu Birleşimini açıyorum. 
Toplantı
yeter sayısı vardır, görüşmelere başlıyoruz.
Gündeme
geçmeden önce, 3 sayın milletvekiline gündem dışı söz vereceğim. 
Gündem
dışı ilk söz, Aliya İzzetbegoviç’in 16’ncı ölüm yıl dönümü münasebetiyle söz
isteyen İstanbul Milletvekili Nazır Cihangir İslam’a aittir. 
Buyurun
Sayın İslam. (CHP sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Nazır Cihangir İslam’ın, 19 Ekim
Bosna-Hersek'in ilk Cumhurbaşkanı Aliya İzzetbegoviç’in vefatının 16’ncı yıl
dönümüne ilişkin gündem dışı konuşması
NAZIR
CİHANGİR İSLAM (İstanbul) – Sayın Başkan, çok değerli arkadaşlarım; 16’ncı ölüm
yıl dönümü münasebetiyle rahmetle andığımız İzzetbegoviç’i “Bilge Kral” olarak
ananlar var. Ben kişisel olarak buna bir itiraz koyuyorum. Aslında, sürekli
hakkı, adaleti, eleştirel düşünceyi ve itirazı önemseyen rahmetli
İzzetbegoviç’in dünyasında krallara da bir yer bulamazsınız. Mesela, krallar
hakkındaki düşüncelerini bu itirazcılar dilinden şöyle ifade eder: “O
itirazcılar ki geçimlerini hükümdara borçlu olduklarını kabul etmeyip bilakis,
hükümdarı da kendilerinin beslediklerini iddia ederler.” İşte, rahmetli
İzzetbegoviç’in meşruiyeti kendinden menkul otoriteye karşı tutumu açıkça
budur. 
Çok
değerli arkadaşlarım, burada asıl karşı çıkılan şey, elbette insanın insana
tahakkümünü reddetmesi ve Allah’tan başka herhangi bir otorite tanınmamasıyla
doğrudan alakalıdır. Bunun tamamen insani fıtratına, onun İslam inancına ve
Müslüman kimliğine ait olduğunu müşahede ediyoruz. 
Eski
Yugoslavya’da, bildiğiniz gibi, rahmetli İzzetbegoviç 12 arkadaşıyla beraber
İslami bir düzen tesis etmeye çalışmak suçlamasıyla otoriter eski Yugoslavya
tarafından yargılanmıştı. Mahkemeye çıkarıldığında, kararları zaten peşinen belli
olan mahkeme heyetinin yüzüne karşı açıkça otoriteyi sevmediğini ancak ve ancak
zorunluluktan dolayı itaat edebileceğini ama İslam’ın kendisi için iyinin,
doğrunun ve uğrunda yaşanabilecek olan her şeyin bütünü olduğunu ifade
edebilmişti. 
Çok
değerli arkadaşlarım, İzzetbegoviç’i biz savaş dönemindeki tutumundan da
hatırlıyoruz yani Saraybosna’nın kuşatma altında olduğu, bombalamalarla
kitlesel ölümlerin yaşandığı bir dönemde dahi o Saraybosna’yı işgal etmek
isteyen açıkça “Sırp faşistleri” diyebileceğimiz Çetniklerin yayın organları,
televizyonları, radyoları dahi yayınına ara vermedi. Aslında, o tür olağanüstü
bir hâli dünyanın hiçbir yerinde görmek mümkün değildi. Bu uygulaması üzerine,
aslında yakın çevresinden de bir eleştiri aldı ama savunduğu daima şu oldu:
“Ancak hakikati tartışırsak, doğru ile yanlış açıkça ortaya konabilirse bizler
doğruyu ve hakikati bulabiliriz.” Açıklaması kısaca buydu. Sonunda haklı çıktı,
savaş bittiğinde, kara propagandayla Bosna direnişi aleyhinde yayın yapanlar
özür dilemek zorunda kaldılar. 
Yine,
o dönemde tatsız bir olay yaşanmıştı. Tecavüzlerin, katliamların olduğu bir
dönemde tepkisel, bireysel bir cinayet olarak 2 papaz katledildi. Bunu hiçbir
zaman refleksle açıklamanın arkasına sığınmadı, hemen televizyonlara çıktı ve
kendi halkına savaşın ortasında şöyle seslenebildi: “Bizler de zalimlerden
olursak zulme karşı savaşmamızın bir anlamı kalmaz. Karşımızdaki caniler yani
Çetnikler, bizlerin öğretmeni mi olacak? Hayır, her şartta kitaba uyacağız.” 
Çok
değerli arkadaşlarım, rahmetli İzzetbegoviç yine Saraybosna’nın en sıkışık
anlarında dahi herhangi bir terör eylemine cevaz vermedi ve ulvi hedeflere
hiçbir zaman aşağılık vasıtalarla ulaşılamayacağı hakkında kendi toplumunu
daima ve daima uyardı. 
İzzetbegoviç’i
bir kez daha rahmetle anıyorum çok değerli arkadaşlar. 
Bu
vesileyle yüce Meclisi saygıyla selamlıyorum.
Teşekkürler
efendim, sağ olun. (CHP ve İYİ PARTİ sıralarından alkışlar)
BAŞKAN
– Gündem dışı ikinci söz, İstanbul’daki yabancıların memleketlerine dönüşleriyle
ilgili yapılan çalışmalar hakkında söz isteyen İstanbul Milletvekili Mustafa
Demir Bey’e aittir.
Buyurun
Sayın Demir. (AK PARTİ sıralarından alkışlar)
2.- İstanbul Milletvekili Mustafa Demir’in, düzensiz göç konusunda
yapılan çalışmalara ilişkin gündem dışı konuşması
MUSTAFA
DEMİR (İstanbul) – Sayın Başkan, değerli milletvekilleri; son yılların moda
söylemi olarak dilimizden düşürmediğimiz küreselleşmenin önemli sonuçlarını hep
birlikte yaşıyoruz. Bu sonuçlardan biri de göçtür. Biz millet olarak dil, din,
ırk, cinsiyet, hiçbir ayrım gözetmeden mazlum olanın, ihtiyacı olanın hep
yanında olduk, bundan sonra da olmaya devam edeceğiz.
Göç,
sadece bizim ülkemizin sorunu değildir, bütün dünyanın ortak ve önemli bir
problemi hâline dönüşmüştür. Bölge veya ülkelerdeki istikrarsızlık, gelir
dağılımı, temel yaşam kaynaklarına ulaşım zorluğu, terör, çatışmalar, enerji
ihtiyacı gibi dengesizlikler aşırı göç dalgalarını ortaya koymuştur. 
Göçün
bizi ilgilendiren en önemli nedeni şüphesiz terördür. Sadece Suriye iç savaşında
yaklaşık 2 milyon insan PKK/YPG terörü tarafından yurtlarından edilerek sürgün
edilmişlerdir. Baktığımızda tüm terör örgütleri, PKK/YPG, DEAŞ, FETÖ aynı
kaynaktan beslenmektedirler ve aynı fabrikanın ürünü olduklarını rahatlıkla
görebiliyoruz. 
Değerli
milletvekilleri, Sayın Cumhurbaşkanımız 24 Eylülde Birleşmiş Milletler
toplantısında yaptığı örneği olmayan tarihî konuşmasında, Suriye’nin kuzeyini
teröristlerden temizleyeceğimizi ve güvenli bölge oluşturacağımızı ilan
etmiştir. 9 Ekimde başlatılan Barış Pınarı Harekâtı, Cumhurbaşkanımızın
gösterdiği dirayet ve kararlılık, kahraman ordumuzun alandaki olağanüstü
başarısıyla sonuç vermeye başlamış, Ankara ve Soçi Mutabakatlarıyla da kayıt
altına alınmıştır. 
Biz
bu harekâtta hiçbir toplumun doğal kaynağı, alın teri, emeği ve kanı üzerinden
hesap yapmadık. Bu toprakların asıl sahiplerinin yurtlarına geri dönmeleri,
orada güven ve huzur içerisinde yaşamaya devam etmeleri temel hedeflerimizden
bir tanesiydi. 
Değerli
milletvekilleri, Suriye’de yaşanan iç savaş nedeniyle 6 milyon 700 bin Suriyeli
mülteci durumuna düşmüştür. Suriye’de iç savaşın başladığı 2011 yılından bu
yana 3 milyon 674 bin Suriyeli ülkemize sığınmıştır. Bizler, Avrupa ülkeleri
gibi çeşitli bahaneler öne sürerek yaşanan mülteci dramlarına kayıtsız
kalmadık. 
Ülkemize
gelen yabancıların yoğun olarak yerleşmeye yöneldiği yer İstanbul’umuzdur;
toplam 1 milyon 99 bin yabancı kayıtlı olarak İstanbul’da yaşamaktadır.
İstanbul’da, hâlihazırda geçici koruma kapsamındaki Suriyeli sayısı yaklaşık
550 bindir. 
Diğer
ülke vatandaşı olup da İstanbul’da kayıtsız olarak bulunduğu tespit edilen
kişilerden gerekli şartları sağlamayanlar hakkında sınır dışı süreci
başlatılmıştır. 2019 yılında İstanbul’da yakalanan düzensiz göçmenlerin toplam
sayısı yaklaşık 80 bin kişidir. Bu kişiler ülkelerine gönderilmek üzere geri
gönderme merkezinden alınıp yaklaşık 75 bini ülkelerine geri gönderilmiştir.
Ayrıca, başka illere kayıtlı olup da İstanbul’da yaşayan yaklaşık 72 bin göçmen
de kendi merkezlerine, kayıtlı olduğu kamplarına geri gönderilmişlerdir. 
Sınır
dışı edilecek göçmen sayısı arttığından, 2014 yılında yalnız 1.740 olan geri
gönderme merkezi kapasitemiz şu an itibarıyla 20 bini bulmuştur. Bu, tüm Avrupa
Birliği üyesi ülkelerin toplam kapasitesi kadardır. İstanbul’da 3 tane geri
gönderme merkezimiz bulunmaktadır. Ayrıca Arnavutköy’de 150 bin metrekarelik
alanda yeni bir geri gönderme merkezi yapma çalışmalarına başlanmıştır. 
Değerli
milletvekillerimiz, İçişleri Bakanlığımız tarafından Düzensiz Göç Stratejisi
Belgesi ve Ulusal Eylem Planı 2015 yılında hazırlandı. Sahada uluslararası
korumaya ilişkin tüm sorumluluk Göç İdaresi Genel Müdürlüğü yetkisinde
toplandı.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
MUSTAFA
DEMİR (Devamla) – Ve 22 kamu kurumuyla entegre çalışan GÖÇNET Bilişim Sistemi
kurularak bu kurumlar arasında bilgi paylaşımı gerçekleştirildi. 
Suriyeli
göçmen çocukların eğitimde okullaşma oranı bizim ülkemizde yüzde 96,3’tür. Bu
oran, Avrupa’da yabancıların çocuklarında ancak yüzde 61 civarındadır.
Değerli
milletvekilleri, düzensiz göç konusunda hızlı ve doğru karar almak
durumundayız. Bu yüzden tüm kurum ve kuruluşlarımız ortak hareket
etmektedirler. Biz şu ana kadar, bu sorunu insanlığın temel değerleri üzerinden
çözmeye gayret ettik, ediyoruz. Bu ilkeli duruşumuzdan taviz vermeden devam
edeceğiz. Bu vesileyle Gazi Meclisimizi, Genel Kurulumuzu saygıyla
selamlıyorum. (AK PARTİ sıralarından alkışlar) 
BAŞKAN
– Gündem dışı üçüncü söz, Suriye’nin kuzeydoğusunda devam eden Barış Pınarı
Harekâtı hususunda ABD ile Türkiye arasındaki üzerinde anlaşılan 13 maddelik
mutabakat metni hakkında söz isteyen Ankara Milletvekili Mustafa Destici’ye
aittir.
Buyurun
Sayın Destici.
3.- Ankara Milletvekili Mustafa Destici’nin, Suriye’nin kuzeydoğusunda
yürütülen Barış Pınarı Harekâtı’na yönelik Türkiye ile ABD arasında anlaşmaya
varılan mutabakat metnine ilişkin gündem dışı konuşması
MUSTAFA
DESTİCİ (Ankara) – Kıymetli Başkanım, değerli milletvekilleri; öncelikle
sizleri sevgiyle, saygıyla selamlıyorum. 
Barış
Pınarı Harekâtı’nda ve terörle mücadelede, diğer sahalarda şehit olan
Mehmetçiklerimize bir kere daha Allah’tan rahmet diliyorum. Yaralı gazilerimize
acil şifalar niyaz ediyorum ve kahraman güvenlik güçlerimize de üstün
muvaffakiyetler diliyorum.
Tabii
Türkiye, hem içeride hem de dışarıda terör belasını defetmek üzere güçlü
harekâtlar düzenledi, bunun sonuncusu Barış Pınarı Harekâtı. Biz de başından
itibaren hem bu harekâtın yapılması gerekliliğini hem de desteklediğimizi çok
açık ve net bir şekilde ifade ettik. Gazi Meclisimizin siyasi bölücüler
dışındaki bütün kesimleri de zaten bu harekâtı destekledi, tezkereye “evet”
verdi. 
Yine,
ABD ve Rusya’yla yapılan anlaşmalardan sonra da ben şahsen bu birlikteliğin
devam etmesinin hem ülkemiz, milletimiz açısından hem de geleceğimiz açısından
çok önemli olduğunu ifade etmek istiyorum. 
Dış
politika, hepimizin bildiği gibi, siyaset üstüdür ve millî bir politikadır.
Dolayısıyla bu, kim tarafından bir iç siyaset malzemesi hâline dönüştürülürse
şahsen bunu doğru bulmadığımızı da ifade ediyorum. Buradan, özellikle harekâtın
ve bundan sonraki süreçlerin kazanımı açısından da devletimizi, devleti
yönetenleri, harekâtı yönetenleri yıpratmamanın, dışarıya karşı elinin güçlü
olması açısından da çok önem arz ettiğini ifade etmek istiyorum.
Tabii,
iki ülkeyle yapılan müzakereler sonucunda ortaya şu çıkmıştır: Terör örgütleri
üzerinden vekâlet savaşı yürüten ve bölge haritasını yeniden çizme hayalini
kuranların hevesleri bu harekâtla birlikte kursağında kalmıştır, terör koridoru
yerle bir edilmiştir. Bu bölgede Türkiye’ye rağmen politika üretilemeyeceği bir
kez daha net bir şekilde ortaya çıkmıştır. Ülkemize yönelik yaptırım
tehditlerinin ve ambargoların da işe yaramayacağı görülmüştür.
Sözde
demokrasinin beşiği ülkelerin sözde özgür medyasının iftiraya dayalı, kendi
kamuoylarını yönlendirmeyi amaçlayan propagandist iletişim tuzakları ellerinde
patlamıştır. Lakin buna karşı biz de sınıfta kaldık, haklı davamızı Türkiye
olarak tam anlamıyla anlatamadık. Hem sahada hem masada güçlü bir Türkiye
gerçeğini herkes hem görmüş hem de kabullenmek zorunda kalmıştır. ABD ve
Rusya’yla yapılan müzakereler ve bunların sonuçları da bunun göstergesidir.
Terör örgütleri sivil halkı kalkan yaparken kahraman Mehmetçik’imiz sivillere kalkan
olmuştur ama maalesef, bunu dahi anlatmakta zorlanmışız ve sanki harekât
Kürtlere karşı yapılıyormuş gibi bir algı dünyada yaygınlaşmıştır. Hâlbuki
harekâtın amacının tamamen teröre ve teröriste yönelik olduğu bir gerçektir. 
Kendi
halkına demokrasiyi çok görenlere ve otoriter rejimlere karşılık hakkı ve
hukuku savunan Türkiye gerçeği gözler önüne serilmiştir. Milyonlarca masum ve
mağdur insana kucak açan şefkat adası, insanlığın sığınağı Türkiye algısı
pekişmiştir. Kendi içinde fikir birliğine varamayan, karar alamayan Avrupa
Birliği, kapıda beklettiği Türkiye'den hem askerî hem de siyasi ders almıştır;
ABD ve Rusya anlaşmasından sonra da açığa düşmüştür. Sınırlarını korumak için
meşru müdafaa hakkını kullanan üyesinin yanında yer almaktan âciz NATO bir kez
daha sınıfta kalmıştır. Stratejik ortağı yerine terör örgütünün safında yer
alan ABD’nin petrolün bekçiliğinden öte bir vizyonunun olmadığı, bizzat
Trump’ın ağzından açıklanmıştır. Türkiye ile Rusya, bölgenin iki lider ülkesi
olarak uzlaşma, iş birliği yapma ve sorun çözme kapasitelerini dünya önünde
teyit etmiştir. Bu arada, İran da sınıfı geçemeyenler kategorisinde yer
almıştır. 
Tabii,
bu anlaşmaların eksiklikleri, noksanlıkları da vardır. Örneğin, Süleyman Şah
Türbesi’nin geleceği ne olacaktır? Bu, net bir şekilde ifade edilmemiştir. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın Sayın Destici.
MUSTAFA
DESTİCİ (Devamla) – Bir başka husus: Bize göre, sığınmacıların geri dönüşüne
ilişkin tam bir netlik burada görülmemektedir. Güvenli bölgeye sığınmacıların
yerleştirilmesi, terörden temizlenmesi kadar bize göre önemlidir. İdlib konusu:
Özellikle Rusya ve Suriye, sivillere yönelik bir hassasiyet gösterecek midir?
Ayrıca, oradaki Suriye Millî Ordusunun mensuplarının akıbeti ne olacaktır?
YPG’liler çekilirken ağır silahlarının ne olacağı, ABD’yle yapılan
müzakerelerde açıklığa kavuşturulmuştur ama Rusya’yla varılan mutabakatta bu
netliği göremedik. Ayn el Arap ve Kamışlı’nın stratejisiyle alakalı varılan
mutabakat da uzun vadeli, ciddi riskler taşımaktadır çünkü bölgenin Rusya ve
Suriye rejimi, PYD/YPG’lilerin Suriye Ordusu üniforması giydikten sonraki
gelecekleriyle ilgili de bir netlik yoktur. Yani görünen odur ki bizim
hedeflemelerimiz…
(Mikrofon
otomatik cihaz tarafından kapatıldı) 
MUSTAFA
DESTİCİ (Devamla) – Bitiriyorum Başkanım. 
BAŞKAN
– Toparlayın Sayın Destici.
MUSTAFA
DESTİCİ (Devamla) – Bitiriyorum, evet.
Bizim
hedeflemelerimiz 480 kilometre uzunluğunda 30 kilometre derinliğindeyken şu
anda 120 kilometre uzunluk ve 30 kilometre derinlikle sınırlı kalındığı
gözükmektedir. Diğer bölgeler, Rusya ve Suriye rejimi güçlerine emanet
edilmiştir. İnşallah, buralarla ilgili hem gelecekte terör tehdidi var olmaya
devam etmez hem de bu bölgeler yine, ülkemiz içindeki Suriyeli sığınmacılar
için bir güvenli bölge hâline dönüştürülür. Beklentimiz ve temennimiz budur. 
Bir
kez daha harekâta ve bu süreçlere olan desteğimizi yineliyor, şehitlerimizi
rahmetle anıyor, gazilerimize de acil şifalar diliyorum. Sizlere de teşekkür
ediyorum, sağ olun, var olun. Hayırlı çalışmalar diliyorum. (AK PARTİ
sıralarından alkışlar)
BAŞKAN
– Sayın milletvekilleri, şimdi sisteme giren ilk 15 milletvekiline yerlerinden
birer dakika süreyle söz vereceğim. 
Buyurun
Sayın Aydınlık.
IV.- AÇIKLAMALAR
1.- Şanlıurfa Milletvekili Aziz Aydınlık’ın, Barış Pınarı Harekâtı
sebebiyle ekonomik açıdan sekteye uğrayan Ceylânpınar, Akçakale, Suruç,
Nusaybin esnaf ve çiftçilerinin mağduriyetinin giderilmesi gerektiğine ilişkin
açıklaması
AZİZ
AYDINLIK (Şanlıurfa) – Sayın Başkan, Barış Pınarı Harekâtı sebebiyle bölgemizde
alınan önlemler, yetkililer tarafından bölge halkımızın daha güvenli noktalara
çekilmesi Ceylânpınar, Akçakale, Suruç ve Nusaybin’deki esnaf ve çiftçimizi
ekonomik açıdan sekteye uğratmıştır. 
Bu
süreçte iş yapamayan sınır ilçelerimizin esnaf ve çiftçilerinin tek bir talebi
vardır: Tüm bankalara, Tarım Kredi Kooperatiflerine ve esnaf odalarına olan
kredi borçlarının, devlet kurumlarına olan tüm borçlarının, çek ve senetlerinin
koşulsuz bir yıl ertelenmesi. 
Tüm
Hükûmet yetkililerini, sayın bakanları bu konu üzerinde gerekli çalışmaları
başlatmaya çağırıyorum. 
Genel
Kurulu saygıyla selamlıyorum.
BAŞKAN
– Sayın Akın…
2.- Balıkesir Milletvekili Ahmet Akın’ın, her 3 gençten 1’inin işsiz
olduğuna ve iş bulamayan gençlerin KYK kredi borçlarını ödeyemedikleri için
yaşadıkları mağduriyete ilişkin açıklaması
AHMET
AKIN (Balıkesir) – Sayın Başkan, teşekkürler.
Genç
işsizlik oranı resmî verilere göre yüzde 27,1 yani neredeyse 3 gençten 1’isi
işsiz durumda, iş sahibi gençlerimizse yoksul durumda. İş ve aş yaratamayan bir
iktidarla karşı karşıyayız ve yıllar içinde borçlu da mezunlar yaratan bir
iktidar. Öğrenim kredisi borcunu ödeyemeyen üniversite mezunu sayısı 5 milyonu
buldu. Hasbelkader bir iş bulmuş yeni mezunların da maaşlarına haciz konuluyor.
Bugüne kadar 217 bin gencimizin maaşı hacizli durumda. 
Öğrenim
kredisi borçlarının silinmesi için defalarca buradan iktidara seslendik.
Verdiğimiz kanun teklifleri reddediliyor, işleme alınmıyor. Bu kanayan yaraya
pansuman olacak çözüm önerilerimize kulak tıkıyorsunuz. Gençlerimiz bir gecede
vergi borçları silinen yandaş şirketlerden daha değerlidir.
BAŞKAN
– Sayın Taşkın…
3.- Mersin Milletvekili Ali Cumhur Taşkın’ın, Türkiye’nin Barış Pınarı
Harekâtı sürecinde ABD'den sonra Rusya’yla da mutabakata varılmasıyla oyun
bozucu ve oyun kurucu gücünü dünyaya gösterdiğine ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Barış
Pınarı Harekâtı’yla bölgede oynanan oyunları ters yüz eden Türkiye,
Cumhurbaşkanımız Sayın Recep Tayyip Erdoğan’ın güçlü liderliğiyle ve kararlı
duruşuyla, Soçi’de diplomatik alanda tarihî bir başarıya daha imza atmıştır. 
ABD’den
sonra Rusya’yla yapılan bu 10 maddelik anlaşma, Türkiye'nin bütün güney
sınırlarını kapatma niyeti taşıyan terör kuşağı projesini tamamen başarısızlığa
uğratmış, Türkiye'nin güvenlik kaygılarını uluslararası ölçekte kabul ettirme
sonucunu doğurmuştur. 
Türkiye
oyun bozucu ve oyun kurucu gücünü hem bölgeye hem bütün dünyaya göstermiştir.
Bu gerçek, ülkemizi devler ligine taşımıştır. Artık, ister bölgesel ister
küresel olsun, o masada Türkiye her zaman olacaktır diyor, Genel Kurulu
saygıyla selamlıyorum.
BAŞKAN
– Sayın Tığlı…
4.- Giresun Milletvekili Necati Tığlı’nın, yaşanılan trafik sıkışıklığı
ve karmaşanın son bulabilmesi için Giresun Güney Çevre Yolu Projesi’ne
başlanılması gerektiğine ilişkin açıklaması
NECATİ
TIĞLI (Giresun) – Teşekkür ediyorum Sayın Başkan.
Güney
Çevre Yolu Ordu ili geçişinin hizmete girmesiyle buradaki geçiş hızlanmış,
trafik yoğunluğu Giresun’a taşınmıştır. Giresun ilinde şehir içi ve transit
geçişin birleştiği noktalarda trafik sıkışıklığı ve karmaşası her geçen gün
artarak devam etmektedir. Bu sebeple, muhalefet olarak Güney Çevre Yolu Ordu
etabı devam ederken Giresun geçişinin inşaatının başlamasını acileyetle
istiyoruz. Artık, günü kurtarma projelerinden vazgeçip iktidarın söz verdiği
gibi, bir an önce Giresun Güney Çevre Yolu Projesi’ne başlaması gerekmektedir.
Bu projenin tüm Giresunlular adına takipçisiyiz.
Teşekkür
ediyorum.
BAŞKAN
– Sayın Yaşar…
5.- İstanbul Milletvekili Serap Yaşar’ın, 20 Şubatta 5 partinin
ortaklaşa verdiği önergeyle kurulan Hayvan Hakları Araştırma Komisyonunun
raporunu Meclis Başkanlığına sunduğuna ilişkin açıklaması
SERAP
YAŞAR (İstanbul) – Teşekkür ederim Sayın Başkanım.
20
Şubatta Mecliste grubu bulunan 5 partinin ortak olarak vermiş olduğu önergeyle
Hayvan Hakları Araştırma Komisyonunu kurduk. Komisyonumuz 8 Mayısta
çalışmalarına başladı. Bu hafta, Komisyon üyelerimizle birlikte raporumuzu
Meclis Başkanımıza sunduk. Hayvan haklarını partilerüstü bir mesele olarak
kabul ederek büyük bir uyum içinde ve hassasiyetle konunun tüm taraflarını
dinledik ve raporumuz bu şekilde şekillendi. Mecliste temsil edilen tüm
partilere mensup milletvekili arkadaşlarımızla hayvan haklarının
birleştiriciliğinin güzel bir örneğini yaşadık. Bu konuda çok sayıda
hayvansever, doğasever dernekler, STK’ler, aktivistler ve ilgili bölümlerin
öğretim üyelerinden de görüş alışverişinde bulunduk. Pek çok ülkenin
karşılaştırmalı hukuk metinlerinden faydalandık ve metnimizi olabildiğince
geniş katılımlı…
(Mikrofon
otomatik cihaz tarafından kapatıldı)
BAŞKAN
– Sayın Yılmaz…
6.- Düzce Milletvekili Ümit Yılmaz’ın, mısır üreticilerinin zor durumda
olduğuna, Düzceli mısır üreticilerinin Düzce’ye de depolama tesisi kurulmasını
talep ettiklerine ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
Gerek
ülkemizde gerekse Düzce’de mısır üreticileri son yıllarda büyük sorunlar
yaşamaktadır. Artan girdi maliyetleri karşısında mısırdaki fiyat artışları
yetersizdir. Özellikle Düzce gibi TMO’nun depolama ve kurutma tesisinin
olmadığı illerdeki fiyatlar, TMO bulunan illere göre 15-20 kuruş daha
geridedir. Düzce, 50 bin tonun üzerinde mısır, 210 bin tonun üzerinde silaj
üretimi yapmasına rağmen TMO’nun depolama ve kurutma tesisi olmayan bir üretim
merkezidir. Hükûmet tarafından sezon başında 1 lira 15 kuruş olarak açıklanan
mısır fiyatları şu anda 30 randıman mısırda 75 kuruşa kadar düşmüştür. 70
kilometre uzaklıktaki Sakarya’da bile fiyat 90 kuruşken TMO’nun Düzce’de tesisi
olmadığı için fiyat 15 kuruş daha ucuzdur. 
Tarım
Bakanlığından Düzceli mısır üreticisinin beklentisi, bir an önce TMO’nun
Düzce’ye depolama tesisi yapmasıdır. Depolama tesisi…
(Mikrofon
otomatik cihaz tarafından kapatıldı) 
BAŞKAN
– Sayın Kaya…
7.- Osmaniye Milletvekili İsmail Kaya’nın, 24 Ekim Osmaniye’nin il
oluşunun 23’üncü yıl dönümüne ilişkin açıklaması
İSMAİL
KAYA (Osmaniye) – Teşekkürler Sayın Başkanım.
Osmaniye’mizin
il oluşunun 23’üncü yıl dönümü münasebetiyle söz almış bulunmaktayım.
Osmaniye’miz köklü tarihi, kültürel mirası, zengin doğal güzellikleri ve
bereketli topraklarıyla birçok medeniyete ev sahipliği yapan, kaleler ve
ozanlar şehridir. Osmaniye’miz 24 Ekim 1996 tarihinde Resmî Gazete’de
yayımlanan kanunla Türkiye Cumhuriyeti’nin 80’inci ili olmuştur. Yirmi üç yıl
içinde üniversitemizle, gelişmiş organize sanayi bölgeleriyle, hizmet standardı
yüksek kamu binalarıyla, altyapı çalışmalarıyla her alanda oldukça büyük
gelişim ve değişim göstermiştir. Özellikle ekonomik alanda her geçen yıl ülke
ekonomisine daha da fazla katkı sunmaktadır. Osmaniye’mizin il olmasında emeği
geçen herkese şükranlarımı sunuyorum. 
Bu
kadim şehre, Cebelibereket’e Osmaniye Milletvekili olarak hizmet etmekten gurur
duyduğumu ifade ederek Osmaniye’mizin il oluşunun 23’üncü yıl dönümünü
kutluyor, Osmaniyeli hemşehrilerime saygı ve sevgilerimi sunuyorum.
BAŞKAN
– Sayın Karaduman…
8.- Konya Milletvekili Abdulkadir Karaduman’ın, er Zekeriya Altınok
şehit olmasaydı kendisine “terörist” denilmeye devam mı edileceğini öğrenmek
istediğine ilişkin açıklaması
ABDULKADİR
KARADUMAN (Konya) – Bu fotoğrafa iyi bakınız. Bu fotoğrafta gördüğünüz masum
bakışlı çocuk, babası polis memuruyken KHK’yle ihraç edilen, daha sonrasında
askerlik vazifesini yerine getirirken şehit olan, kısa bir süre içerisinde
terörist kabul edilecek kadar tehlikeli, şehit düşecek kadar vatansever olan
Burak Zekeriya Altınok’un yaşadığı zulmü anlatan çocuklarının bakışıdır. Bu
fotoğraf, iktidarda kalmak pahasına insanların hayatını mahveden adaletsizliğin
ve ahlak tanımazlığın fotoğrafıdır. Zekeriya Altınok şehit olmasaydı kendisine
“terörist” demeye devam mı edecektiniz? Bu fotoğrafı görüp de vicdanı
sızlamayanlara “Biz ne yapıyoruz?” diye sormayanlara şunu hatırlatmak
istiyorum: Hesap vereceksiniz, tarihin önünde olmasa da Allah’ın önünde hesap
vereceksiniz. 
Teşekkür
ederim. 
BAŞKAN
– Sayın Gürer…
9.- Niğde Milletvekili Ömer Fethi Gürer’in, Niğde-Bor yolunda karşıdan
karşıya geçerken araç çarpması sonucu vefat eden üniversite öğrencileri Fatma
Gül Uzun ile Kader Karaca’ya Allah’tan rahmet dilediğine, araç geçişleri için
kavşaklarda düzenleme yapılması gerektiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde-Bor
yolunda öğrenci yurdunun bulunduğu yerde karşıdan karşıya geçmek isteyen
üniversite öğrencileri Fatma Gül Uzun ve Kader Karaca araç çarpması sonucu can
vermişlerdir. 
Gençlere
Allah’tan rahmet, kederli ailelerine başsağlığı diliyorum.
Bu
yol güzergâhında daha önce de üniversite öğrencileri ve yurttaşlar canlarını
yitirdiler. Dönemin Bakanına Niğde-Bor yolu üzerinde yaya ve araç geçitleri
yapılması için önerge verdim. Bakan yanıtında “Kaza tespit tutanaklarında
yoldan kaynaklanan bir sorun yok.” dedi. Son kaza sonrası Valilik de eylülde
738, ekimin ilk on sekiz günü 396 sürücüye hız ihlal cezası kesildiğini
açıkladı. Sorun ceza kesmekle sona ermiyor. Yolda yaya ve araç geçişleri için
üst geçitler farklı bölgelerde yapılmalıdır. Kaza yeri ile üniversite, organize
bölgesi, Bor TOKİ ve Altunhisar Kavşağı ve Kayseri yolu Aktaş Kavşağı’nda
mutlaka araç geçişleri için düzenleme yapılmalıdır. 
BAŞKAN
– Sayın Kılıç…
10.- Kahramanmaraş Milletvekili İmran Kılıç’ın, atıkların geri dönüşüm
ve geri kazanım süreci içinde değerlendirilmeden bertarafının hem maddesel hem
de enerji olarak kaynak kayıpları yaşanılmasına sebep olduğuna ilişkin
açıklaması 
İMRAN
KILIÇ (Kahramanmaraş) – Teşekkür ederim Sayın Başkanım.
Atıkların
geri dönüşüm ve geri kazanım süreci içinde değerlendirilmeden bertarafı hem
maddesel hem de enerji olarak ciddi kaynak kayıpları yaşanmasına sebep
olmaktadır. Dünya üzerindeki nüfus ve hayat standartları artarken tüketimde de
kaçınılmaz şekilde bir artış yaşanmakta ve bu durum doğal kaynaklarımız
üzerindeki baskıyı artırarak dünyanın dengesini bozmakta, sınırlı kaynaklarımız
artan ihtiyaçlara yetişememektedir. Bu anlamda “Sıfır Atık, Sıfır Kayıp”
uygulamasının büyük avantajlar sağlayacağı kesindir çünkü bu uygulamayla
verimlilik artar, temiz ortam sağlanır, israf önlenir, maliyetler azalır,
çevresel riskler azalıp çevre koruma bilincine sahip duyarlı tüketiciler
çoğalır; çevreci davranışlarımız ulusal ve uluslararası çevrelerde
saygınlığımızı artırır. 
Çevre,
bize atalarımızdan kalan bir miras değil, gelecek nesillerimizden aldığımız bir
emanettir.
BAŞKAN
– Sayın Keven…
11.- Yozgat Milletvekili Ali Keven’in, şehit yakını ve gazilerin
taleplerine ilişkin açıklaması
ALİ
KEVEN (Yozgat) – Teşekkür ederim Sayın Başkan.
Şehit
yakını ve gazilerimizin, devletimizin sunduğu bazı hakların yanında çeşitli
sorunları ve talepleri vardır ve acil ele alınmayı beklemektedir.
Şehitlerimizin yakınlarına sunulan 2 kişilik kamuda istihdam desteği çocuklar
arasında bir sorun oluşturmayacak şekilde artırılmalıdır. Gazilere istihdam
desteği 2 kişi olmalıdır. Gazilerimize 3000 prim gününde emekli olma hakkı
verilmelidir. Şehit yakınlarının ve gazilerin yararlandığı sağlık hakları
milletvekillerine sunulan haklar düzeyinde olmalıdır. Şehitlerimizin birinci
derece yakınlarına kamu eliyle ücretsiz konut yapılarak tahsis edilmelidir.
Bütün şehit yakını ve gazilerimize yeşil pasaport verilmelidir. Gazilerimizin
tamamına ÖTV’siz araç hakkı verilmelidir. Vücudunda fiziksel ve psikolojik
etkilerin uzun yıllar sürebileceği tespit edilen ama “gazi” unvanı verilmemiş
olan gazilerimize bir an önce “gazi” unvanı tanınmalıdır. 
(Mikrofon
otomatik cihaz tarafından kapatıldı)
ALİ
KEVEN (Yozgat) - Gazi sayılmayan 20 bin yurttaşımız acil gazilik unvanı
bekliyorlar. 
Saygılarımla.

BAŞKAN
– Sayın Osmanağaoğlu…
12.- İzmir Milletvekili Tamer Osmanağaoğlu’nun, Türk milletinin
devletiyle bölünmez bir bütün olduğuna, PKK ve YPG’yi terör örgütü olarak
görmeyenlerin sonuna kadar karşısında olduklarına ilişkin açıklaması
TAMER
OSMANAĞAOĞLU (İzmir) – Teşekkür ederim Sayın Başkanım.
Sahada
PKK/YPG ve diğer terör örgütlerine karşı ulusları kendisine hayran bırakan bir
mücadele sergileyen ülkemiz, son bir hafta içinde masada da terörle mücadele
konusundaki kararlılığını göstermiştir. Müşterek bir millî ruhla hareket eden,
asıl gayelerine ve yüksek ideallerine ulaşmak için sağlam adımlarla ilerleyen
Türkiye Cumhuriyeti, içinde bulunduğu coğrafyada dökülen mazlum kanını
durdurmak için çözüm üretme kabiliyetini sonuna kadar kullanmıştır. Türkiye
Cumhuriyeti’nin harcı şehit kanlarıyla karılmış, Türk milletinin devletiyle
birlikte bölünmez bir bütün olduğu hükmü doksan altı yıl önce bu çatı altında
verilmiştir. Bu sebeple tartışmaya kapalı bir hükmün gereğini yapan
devletimizin sonuna kadar yanında olduğumuzu, PKK ve YPG’yi terör örgütü olarak
görmeyenlerin de sonuna kadar karşısında olduğumuzu beyan ederiz.
BAŞKAN
– Sayın Durmuşoğlu…
13.- Osmaniye Milletvekili Mücahit Durmuşoğlu’nun, 24 Ekim Osmaniye’nin
il oluşunun 23’üncü yıl dönümüne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım.
24
Ekim 1996 tarihinde Resmî Gazete’de yayımlanan 4200 sayılı Kanun’la Türkiye
Cumhuriyeti’mizin 80’inci ili olan Osmaniye’miz, ülkemizin doğusu ile batısını
birbirine bağlayan tarihî ve kültürel dokusuyla genç bir il olmakla birlikte
coğrafi konumuyla önemli bir yere sahiptir. Cumhurbaşkanımız Sayın Recep Tayyip
Erdoğan önderliğinde, 2002 yılından bu yana eğitimden sağlığa, altyapıdan
ulaştırmaya, tarım ve hayvancılıktan çevre, orman ve KÖYDES projelerine,
enerjiden sanayiye, iki organize sanayi bölgemiz ve üniversitemizle Kadirli,
Düziçi, Bahçe, Sumbas, Hasanbeyli ve Toprakkale ilçelerimizi tüm Türkiye’ye
örnek bir hâle getirmek için gece gündüz çalışmaya kararlıyız. Binlerce yıllık
tarihi, geleneksel halk kültürü, muhteşem doğal güzellikleriyle her türlü turizm
çeşitliliğine sahip ülkemizin nadir illeri arasında yer alan Osmaniye’mizin il
oluşunun 23’üncü yılını Gazi Meclisimizde kutlama şerefini bizlere veren tüm
Osmaniyeli hemşehrilerimize sonsuz teşekkür ediyor, Genel Kurulu saygıyla
selamlıyorum. 
BAŞKAN
– Başevirgen…
14.- Manisa Milletvekili Bekir Başevirgen’in, bu yıl için ödenecek
tarımsal desteklerle çiftçilerin dayanabilme şansının olmadığına ilişkin
açıklaması
BEKİR
BAŞEVİRGEN (Manisa) – Teşekkür ederim Sayın Başkan.
Çiftçisine
destek olmak yerine köstek olmayı kendine vazife edinen iktidar, yıl biterken
tarımsal destekleri açıkladı. Hayvancılık yine yok sayılmış; gübre desteği
sadece buğday, arpa, çavdar, tritikale ve yulaf ürünlerinde var, diğer
ürünlerde yok. Primde buğday, arpa, çavdar ve yulaf üreticisi için de bir
önceki yıla göre oldukça az miktarda destek var. Mazot desteğiyse ancak
çiftçinin mazot giderinin yaklaşık yüzde 10’unu karşılıyor. Çiftçinin girdi
maliyetlerine göre bu destekler çok düşük. Mazot, gübre, ilaç, sulamada
kullanılan enerjideki artış hemen hepsinde yüzde 50’nin üzerinde. Çiftçi yine
yok sayılmış, üretememesi için ne gerekiyorsa yapılmış. Çiftçinin bu şartlar
altında dayanabilme şansı yok. İthalat kapıları ardına kadar açılıyor; bu, ülke
tarımına ve çiftçiye ihanettir. (CHP sıralarından alkışlar)
BAŞKAN
– Sayın Süllü…
15.- Eskişehir Milletvekili Jale Nur Süllü’nün, Eskişehir ilinde
maaşlarını alamadıkları için açlık grevi başlatan ve basın açıklaması yapmak
isteyen işçilere polisin biber gazıyla müdahale ettiğine, emekçilerin mağduriyetinin
giderilmesi gerektiğine ilişkin açıklaması 
JALE
NUR SÜLLÜ (Eskişehir) – Eskişehir’de beş aydır maaşını alamayan 500 işçi, iki
günlük açlık grevi ardından bu sabah basın açıklaması sırasında polisin biber
gazlı saldırısına uğradı; 29 işçimiz gözaltına alınırken BİRLEŞİK METAL-İŞ
Sendikası Genel Başkanı Adnan Serdaroğlu ve işçilerimiz hastanelerde. Haklarını
arayan emekçilerimize yapılan bu müdahale kabul edilemez. 2009 yılında TMSF
tarafından el konulan ve hatalı yönetimiyle zarar eden şirketler, borç yüküyle
haziran ayında Zeytinoğlu Holdinge geri iade edilmişti. İşçiler işlerine geri
dönebilmek için Sayın Cumhurbaşkanı ve TMSF’ye seslerini duyurmak istiyor: “Dev
fabrikalarınız var, holdingsiniz. Ne olur yanınıza 5-10 işsiz insanı alsanız.”
diyerek istihdam yaratmak için sanayicilere seslenen Sayın Cumhurbaşkanı ve
TMSF, emekçilerin mağduriyetlerinin giderilmesi için gereğini yapmalıdır. 
Cumhuriyet
Halk Partisi olarak işçilerin haklı mücadelesinin sonuna kadar yanında olmaya
devam edeceğiz. (CHP sıralarından alkışlar)
BAŞKAN
– İlhami Bey, size söz vereyim. 
16.- Tekirdağ Milletvekili İlhami Özcan Aygun’nun, Erzincan ili Tercan
ilçesinde bir banka çalışanı tarafından mağdur edilen çiftçilerin
mağduriyetinin giderilmesi gerektiğine ilişkin açıklaması 
İLHAMİ
ÖZCAN AYGUN (Tekirdağ) – Erzincan Tercan’da bugün itibarıyla 54 çiftçimiz
Ziraat Bankasında bir banka çalışanı tarafından maalesef ki sahte imzayla
dolandırılmış, banka çalışanı bankanın parasını zimmetine geçirmiş. İlgili
çalışan böyle bir suçlamaya karşın önce başka bir şubeye gönderilmiş, sonra da
savcının yürütmüş olduğu soruşturma neticesinde altı ay hapis cezası yatmış ve
bugün serbest bırakılmış. Şimdi tüm imzalar da kriminal incelemeye gönderilmiş.
Bakın, çiftçilerimiz banka çalışanı tarafından yapılan dolandırıcılık sebebiyle
icralık olmuş ve hayatını kaybedenler var. Tablo giderek karanlıklaşıyor.
Tercan Cumhuriyet Savcılığı konu üzerinde… Buradan görevini yapmakta olan
savcımıza teşekkür ediyorum. Banka çalışanıyla ilgili bugüne kadar Ziraat
Bankasının müdahil olmadığını öğrendik, üzüldük. Bugün Genel Müdürü aradım.
Genel Müdür Hüseyin Aydın konudan yeni haberdar olduğunu söyledi, çiftçilerin
mağdur edilmesine asla izin vermeyeceğini söyledi ancak geldiğimiz noktada
mağduriyet var. Bu mağduriyetin giderilmesi konusunda Genel Müdürden ve
göndereceği müfettişlerden istirhamımız bir an evvel sorunun çözülerek ilgili
çiftçilerimizin mağduriyetinin giderilmesi için… 
(Mikrofon
otomatik cihaz tarafından kapatıldı)
BAŞKAN
– Sayın Özyürek… 
17.- Sivas Milletvekili Ahmet Özyürek’in, hakem hataları nedeniyle
Sivasspor’un puan kaybetmesinin taraftarlarını üzdüğüne, Türkiye Futbol
Federasyonunu maçların adaletli yönetilmesi konusunda uyardıklarına ilişkin
açıklaması
AHMET
ÖZYÜREK (Sivas) – Teşekkürler Sayın Başkanım. 
Sivas’ımızın
çok önemli bir markası olan Sivasspor’umuz Süper Lig’e çok iyi bir başlangıç
yaparak lig 2’nciliğine kadar yükseldi ama ne var ki Rizespor ve Alanyaspor
maçından sonra, İstanbul’da oynanan Sivasspor-Galatasaray maçıyla yine hakem
hatalarının Sivasspor aleyhine olmasının sonucunda çok değerli puanlar
kaybettik. Hakem hatalarının devam etmesi ve Sivasspor’umuzun da burada çok
önemli puanlar kaybetmesiyle Sivasspor’umuz ve Sivassporlu taraftarlar çok
üzgündür. Bizim isteğimiz, Futbol Federasyonuna uyarımız şudur: Hak ve adaletli
bir maç yönetilmesini ve gerçekten sahada kim hak ediyorsa ve 3 puanı alnının
akıyla kim alıyorsa galibiyetin ona verilmesini istiyoruz. Futbol Federasyonu
bilsin ki İstanbul’da ve Türkiye genelinde 5 milyon Sivaslı vardır, onun için
protesto etmek istemiyoruz. Hak ve adaletle galibiyetin gerçekten de sahada hak
edene verilmesini istiyoruz. 
BAŞKAN
– Dursun Ataş Bey, buyurun. 
18.- Kayseri Milletvekili Dursun Ataş’ın, açıklanan 2019 yılına ait
tarımsal destekleme tutarlarının çiftçinin beklentisini karşılamadığına,
çiftçilerin borçlarının yapılandırılması ve destekleme oranlarının
yükseltilmesi hususunda Genel Kurulu göreve davet ettiğine ilişkin açıklaması
DURSUN
ATAŞ (Kayseri) – Teşekkürler Sayın Başkan.
Çiftçilerimizin
dört gözle beklediği 2019 yılına ait tarımsal destekleme ödemelerine ilişkin
Cumhurbaşkanlığı kararnamesi bugün itibarıyla yayınlanmıştır. Açıklanan
desteklemeler çiftçilerimizin beklentilerinin çok altındadır. Desteklemelere
yapılan artışlar üretim maliyetlerine gelen zamların da çok altındadır.
Ekonomik krizi en derinden hisseden ve yerli üretime katkıları üst seviyede
olan çiftçilerimiz akaryakıta, gübreye, ilaca ve tohuma peş peşe gelen zamlar
yüzünden üretim yapamaz hâle gelmişlerdir. Çiftçilerimiz bankalara ve Tarım
Kredi Kooperatiflerine olan borçlarını ödemekte zorlanmaktadırlar. Milyon
dolarlık spor kulüplerinin ve büyük ölçekli batık şirket borçlarını
yapılandıran devlet bankalarımızın çiftçilerimizin borçlarını yapılandırma
güçleri de vardır. Çiftçilerimizin borçlarının bir an evvel yapılandırılması ve
destekleme oranlarının yükseltilmesi hususunda Genel Kurulu göreve davet
ediyorum. 
Saygılarımı
sunuyorum. 
BAŞKAN
– Şimdi söz talep eden Grup Başkan Vekillerine söz vereceğim. 
Sayın
Türkkan…
19.- Kocaeli Milletvekili Lütfü Türkkan’ın, 25 Ekim İYİ PARTİ’nin
kuruluşunun 2’nci yıl dönümüne, Ağrı ili Doğubayazıt ilçesinde PKK’lı
teröristlerin askerî araca düzenlediği saldırıda yaralanarak şehit olan Er
Zekeriya Altınok’un KHK mağduru olduğuna, mahkeme tarafından suçsuzluğu
kararlaştırılan KHK’lilerin görevlerine iadesinin yapılarak mağduriyetin
giderilmesi gerektiğine, bizim “terörist” olarak gördüklerimize yabancı
devletlerin siyasi figür gibi davranmasını kınadıklarına, ABD Devlet Başkanı
Trump’un devlet ciddiyetiyle bağdaşmayan mektubunu içlerine sindiremediklerine
ve cevabının verilmesi gerektiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; Türkiye'nin iyi ve
cesur evlatları ile aziz milletimizin inancı ve desteğiyle kurduğumuz İYİ
PARTİ’mizin yarın 2’nci kuruluş yıl dönümünü kutlayacağız. Kutlu olsun. Cenab-ı
Hakk’a hamdolsun ki bu kısa sürede “değişmez” denileni değiştirdik, güçlü ve
mutlu bir Türkiye'nin yolunu açtık. Kuruluş yıl dönümümüz ülkemize ve aziz
milletimize hayırlı olsun. Unutmayın: Yılmayacağız, yıkılmayacağız, güneşi
görene kadar yorulmayacağız. 
Ağrı’nın
Doğubeyazıt ilçesinde PKK’lı teröristlerin askerî araca düzenlediği saldırıda
yaralanan 5 askerden 1’i olan Er Zekeriya Altınok kardeşimiz ne yazık ki tedavi
gördüğü hastanede dün şehit oldu. Şehit Altınok’un KHK’yle meslekten atılan
eski bir polis memuru olduğu ortaya çıktı. Altınok’un FETÖ üyesi olduğu
gerekçesiyle 2017 yılında 701 sayılı KHK’yle mesleğinden ihraç edildiği, on altı
ay da cezaevinde tutuklu olarak yargılandığı ve sonunda da beraat ettiği ortaya
çıktı. “Terörist” diye peşinen on altı ay hapis yatırdığınız adam vatan, bayrak
uğruna şehit oldu. Bu konuyu daha önce de gündeme getirmiştik. “Terör örgütü
üyesi” suçlamasıyla görevlerine son verildiği hâlde yargılaması bittikten sonra
mahkeme tarafından suçsuzluğu kararlaştırılan KHK’lilerin görevlerine iadesi,
OHAL Komisyonu tarafından bir an önce yapılmalıdır. Hem vatandaşlarımız hem de
aileleri gerçekten mağdur durumdadır. Bu ailelerden karşımıza her gün başka bir
trajik hikâye çıkmaktadır. Bu mağduriyeti gidermek devletin öncelikli
vazifesidir. “İnsanı yaşat ki devlet yaşasın” anlayışıyla üç bin yıldır
varlığını devam ettiren Türk devletini bugün yönetenler artık daha fazla
vatandaşını mağdur etmemelidir.
(Mikrofon
otomatik cihaz tarafından kapatıldı)
BAŞKAN
– Buyurun. 
LÜTFÜ
TÜRKKAN (Kocaeli) – Amerika Birleşik Devletleri Devlet Başkanı Trump’un Türkiye
Cumhuriyeti’ne hakaret ettiği mektubu önce, sakladığınızı; sonra da çöpe
attığınızı ifade ettiniz. Buruşturulup çöpe atıldı mı, atılmadı mı; saklandı
mı, saklanmadı mı onları bilmiyoruz ama bu konuda hâlâ net bir açıklama yok.
Hiçbir emperyalist ülkenin başkanı Türkiye Cumhuriyeti’ne karşı o ifadeleri
kullanamaz, kullanıyorsa da en sert şekilde cevap verilmelidir.
Yabancı
devletlerin bizim bugün “terörist” diye gördüklerimize siyasi bir figür gibi
davranmasını, bizler de sizin gibi kınıyoruz ancak size bu konuda birkaç
kelamım olacak. Kimseyi kandırmaya kalkmayın, Oslo’da karşınıza alıp
görüştüğünüz andan itibaren onları terör örgütü kategorisinden siz kendi
ellerinizle çıkardınız. Bugün Trump’a kızıyorsunuz ama aynı adamları Oslo’da
karşınıza oturtup pazarlık ettiğiniz, görüştüğünüz gün bu teröristleri terörist
kategorisinden çıkaran Trump’tan önce sizdiniz.
(Mikrofon
otomatik cihaz tarafından kapatıldı)
BAŞKAN
– Buyurun. 
LÜTFÜ
TÜRKKAN (Kocaeli) – Çözüm sürecinde, PYD’ye destek için peşmerge silahlı
güçlerine eşlik ederek topraklarımızdan Suriye’ye girişlerine yardımcı oldunuz,
sadece ve sadece muhafazakâr Kürt oylarına talip olmak için onları aranıza
aldınız. 
Trump,
küstah ifadeler içeren mektubun mürekkebi henüz kurumadan, kerameti kendisinden
menkul bir teröriste önce “general” diye hitap etti, sonra da en kısa sürede görüşme
arzusunu ifade etti. 
Şimdi,
buradan soruyoruz: Türkiye Cumhuriyeti’ne hakaret eden bir adamın bu
davranışını siz nasıl içinize sindiriyorsunuz? Biz sindiremedik. Sizden, bu
adama gerekli cevabın gerektiği şekliyle verilmesini bekliyoruz, beklemeye de
devam edeceğiz; vermezseniz, bunu bütün milletimize anlatmaya devam edeceğiz. 
Yüce
Parlamentoyu saygıyla selamlıyorum. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, ABD Devlet Başkanı
Trump’un YPG’nin yöneticisi Mazlum Kobani’ye yönelik “General Mazlum” ifadesini
kullanmasının generallere hakaret olduğuna ilişkin konuşması 
BAŞKAN
– Generallere de bir hakaret ona “general” demek. “General” diye ifade
ediyorlar, ben de basından takip ediyorum. Bu da generalliğe hakaret, kedi gibi
kaçıp Amerika’nın himayesinde bir zavallı. “General” ifadesi bile insanı
incitiyor. 
Sayın
Bülbül… 
IV.- AÇIKLAMALAR (Devam)
20.- Sakarya Milletvekili Muhammed Levent Bülbül’ün, 24 Ekim
Osmaniye’nin il oluşunun 23’üncü yıl dönümü vesilesiyle MHP Genel Başkanı
Osmaniye Milletvekili Devlet Bahçeli’ye vekâleten Osmaniyeli hemşehrilerinin
yıl dönümünü kutladıklarına, 24 Ekim Birleşmiş Milletlerin kuruluşunun 74’üncü
yıl dönümüne, Barış Pınarı Harekâtıyla Türkiye'nin hem sahada hem de masada temin
ettiği başarının takdire şayan olduğuna ve hamlelerinin bölgede barışa,
komşularının toprak bütünlüğüne hizmet ettiği gerçeğinin yakın zamanda
anlaşılacağına ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan. 
Sayın
Başkan, değerli milletvekilleri; 24 Ekim Osmaniye’nin il oluşunun 23’üncü yıl
dönümüdür. Burada, daha önce diğer partilerden Osmaniye milletvekillerimiz
kuruluş yıl dönümünü kutlarken, Milliyetçi Hareket Partisinin Osmaniye
Milletvekili Sayın Genel Başkanımız olduğu için biz de Genel Başkanımıza
vekâleten bütün Osmaniyeli hemşehrilerimize selamlarımızı dile getirirken
kuruluş yıl dönümlerini de kutladığımızı ifade etmek istiyoruz. 
Osmaniye,
Çukurova’nın son derece mümtaz insanlarının yaşadığı büyük bir Türkmen
şehridir. Allah, sonuna kadar onları var etsin diyorum. 
Sayın
Başkan, bugün, 24 Ekim 1945’te resmen faaliyete geçmiş olan Birleşmiş
Milletlerin kuruluş yıl dönümüdür. Birleşmiş Milletler, İkinci Dünya Savaşı
galip devletlerinin öncülüğünde kurulan ve yaşanmış olan büyük savaşların,
güvenlik tehditlerinin bir daha yaşanmaması ile birlikte uluslararası barışı
muhafaza gayelerine hizmet eden önemli bir kuruluştur. Faaliyete geçtiği 1945
yılından bu yana dünyada cereyan eden hadiseler dikkate alındığında, Birleşmiş
Milletlerin etkinliği ve uluslararası barışa hizmet edebilme kapasitesi
konusunda hayal kırıklığı yaratan bazı gelişmelerin yaşandığı da görülmektedir.
Savaş, çatışma ve insanlık dramlarının yaşandığı süreçlerde Birleşmiş
Milletlerin fonksiyon ifa edememesinde yapısal yanlışlıkların etkisi büyüktür.
“Yapısal yanlışlık”tan kastımız, Birleşmiş Milletler Güvenlik Konseyinin
teşkilatın omurgası olarak değişmeyen daimî 5 üyeden müteşekkil olmasıdır. Bu 5
üye, dünyada yaşanan önemli hadiselerde çoğunlukla menfaat çatışması içinde
olduğundan, Birleşmiş Milletlerin inisiyatif alabilme şansı oldukça sınırlı
kalmaktadır.
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMED
LEVENT BÜLBÜL (Sakarya) – Bu çerçevede, Sayın Cumhurbaşkanımızın, Birleşmiş
Milletler son Genel Kurulunda dünyaya bir defa daha dile getirdiği “Dünya 5’ten
büyüktür.” ifadesini gönülden desteklediğimizi belirtmek istiyoruz. Dünyada
barış ve güvenliğin korunmasında norm koyabilme imkânına sahip olan ve
uluslararası meşruiyeti temsil eden Birleşmiş Milletlerin yapısında, başta
Güvenlik Konseyi olmak üzere, önemli değişikliler yapılması kaçınılmaz hâle
gelmiştir. Gittikçe içinden çıkılmaz hâle gelen, kuralsızlığın kural hâline
geldiği, güçlünün haklıya galebe çaldığı dünya düzeninde adaletin hâkim
kılınması ve huzurun kalıcı olarak temin edilmesi hayati bir meseledir. Türkiye
Cumhuriyeti devleti, tarihinde olduğu gibi, hiçbir gizli gündemi, gizli
ajandası olmadan hasbi duygularla huzura ve adalete katkı sağlayarak dünyada âdeta
bir rol model olmaktadır.
(Mikrofon
otomatik cihaz tarafından kapatıldı) 
MUHAMMED
LEVENT BÜLBÜL (Sakarya) – Bitiriyorum.
Türkiye'nin
bu tavrı ve duruşu kuşkusuz dünyadaki hâkim güçleri rahatsız etmektedir. Bugün
coğrafyamızda yaşanan gelişmeleri, ülkemize yönelen muhasım faaliyetleri ve
saldırıları bu kapsamda da değerlendirmek gerekmektedir.
Türk
devleti, tarih boyu bitmeyen bu hesapları altüst etmeye muktedir olmuş ve
olacaktır. Bunun en canlı ve yakın örneği Barış Pınarı Harekâtı ve arkasından
gelişen mutabakat süreçleridir. Türkiye'nin hem sahada hem masada temin ettiği
başarı takdire şayandır. Bu noktada, bu başarıya imza atılmasında emekleri
geçen, başta şanlı ordumuz olmak üzere, Sayın Cumhurbaşkanımıza ve değerli
Hükûmet üyelerine teşekkürleri burada bir borç biliriz. 
Her
türlü kara propagandaya rağmen Türkiye’nin hamlelerinin bölgede barışa ve
komşularının toprak bütünlüğüne hizmet ettiği ve her türlü teröre muazzam bir
darbe vurduğu yakın zamanda anlaşılacaktır. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – Cenab-ı Allah Türk milletini ve Türk devletini
ebediyen var etsin.
Saygılar
sunarım. 
BAŞKAN
– Şimdi söz isteyen sayın milletvekillerine de söz vereceğim.
Buyurun
Sayın Beko.
21.- İzmir Milletvekili Kani Beko’nun, katı atık toplayıcılarının
topladığı atıklar sayesinde doğa ve ülke kaynakları korunurken petrol ve döviz
konusunda dışa bağımlılığın da azaldığına, katı atık toplayıcılarının
mağduriyetinin giderilmesi gerektiğine ilişkin açıklaması
KANİ
BEKO (İzmir) – Katı atık toplayıcıları, ülkemizin ve dünyamızın ortak sorunu
olan iklim değişikliğiyle mücadele konusunda topladıkları atıklarla büyük bir
görevi yerine getirmektedirler. Ekonomiye yıllık 20 milyarlık katkısı olan bir
sektördür bu. Toplanan atıklar sayesinde hem doğa ve ülke kaynakları korunurken
hem de petrol ve döviz konusunda dışa bağımlılık azalmaktadır. Ancak ülkemizde
500 bin kâğıt toplayıcısının yüzde 20’si ne yazık ki çocuk. Bunlar
engellenmeli. Barınma yerleri genelde kâğıt topladıkları yerler. Çalışanların
tamamı kayıt dışı, sosyal güvenceleri yok. Yüzde 15’i ise yabancı uyruklu;
Türkmenistan, Suriye, Afganistan gibi ülkelerden gelenler. Talepleri ise
şunlar: Yasada tanımlanmak istiyorlar, statülerinin olmasını ve sosyal güvence
altında olmak istiyorlar. Konuyu gündeminize almanızı talep ediyorum. 
BAŞKAN
– Buyurun Sayın Filiz.
22.- Gaziantep Milletvekili İmam Hüseyin Filiz’in, 24 Ekim Dünya Bilgi
Geliştirme Günü’ne ilişkin açıklaması 
İMAM
HÜSEYİN FİLİZ (Gaziantep) – Teşekkür ederim Sayın Başkan.
24
Ekim Dünya Bilgi Geliştirme Günü olarak kabul edilmiş. Bilgi, insanın
karanlıktan çıkışı için tek anahtardır. Onun için bir ayette “Hiç bilen ile
bilmeyen bir olur mu?” denmiştir. İnsanlık bugünkü durumuna bitmek bilmez bir
enerji ve bilgi aktarımıyla gelmiştir. Bilgiyi besleyen kaynak ise bizzat
hayatın kendisidir. Hayatı iyi okuyan, takip eden ve geliştiren insan,
bilgisini de zenginleştirmiştir. Bir buluş başka bir buluşun habercisi iken bir
bilgi diğer bilginin payandası olmuştur. Bilginin zenginleşmesi insanlığın
bilgi kütüphanesini de büyütmüştür. Bu kütüphaneden doğru ve yeterince beslenen
insanlar çağı yakalarlar. 
Genel
Başkanımız Sayın Meral Akşener’in dediği gibi, geride kalmak ile güçlü olmak
arasındaki farkı belirleyen unsur bilgidir diyor, Genel Kurulu saygılarımla
selamlıyorum. 
BAŞKAN
– Sayın Kılavuz…
23.- Mersin Milletvekili Olcay Kılavuz’un, halka hizmet fikriyle hareket
etmesi gereken Mersin Büyükşehir Belediyesinin performans düşüklüğü gerekçe
gösterilerek işçilerin işine son verdiğine ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; daha önce birçok
işçiyi işten çıkaran, yüzlercesini de sürgün eden Mersin Büyükşehir Belediyesi,
400’e yakın işçi kardeşimizin işine son vermiştir. Sözde “performans düşüklüğü”
gibi komik gerekçeler sunularak işten edilen kardeşlerimiz, kendilerine verilen
işi en iyi şekilde yerine getirmişler ama ne yazık ki kapının önüne
konulmuşlardır. Okulların açıldığı, kış hazırlıklarının başladığı bir dönemde
işçilerin mağdur edilmesi hiçbir makul gerekçeyle izah edilemeyecektir. Mersin
Büyükşehir Belediyesi, kendi işçilerine karşı daha adil ve daha insani
davranmalı, partizanca duygulardan sıyrılarak belediyeciliğin temel gereği olan
tarafsızlık ve halka hizmet fikriyle hareket etmelidir. 
İşten
çıkarılan kardeşlerimizin daima yanında olduğumuzu ve bu süreci yakından takip
edeceğimizi vurgulamak istiyorum. Hiçbir işçi kardeşimiz yalnız değildir…
(Mikrofon
otomatik cihaz tarafından kapatıldı) 
BAŞKAN
– Sayın Özel…
24.- Manisa Milletvekili Özgür Özel’in, 24 Ekim Türkiye’nin Paris eski
Büyükelçisi İsmail Erez’in katledilişinin 44’üncü, Osmaniye’nin il oluşunun
23’üncü yıl dönümü ile Anayasa Profesörü Mümtaz Soysal’ın hapse mahkûm
edilişinin 47’nci yıl dönümü vesilesiyle başta İbrahim Kaboğlu olmak üzere FETÖ
örgütünün hedefinde olmuş akademisyenlerin kürsülerinden, üniversitelerinden
uzaklaştırılmasının kabul edilemez olduğuna, İç Tüzük değişikliğiyle Meclis
araştırması komisyonlarının ortaya koyduğu raporların Genel Kurulda dönemi
içinde görüşülmemesi hâlinde kadük olmasının önüne geçilebilmesi gerektiğine,
25 Ekim İYİ PARTİ’nin kuruluşunun 2’nci yıl dönümüne ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
24
Ekim 1975’te, Paris Büyükelçimiz İsmail Erez terör örgütü ASALA tarafından
şehit edilmişti. Başta ölüm yıl dönümü olan İsmail Erez olmak üzere, 31
diplomatımızı ve 58 aile mensubunu bir kez daha rahmetle ve minnetle anıyoruz.
24
Ekim tarihi, Anayasa Profesörü Mümtaz Soysal’ın “Anayasaya Giriş” kitabında
Marksizm propagandası yaptığı iddiasıyla Ankara Sıkıyönetim Askerî Mahkemesince
altı ay hapse mahkûm edildiği gündür. Ara rejimlerde, demokrasiyi özümsemeyen
rejimlerde bilim adamlarına, akademisyenlere baskıların yapılmasına çok sık
tanık olduk. 
Adalet
ve Kalkınma Partisi, serbest seçimlerle gelmiş olduğu iktidarda ilan ettiği
OHAL sonrasında takındığı tutumla, ara rejimlerin, darbe sonrası dönemlerin
tutumlarını tekrar etmekte ve bunu siyasi tarihimize kara bir leke olarak
sürmektedir. 
Mümtaz
Hocanın mahkûm edilişinden yıllar sonra, Adalet ve Kalkınma Partisi iktidarı,
bir başka Anayasa Profesörü İbrahim Kaboğlu’nu rejime kasteden Anayasa
değişikliğine karşı tutumu nedeniyle görevinden ihraç etmiştir. Ele alınan OHAL
yetkisiyle “FETÖ’yle mücadele edeceğiz.” derken FETÖ terör örgütüyle uzaktan
yakından ilişkisi olmayan, doğal olarak bu örgütle taban tabana zıt
politikaları savunan ve bu örgütün hedefinde olmuş çok sayıda akademisyenin
kürsülerinden, akademiden, üniversiteden uzaklaştırılmış olması kabul
edilebilir değildir. Bu konuda Anayasa Mahkemesinin almış olduğu karara rağmen,
hâlâ görevlerine dönüşlerin yapılmaması da Adalet ve Kalkınma Partisinin
kuvvetler ayrılığına ve hukukun üstünlüğüne nasıl yaklaştığını gözler önüne
sermektedir.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Başkan, bugün 24 Ekim Osmaniye’nin il oluşunun yıl
dönümü. Geçtiğimiz sekiz yıl boyunca -beşi yılında resmen, sekiz yılında da
fiilen- Osmaniye milletvekilimiz olmadığı için orada fahri milletvekilliği
görevini yapmış birisi olarak -burada, Osmaniye’nin il olmasını hep
kutluyorduk- ne mutlu ki bana artık, Osmaniye’ye sadece ziyaret için gitmek
durumundayım, yılın on iki ayında ayın iki gününü orada geçirmiyorum çünkü
yapmış olduğumuz siyaset ve partimizin Türkiye’de yakaladığı yüksek başarı,
partimize gösterilen yüksek teveccüh Osmaniye’den Baha Ünlü’yü Milletvekili
olarak Türkiye Büyük Millet Meclisine kazandırdı. Son seçimlerde Osmaniye’nin
Cumhuriyet Halk Partisine de bir temsil görevi vermesinin Osmaniye halkının ve
Türkiye halkının CHP’nin ortaya koyduğu siyasete nasıl yaklaştığı yönünden çok
önemli olduğunu görüyor ve Osmaniye halkını bir kez daha saygıyla selamlıyorum.

(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Yarın Meclis kapalı, çalışmayacak ve son seçimlerdeki ittifak
ortağımız İYİ PARTİ’nin kuruluş yıl dönümü. İyi insanların partisi İYİ PARTİ.
Bir itiraz kültüründen geliyor, yaşananlara duyduğu tepkiyi ve duruşunu değiştirmeden
siyasetini sürdüren insanların kurmuş oldukları bir parti. Biz, onlarla
yaptığımız ittifakın bugün de Meclis çatısı altında karşılıklı iyi ilişkilerle
sürüyor olmasından son derece memnunuz ve İYİ PARTİ’ye uzun yıllar siyaset
hayatında başarılar diliyoruz. (CHP ve İYİ PARTİ sıralarından alkışlar) 
Sayın
Başkan, çok önemli gördüğümüz bir konuyu hem sizin vasıtanızla Başkanlık
Divanına hem de diğer siyasi partilerin dikkatine sunmak isterim. Yapmış
olduğumuz bir çalışma var. Biliyorsunuz, Meclis araştırması komisyonları
kuruluyor, Meclisteki bütün partiler temsil oranlarına göre yer alıyorlar. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - Ciddi harcamalar yapılıyor; yurt içi, yurt dışı ziyaretler
gerekiyor. Stenografından tüm Türkiye’den görevlendirilen uzmanlarına kadar,
harcırahlara kadar, konaklama bedellerine kadar önemli harcamalar yapıldığı
gibi çok ciddi emekler veriliyor. Sonra, bir rapor ortaya çıkıyor. Bu raporun
Genel Kurulda değerlendirilmesi lazım ancak İç Tüzük’ümüze göre o dönem içinde
rapor görüşülemezse bir sonraki dönem bu rapor görüşülemiyor. Bu, ne sonuç
doğurdu? Örneğin, Adana’nın Aladağ ilçesindeki kız öğrenci yurdundaki yangını
hep birlikte araştırdılar, raporlarını çıkardılar ama o raporu burada görüşemiyoruz.
24’üncü Yasama Döneminde, Soma maden faciasını araştıran komisyonun raporu,
mevsimlik tarım işçilerinin ölümlerini araştıran komisyonun raporu, doping
araştırma komisyonunun raporu, toplumsal barış ve darbeleri araştırma amacıyla
kurulan komisyonun raporu dâhil, 6 tane rapor görüşülemeden kadük kaldı.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - Adalet ve Kalkınma Partisi iktidarının tamamında, 2002’den
bugüne kadar 63 komisyon kurulmuş, bunların 20’sinin raporu ele alınamamış
Sayın Başkan. Bunda milletin vergileriyle harcanan para, milletin vekillerinin
emekleri var. Üç ay boyunca bazen haftada beş gün, günde on iki saate, on dört
saate varan çalışmalar rapor hâline geliyor ama görüşülemiyor. Adalet ve
Kalkınma Partisinin bir muhasebe yapması gerekirse çok eleştirdiği,
koalisyonların en yoğun olduğu dönem 20’nci Yasama Döneminde -baktım ben- 4
ayrı koalisyon 29 araştırma komisyonu kurmuş, 26’sının raporunu görüşmüş.
Adalet ve Kalkınma Partisi 63’te 20. Biri yüzde 90 oranında başarmış, biri
yüzde 59-60’larda kalmış. Bu, Meclise duyulan saygının bir göstergesi. Bu kadar
emeğe karşılık bunları gündeme almamak kötü. Bunun için bir İç Tüzük
değişikliği öneriyoruz. Bunu hep birlikte yaparsak çok daha doğru olur. 
Ortaya
çıkmış raporlar bir sonraki dönem Danışma Kurulu kararıyla ele alınabilsin.
Biz, Aladağ yangınının o koca raporunu burada niye görüşemeyelim, dopingi niye
görüşemeyelim, Soma faciasının raporunu niye görüşemeyelim?
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum Sayın Başkan. 
Bunların
görüşülmesi yapılacak küçük bir İç Tüzük değişikliğiyle olur. Ha kaygı…
“Efendim, darbe raporu da oluşturuldu ama biz oluşmamış kabul ediyoruz, o da
gündeme gelir.” diyorsanız, darbe raporu meselesini ayrı bir yere koyalım, onu
ayrı konuşalım ama 20 tane hazır rapor varken bundan, bu birikimden bu Meclis
mahrum olmasın diyorum. 
Teşekkür
ediyorum. (CHP ve İYİ PARTİ sıralarından alkışlar)
VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu teşrif eden Sırbistan Meclisi Dışişleri
Komisyonu Başkanı Zarko Obradovic ve beraberindeki heyete “Hoş geldiniz.”
denilmesi
BAŞKAN
– Sayın milletvekilleri, ülkemize resmî bir ziyarette bulunan Sırbistan Meclisi
Dışişleri Komisyonu Başkanı Sayın Zarko Obradovic ve beraberindeki heyet Genel
Kurulumuzu teşrif etmişlerdir, kendilerine Meclisimiz adına “Hoş geldiniz.”
diyorum. (Alkışlar) 
Sayın
Akbaşoğlu…
IV.- AÇIKLAMALAR (Devam)
25.- Çankırı Milletvekili Muhammet Emin Akbaşoğlu’nun, 24 Ekim Osmaniye’nin
il oluşunun 23’üncü yıl dönümünün hayırlı olmasını dilediğine, Barış Pınarı
Harekâtı’nın Türkiye'nin askerî, diplomatik ve siyasi zaferiyle sonuçlandığına,
dünya halklarının Türkiye’nin insanlığın umudu, vicdanı olduğunu yüksek sesle
haykırdığına, İsmet İnönü’nün sarf ettiği “Yeni bir dünya kurulur, Türkiye de
bu dünyada yerini alır.” cümlesinin ete kemiğe büründüğüne ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, biliyorsunuz, bugün Osmaniye’nin il oluşunun yıl dönümü. Ben
bu münasebetle bütün partilerimiz nezdinde milletvekillerimiz üzerinden ve
tabii ki bilhassa MHP Genel Başkanı Sayın Devlet Bahçeli’nin de Osmaniye
Milletvekili olması münasebetiyle Sayın Genel Başkanın ili, CHP’nin, AK
PARTİ’nin, MHP’nin seçilmiş olan milletvekilleri üzerinden bütün Osmaniyelilere
hayırlı uğurlu olmasını temenni ediyorum. Cenab-ı Hak bütün illerimizin
güzelliklerini hep beraber yaşamayı bizlere nasip etsin.
Değerli
arkadaşlar, malum, Türkiye'nin uluslararası hukuk çerçevesinde başlattığı
harekât sonucu Amerika’nın ve Rusya’nın Suriye’deki PKK/YPG terör örgütünün
sınırlarımızdan 30 kilometre aşağıya çıkarılmasını ve güvenli bölge kurulmasını
kabul etmeleri Türkiye'nin büyük bir askerî, diplomatik ve siyasi zaferidir.
Sayın Cumhurbaşkanımızın “Ya istiklal ya ölüm!” kararlılığıyla yürüttüğü
liderliğinin neticesinde Türkiye bu tarihî zaferle birçok sonuç elde etmiştir.
Kırk yıllık PKK/YPG terörünün tamamen yok edilmesinin ve ülkemize sızmaların
önlenmesi için bütün sınırımız boyunca güvenliğin sağlanmasının, aynı zamanda,
misafir ettiğimiz Suriyelilerin kendi topraklarında oluşturulan güvenli bölgeye
yerleştirilmelerinin yolu açılmıştır. Gerek Amerika’ya gerek Rusya’ya
PKK/YPG’nin bir terör örgütü olarak bütün sınırlarımızdan 30 kilometre aşağıya
çekilmesi sorumluluğu kabul ettirilmiş ve imza altına alınmıştır. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
MUHAMMET
EMİN AKBAŞOĞLU (Çankırı) – Terör koridorunda kurulması planlanan terör devleti
geçişli, Nil’den Fırat’a Büyük İsrail Projesi de çökmüştür. Tüm insanlığın gözü
önünde yaşanan bu süreç, aynı zamanda, Batılı değerlerin tam bir çöküş içinde
olduğunun ve maskeli balonun sona ererek yeni bir dönemin eşiğinde bulunduğumuz
hususunun herkesçe görülmesidir. Bu yeni dönem, zulüm ve sömürü üzerine,
ikircikli ve sahte bir düzen değil; adalet üzerine, ilkeli, sahici ve samimi
bir düzendir. Sayın Cumhurbaşkanımız Recep Tayyip Erdoğan’ın liderliğindeki
Türkiye “Dünya 5’ten büyüktür.” mottosuyla bu hakikati tüm dünyaya
haykırmaktadır. İlkemiz: Kendimiz için istediğimizi bütün insanlık için
istiyoruz, kendimiz için istemediğimizi bütün insanlık için de istemiyoruz.
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Son olarak toparlıyorum.
Barışın,
huzurun, güvenliğin formülü ve anahtarı işte bu anlayış ve bu ilkeli duruştur.
Erdoğan liderliğindeki Türkiye bütün dünyaya bunu ispat etmiştir. O sebeple,
dünya halkları, Türkiye’nin insanlığın umudu ve vicdanı ve kendilerinin gür
sesi olduğunu yüksek sesle haykırmaktadırlar. Vaktiyle İsmet İnönü’nün yıllar
önce sarf ettiği “Yeni bir dünya kurulur, Türkiye de bu dünyada yerini alır.”
cümlesi bugün ete kemiğe bürünmüş, Türkiye’nin liderliğinde yeni bir dünyanın
kurulma safhası başlamıştır. Aziz milletimizin öncülüğünde insanlık, adil ve
merhametli yeni dünya düzenine inşallah kavuşacak, yepyeni bir dönem
başlayacaktır.
Bu
duygu ve düşüncelerle, çalışmalarımızın hayırlı olmasını diliyor, yüce Meclisi
saygıyla selamlıyorum. (AK PARTİ sıralarından alkışlar) 
BAŞKAN
– Sayın Bahşi, buyurun.
26.- Antalya Milletvekili Feridun Bahşi’nin, sağlık alanında eğitim
veren liselerden mezun olan öğrencilerin torba kanunla değiştirilen unvanları
ile görev tanımlarına uygun devlet kadrolarının açılması ve bu öğrencilerin
bölümleriyle ilgili ön lisans programlarına yerleştirilebilmeleri için gerekli
düzenlemelerin yapılıp yapılmayacağını öğrenmek istediğine ilişkin açıklaması
FERİDUN
BAHŞİ (Antalya) – Sayın Başkan, teşekkür ederim.
Mesleki
ve teknik Anadolu liseleri içerisinde sağlık alanında eğitim veren liselerden
mezun olan öğrencilerin 18/1/2014 tarihli Resmî Gazete’de yayımlanan torba
kanun kapsamında unvan ve görev tanımları değiştirilmiştir ve hemşire
yardımcılığı, ebe yardımcılığı ve sağlık bakım teknisyenliği unvanları
verilmiştir. Ancak Sağlık Bakanlığı Kanunu’nda bu verilen unvanlara ait kadro
açılmamıştır. Birçoğu Anadolu’nun gelir düzeyi düşük ailelerinin çocukları olan
bu evlatlarımız için kanunla verilen unvanların ve görev tanımlarına uygun
devlet kadrolarının açılması için bir çalışmaları var mıdır? Meslek derslerinin
yoğunluğu nedeniyle üniversitelere yerleşme oranları oldukça düşük olan bu
öğrencilerin en azından bölümleriyle ilgili ön lisans programlarına yerleştirilmeleri
için yeni düzenlemeler yapılması düşünülüyor mudur?
Teşekkür
ederim.
BAŞKAN
– Gündeme geçiyoruz. 
Başkanlığın
Genel Kurula sunuşları vardır. 
Araştırma
Komisyonunun başkan, başkan vekili, sözcü ve kâtip seçimine ilişkin bir
tezkeresi vardır, okutup bilgilerinize sunacağım. 
VI.- BAŞKANLIĞIN GENEL KURULA SUNUŞLARI (Devam)
B) Tezkereler
1.- (10/1058, 1071, 1108, 1220, 1288, 1369, 1464, 1559, 1560) esas
numaralı Meclis Araştırması Komisyonu Geçici Başkanlığının, Komisyonun başkan,
başkan vekili, sözcü ve kâtip üye seçimini yaptıklarına ilişkin tezkeresi
(3/914)
23/10/2019
Türkiye Büyük Millet Meclisi Başkanlığına
Komisyonumuz;
Başkan, Başkan Vekili, Sözcü ve Kâtip seçimi için 23/10/2019 Çarşamba günü saat
16.00'da toplanmış ve kullanılan 11 adet oy pusulasının tasnifi sonucu aşağıda
adları ve soyadları yazılı üyeler karşılarında gösterilen oyu alarak İç
Tüzük'ün 24'üncü maddesi uyarınca Başkan, Başkan Vekili, Sözcü ve Kâtip
seçilmişlerdir.
Bilgilerinize
arz ederim. 
Saygılarımla.
 Hayrettin
Nuhoğlu 
 İstanbul

 Komisyon
Geçici Başkanı 
Başkan: Cengiz
Aydoğdu  (Aksaray) (7) oy
Başkan
Vekili: Osman Mesten  (Bursa) (6) oy
Sözcü: Zeynep
Gül Yılmaz (Mersin) (6) oy
Kâtip: Ahmet
Özdemir (Kahramanmaraş (6) oy
ÖZGÜR
ÖZEL (Manisa) – Sayın Başkan… 
BAŞKAN
– Buyurun. 
IV.- AÇIKLAMALAR (Devam)
27.- Manisa Milletvekili Özgür Özel’in, siyaset üstü mesele olan Rabia
Naz Vatan başta olmak üzere şüpheli çocuk ölümlerinin araştırılması amacıyla
kurulan Komisyonun Başkanlık Divanı oluşturulurken CHP’nin “Toplantıya katılan
siyasi partilerden 1’er kişiye görev verilsin.” önerisini kabul etmeyerek
Meclisi kucaklayamayan iktidarın Türkiye’yi nasıl kucaklayacağını öğrenmek
istediğine ve AK PARTİ Sözcüsü Ömer Çelik’in CHP Genel Başkanı Kemal
Kılıçdaroğlu’na yönelik ifadelerine ilişkin açıklaması
ÖZGÜR
ÖZEL (Manisa) – Sayın Başkan, Rabia Naz Komisyonu... Bütün Türkiye’nin yüreği
sızladı, değil mi, hepimiz üzüldük, hepimiz kahrolduk. Bütün partiler ortak
hassasiyet gösterdiler, Mecliste görüştük, bir komisyon kurulmasına karar verdik.
Komisyona baktım, tüm siyasi partiler kadın milletvekilleri görevlendirdiler,
hukukçu milletvekilleri görevlendirdiler, Giresun milletvekilleri
görevlendirdik, Giresun’da milletvekili olmayanlar yakın illerinkini
görevlendirdiler. Önemli bir Komisyon. 
Dün
sizin çağrınızla saat 16.00’da toplantıya gitti, toplantıda bu Komisyona
başkan, ikinci başkan, sözcü seçilecek. Cumhuriyet Halk Partisi şöyle bir
öneride bulundu: “Bütün toplantıya katılan siyasi partilerden 1’er kişiye bu
görevi verelim.” “En yaşlı üye başkan olsun.” dedi “En genç üye olsun.” dedi
“AK PARTİ’den olsun.” dedi “İkinci başkanlık MHP’den olsun.” dedi veya diğer
bütün kombinasyonlar. 
Sonuç
ne biliyor musunuz arkadaşlar? Rabia Naz Komisyonu 4 AK PARTİ’li Başkanlık
Divanı üyesinden oluşturuldu. Şimdi, uzlaşı, siyasetüstü mesele.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bugün Sayın Ömer Çelik televizyonda diyor ki: “Efendim,
Kılıçdaroğlu’dan şöyle bir konuşma beklerdik: ‘Ordumuz sınır ötesi operasyonda,
ben bu hafta grup konuşmamda iktidarı eleştirmeyeceğim.’ Bu sorumluluğu
beklerdik.” diyor.
Kardeşim,
bizden bu sorumluluğu… Ana muhalefet partisi bu kadar yanlışınızı görmesin,
birlik olalım, beraber olalım, muhalefet görevini bıraksın… Ordu üzerinden
kendi hatalarınızı temize çekme gayreti. 
Rabia
Naz Komisyonu ya! Küçücük bir evlat, neler yaşadı, nasıl öldü? Komisyonu
kuruyoruz, başkanı AK PARTİ’den, 2’nci başkan AK PARTİ’den, sözcüsü AK
PARTİ’den, yazmanı AK PARTİ’den. Diyoruz ki: “MHP’li sayın üyeyi getir göreve,
1, 2, 3, 4 paylaşalım.” Ona bile ret oyu veriyorlar. Kabul edilecek bir şey
değil. Nasıl bir yaklaşım? Sonra nasıl bir uzlaşı kültürü ya? Bunu bir AK
PARTİ’li nasıl savunabiliyor? Rabia Naz Komisyonunun tüm yönetimini, Meclisteki
yüzde 46’lık temsilinizle yüzde 100’ünü ele almayı nasıl içinize
sindiriyorsunuz? Örnekleri var, İnsan Haklarını İnceleme Komisyonunda
paylaşılıyor mecburen, kanun öyle çıkmış, siz çıkarmamışsınız. KEFEK, Kadın
Erkek Fırsat Eşitliği Komisyonunda örneği var. Bu paylaşımdan doğal bir şey
yok. Bu adımı nasıl atamıyorsunuz? 
Ve
siz, millî meselelerde, Rabia Naz gibi bir kızın ölümü üzerine kurulan
komisyonda Meclisi kucaklayamıyorsanız Türkiye’yi nasıl kucaklayacaksınız?
Gerçekten ne desem boş. 
Teşekkür
ediyorum. (CHP ve İYİ PARTİ sıralarından alkışlar)
BAŞKAN
– İYİ PARTİ Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
Buyurun,
okuyun: 
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Antalya Milletvekili Feridun Bahşi ve
milletvekilleri tarafından, Göreme Vadisi’nin millî park olmaktan
çıkarılmasının sebeplerinin ve bütün insanlığın ortak mirası olarak kabul
edilen kültürel ve doğal varlıklarımızın korunması için alınacak önlemlerin
araştırılması amacıyla 24/10/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 24 Ekim 2019 Perşembe günkü birleşiminde yapılmasına ilişkin
önerisi
24/10/2019
Türkiye Büyük Millet Meclisi Başkanlığına
Danışma
Kurulu 24/10/2019 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan 
 Kocaeli

 Grup
Başkan Vekili 
Öneri:
Antalya
Milletvekili Feridun Bahşi ve milletvekilleri tarafından, Göreme Vadisi’nin
millî park olmaktan çıkarılmasının sebeplerinin ve bütün insanlığın ortak
mirası olarak kabul edilen kültürel ve doğal varlıklarımızın korunması için
alınacak önlemlerin araştırılması amacıyla 24/10/2019 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin diğer
önergelerin önüne alınarak görüşmelerinin 24/10/2019 Perşembe günkü
birleşiminde yapılması önerilmiştir. 
BAŞKAN
– Önerinin gerekçesini açıklamak üzere, İYİ PARTİ Grubu adına Antalya
Milletvekili Sayın Feridun Bahşi.
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; Göreme Vadisi’nin millî park olmaktan çıkarılmasının
sebeplerinin araştırılması amacıyla vermiş olduğumuz grup önerisi üzerine söz
aldım. Hepinizi saygıyla selamlıyorum. 
Değerli
milletvekilleri, Nevşehir, Kırşehir, Niğde, Aksaray ve Kayseri illerine
yayılmış bir bölge olan Kapadokya havzası, doğa ve tarihin birleştiği bir
yerdir. Geçmişten beri meydana gelen doğa olayları peri bacalarını oluşturmuş,
dönemine göre insanlar da ev, kilise, cami veya otel yaparak kullanılmak üzere
içlerini oymuş, kendilerine yaşam alanı oluşturmuşlardır.
Kapadokya,
Pers dilinde “Güzel atlar ülkesi” demektir. Türk turizmine öncülük eden
Kapadokya bölgesinin tam ortasında Göreme Vadisi, yani Göreme Millî Parkı
vardır. Göreme Millî Parkı, UNESCO Dünya Mirası Listesi’nde hem kültürel hem de
doğal miras olarak yer almaktadır ve 1986 yılında ise Bakanlar Kurulu kararıyla
millî park ilan edilmiştir. 
Göreme
Vadisi, Türkiye’nin en önemli turizm merkezlerinden biridir. Kapadokya bölgesi,
içindeki Göreme Millî Parkı, Erciyes ve Hasan Dağı volkanlarıyla oluşan eşsiz
jeolojik güzellikleri ve bu jeolojik yapılarda yaşanmış kültürel zenginliklerle
birlikte bugüne kadar gelebilmiştir. Bu kültürel ve doğal zenginliğin bugüne
kadar korunmasında ise en önemli etken, millî park oluşudur. Şimdi, soruyorum:
Göreme Vadisi’nin millî park özelliğinin kaldırılmasındaki amaç nedir? Bölge
imara, ranta, yapılaşmaya mı açılacaktır? Bölgenin imara açılması hâlinde bölge
turizminin tamamen yok olacağının farkında değil misiniz? Doğal ve kültürel
varlığın tamamen talan edileceğini, yağmalanacağını bilmiyor musunuz? Kısaca,
buraları kime peşkeş çekeceksiniz? Hangi yandaşınızı zengin edeceksiniz?
Ülkenin doğal ve kültürel varlığını, statülerini değiştirip ranta kurban ederek
nereye kadar gideceksiniz?
Bundan
daha birkaç gün önce, iki yıl öncesine kadar 3 bin lira maaşla İstanbul
Büyükşehir Belediyesinde çalışan birine kurdurduğunuz, milyonlarca sermayeli,
bu sermayeyi nereden bulduğunu dahi sormadığınız, Sayın Bakanla fotoğrafı olan
şirket sahibine Haydarpaşa Garı’nı peşkeş çekmediniz mi? Daha bu olay
hafızalarımızda tazeliğini korurken bu yeni adım neyin nesi? Doymadınız mı?
Doymayacak mısınız? Harun gibi gelip Karun gibi zengin oldunuz; yetti artık,
yeter artık! 
Değerli
milletvekilleri, geçtiğimiz yasama döneminde, bildiğiniz gibi, Kapadokya Alan
Komisyonu kurulması hakkında kanun teklifi görüşülerek yasalaştı. Bu teklifle,
Kapadokya bölgesinin birden fazla koruma statüsüne sahip olduğunu, bunun da
planlama ve koruma sorunları oluşturduğunu söylediniz. Biz de bu gerekçelerinizi
olumlu bularak yapılan düzenlemenin kaçak yapılaşmaya engel olacağını ve bu
bölgenin gelişimine olumlu katkı vereceğini düşündüğümüzden İYİ PARTİ olarak bu
yasa teklifine destek verdik. Ama bu son kararla yani millî park statüsünün
kaldırılmasıyla, bırakın kaçak yapılaşmayı önlemeyi; yağma, talan düzeninin önü
açılmaktadır.
Kaçak
yapılaşmanın sonuçlarını Trabzon Uzungöl’de gördük. Arkadaşlar, bu fotoğrafa
bir bakın. Uzungöl’ün öncesi, yapılaşmaya açıldıktan sonraki Uzungöl. 
Yine,
Van Gevaş’taki Halime Hatun Kümbeti yanına yüksek TOKİ evleri yapan zihniyet,
Göreme Vadisi’ne daha fazlasını yapacaktır. Arkadaşlar, yine kümbet ve sonraki,
TOKİ evleriyle birlikteki fotoğrafı. 
Kaz
Dağları yine bilindiği gibi gündemde, gündemden düşmüyor. Kaz Dağları’nın son hâli
arkadaşlar bu fotoğrafta görülmektedir. Okluk Koyu’na hiç girmiyorum bile. 
Değerli
arkadaşlar, bu ve benzeri binlerce örnek dururken tekrar soruyorum: Göreme
Millî Parkı’nın statüsünün kaldırılmasına neden gerek duyulmaktadır? Hangi
oğula, hangi yeğene ya da hangi yandaşa peşkeş çekilecektir? Bütün insanlığın
ortak mirası olan kültürel ve doğal varlıklarımızın koruma statülerinin
kaldırılmasıyla ne amaçlanmaktadır? Sayın Bakan tarafından yapılan “Göreme
bölgesine sahip çıkma adına yetki karmaşasını önlemek için millî park
statüsünden çıkarılmıştır.” gibi bahaneler, önceki örnekler akla gelince
kimseyi ikna etmiyor. 
(Mikrofon
otomatik cihaz tarafından kapatıldı)
BAŞKAN
– Toparlayınız. 
FERİDUN
BAHŞİ (Devamla) – Teşekkür ederim. 
Göreme
Vadisi’nin millî park statüsünün kaldırılması kararı derhâl geri alınmalıdır. 
Bu
vesileyle grup önerimize desteklerinizi bekliyor, Gazi Meclisimiz ve yüce Türk
milletini saygıyla selamlıyorum. (İYİ PARTİ sıralarından alkışlar)
BAŞKAN
- Cumhuriyet Halk Partisi Grubu adına Nevşehir Milletvekili Sayın Faruk
Sarıaslan’a söz veriyorum. 
Buyurun
Sayın Sarıaslan. (CHP sıralarından alkışlar)
CHP
GRUBU ADINA FARUK SARIASLAN (Nevşehir) - Sayın Başkan, değerli milletvekilleri;
hepinizi saygıyla selamlıyorum. 
Göreme
Vadisi, dünyada eşi benzeri olmayan bir vadidir. 30 Ekim 1986 tarihinde
Bakanlar Kurulu kararıyla Göreme Vadisi ve çevresindeki alan millî park olarak
ilan edilmiştir. Göreme Vadisi aynı zamanda 1985 yılında UNESCO Dünya Miras
Alanı olarak kabul edilmiştir, dünyada başka bir benzeri de bulunmamaktadır.
Cumhurbaşkanlığı kararnamesiyle bu alan millî park statüsünden çıkarılmıştır.
Hani denir ya düğün değil, bayram değil neden? Turizm Bakanı bu kararnameyle
ilgili basına bir açıklama yapmış ve demiş ki “Bu kararnamenin çıkarılmasındaki
amaç yetki karmaşasının önüne geçilmesidir.” Sayın Bakana soruyorum: Biz bu
Mecliste çok kısa bir süre önce karmaşanın önüne geçmek amacıyla Kapadokya
Alanı Hakkında Kanun’u çıkardık ve çok başlılığı önledik. Demek ki bu gerekçe
gerçeği yansıtmıyor. Kapadokya bölgesinden, Nevşehir’den milletvekili 2
arkadaşım da burada. Bu alan yasasının çıkarılmasıyla ilgili kendileriyle
görüştüğümüzde bazı maddelerin değiştirilerek kabul edileceğini, bunun da
bölgemize faydalı olacağını söyledim. Bu Mecliste de destekledik. Zaten
maddenin amacına baktığınız zaman, gerekçesine baktığınız zaman gerekçesinde de
kargaşayı önlemek var. Yani ortada, kargaşanın önlenmesi için çıkarılmış bir
yasa var. Demek ki bu gerekçe, Bakanın söylediği gerekçe doğruları yansıtmıyor.
Ben size gerçeği söyleyeyim: Kapadokya’ya turist akımı başladı, oda fiyatları
arttı, kâr marjı yükseldi, yandaş sermayenin de doğal olarak -bunlarda
alışkanlıktır- iştahı kabardı; okçular, damatlar devreye girdi. Buranın imara
açılması için millî park statüsünden çıkarılması gerekiyordu çünkü millî
parklar statüsündeki bir yere çivi dahi çakamazsınız. Böylelikle birinci
aşamayı tamamlamış oldunuz. Şimdi geldi ikinci aşama. Kısa bir süre içerisinde
yandaş sermayedarlarınıza otel inşaatı ruhsatı verip yeteri kadar
nemalandıracak, sonra da çekip gideceksiniz. Kapadokya bölgesi mahvolacak,
turist sayısı düşecek, en çok zararı da bölge insanı görecek. Turistler
gelmemeye başlayınca başlayacaksınız “dış güçler” demeye. Sizin, bütün kabahati
dış güçlere atmakta maharetiniz var. Ecdadımızın bize vatan yaptığı bu
toprakları ve coğrafyayı mahvedeceksiniz, sonra da kalkıp “Coğrafya kaderdir.”
sözüne sığınmaya çalışacaksınız.
Şimdi
Mevlâna’nın bir sözüyle size cevap vermek istiyorum. 
(Mikrofon
otomatik cihaz tarafından kapatıldı) 
FARUK
SARIASLAN (Devamla) – Ufak bir sözünü söyleyeceğim Başkanım.
BAŞKAN
– Buyurun. 
FARUK
SARIASLAN (Devamla) – Mevlâna diyor ki: “Niyeti kötü insanlardan değil,
niyetinin kötü olduğunu gizleyen insanlardan korkunuz.” 
Hepinize
saygılar sunuyorum. (CHP ve İYİ PARTİ sıralarından alkışlar)
BAŞKAN
– Adalet ve Kalkınma Partisi Grubu adına söz Nevşehir Milletvekili Sayın
Mustafa Açıkgöz’e aittir. 
Buyurun
Sayın Açıkgöz.
LÜTFÜ
TÜRKKAN (Kocaeli) – Mustafa, anlat bakalım şu Göreme’yi, dinleyelim. 
AK
PARTİ GRUBU ADINA MUSTAFA AÇIKGÖZ (Nevşehir) – Sayın Başkanım, çok kıymetli
Divan, değerli milletvekili arkadaşlarım, aziz milletim; hepinizi saygıyla
sevgiyle muhabbetle selamlıyorum.
Tabii,
aslında dinlerken, özellikle Nevşehir Milletvekilimizi dinlerken niyet
okumasını tebrik ediyorum gerçekten, kalplerden geçeni, akıllardan geçeni
okumak böyle bir marifet olsa gerek. Çok hayretler içerisinde dinledik yani
bunu. 
FARUK
SARIASLAN (Nevşehir) – Örnek vereceğim, örnek…
MUSTAFA
AÇIKGÖZ (Devamla) – Tabii, aslında günümüzün de bir modası oluştu: Gerçek dışı
algılar, hakikatin ve doğrunun önüne geçmeye başladı bu dünyada, yurt içinde,
Göreme’de olduğu gibi. Maalesef algı yönetimiyle kafalar, beyinler
sulandırılmaya çalışılıyor. 
Değerli
milletvekillerim, hem Komisyonda hem de Mecliste defaatle anlattık. Yetki
kargaşasını, bakanların, kurulların, kurumların birçok etkenin bölgede bir
yetki kargaşasına ve karmaşasına sebep olduğunu, dolayısıyla da etkili bir
korumanın, etkili bir tanıtımın ve etkili bir gelişmenin sağlanmadığını burada
kabul ettik. Sayın Vekilimiz de, Nevşehir Vekilimiz de buna destek verdiğini
söyledi, lakin, fakat bir CHP zihniyetinin gereği hemen Anayasa Mahkemesine
koştular. Bölgede Alana destek olduğunu söylüyor ama maalesef arkadan kendi
yaptığı işi kendi de biliyor zaten.
FARUK
SARIASLAN (Nevşehir) – Neyle gittik, merak ettim. Öyle bir şey yok.
MUSTAFA
AÇIKGÖZ (Devamla) – Alan yönetiminin iptaliyle ilgili Anayasa Mahkemesine
başvurmadınız mı Sayın Vekilim? Başvuruldu.
Neyse,
orayı geçelim. 
Şunu
söylemek istiyoruz arkadaşlar: Dolayısıyla millî parkların amacı korumak,
kollamaksa bunu Alan yönetimiyle zaten beraber yapıyoruz. Çıkardığımız kanunla,
hep beraber destek verdiğiniz kanunla amacımız korumak ve ilk önce amacımız
korumak. Bunu zaten sağlayacağız. Dolayısıyla birçok kurulun, kurumun,
kuruluşun yetkisi bir yerde toplanıp etkin bir korumayı sağlayacağız.
Bizler
biliyoruz ki buradaki bütün vekil arkadaşlarımızın ve bölge insanımızın amacı,
bu dünya güzeli harika yeri gelecek nesillere aktarmak. Amma velakin,
Nevşehirli hemşehrilerimizin, o misyonu, vizyonu farklı, balonlarıyla, butik
otelleriyle turizme katkı sağlayan Nevşehirli hemşehrilerimizin rızıkları,
geçimleri ve emekleri hep bu bölgede. Dolayısıyla biz bölgeye gözümüz gibi
bakarız hiç merak etmeyin.
Bir
de soruyorum ya: Yüzde 96’sı özel mülkiyet olan bir yerden nasıl rant
sağlayacaksınız? Feridun Vekilim, acaba Göreme’yi gezmiş midir? Derinkuyu’yu,
Kaymaklı’yı gezmiş midir?
FERİDUN
BAHŞİ (Antalya) – Gezdik tabii…
LÜTFÜ
TÜRKKAN (Kocaeli) – Davet ettiniz de gitmedik mi? 
MUSTAFA
AÇIKGÖZ (Devamla) – Davet edeceğim… Davet edeceğim…
Nasıl
ranta çevirdik arkadaşlar? Ya, çok merak ediyorum gerçekten. 
LÜTFÜ
TÜRKKAN (Kocaeli) – Çağır, gidelim.
MUSTAFA
AÇIKGÖZ (Devamla) – Yani gerçek dışı algıyla siyaset yapılması, gerçek dışı
algıyla böyle hüküm sürmesi bizi çok üzüyor. 
O
yüzden, bizim tek amacımız var: Bu bölgeyi koruyup, bu bölgeyi geliştirmek ve
dünya ortak mirasını geleceğe aktarmak arkadaşlar. Hiç merak etmeyin, bunu
zaten bölge insanı yapar çünkü bölge insanının turizm görüşü, öngörüsü çok
yüksektir. Benim turizmcim buradan geçim sağlıyor, ekmeğini kazanıyor, rızkını
kazanıyor. Dolayısıyla gözünden ve canından daha kıymetlidir Kapadokya onun
için ve bizler için, hiç merak etmeyin. Asla ve kata bu şekildeki suçlamaları
kabul etmiyoruz. Tek amacımız var: Korumak, geliştirmek ve bölüşmektir.
Hepinizi bekliyorum.
(Mikrofon
otomatik cihaz tarafından kapatıldı)
BAŞKAN
– Buyurun.
LÜTFÜ
TÜRKKAN (Kocaeli) – Size değil bölge insanına mı güvenelim, ne yapalım yani?
Size de güvenelim mi bölge insanıyla beraber?
MUSTAFA
AÇIKGÖZ (Devamla) – Arkadaşlar, her anlamda güvenebilirsiniz. Gerçekten, tekrar
söylüyorum: Bizim tek bir amacımız var, korumak. Korursak, insanın geçim
kaynağı olan yerleri biz korursak bu insanlarımız buradan geçimini
sağlayacaklar.
Ben
bütün milletvekillerimizi davet ediyorum, bekliyorum ama şunu asla unutmayın.
AYHAN
ALTINTAŞ (Ankara) – Kaz Dağları’na geldiniz mi?
LÜTFÜ
TÜRKKAN (Kocaeli) – Mustafacığım, Selçuklu kümbetini gördünüz mü?
MUSTAFA
AÇIKGÖZ (Devamla) – Sadece bir algı operasyonu üzerine siyaset yapılmaya
çalışılıyor. Tabii, UNESCO’yla olan anlaşmamız zaten devam ediyor. UNESCO’yla
ilgili anlaşma feshedilmedi arkadaşlar, etmedik, devam ediyoruz. Bir tek
amacımız var: Koruyup geliştirmek, büyütmek. 70 milyon turisti hedefleyen bir
ülkenin 7 milyonluk bir hedefi olan Kapadokya’daki insanların geçim kaynağı
olan yere, hiç merak etmeyin, canından, gözünden daha iyi bakacaklardır.
Ben
bütün vekillerimizi Kapadokya’ya bekliyorum ve lütfen, alanda söylenen,
Nevşehir merkezde yapılan siyaset ile burada yapılan siyasetin farklı olması
riyakârlıktır arkadaşlar, çok üzülüyoruz biz buna. Ve ben, buradan, sahada,
masada, her alanda, dünya lideri Cumhurbaşkanımız Sayın Recep Tayyip Erdoğan’a ve
anlı şanlı, kahraman Türk ordumuza selamlarımı iletiyorum efendim. (AK PARTİ
sıralarından alkışlar) 
ÖZGÜR
ÖZEL (Manisa) - Sayın Başkanım, sayın hatip konuşmasında “İlde yapılan siyaset
ile Mecliste yapılan siyasetin farklı olması riyakârlıktır.” diyerek doğrudan
hatibimize ve kendi seçim bölgesindeki milletvekilimizin şahsına sataşmıştır.
İç Tüzük 69’a göre cevap hakkı kullanmak gerekiyor.
LÜTFÜ
TÜRKKAN (Kocaeli) – Sayın Başkanım, bir şey söyleyeceğim sadece müsaade
ederseniz.
BAŞKAN
– Sayın Türkkan...
LÜTFÜ
TÜRKKAN (Kocaeli) – Şimdi, şu fotoğrafı arkadaşım gösterdi demin, siz de daha
iyi göresiniz diye ben gösteriyorum. Bakın, Selçuklu mezarlarının yanı burası,
Selçuklu kümbeti. Hemen yanına da “Boş arsa var.” diye TOKİ ev yapıyor. Yani
koruma anlayışınız buysa vay Göreme’nin başına geleceklere! Böyle
koruyacaksanız Göreme’nin işi çok zor.
MUSTAFA
AÇIKGÖZ (Nevşehir) – Allah ömür verirse yirmi yıl sonra görüşelim, Allah ömür
verirse on yıl sonra görüşelim.
LÜTFÜ
TÜRKKAN (Kocaeli) – Yani bölge halkına güveniyoruz ama size güvenemiyoruz,
problem orada.
MUSTAFA
AÇIKGÖZ (Nevşehir) – Hiç merak etmeyin, her konuda güvenebilirsiniz.
BAŞKAN
– Ama bir şey söyleyeyim tecrübeyle -vereceğim söz- vilayet milletvekillerinin
birbirleriyle geçinmeleri daha çok puan getirir, haberin olsun. Yani
birbirinize…
FARUK
SARIASLAN (Nevşehir) – Ya, öyle bir şey yok. Benim böyle, sataşma gibi bir
niyetim yok. Sadece açıklayacağım, öyle bir niyetim yok.
BAŞKAN
– Buyurun. (CHP sıralarından alkışlar)
VIII.- SATAŞMALARA İLİŞKİN KONUŞMALAR
1.- Nevşehir Milletvekili Faruk Sarıaslan’ın, Nevşehir Milletvekili
Mustafa Açıkgöz’ün İYİ PARTİ grup önerisi üzerinde AK PARTİ Grubu adına yaptığı
konuşması sırasında şahsına sataşması nedeniyle konuşması
FARUK
SARIASLAN (Nevşehir) – Şimdi, değerli arkadaşlar, ben, Alan yasası geldiğinde
-beraber oturduk konuştuk- destekleyeceğimi de söyledim, destekledim, oyumu da
böyle kaldırdım, açık net. Bizim Cumhuriyet Halk Partisi olarak Anayasa
Mahkemesine götürmemiz iptaliyle ilgili değil, daha iyi hâle getirilmesiyle
ilgili yani var olanın dışında değil.
İki:
Şimdi, ikiyüzlü… Benim Nevşehir’de farklı, burada farklı söylediğim söyleniyor.
Benim kimliğimi, kişiliğimi bilen herkes bilir, Nevşehir’de ne söylüyorsam
burada da aynısını söylerim, söylemeye de devam ederim.
Bakın,
size bir şey söyleyeyim: Diyor ki: “Biz ne söylediysek arkasındayız, biz taraf
tutmayız.” 13/12/2018 tarihinde Sivil Havacılık Genel Müdürlüğüne müracaat
ederek balonla ticari havacılık faaliyeti yapmak için ön izin isteyen bir
şirket -şimdi adını söylemeyeyim, çökersiniz adamın başına- Genel Müdürlüğe
müracaat ediyor. Genel Müdürlük 24/5/2019 tarih ve 291/56034 sayılı yazıyla
reddediyor. Ret gerekçesi uzun, anlatmayayım. “Bu kapsamda bölge işletme ve
uçuş konuları sınırlandırılmıştır.” deniyor. 20 tane müracaat var bununla
ilgili, hepsi reddediliyor aynı gerekçeyle.
MUSTAFA
AÇIKGÖZ (Nevşehir) – Sayı daha fazla.
FARUK
SARIASLAN (Devamla) – Şimdi, daha sonra bir yandaş müracaat ediyor. O müracaat
eden yandaşa siz aynı gerekçeler gösterildiği hâlde… Bakın, gerekçeleri de
burada size söyleyeyim çünkü tehlikeli: “2013 yılından itibaren Kapadokya
bölgesinde Genel Müdürlük tarafından çeşitli tedbirler alınmıştır. Bu kapsamda
bölge işletme ve uçuş konuları sınırlandırılmıştır.” dediği hâlde kendi yandaşlarınıza
bundan altı ay sonra 2 tane izin belgesi verdiniz. Yani siz konu yandaş olduğu
zaman ülke çıkarlarını, doğa çıkarlarını değil, öncelikle yandaş çıkarlarını
koruyorsunuz. Nevşehir’de bir anket yapın bakalım, hangi milletvekili… 
(Mikrofon
otomatik cihaz tarafından kapatıldı)
FARUK
SARIASLAN (Devamla) – Sizler de mertsiniz, sizler de kişilik sahibisiniz, asla
öyle bir laf etmem, ondan adınız kadar emin olun. Ben hiç kimsenin kimliğiyle,
kişiliğiyle ilgili bir söz etmem ama ülke çıkarları, Nevşehir’in çıkarları için
dünyanın her yerinde, çekinmeden söylemeye devam ederim. 
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, Antalya Milletvekili Feridun Bahşi ve
milletvekilleri tarafından, Göreme Vadisi’nin millî park olmaktan
çıkarılmasının sebeplerinin ve bütün insanlığın ortak mirası olarak kabul
edilen kültürel ve doğal varlıklarımızın korunması için alınacak önlemlerin
araştırılması amacıyla 24/10/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 24 Ekim 2019 Perşembe günkü birleşiminde yapılmasına ilişkin
önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
Buyurun
okuyun.
2.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, orman
yolları ve yangın emniyet yollarının durumunun incelenerek bu konuda alınması
gereken tedbirlerin belirlenmesi amacıyla verilmiş olan (10/583) esas numaralı
Meclis Araştırması Önergesi’nin ön görüşmelerinin, Genel Kurulun 24 Ekim 2019
Perşembe günkü birleşiminde yapılmasına ilişkin önerisi
24/10/2019
Türkiye Büyük Millet Meclisi Başkanlığına
Danışma
Kurulu 24/10/2019 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan orman yolları ve yangın
emniyet yollarının durumunun incelenerek bu konuda alınması gereken tedbirlerin
belirlenmesi amacıyla verilmiş olan (10/583) esas numaralı Meclis araştırması
önergesinin görüşmesinin Genel Kurulun 24/10/2019 Perşembe günlü (bugün)
birleşiminde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Hatay Milletvekili Sayın Suzan Şahin’e söz veriyorum. (CHP sıralarından
alkışlar)
CHP
GRUBU ADINA SUZAN ŞAHİN (Hatay) - Sayın Başkan, yüce Meclisin değerli üyeleri;
Türkiye’de özellikle yaz aylarıyla birlikte korkulan orman yangını haberleri
peş peşe geliyor. Tarım ve Orman Bakanlığından yapılan açıklamaya göre 2019’un
başından bugüne kadar toplam 1.965 orman yangınına müdahale edilmiş ve orman
bitkileri ile hayvanlarının telef olduğu bu yangınlarda toplam 5.469 hektar
vatan toprağı kül olmuştur. Hükûmetin politikaları maalesef yangınlar çıktıktan
sonra müdahale etmek üzerine kuruludur. Yüzde 96’sı insan kaynaklı çıkan orman
yangınlarının önlenmesi adına, insan ve orman arasında, ormanları koruma
politikaları izlenilmeliyken aksine bundan uzaklaşıp orman yakmayı teşvik eden
hükümler düzenleniyor. Farkında mısınız sayın milletvekilleri, son yargı
paketiyle, Anayasa’ya aykırı olarak, seri muhakeme usulünün uygulanacağı
katalog suçlar kapsamına kasten orman yangını çıkarma suçu, TCK 170 de
alınmıştır. TCK 170 katalog suçlar kapsamındayken taksirle işlenen suçlar yani
TCK 171 kapsam dışında bırakılmıştır. Niçin, kim için? Yani kasten orman yakana
daha az ceza, taksirle yangın çıkarana daha çok ceza verilmesi düzenlenmiştir.
Orman yolu açmak yerine orman yakmaya yol mu açıyorsunuz? Bu resmen sağlıklı
çevre, sağlıklı yaşamın yağmalanmasına göz yummak, âdeta teşvik etmektir. 
Rant
amaçlı orman yangınları ve bu yangınlar sonucu yandaş müteahhit ve iş
insanlarının yanan alanlara otel, konut yapması konusu Türkiye’nin kanayan
yaralarından biridir. Halkı orman yangınları konusunda bilinçlendirme, sonra
yasaya rağmen orman yangın yolunu yapmamakta diren. Yetmedi, yangına havadan
müdahale edecek uçak, helikopter ihalesini siyasi hırs uğruna Türk Hava Kurumu
yerine ondan 34 milyon TL daha pahalıya yandaş firmaya ver. Yangınlar sürerken
Türk Hava Kurumunu acil durum çerçevesinde ısrarla göreve çağırma. Sonra,
özellikle turizm bölgelerinde çıkan yangınlar sonrası zarar gören alanları,
teşvik eder gibi, imara aç. Gelecek nesillere mirasımız olan ormanların beton
çöplüğü hâline gelmesine göz yum. Her yangın haberiyle ciğerimiz yanıyor,
nefesimiz kesiliyor; sizin vicdanınız sızlamıyor mu? Yangınların kasten
çıkarıldığını düşünmek istemiyoruz. Hadi, yangındır, çıktı diyelim, ancak
yangına geç müdahale edilmesi ve zarar gören alanın fazla olmasının en büyük
nedeni, Tarım ve Orman Bakanlığına bağlı olan orman müdürlüklerinin sorumluluğunda
olan orman yangın yollarının yetersizliğidir. Neden yapılmıyor? Yol yok diye
ekipler yangına ya geç müdahale ediyor ya da yangın bölgesine ulaşamıyor. Bu da
kül olan alanı artırıyor.
1937
tarihli 3116 sayılı Orman Kanunu’yla orman yolları, yangın emniyet yol ve
şeritlerinin orman yangınlarının önlenmesindeki işlevleri belirtilmiş ve yasal
bir zorunluluk olmasına rağmen, aradan geçen seksen bir yılda bu tesislerin
inşası henüz tamamlanamamıştır. Tarım Bakanlığının mevcut yapım programı ve
2018 verilerine göre yılda bin kilometre yangın yolu inşa edilirse kırk yedi
yıl sonra yani 2065 yılında bu yollar ancak bitirilebiliyor. Aynı şekilde,
yangın emniyet yollarının inşası da yılda 200 kilometre yol inşa edilirse yirmi
yedi yıl sonra yani 2045 yılında tamamlanabiliyor. 
Anayasa’ya
göre, ormanların korunması devletin güvencesi altında ama devlet, 2065 yılına
kadar çıkacak yangınlarda çaresiz olacak. Bu ülkenin bu kadar zamanı yok
değerli milletvekilleri. Orman yolları, yangın emniyet yol ve şeritlerinin
genel planlama ve uygulama esasları içerisinde, orman yangınlarına en hassas
bölgelerde yoğunlaşmak üzere, en kısa sürede bitirilmesi gerekmektedir. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Vekil. 
SUZAN
ŞAHİN (Devamla) – Türkiye sınırları içerisinde son beş yılda çıkan 11.713 orman
yangınında toplam 35.111 hektar alanın zarar gördüğü gerçeği gözler önündeyken
yangına maruz kalan alanlarda yapılaşma izni verileceği endişesi milletimizde
büyük endişe yaratırken orman yangınlarının engellenmesi ve erken müdahale
amaçlı bir Meclis araştırması şarttır. 
Değerli
milletvekilleri, toplum ve çevre sağlığı, yaban hayvan ve bitki hayatının
korunması, yaşamın hayat kaynağı olan su ve bitki popülasyonunun dengesi
konuları siyasetüstü, partilerüstü konulardır. Gelecek nesillerin bizlere
emaneti, ülkemizin akciğerleri olan ormanlara bu yüce Meclis çatısı altındaki
600 vekilin de dört elle sarılması gerekmektedir. Bugün bu önergeye vereceğiniz
kabul oyu çocuklarınıza, torunlarınıza bırakacağınız en büyük miras olacaktır.
Açıkladığımız üzere doğa tahribatının önlenmesi, birtakım doğal afetlerin
engellenmesi… 
(Mikrofon
otomatik cihaz tarafından kapatıldı) 
SUZAN
ŞAHİN (Devamla) – Bir cümleyle toparlıyorum efendim. 
ÖZGÜR
ÖZEL (Manisa) – Bir dakika daha alabilir miyiz.
BAŞKAN
– Buyurun Sayın Şahin. 
SUZAN
ŞAHİN (Devamla) – …orman yolları ve yangın emniyet yollarının inşası
faaliyetlerinin araştırılarak tespit edilmesi ve çözüm önerilerinin
belirlenmesi ile yüce Meclis ile halkımızın bilgilendirilmesi amacıyla Meclis
araştırması açılması için gereğini arz ve teklif ediyoruz. 
Yüce
Meclisi ve siz değerli milletvekillerinin vicdanlarını saygıyla selamlıyorum. 
Teşekkürler
Sayın Başkanım. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
IV.- AÇIKLAMALAR (Devam)
28.- Manisa Milletvekili Özgür Özel’in, Nevşehir Milletvekili Mustafa
Açıkgöz’ün İYİ PARTİ grup önerisi üzerinde AK PARTİ grubu adına yaptığı
konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, biraz önce Kapadokya konusunda sayın hatip
Cumhuriyet Halk Partisinin Anayasa Mahkemesine başvurduğunu söyledi. Sayın
hatibimiz de “Biz itiraz olarak değil ama daha iyisi için bazı başvurularımız
oldu." dedi. Sayın Grup Başkan Vekili de dedi ki: “Öyle olmaz, iptal için
olur, daha iyisini yapamazsınız.” Önümde var başvurumuz. Şimdi, başvuru bir
kere şuna itiraz ediyor: 1 Haziran 2019 tarihinde biz kanun çıkarıyoruz, aynı
tarihte Cumhurbaşkanlığı kararnamesi çıkarıyorlar. “Kanunla düzenlenen konu
Cumhurbaşkanlığı kararnamesiyle düzenlenmez.” ilkesinden dolayı
Cumhurbaşkanlığı kararnamesinin iptaline… Gerekçemiz: “Oradaki hususlar
düzenlenecekse kanunla düzenlenecek.” diyoruz, bir. 
İkincisi,
kanundaki itiraz ettiğimiz nokta komisyonun gündemiyle ilgili, meslek
odalarının idarenin davetiyle toplantıya gözlemci olarak katılması hususunda,
“idarenin davetiyle” ifadesinin çıkarılmasını istiyoruz. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Özel.
ÖZGÜR
ÖZEL (Manisa) – Yani orada vali isterse çağıracaktı ya, burada günlerce
söyledik “Yahu, niye idarenin davetiyle? Sivil toplum örgütleri gelsin ve
doğrudan gözlemci olarak Kapadokya Alan Başkanlığının toplantılarına katılsın.”
diye, kabul etmediniz ya “idarenin davetiyle” ifadesinin Anayasa’ya aykırılığına…
Devam edeyim: “İdareye aktarılacak gelirlerden belirtilen pay oranının 2 katına
kadar çıkartılmasının Cumhurbaşkanınca uygun görülmesi durumunda”ya,
“Cumhurbaşkanınca uygun görülmesi durumuna…” Yani doğrudan o gelirin 2 katına
kadar çıkarılmasını teminen gibi, 5 maddede, kelimelere…
Burada
önergemiz var ya Sayın Başkanım, diyoruz ki: Yahu, niye valiye bu yetkiyi
veriyorsun, mimarlar odası doğrudan gelsin, Kapadokya’yla ilgili. O önergemizin
arkasında durup o ifadeye itiraz ediyoruz. Sayın hatip diyor ki: “Orada
‘Destekleyeceğim.’ dediniz, burada ‘Anayasa Mahkemesi…’ diyorsunuz.” Bak, bak,
bak. Faruk Sarıaslan’ı tutanaklar önünde tebrik ediyor, kendisini de seçmen
önünde küçük düşürmeye çalışan bu kumpası Kapadokya’yı seven, Türkiye’yi seven,
Nevşehir’i seven herkese şikâyet ediyoruz.
Teşekkür
ederim. (CHP sıralarından alkışlar)
BAŞKAN
– Buyurun Sayın Akbaşoğlu.
29.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Biraz
evvel CHP Grubu Başkan Vekilinin söylediği sözü şöyle doğrultmak gerekir.
“İptal davası için değil, iptali için değil, daha iyi olması için bir dava
açıldı.” deyince biz “Davanın ismi iptal davasıdır.” dedik, o kadar. Bir,
davanın ismi iptal davasıdır.
İki,
bu konuyla ilgili çelişkili açıklamalar ortadadır. Aynı zamanda, sayın hatip
biraz evvel Ömer Çelik Bey’in, parti sözcümüzün açıklamalarına ithafen bazı
hususları dile getirdi, metin önümde, söylediği cümleleri metinden aynen
okuyorum: “Bizim açımızdan yok hükmündeki mesajı grup konuşmasında söz konusu
ederek siyasi sabotajı gerçekleştirmeye çalışıyorlar. Eğer gerçekten samimiyse
CHP Genel Başkanı, terör örgütünün yanında olan partiye yönelik bir eleştiri
getirmelidir. Türkiye’nin haklı tezi dünya tarafından kabul edilmiş ancak CHP
bu olgunluğu gösterememiştir.”
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) - “Kendisi 7 tane soru sormuş. Onun şimdiye kadar bu
makama karşı hürmetkâr tutum içerisinde olmadığını biliyoruz. Mektubun
sızdırılması tüm bu diplomatik başarı süreçlerini sabote etmek için kullanılmak
istendi.
Kılıçdaroğlu,
aynı grup konuşmasında, FETÖ ve PKK tarafından bir yalan olarak ortaya koyulan
‘Türkiye Cumhuriyeti’nin teröristlere yardım ettiği’ şeklindeki propagandayı
dillendiriyor. Bunu, Mehmetçik sınır ötesinde konuşlanmışken yapıyor. Zamanlama
da manidardır. Türkiye’nin yaptığı şey, Orta Doğu halklarını terörün
pençesinden kurtarmaktır. Terör örgütlerini meşrulaştıran sözler söyleyenler,
eğer siyasi namustan bahsediyorsa önce kendi sözleri konusunda öz eleştiri
vermelidir. Yaptığı konuşmalarda namustan bahsedip duran Kılıçdaroğlu, seçim
döneminde verdiği ‘Hiçbir işçi çıkarılmayacak, namus sözü veriyorum.’ sözlerini
unuttu mu?” diyor. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) - Dolayısıyla, değerlendirme bu minval üzeredir, bunu
başka noktaya çekmek doğru değildir. 
ÖZGÜR
ÖZEL (Manisa) – Sayın Başkanım… 
BAŞKAN
– Buyurun Sayın Özel. 
30.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Şaşkınlık içinde bir acziyeti izliyoruz. 
Dediler
ki: “Kapadokya Başkanlığıyla ilgili iptal başvurusu yaptınız.” Dedik ki: “Yok,
bir iki itirazımız var, iyileştirmek için başvuru yaptık.” Çıktı mesele ortaya,
ondan sonra diyor ki: “Ben dedim ki: ‘Dilekçenin adı iptal dilekçesi…” falan. 
Sonra,
Ömer Çelik’in açıklamalarını okuyor bana. Ben şunu söylüyorum: Ömer Çelik dedi
ki: “Efendim, sınır ötesi operasyon varken keşke bizi eleştirmeseydiniz.” Şunu
söylüyoruz: Birliktelik, beraberlik diyorsunuz ya, bugün, Rabia Naz Komisyonu
kuruldu -dün dedim- Başkan, Başkan Yardımcısı, Yazman, Kâtip üye, bunların
tamamını AK PARTİ’ye aldınız; böyle bir işte bile bu Meclisle
ortaklaşamıyorsunuz, sonra ana muhalefet partisine “Bize muhalefet etme, sınır
ötesi operasyon var, bekle.” diye… 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) - …kendi eksikliklerinizi Mehmetçik’e olan sevgimiz, saygımız,
hürmetimiz üzerinden temize çekmeye çalışıyorsunuz. Sizin Genel Başkanınız il
başkanları toplantısı yapıyor operasyon başladıktan on saat sonra -esas onu iptal
etmek lazım, iç siyasi faaliyet en üst düzeyde- sonra da diyor ki: “Bütün
milletimi AK PARTİ’de birleşmeye çağırıyorum.” Ya, böyle bir iş olur mu? Bu mu
birliktelik? Bu mu beraberlik? Parti devleti, devlet partisi… Sen ama bu
konuda, Rabia Naz meselesinde söylediğim meseleyi bir cevapla bakalım. Böyle,
bir evladımızın hayatını kaybetmesinde, bir acıda ortaklaşıyoruz, diyoruz ki:
“MHP, İYİ PARTİ, CHP, AKP hep birlikte olalım, Komisyonun yönetiminde.” Onda
bile makam mevki ya, “4’ü de benim, 4’ü de benim.” Allah gözünüzü doyursun ya!
(CHP sıralarından alkışlar)
BAŞKAN
– Buyurun Sayın Akbaşoğlu.
31.- Çankırı Milletvekili Muhammet Emin Akbaşoğlu’nun, AK PARTİ Sözcüsü
Ömer Çelik’in haklı açıklamalarının eleştirilmeye çalışıldığına ve Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim.
Mesele
sadece Rabia Naz konusuyla ilgili çerçevelenseydi ona cevap verirdik ancak
Rabia Naz üzerinden aslında Ömer Çelik Bey’in haklı açıklamaları eleştirilmeye
çalışılıyor.
Komisyonu
hep beraber kurduk, bütün partilerin ortak iradesiyle ve Komisyon özgür
iradesiyle seçimini yaptı, herkes görevlendirildi. Bu, ayrı bir meseledir, ayrı
ayrı tartışılabilir, talepler olabilir, değerlendirilebilir ama onun üzerinden
harekâta yönelik ve AK PARTİ’ye yönelik oradan bir çıkarsamada bulunduğunuz
için bunu hatırlatıyorum.
Aynı
zamanda, iptal davasıyla ilgili de, bakınız, bir kanun çıkardık, kanunun
uygulanması kararnameyle olur, kararname, uygulanmasını gösterir, kanun,
çerçeveyi çizer, kararname de yürütülmesinin nasıl olacağının detaylarını
ortaya koyar. Hiçbir çelişkili durum yokken ve konu geçmişken, geçmişe dönerek
bir önceki oturumda elde edilen konuları, sonuçlanan konuları tekrar açmak…
ÖZGÜR
ÖZEL (Manisa) – Aynı oturumdayız, aynı oturumdayız.
MUHAMMET
EMİN AKBAŞOĞLU (Çankırı) - Aynı oturum da, hayır…
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Aynı oturumdayız, oturum olarak aynı da bahis
geçmiş, başka bir konuya geçecekken tekrar geriye dönmek anlamsız. 
ÖZGÜR
ÖZEL (Manisa) – Bu kadar da olmaz ya!
MUHAMMET
EMİN AKBAŞOĞLU (Çankırı) - Ben de dolayısıyla sizin çelişkilerinizi ortaya
koymak mecburiyetindeyim.
Teşekkür
ederim.
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, toparlayalım isterseniz.
32.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, olur da bu kadar olmaz. Daha Birinci Oturumdayız,
televizyonlarının başındaki herkes görüyor, Birinci Oturum, bir.
İki,
geriye dönen biz değiliz. Hatibiniz diyor ki: “İptali için gittiniz.” Ben ne
yapacağım? Arayacağım grup danışmanımı, “Bana iptal dosyasının bir örneğini yolla.”
diyeceğim. Üç dakika içinde yetişmemiş. Ee, gelince benim bunu açıklamaktan
doğal bir hakkım olur mu? Bakıyoruz, aynen bizi doğruluyor, Faruk Sarıaslan’ı
doğruluyor. Bunu söyleyince “Efendim ‘İptale başvurdunuz.’ dedik ama adını
söyledik…” deyip sonra bambaşka bir yerden bambaşka bir şey söyleyip haklılık
çıkarmaya çalışıyor. Bakın, bir işi ya çalışın, gelin dört dörtlük, enine
boyuna hâkim olun, savunun alnınızın akıyla, beceremiyorsanız bu
yetersizliğinizi başka bir şey üzerinden örtmeye çalışmayın. 
Teşekkür
ediyorum. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Değerli Başkanım, son olarak…
BAŞKAN
– Bir cevap hakkı doğurmadan lütfen.
MUHAMMET
EMİN AKBAŞOĞLU (Çankırı) – Son olarak, bilgi olması bakımından söyleyeceğim.
BAŞKAN
– Buyurun.
33.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması 
MUHAMMET
EMİN AKBAŞOĞLU (Çankırı) – Ben bir konuşma da yapmadım, sadece, konuşma
yapılırken “adı iptal davası” diye kendisine, hiçbir kimsenin duymayacağı
şekilde bir söz söyledim, belki tutanaklara bile geçmemiştir. Yani buradan bu
konuşmaya…
ÖZGÜR
ÖZEL (Manisa) – “Adı iptal davası” demedin.
MUHAMMET
EMİN AKBAŞOĞLU (Çankırı) – Evet “Adı ‘iptal davası’” dedim.
ÖZGÜR
ÖZEL (Manisa) – “Dava iptal için açılır.” dedin.
MUHAMMET
EMİN AKBAŞOĞLU (Çankırı) – İptal davası, davanın adı “iptal davası.”
Arkadaşımız, konuşmacı milletvekilimiz de diyor ki: “İptal davası açtınız.” bu
kadar. Yani kimsenin duymadığı bir sözden kendisine bu kadar konuşma yapmaya
mehaz, kaynaklık teşkil edecek o kadar, bir dolu söz söylüyorsunuz; biz
kendimizin haklı gerekçelerini, ne söylediğimizi açıklayalım diye söz alırken
de bu noktayı çarpıtma olarak nitelendiriyorsunuz. Bu yaklaşımın bizatihi
kendisi çarpıtma. Değerli arkadaşlar, ben de bu tespiti yapıyorum.
Teşekkür
ediyorum. 
ÖZGÜR
ÖZEL (Manisa) – Sayın Başkanım…
BAŞKAN
– Buyurun.
34.- Manisa Milletvekili Özgür Özel’in, iddianın delillendirilmesi ya da
mahcup olunduğunda susulması gerektiğine ilişkin açıklaması
ÖZGÜR
ÖZEL (Manisa) – Vicdanı olan herkes kendi düşünsün, aynı seçim bölgesinden bir
milletvekili çıkmış, Faruk Sarıaslan karşısında, diyor ki: “Önce ‘Kapadokya’yı
destekleyeceğiz.’ dersiniz, sonra kanunun iptali için Anayasa Mahkemesine
gidersiniz. Bu, siyasi riyakârlıktır.” Bu lafa karşı bizim “Biz kanunu iptale
gitmedik, daha iyileştirmek için gittik.” dememizden… Ve siz “Öyle bir dava
yok, iyileştirme davası yok, iptalini istiyorsunuz.” dediğinizde, bu kanıt kapı
gibi ortaya çıktığında bunu söyleyelim mi, oturup susalım mı? Ya iddianızı
gerçekten delillendireceksiniz ya da böyle mahcup olduğunuzda bütün mahcuplar
gibi susacaksınız. 
Teşekkür
ediyorum. 
MUHAMMET
EMİN AKBAŞOĞLU (Çankırı) – Herhangi bir mahcubiyetimiz söz konusu değil. 
ÖZGÜR
ÖZEL (Manisa) – Daha ne olacak, daha ne olacak!
MUHAMMET
EMİN AKBAŞOĞLU (Çankırı) – Hiçbir mahcubiyetimiz söz konusu değil. 
ÖZGÜR
ÖZEL (Manisa) – Daha ne olacak!
MUHAMMET
EMİN AKBAŞOĞLU (Çankırı) – Bir mahcubiyet söz konusu değil.
BAŞKAN
– Değerli milletvekilleri, ben Nevşehir’den yanayım. Nevşehir’le ilgili güzel
şeyler olur diye düşünüyorum. Nevşehir bizim için anlamlı, değerli bir yer.
Nevşehir’e saygılarımı sunuyorum. (CHP sıralarından alkışlar)
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, orman
yolları ve yangın emniyet yollarının durumunun incelenerek bu konuda alınması
gereken tedbirlerin belirlenmesi amacıyla verilmiş olan (10/583) esas numaralı
Meclis Araştırması Önergesi’nin ön görüşmelerinin, Genel Kurulun 24 Ekim 2019
Perşembe günkü birleşiminde yapılmasına ilişkin önerisi (Devam)
BAŞKAN
– İYİ PARTİ Grubu adına Erzurum Milletvekili Sayın Muhammet Naci Cinisli’ye söz
veriyorum.
Buyurun
Sayın Cinisli. (İYİ PARTİ sıralarından alkışlar)
İYİ
PARTİ GRUBU ADINA MUHAMMET NACİ CİNİSLİ (Erzurum) – Sayın Başkan, değerli
milletvekilleri; üç dakikaya sığmayacak çok önemli bir konuyla ilgili yüce
Meclisimize açıklamalarda bulunmaya çalışacağım.
Her
şeyden önce, ormanların idaresinin yanlış bir bakanlık organizasyonu içinde
olduğunu söylemem gerekiyor. Masabaşı kararlarıyla idare edilmeye çalışılan
Tarım ve Orman Bakanlığının ormanlarımıza yaklaşımına en baştan bakmak lazım. 
Sayın
Genel Başkanımız Meral Akşener Hanımefendi ve İYİ PARTİ milletvekillerimizle
Kaz Dağları’nın durumunu gidip yerinde inceledik, faciayı yerinde gördük. 
Esas
soru, ormanlarımızı korumak istiyor muyuz? Son dönemde yüzlerce hektar orman
arazimiz yok olmuş, canlılarımız zarar görmüştür. Yalnızca bu yıl Ocak-Ağustos
döneminde 1.345 orman yangını çıkmış, bu yangınlarda 2.987 hektarlık orman
alanı küle dönmüştür. 
Yangınları
söndürebilmenin birinci çaresi Türk Hava Kurumu uçaklarını uçurma iradesini
gösterebilmek. Türk Hava Kurumunun envanterinde bulunduğunu ilan ettiği
Avrupa’nın en büyük özel uçak yangın hava söndürme filosu uçakları, Dalaman,
Göcek ve İzmir’de yerleşim yerlerini tehdit edecek kadar büyüyen orman yangınlarında
kullanılmadı. 
Doğal
kaynaklar içinde en önemlilerinden biri olan ve ulusal ekonomideki değerleri
gün geçtikçe artan ormanların geliştirilmesi ve korunması kaçınılmaz bir
zorunluluk hâline geldi. 
Değerli
milletvekilleri, ormanlarımızın sahiplerinin orman köylüleri olduğunu idrak
etmeliyiz. Ormanlarımıza âdeta ebeveynlik yapan orman köylülerimizi hırsız gibi
görmemeliyiz. Sadece orman muhafaza memurlarıyla ormanlar korunamaz. Herhangi
bir orman yangınında ihbarı yapan orman köylülerimiz oluyor. Orman
yangınlarında ilk ihbarı yapanın ve orman yangınlarının söndürülmesi için
canhıraş çalışanların da onlar olduklarını unutmayalım lütfen. 
Bu
vesileyle, ormanların korunması için düzenlemeler yapılırken doğal yaşamın ve
canlıların da dikkate alınmasının şart olduğunu belirtmek isterim. Bu bağlamda,
ormanın olmazsa olmazı keçiyi yasaklamak ormanların sağlığı açısından son
derece yanlış bir masabaşı uygulaması. Yeni orman sahalarına üst sürgünlere
erişemeyecek duruma gelene kadar keçilerin girmemesi tabii ki sağlanmalı ancak
eski ormanlarda keçilerin yasaklanması yarar değil; aksine, zarar veriyor. Keçi
ormana faydalıdır, tırnaklarıyla toprağı kazır, işler, gübreler ve tohumları
gömer. Ayrıca, alt filizleri yiyerek, fidanları seyrelterek ağaçların büyümesini
sağlar. 
Bir
ormanın yetişmesinin neredeyse bir insan ömrü kadar olduğunu dikkatlerinize
sunarak Genel Kurulumuzu saygıyla selamlarım. (İYİ PARTİ sıralarından alkışlar)

BAŞKAN
– Teşekkür ederim. 
Buyurun
Sayın Aycan. 
IV.- AÇIKLAMALAR (Devam)
35.- Kahramanmaraş Milletvekili Sefer Aycan’ın, Kahramanmaraş ilinin
şehir merkezindeki trafik akışını düzenleyebilmek için alt geçitli kavşakların
bitirilmesi ve park sorununun giderilmesi gerektiğine ilişkin açıklaması
SEFER
AYCAN (Kahramanmaraş) – Sayın Başkan, Kahramanmaraş şehir merkezinde alt
geçitli kavşak inşaatları bir türlü bitmemektedir. Bu da şehrin içinde trafiğin
akışını etkilemekte, sıkışıklığa ve sıkıntıya sebep olmaktadır. Bir an önce
kavşakların bitirilmesini bekliyoruz. 
Kahramanmaraş’ta
kavşaklar dışında da genel olarak şehir içi ulaşımda sıkıntı yaşanmaktadır. Bir
türlü bu sıkıntılar giderilememektedir. Şehir merkezi, Trabzon Caddesi harcanan
milyonlarca paraya rağmen rahatlamamış; tersine, eski hâlini aratır hâle
gelmiştir. Şimdi yeni projeden söz edilmektedir. Korkarım ki düşünülen proje
yine çözüm olmayacak, yapılacak harcamalar boşa gidecektir. Şehir merkezinde
park sorunu çözülmeden trafiğin akışını düzenlemek mümkün görünmemektedir. 
Teşekkür
ederim. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, orman
yolları ve yangın emniyet yollarının durumunun incelenerek bu konuda alınması
gereken tedbirlerin belirlenmesi amacıyla verilmiş olan (10/583) esas numaralı
Meclis Araştırması Önergesi’nin ön görüşmelerinin, Genel Kurulun 24 Ekim 2019
Perşembe günkü birleşiminde yapılmasına ilişkin önerisi (Devam)
BAŞKAN
– Adalet ve Kalkınma Partisi Grubu adına Antalya Milletvekili Sayın İbrahim
Aydın. 
Buyurun
Sayın Aydın. (AK PARTİ sıralarından alkışlar)
AK
PARTİ GRUBU ADINA İBRAHİM AYDIN (Antalya) – Sayın Başkanım, kıymetli
milletvekilleri, aziz milletimiz; öncelikle sizleri sevgi ve saygıyla
selamlıyorum. 
Başkanımız
bir orman mühendisi, Meclisimizde 3 orman mühendisi var. Onun Başkanlığında
orman yangınları ve orman yollarıyla ilgili konuşma yapmaktan onur duyduğumu
belirterek konuşmama başlıyorum. 
Orman
yangınlarının önlenmesi ve yangınlarla mücadelede yangın emniyet yol ve
şeritleri öteden beri önem arz etmektedir. CHP Grubunun vermiş olduğu araştırma
komisyonu kurulması önerisi üzerinde, otuz yıl orman mühendisliği yapmış ve
Antalya, Muğla, İzmir gibi orman yangınlarında birinci derece hassas olan bölgelerde
görev yapmış orman mühendisi olarak grubum bu konuşmayı bana verdi. 
Evet,
ülkemiz her konuda geliştiği gibi özellikle de orman teşkilatı, Orman Genel
Müdürlüğü son yıllarda büyük gelişmeler yaptı, kendini çok geliştirdi.
Özellikle orman yangınları konusunda… Daha önce mükellefler tırmıkla, tahrayla
yangına giderken şimdi ise güçlü bir orman teşkilatı kuruldu orman
yangınlarıyla ilgili ve eskiden kırk beş dakikada yangınlara ulaşılırken bu,
şimdi, son yıllarda on iki dakikaya düştü.
Evet,
orman yollarının planlaması 1960’lı yıllarda yapıldı. O zaman “300 bin kilometre
yola ihtiyaç var.” denildi, onun büyük bölümü, 275 bin kilometresi yapıldı. Ama
ormancılık faaliyetleri yapılırken, yangında birinci derece hassas olan
bölgelerde buna dayalı olarak 25 bin kilometre yangın emniyet şeritleri
yapıldı. Tüm bu orman yangınlarında hassas olan bölgelerde özellikle orman
yangınlarına dayanıklı bir şekilde orman kurma peşindeyiz, tüm çalışmalarımız
ona bağlı.
Yine
stratejimiz, yangınları önleme ve eğitim çalışmaları; ikincisi, erken ve etkin
müdahale; üçüncüsü, yanan alanların rehabilitasyonu.
Şimdi,
biz gerçekten erken ve etkin müdahale yapabiliyoruz çünkü bizim ilk müdahale
ekip sayımız; 1.173 noktada 281 adet su tankeri, 1.076 adet arazöz, 586 adet
ilk müdahale aracı, 182 adet dozer, 25 adet hava araçlarımız ile kuleden anında
görüp yani otuz saniye içerisinde görüp, harekete geçip on iki dakikada erken
ve etkin müdahale yapabiliyoruz. 
En
çok konuşulan konu, son yıllarda yanan alanların rehabilitasyonu konusu. Bölge
müdürlüğüm sırasında da hep bunlar konuşuldu. “Yanan alanlar ağaçlandırılmıyor,
imara açılıyor, otel yapılıyor…” Hiç böyle bir şey yok. Ben 3 bölge
müdürlüğünde, yangına hassas olan bölgelerde çalıştım.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili, buyurun.
İBRAHİM
AYDIN (Devamla) - Şu ana kadar, yanmış 1 metrekare yoktur ki oraya otel
yapılsın ve orası imara açılsın. O konuda müsterih olun. 
Son
yıllarda orman yangınları konusunda ülkemiz çok başarılı bir şekilde... Son on
yıllık ortalamaya baktığımız zaman, Türkiye’de 6.665 hektarken bu rakam
Yunanistan’da 25 bin hektar, Portekiz’de 90 bin hektar, İspanya’da 11 bin
hektarı bulmuştur. Ben, bu mücadeleyi yapan Orman Genel Müdürlüğü personelini,
özellikle orman köylüsünü ve orman yangın personelinden, kuledeki işçisinden
dozercisine kadar, mühendisinden işçisine hepsini tebrik ediyorum. Şu ana kadar
117 şehit verdik, şehitlerimize de Allah rahmet eylesin diyorum, yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler... Kabul etmeyenler... Kabul
edilmemiştir. 
Birleşime
on dakika ara veriyorum.
Kapanma Saati: 15.59
İKİNCİ OTURUM
Açılma Saati: 16.16
BAŞKAN: Başkan Vekili Celal ADAN
KÂTİP ÜYELER: Nurhayat ALTACA KAYIŞOĞLU (Bursa), Bayram
ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 10’uncu Birleşiminin İkinci Oturumunu
açıyorum. 
Alınan
karar gereğince, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’nci
sırada yer alan, Konya Milletvekili Ziya Altunyaldız ile 85 Milletvekilinin
GümrükKanununda Değişiklik Yapılmasına Dair Kanun Teklifive Sanayi,
Ticaret, Enerji, TabiiKaynaklar, Bilgi ve Teknoloji Komisyonu Raporu’nun
görüşmelerine kaldığımız yerden devam edeceğiz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (x)
BAŞKAN
– Komisyon? Yerinde. 
Dünkü
birleşimde, İç Tüzük’ün 91’inci maddesine göre temel kanun olarak görüşülen 104
sıra sayılı Kanun Teklifi’nin birinci bölümünde yer alan 7’nci maddenin önerge
işlemlerinde kalınmıştı. 
7’nci
madde üzerinde 3 önerge vardır, önergeleri aykırılık derecelerine göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 104 sıra sayılı Kanun Teklifi’nin 7’nci maddesinin aşağıdaki şekilde
değiştirilmesini arz ve teklif ederim. 
“MADDE
7
1.
Gümrük mevzuatı uyarınca, gümrük vergilerinin veya diğer amme alacaklarının
ödenmesini sağlamak üzere bir teminat verilmesi gereken hallerde, bu teminat
söz konusu vergiler ve diğer amme alacakları tutarı kadar yükümlü veya yükümlü
olması muhtemel kişi tarafından verilir.” 
 Ümit
Yılmaz Esin Kara Olcay
Kılavuz
 Düzce Konya Mersin
 Mustafa
Kalaycı  Ali
Muhittin Taşdoğan
 Konya  Gaziantep
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Düzce Milletvekili Ümit Yılmaz. (MHP
sıralarından alkışlar)
Süreniz
beş dakikadır. 
ÜMİT
YILMAZ (Düzce) – Teşekkür ederim Sayın Başkan.
104
sıra sayılı Kanun Teklifi’nin 7’nci maddesinde değişiklik yapılması için söz
almış bulunmaktayım. Genel Kurulu saygıyla selamlıyorum. 
Sözlerime
başlamadan önce, Barış Pınarı Harekâtı’nda şehit olan Mehmetçiklerimize ve
Suriye Millî Ordusu mensubu kardeşlerimize Allah’tan rahmet, gazilerimize acil
şifalar, görev başındakilere de başarılar diliyorum. 
Değerli
milletvekilleri, Düzce ili, bulunduğu bölgede 4 tane aktif organize sanayi
bölgesi, 1 tane kurulmuş ama faaliyete geçmemiş organize sanayi bölgesi ve
orman ürünleri entegre kooperatif sitesi itibarıyla sanayi üretiminin oldukça
fazla olduğu bir şehrimizdir. Bu organize sanayi bölgelerinde toplamda 200’e
yakın firma faaliyet göstermekte, 10 binin üzerinde işçi çalışmaktadır. Eylül
2019 itibarıyla Düzce’nin ihracat rakamı 165 milyon dolardır ve bu rakam
aslında firmaların muhasebelerinin başka vergi dairelerinde tutulması nedeniyle
gerçek rakamın dörtte 1’i kadardır. Düzce, önümüzdeki yıllarda organize sanayi
bölgelerinin tam olarak dolması ve yarım organize sanayi bölgelerinin yüzde 100
faaliyete geçmesiyle gerek firma sayısında gerek istihdam sayısında gerekse de
ihracat rakamlarında bu açıkladığımız değerlerin birkaç katına çıkması muhtemel
olan önemli bir sanayi bölgesi ve sanayi şehri olacak kapasitededir. 
Organize
sanayi bölgelerinin yanı sıra, Düzce, önemli bir tarım ihraç ürünü olan fındık
üretim ve işleme merkezi olarak da göze batmaktadır. 2018 yılında Düzce’den
ihraç edilen fındık miktarı 13.797 tondur. Fındığın yanı sıra, 5.580 ton diğer
tarım ürünü Düzce’den Avrupa Birliği ülkelerine ihraç edilmiştir. 2019 yılının
ilk sekiz ayında ise 5.273 ton fındık Avrupa Birliği ülkelerine ihraç
edilmiştir. 2019 yılında fındık ve mamullerinden elde edilen ihracat geliri 2
milyon 100 bin dolar civarındadır. Aslında bu rakamlar gerçek rakamların
oldukça altındadır. Zira, Düzce, yaklaşık 60 bin ton fındık üretilen, bunun da
yaklaşık 30 bin tonunun iç fındık olarak işlendiği bir merkezdir. 
Bütün
bu üretim ve ihraç rakamlarına göre, Düzce’de maalesef gümrük müdürlüğü yoktur.
Gümrük müdürlüğünün olmaması gerçek ihracat rakamlarının kâğıt üzerine
yansımasını engellemekte, bu da Düzce ve Düzce gibi gümrük müdürlüğü olmayan
illerin rakamlarının düşük görünmesine sebep olmaktadır. Düzce’nin yarısı kadar
ihracat rakamı olan bir komşu ilimizde bile gümrük müdürlüğü varken Düzce
ilimizde müdürlüğün olmamasının izah edilebilir bir tarafı yoktur. Bu yüzden
bir an önce Düzce’ye gümrük müdürlüğünün kurulması, Düzceli sanayici ve fındık
ihracatçılarının haklı talebidir. Ayrıca, Düzce ve Düzce gibi illerimizde
gümrük müdürlüklerinin olmaması, şehrin elde etmesi gereken gümrük
vergilerinden alması gereken payı da almamasına sebep olmaktadır. Önemli bir
gelir kalemi olan gümrük vergisi kaybı şehrin gelirini düşürmekte ve şehre
yapılacak yatırımların önünü kesmektedir. 
Düzce
ve Düzce ölçeğindeki illerin diğer bir önemli sorunu da şirket merkezleri başka
illerde olan firmaların muhasebe kayıtlarının merkezdeki illerde tutulması ve
vergilerin de şirket merkezi olan illere yatırılmasıdır. 5520 sayılı Kurumlar
Vergisi Kanunu’nun 14’üncü maddesinin (4)’üncü fıkrasındaki ayrı beyanname
verilmemesi hükmü bu türden illeri vergi gelirinden mahrum bırakmaktadır.
Düşünün ki Düzce’de 10 bin metrekarelik fabrikasında 200’e yakın çalışanı olan
firmanın, merkezi İstanbul olan ofisinde 5-6 çalışanı olmasına rağmen bütün
vergileri İstanbul’un hanesine yazılmaktadır. Bu durumda fabrikanın olduğu il,
katma değer vergisi, kurumlar vergisi gibi gelirlerin yanı sıra işçilerin yatan
stopajından bile yararlanamamaktadır. 5520 sayılı Kanun’da yapılacak olan bir
değişiklik veya düzenlemeyle, firmaların, asıl üretimini yaptığı yer dikkate
alınarak bulunduğu ildeki vergi dairesine vergi ödemelerini yapmaları şeklinde
düzenlenmesi sağlanmalıdır. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekilim.
ÜMİT
YILMAZ (Devamla) – Bu şekilde yapılacak bir düzenlemeyle, firmaların
vergilerini üretim yaptığı şehrin vergi dairesine yatırmaları bölgemiz ve
şehrimiz açısından büyük bir katma değer vergisi yaratacaktır. 
Hepinizi
saygıyla selamlıyorum.
Teşekkür
ediyorum. (MHP sıralarından alkışlar)
BAŞKAN
– Buyurun Sayın Özel.
IV.- AÇIKLAMALAR (Devam)
36.- Manisa Milletvekili Özgür Özel’in, Adalet ve Kalkınma Partisinin
kanun tekliflerini temel kanun olarak görüşerek Meclisteki müzakerelerin önünü
kesen bir yasama yöntemini benimsediğine ilişkin açıklaması
ÖZGÜR
ÖZEL (Manisa) – Sayın Başkan, Düzce’nin Değerli Milletvekilini dinledik. Burada
önemli bir noktaya temas etmek gerekiyor. Biz burada bir kanun teklifi
görüşüyoruz, kanun teklifini normalde İç Tüzük’ün 81’inci maddesine göre
görüşmemiz lazım. Ama istisna olarak tanımlanan temel kanun maddesi “Bin
maddelik Vergi Usul Kanunu’nu görüşüyorsan bunu 30-30 böl, 30 maddeymiş gibi
görüş.” diye bir imkân tanıyor. Bu, istisna; beş yılda 2 kere, 3 kere
başvurulacak bir yol. Adalet ve Kalkınma Partisi bunu 22’nci Dönemde 10 kez
kullandı, 23’te 100 kez kullandı, şimdi istisnayı temel hâline getirdi ve ne
sonuç doğuyor? Değerli milletvekili Gümrük Kanunu’nda konuşmak ve Düzce’ye
gümrük müdürlüğünün kurulmasını talep etmek istiyor son derece haklı olarak.
Bunu nerede konuşacak? Bu maddede konuşacak. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel.
ÖZGÜR
ÖZEL (Manisa) – Konuşabilir mi? Temel kanun olduğu için konuşamaz. Ne yapması
lazım Grup Başkan Vekilinin? Biz de aynı şeyi yapıyoruz. Maddedeki “ve”
kelimesini “veya” ile değiştirmişler. Mecbur yapacaklar, biz de yapıyoruz, Milliyetçi
Hareket Partisi Grubunun yaptığında hiçbir anormallik yok. Konuşma icat ediyor
beş dakika “ve”yi “veya” yapıp çıkıyor, meramını anlatmaya çalışıyor
milletvekili olarak. Oysa İç Tüzük 81’e göre nasıl yapmamız lazımdı? Bu madde
geldiğinde her partinin söz hakkı var, temel kanunda yok. Her parti bu maddede
konuşacak olsa önergeyle söz icat etmeye çalışmayız ne biz ne İYİ PARTİ ne MHP
ne HDP. Burada yasamayı kalitesizleştiren ve “istisna” olarak tanımlanan bir
durumu kaideye çevirme durumu var. Bunu tutanağa geçirmek ve bunun sağlıksız
yasama yaptığını göstermek… Çünkü yirmi yıl sonra birisi tutanağa bakınca der
ki: “Ya, Düzce milletvekiline bak, ‘ve’yi ‘veya’ yapalım diye konuşma yapmış.”
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Oysa hepimizin başında bu. Bizi tutanaklar önünde otuz sene
sonra mahcup edecek işler yapıyoruz. Bizim de önergelerimizin yarısı bu
şekilde. Sorumlusu, Adalet ve Kalkınma Partisinin İç Tüzük 81 yerine temel
kanun yapıp Meclisteki müzakerelerin önünü kesen bir yasama yöntemini
benimsemesidir.
Tarihe
not düşmek için ifade etmek istedim.
Teşekkür
ederim. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun.
MUHAMMET
EMİN AKBAŞOĞLU (Çankırı) – Tutanaklara geçmesi için ifade edeyim ki: İç
Tüzük’ün amir hükümleri çerçevesinde hangi usuller belirlenmişse o usullere
uyulmaktadır.
Teşekkür
ederim.
ÖZGÜR
ÖZEL (Manisa) – Tutanağa geçsin. 
Bu
ifade külliyen yalandır.
Teşekkür
ederim.
MUHAMMET
EMİN AKBAŞOĞLU (Çankırı) – Bu ifade külliyen yalandır, evet.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
HALİL
ÖZTÜRK (Kırıkkale) – Sayın Başkan…
BAŞKAN
– Halil Bey, sizin bir mazeretiniz var.
Buyurun.
IV.- AÇIKLAMALAR (Devam)
37.- Kırıkkale Milletvekili Halil Öztürk’ün, Fransız Le Point dergisinin
Cumhurbaşkanı Recep Tayyip Erdoğan’a yönelik ithamlarına ilişkin açıklaması
HALİL
ÖZTÜRK (Kırıkkale) – Sayın Başkan, Fransız Le Point dergisi bu haftaki
sayısının kapağına Sayın Cumhurbaşkanımızın resmini koyarak kendisini etnik
temizlik yapmakla itham etmiş ve Avrupa’nın buna izin vermemesini yazmıştır.
Her
seferinde teröre destek veren Fransız politikası, aklınca Kürt kardeşlerimizin
haklarını savunduğunu iddia etmektedir. Suriye’yi işgal ettiği dönemde
Türkiye’den Suriye’ye kaçan teröristleri himayesine alarak onları bize karşı
örgütleyen Fransa değil midir? 1927, Kürt ve Ermeni teröristlere ülkemize karşı
Hoybun terör örgütünü kurduran yine Fransa değil midir? Tarihinde Orta
Afrika’da gerçekleştirdiği etnik temizlikle anılan ve bilinen Fransa, Barış
Pınarı Harekâtı’yla Suriye’deki eski ortakları bozguna uğrayınca
saldırganlaşıyor ve seviyesizleşiyor. Avrupa, bu şovenist kafadan ve anlayıştan
sıyrılamadığı sürece içten içe kendini kemirmeye mahkûm olacaktır. Türkiye
dosta güven, düşmana korku vermeye devam edecektir.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Gümrük Kanunu’nda Değişiklik Yapılmasına Dair Kanun Teklifi’nin 7’nci
maddesinin aşağıdaki şekilde aşağıdaki şekilde değiştirilmesini arz ve teklif
ederim. 
“MADDE
7-4458 sayılı Kanunun 202 nci maddesinin birinci fıkrası aşağıdaki şekilde
yeniden düzenlenmiştir.”
“1.
Gümrük mevzuatı uyarınca, gümrük vergilerinin ve diğer amme alacaklarının
ödenmesini sağlamak üzere bir teminat verilmesi gereken hallerde, bu teminat
söz konusu vergiler ve diğer amme alacakları tutarı kadar yükümlü veya yükümlü
olması muhtemel kişi tarafından verilir.”
 Mehmet
Metanet Çulhaoğlu  Feridun Bahşi  Bedri
Yaşar 
 Adana
 Antalya  Samsun
 Dursun
Müsavat Dervişoğlu   Yasin
Öztürk
 İzmir
  Denizli
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Yeterli çoğunluğumuz olmadığından katılamıyoruz Sayın
Başkan.
BAŞKAN
– Önerge hakkında konuşmak isteyen Denizli Milletvekili Yasin Öztürk. 
Buyurun.
(İYİ PARTİ sıralarından alkışlar) 
YASİN
ÖZTÜRK (Denizli) – Sayın Başkan, değerli milletvekilleri; Gümrük Kanunu’nda
Değişiklik Yapılması Hakkında Kanun Teklifi üzerine İYİ PARTİ Grubu adına söz
almış bulunmaktayım. Yüce heyetinizi saygıyla selamlıyorum.
Bir
önceki konuşmamda da dile getirdiğim üzere gümrük eşittir, dış ticaret. Dünya
ticaretinde var olmak istiyorsak öncelikle bürokrasiyi azaltmak ve mevzuatı bu
doğrultuda düzenlemek zorundayız. Dünya ticaretinde gözlemlenen serbestleşme
eğilimi ülkelerin eski korumacılık modelinden yavaş yavaş vazgeçmelerine sebep
olmaktadır. Günümüzde dünya ticaretinde dikkati çeken en belirgin özellik
ülkelerin tarife ve tarife dışı dış ticaret politikalarından vazgeçmeleri veya
yumuşama eğilimi içine girmeleridir. Bu nedenledir ki dış tacirlerin tercihi
makul vergiler ve asgari bürokrasidir. Ancak ülkemizin bürokrasisi ve vergi
oranlarının yüksekliği dünya ticaret endekslerine bakan bir dış yatırımcıyı
anında vazgeçirebilecek bir görüntü sergilemektedir. 
Bakınız,
ülkemiz, sınır ötesi dünya ticaretinde 71’inci sırada yer almaktadır. Sıralama
yaparken bazı kriterler belirliyorlar. Ne var bu hesaplamaların içinde? Önce
ihracat verilerine bakalım. Gümrükleme süresi OECD ülkelerinde 12,7 saat,
ülkemizde ise 16 saat; gümrükleme maliyeti OECD ülkelerinde ortalama 150 dolar,
ülkemizde ise 376 dolar; belge hazırlama maliyeti OECD ülkelerinde 35 dolar,
ülkemizde ise 87 dolar. Konuyu rakamlara boğmak istemiyorum. Özetle, ülkemizde
ithalatta da ürküten bir tablo söz konusu. Türkiye, yabancı bir yatırımcı için
hem zaman hem de para açısından maliyetli bir ülke. 
Her
ülke tacirini korumak zorundadır ancak bu da bir tercihtir. İsterseniz
ekonominizi ithalata dayalı bir sistem üzerine oturtursunuz, isterseniz kendi ürününüzü
ve üreticinizi kalkındırmaya yönelik ihracatı ön plana çıkarırsınız ya da ara
mal ithal edip ihracatınızı yüksek gösterirsiniz ama dış ticaretteki hedef ne
olursa olsun, önce bürokrasiyi azaltıp maliyetleri en aza indirmelisiniz. Bunun
ilk adımı nedir? Bunun için Roma’yı tekrar keşfetmeye gerek yok, dünyadaki
gelişmiş sistemler örnek alınabilir. İhracat ve ithalatta elektronik beyan
sistemine geçmek, otomasyonu sağlamak ve mevzuatı sadeleştirmek. Bu neden
yapılmalıdır? İhracat beyannamesindeki verilerin taşımacı tarafından yeniden
manuel ortamda girişinin yapılması mükerrer veri girişine, mükerrer kontrole,
zaman kaybına ve ilave maliyete sebep olmaktadır. Öte yandan, hatalı veri
girişlerinde taşımacı firmalar gümrük cezalarıyla karşı karşıya kalmaktadır.
İhracat beyannamesinin onay aşamasındaki kullanımı için otomatik kod
oluşturulması ve bu kod üzerinden ihracat beyanname verilerinin otomatik
transferine imkân sağlanması hem bu hataları önler hem de sistemin işlerliğini
kolaylaştırır. Ayrıca, sınır kapılarındaki bekleme sürelerinin uzunluğu ve
yarattığı sorunlara da bir an evvel düzenleme getirilmesi gerekmektedir. Gümrük
sürecinin basitleştirilmesi, bürokrasinin azaltılması, kurumlar arası mesai
uygulama ve farklılıklarının giderilmesi de başlı başına zamanı verimli
kullanmak için alınabilecek tedbirlerdendir. Tır işlemleri için gümrüklü
sahaların genişletilmesi, peron sayılarının artırılması, akaryakıt satış
istasyonlarının saha dışındaki tır parkı alanlarına kaydırılması, giriş çıkış
yapacak ticari araçların önceden tasnif edilerek ayrı koridorlar üzerinde
gümrük işlemlerinin tamamlanması da sağlanabilmelidir. 
Değerli
milletvekilleri, Ticaret Bakanlığı haziran ayında ihracat ve ithalat
rakamlarını açıkladı. Rakamlar müthiş. İhracatımız, mayıs ayında bir önceki
yılın aynı ayına göre 11,46 oranında artarak 16 milyar 813 milyon dolara
yükselmiş; 2019’un beşinci ayında ihracatımız yine yüzde 5,7 artışla 76,6
milyar dolara ulaşmıştır. Yapılan açıklamanın altı çizili en dikkat çekici
kısmı ise bu rakamın aynı zamanda cumhuriyet tarihimizin en yüksek ilk beş
aylık ihracat rakamı olmasıymış. 
Yine,
aynı dönemde ithalatımız yüzde 19,85 azalarak 18 milyar 588 milyon dolara
gerilemiş. Hâl böyleyse ülkemiz açısından sevindirici bir durum var. Ancak
hepinizin malumu, bütün sektörlerin ortak gideri elektriğe, doğal gaza ve
iğneden ipliğe her şeye yapılan zamlar ortadayken, firmalar, esnaflar kapısına
kilit vururken, banka kredilerinde geri dönüşümün gerçekleşmediği malumken
enflasyon yüzde 9 olarak açıklanınca Hükûmetin açıkladığı her resmî rakam da
şüphe uyandırıyor. İstatistik rakamlarla oynama sanatıdır, doğru ama
istatistiklerle halkı yanıltmak ne kadar doğru. İhracat rakamlarının içine ara
ürün ithal edip işleyerek ihraç ediyorsanız bunu “İhracatta rekor kırdık.” diye
açıklayamazsınız. 
(Mikrofon
otomatik cihaz tarafından kapatıldı)
BAŞKAN
– Buyurun. 
YASİN
ÖZTÜRK (Devamla) - İhracatta gerçek rekor ancak Türk üreticisinin kendi malı,
kendi emeğiyle ürettiği bir ürünü dışarıya pazarlayabiliyorsanız işte o zaman kırılır.

Değerli
milletvekilleri, kontrolsüz dış ticaret olmaz. Ama kontrolü işini düzgün yapan
firmaların ticaretine zarar verecek şekilde yoğunlaştırırken kaçakçılara da göz
yummamak gerekir. Tekel ürünlerine yapılan zamlar terör örgütlerinin en büyük finansman
kaynağı sigara kaçakçılığını teşvik edecek düzeyde. Güneydoğuda sınır kapıları
güvenli değil, hallaç pamuğu gibi. Gemilerde Türk Bayrağı yok, uluslararası
sulara çıkıldığı anda başka ülkelerin bandırası takılıyor, hatta öyle ki Turizm
Bakanının tur şirketinin gemilerinde de usul aynı. 
Bu
nedenledir ki yapmamız gereken, ticaretimizi millîleştirmek, bayrağımızı tüm
dünyada dalgalanabilir kılabilmek diyor, yüce heyetinizi saygıyla selamlıyorum.
(İYİ PARTİ sıralarından alkışlar) 
BAŞKAN
- Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 7’nci
maddesinde geçen “veya” ifadesinin “ya da” şeklinde değiştirilmesini arz ve
teklif ederiz. 
 Süleyman
Bülbül Müzeyyen Şevkin Ahmet
Akın
 Aydın Adana
 Balıkesir
 Tahsin
Tarhan Tacettin Bayır Ahmet
Vehbi Bakırlıoğlu
 Kocaeli İzmir Manisa
 Turan
Aydoğan Hüseyin Yıldız Aydın
Özer
 İstanbul Aydın Antalya
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Yeterli çoğunluğumuz olmadığından katılamıyoruz. 
BAŞKAN
– Önerge hakkında konuşmak isteyen Aydın Milletvekili Süleyman Bülbül. (CHP
sıralarından alkışlar) 
Süreniz
beş dakikadır. 
SÜLEYMAN
BÜLBÜL (Aydın) – Değerli Başkan, değerli milletvekilleri; 15 Temmuz FETÖ darbe
teşebbüsünden sonra 20 Temmuz 2016’da OHAL ilan edildi. OHAL’le birlikte 37
kanun hükmünde kararname yayımlandı. Bu kararnamelerin numaraları 668’den
başlıyor 701’e kadar ve en önemlisi 27 Temmuz 2016 tarihli 667 sayılı KHK’de
kurumların kararlarıyla kamu görevlileri ihracı yapıldı ve kurumlar dışında da
“terör örgütlerine mensubiyet ve devletin millî güvenliğine karşı faaliyet”
gibi nedenlerle, genel ifadelerle “mensubiyet ve devletin millî güvenliğine
karşı faaliyetleri” gibi açıklamalarla, ilgili ve ilişkisi olmayanların birçok
kurumdan amirleri tarafından ihraçları yapıldı. 
Bu
KHK’lerin en büyük özelliği, olağanüstü hâl süresince uygulanmak üzere,
olağanüstü hâlin gerekli kıldığı konularda düzenlemeler yapılması gerekiyordu
ama bildiğiniz gibi, TOKİ’den tutun kış lastiklerine kadar birçok madde bu
KHK’lerin içine girdi. Tabii, bununla birlikte Anayasa’daki hak ve özgürlükleri
ihlal eden, Avrupa İnsan Hakları Sözleşmesi’ni, Birleşmiş Milletler
sözleşmelerini ihlal eden KHK düzenlemeleri ve uygulamaları yapıldı, birçok
aile mağdur oldu. Bu çerçevede anayasal hak ve özgürlüklerin özüne dokunuldu,
suçun şahsiliği ilkesi ihlal edildi, masumiyet ilkesi ihlal edildi, yeterli
inceleme yapmaksızın, keyfî, savunma hakkı tanınmaksızın yapılan ihraçlarla
ağır hak ihlalleri oluşturuldu, kişilerin Anayasa’dan kaynaklanan lekelenmeme
hakkı ihlal edilmiş oldu, yargıya erişim hakkı engellendi. Yani sivil bir darbe
yaşandı, KHK’lerle iktidara muhalif olan binlerce kişi işten atıldı, ekonomik
yaşam dışına itildi, eve kapatıldı, yurt dışına çıkış yasağı konuldu,
pasaportları iptal edildi, olağanüstü hâl uygulamaları 2 milyon kişiyi
etkiledi, yaygın hak ihlalleri ve mağduriyetler yaşanmaya başlandı. 
OHAL
KHK’leriyle 125.678 kişi kamu görevinden çıkarıldı, 131.922 tedbir işlemi
uygulandı. Olağanüstü hâl kapsamında yayımlanan KHK’lerle 33.695 öğretmen ihraç
edildi, 5.740 akademisyen ve 405 barış akademisyeni ihraç edildi, en az 46
KHK’li maruz kaldıkları baskı, umutsuzluk ve zor yaşam şartları nedeniyle
intihar etti. OHAL mağduriyetlerine deva olarak da takdim edilen Olağanüstü Hâl
İşleri İnceleme Komisyonu etkin bir başvuru yolu olmadı, aksine hak mağduriyeti
yaşayan kişilerin yargısal başvuru yollarını tıkama işlemi hâline geldi. 
29/8/2019
itibarıyla OHAL Komisyonuna 126.200 başvuru oldu, 6.700 kabul, 77.600 ret olmak
üzere 84 bin karar verildi, devam eden başvuru sayısı 40.900 rakamında kaldı.
Aileler mağdur kaldı, adalet sağlanamadı, adalet çığlıkları duyulamadı. 
Birkaç
yaşam örneği vermek istiyorum arkadaşlar. Burak Zekeriya Altınok, önceki gün
Doğbeyazıt’ta teröristlerin haince saldırısı sonucu şehit edilen er. OHAL
KHK’siyle, 701 sayılı KHK’nin ek listesinde polis olarak görev yaparken ihraç
edilmişti. On altı ay hapis yattı, beraat etti, çıktı ama mesleğine iade
edilmedi, bedelli parası bulunmadığı için askere gitti ve şehit oldu, dün Kayseri’de
şehit töreniyle son yolculuğuna uğurlandı. Eşi Vildan Altınok diyor ki: “Benim
eşim tertemizdi.” Eşinin ve 2 çocuğunun çektiği acıyı nasıl anlatabiliriz?
Vicdanınız buna ne der? 5 yaşındaki oğlu Ahmet Eren’e, 3 yaşındaki oğlu
Gökdeniz’e ne anlatabilirsiniz? “Baban KHK’liydi, beraat ettiği hâlde görevine
dönemedi”yi nasıl anlatacaksınız? Nasıl bir vicdan bu? “Sizin adaletiniz
batsın.” derlerse ne diyeceksiniz? Bu çocuğa ne anlatacaksınız? Anlatılacak
hiçbir şey yok arkadaşlar. 
Bir
örnek daha vermek istiyorum: Yine, 29 Ekim 2016 tarihli 675 sayılı KHK’yle,
Sağlık ve Sosyal Hizmet Emekçileri Sendikası (SES) Malatya temsilcisi, eski
Başkanı Bülent Uçar ihraç edildi; ailesine bakmak için çay ocağında çalışmaya
başladı, işten çıkarıldı; özel hastaneye girdi, baskı yapıldığı bahanesiyle
işten çıkarıldı ve o gün İŞKUR’a gitti ama olumsuz yanıttan sonra kalp krizi
geçirdi, öldü. Tam iki yıl önce öldü ama 26 Eylül 2019’da -yani bir ay önce-
OHAL Komisyonu işe iade kararı verdi. Ailesi perişan oldu. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın. 
SÜLEYMAN
BÜLBÜL (Devamla) – Ailesi perişan oldu ama kime ne? Dönemin Başbakanı Sayın
Binali Yıldırım demişti ya “Kurunun yanında yaş da yanar.” Esas hukuk
devletinde, adil yargılanma hakkının bulunduğu yerde kurunun yanında yaş
yanmaz. Hukuk devletinde “Yakacağınıza, yargılayın.” der. Ne oldu? Aileler
perişan oldu. Görevlere iade etmediniz, aileler perişan oldu, aç ve açıkta
kaldılar. 
Arkadaşlar,
çözüm ne? Çözüm açık. OHAL KHK’leri ile TCK, TMK ve TMK’da yapılan
değişiklikler ele alınmalı, anayasal hak ve özgürlüklere yönelik OHAL hak ve
ihlallerine son verilmeli. Bu çerçevede, 27’nci Yasama Döneminin ilk kanunu
olan 7145 sayılı OHAL rejiminin devamı niteliğindeki Yasa yeniden düzenlenmeli.
Tüm OHAL KHK’li mağduriyetler giderilmeli, yoksa OHAL nedeniyle yaygın
mağduriyetler giderilmeden yargı reformu gerçekleştirilmez, “adalet” çığlıkları
devam eder, vicdanlar susar ama bir gün adaletsizliklerin hesabı sorulur. 
Hepinize
teşekkür ederim. (CHP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
7’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın
Başkan, buyurun. 
IV.- AÇIKLAMALAR (Devam)
38.- Antalya Milletvekili Abdurrahman Başkan’ın, ülkemiz ihracatı için
önemli olan Antalya Limanı ve Serbest Ticaret Bölgesi’nin büyütülebilmesi için
destek beklediklerine ilişkin açıklaması
ABDURRAHMAN
BAŞKAN (Antalya) – Teşekkür ediyorum Sayın Başkanım. 
Serbest
ticaret bölgeleri ülkemiz ihracatı için çok önemlidir. Türkiye'de serbest
ticaret bölgesine imkân veren yasanın 1985 yılında çıkmasından bu yana
Türkiye’de 21 serbest ticaret bölgesi kurulmuştur. Bunlardan 2’ncisi olan
Antalya Serbest Ticaret Bölgesi 14 Kasım 1987 tarihinde faaliyetine
başlamıştır. Şu an 607.130 metrekarelik bir alanda faaliyet gösteren Antalya
Serbest Ticaret Bölgesi, Antalya’mızın Konyaaltı ilçesi sınırları içinde
bulunmaktadır. Antalya Serbest Ticaret Bölgesi’nin işletmesi Bakanlar Kurulu
kararıyla yüzde 36’sı kamuya, geri kalan yüzde 64’lük kısmı Antalya Serbest
Ticaret Bölgesi AŞ’ye verilmiştir. Bu sene 9 Martta Ticaret Bakanımız Sayın
Ruhsar Pekcan Antalya Limanı’nı ve Serbest Ticaret Bölgesi’ni ziyaret ederek
çalışmaları inceledi ve Antalya Limanı’nın ve Serbest Ticaret Bölgesi’nin
büyütülmesi için toplantıya katıldı ve bilgi aldı. Bu konuda Antalya’mız için
desteklerinizi beklemekteyiz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– 8’inci madde üzerinde 2 tane önerge vardır, önergeleri aykırılık sırasına
göre işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi'nin 8’inci maddesinin
aşağıdaki şekilde yeniden düzenlenmesini arz ve teklif ederiz.
“MADDE
8- 4458 sayılı Kanunun 216 ncı maddesi aşağıdaki şekilde yeniden
düzenlenmiştir.
“MADDE
216- 1. Gümrük vergileri ile bunların ödenmelerine bağlı olarak tahsil edilmiş
gecikme faizinin veya gecikme zammının geri verilmesinde, geri vermeye konu
fazla tahsilatın yükümlüden kaynaklanması durumunda geri verme başvurusunun
yapıldığı tarihten, diğer durumlarda ise tahsilat tarihinden geri verme
kararının tebliğ edildiği tarihe kadar geçen süre için geri verilecek tutar
üzerinden, aynı dönemde 6183 sayılı Kanuna göre belirlenen tecil faizi oranında
hesaplanan faiz ödenir.
2.
Geri verme kararının tebliğ edildiği tarihten itibaren üç ay içerisinde idarece
söz konusu kararın uygulanmaması halinde, ilgilinin talebi üzerine, tebliğ
tarihinden ödemenin yapıldığı tarihe kadar geçen süre için 6183 sayılı Kanuna
göre belirlenen tecil faizi oranında hesaplanan faiz ödenir.”
 Mehmet
Metanet Çulhaoğlu Ayhan Erel Feridun
Bahşi
 Adana Aksaray Antalya
 Yasin
Öztürk Ayhan Altıntaş İbrahim
Halil Oral
 Denizli Ankara Ankara
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Çoğunluğumuz olmadığından katılamıyoruz Sayın Başkan. 
BAŞKAN
– Önerge hakkında konuşmak isteyen Ankara Milletvekili Ayhan Altıntaş.
Buyurun
Sayın Altıntaş. (İYİ PARTİ sıralarından alkışlar)
AYHAN
ALTINTAŞ (Ankara) – Sayın Başkan, değerli milletvekilleri; Gümrük Kanununda
Değişiklik Yapılmasına Dair Kanun Teklifi’nin 8’inci maddesi hakkında söz almış
bulunuyorum. Hepinizi saygıyla selamlıyorum.
Kanun
teklifinin 8’inci maddesi, gümrük idareleri tarafından fazla tahsil edilen
vergileri yükümlülere yani firmalara geri vermeyi düzenlemektedir. Mevcut
durumda idare geri verme işleminde sadece vergi tutarını ödüyordu fakat aradan
geçen süre için faiz ödemesi yapmıyordu. Firmalar bu konuyu dava edince Anayasa
Mahkemesi firmaların haklı olduğuna hükmetti ve vergi tutarının faizinin de
verilmesi gerektiğine karar verdi. “Teklifteki geri verme işlemi yükümlünün
hatası ise geri verme başvurusu tarihinden itibaren, gümrük idaresinin hatası
ise fazla verginin tahsil edildiği tarihten itibaren 6183 sayılı Kanun’a göre
faiz uygulanır.” ibaresiyle firmalara geri verme işleminde faiz ödenmesi
düzenlenmektedir. Kısaca, devlet, fazla aldığı vergiyi geri öderken firmaya
faizini de ödeyecektir. Bu madde firmaların lehine Anayasa Mahkemesi kararına
göre düzenlenmiş olduğundan bu madde üzerinde bir itirazımız bulunmamaktadır
fakat teklif tamamen destekleyeceğimiz bir teklif değil. 
11’inci
ve 12’nci maddede verilen cezalar iyi niyet çerçevesinde yeniden
değerlendirilmeli, hata yapmış fakat iyi niyetli mükellefler
cezalandırılmamalı, cezalandırılsa da bu cezanın mümkün olduğu kadar düşük
tutulması gerekmektedir. Hatayı kısa süre içerisinde herhangi bir ikaz olmadan
fark eden mükelleflerin iyi niyeti görülmelidir. Bu iyi niyete karşı ceza
uygulanması mükellefleri içinde bulundukları hatayı gizleme uğraşına itecektir,
bundan kaçınmak gerekir. Devletin görevi, doğruluğu ve dürüstlüğü desteklemek
olmalıdır. 
Aynı
şekilde, 17’nci maddede de muğlaklıklar söz konusudur. Hükûmetin yaptığı birçok
kanunda muğlak ifadeler kullanılması daha sonra sıkıntılar doğurmaktadır.
Mevcut mevzuatta gümrük müşavirleri ve gümrük müşavir yardımcılarının belgeleri
gümrük yetkilileri tarafından alıkonulabiliyor. Bugün bu alıkonmanın sınırı
yokken bu maddeyle altı aylık bir sınırlandırma konulmaktadır. Bu
sınırlandırmayı olumlu karşılıyoruz. Bu maddede itiraz edeceğimiz nokta “Gerek
görülmesi hâlinde” ibaresidir. Muğlak bir ifade olan “Gerek görülmesi hâlinde”
derken neyin kastedildiği, hangi sınırların içerisinde olduğu belirtilmelidir.
Hangi gerekçeler belgenin alıkonulmasına neden olacaktır? Bunlar belirtilmezse,
bahsi geçen bu kavram yoruma son derece açıktır, zaman zaman kötü niyetli
kullanımlara sebep olacaktır. Bizim burada amacımız, vatandaşlarımızın ve
firmalarımızın mağdur olmasını engellemek olmalıdır ancak bu şekilde insanlar
işlerinde ve gündelik hayatlarında huzurlu yaşayabilir. 
Hükûmetimizi
bir an önce halkın ekonomik gündemine davet ediyorum. Halkımız ekonomik
sıkıntılarla bu denli boğuşurken önceliği işsizliğe, yoksulluğa, açlığa vermek
gerekmez mi? Hatırlarsınız, geçtiğimiz günlerde TÜİK, işsizlik rakamlarını
açıkladı. Resmî rakamlara göre işsizlik oranı temmuz ayında geçen yılın aynı
ayına göre 3,1 puan artarak yaklaşık yüzde 14 oldu. İşsiz sayısı bu dönemde 1
milyon 65 bin kişi arttı ve 4 milyon 600 bini buldu. Genç işsizlik oranı resmî
rakamlara göre yüzde 27’nin üzerine çıkmıştır, yani resmî rakamlara göre
yaklaşık 3 gençten 1’i işsiz durumdadır. Bu gençliğe biz nasıl umut olacağız?
Son dönemde işsizliğin arttığını gözlemlediğimiz ekonomik koşullarda
yetkilendirilmiş gümrük müşavirlerinin de işsizler ordusuna katılmasını
üzüntüyle izliyoruz.
Yetkilendirilmiş
gümrük müşavirleri, 2008 yılında yapılan düzenlemeyle, dış ticarette kullanılan
raporları hazırlama ve gümrük antrepolarını denetleme yetkisi alarak şirketler
kurmuş, yüzlerce kişiye istihdam sağlamıştır ancak Bakanlığımızın 3 Ocak 2019
tarihli Gümrük Yönetmeliği’nde yapmış olduğu değişiklikle, 65 yaşını aşmış
yetkilendirilmiş gümrük müşavirlerinin elinden hem yetkileri hem de kurdukları
şirketler alınmaktadır. 
Hükûmeti
bu yönetmelikte sebep olduğu mağduriyeti bir an önce gidermeye davet ediyorum.
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 8’inci
maddesinde geçen “veya” ifadesinin “ya da” şeklinde değiştirilmesini arz ve
teklif ederiz.
 Tahsin
Tarhan Müzeyyen Şevkin Ahmet
Akın
 Kocaeli Adana Balıkesir
 Ahmet
Vehbi Bakırlıoğlu  Özkan Yalım Tacettin
Bayır
 Manisa Uşak İzmir
 Hüseyin
Yıldız Turan Aydoğan Aydın
Özer
 Aydın İstanbul Antalya
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
FAHRİ ÇAKIR (Düzce) – Katılamıyoruz Sayın Başkanım.
BAŞKAN
– Önerge hakkında konuşmak isteyen Uşak Milletvekili Özkan Yalım.
Buyurun
Sayın Yalım. (CHP sıralarından alkışlar) 
ÖZKAN
YALIM (Uşak) – Teşekkür ederim Sayın Başkanım.
Değerli
arkadaşlarıma ve de bizi izleyen tüm vatandaşlarımıza en içten duygularımla
saygı ve sevgilerimi sunuyorum.
104
sıra sayılı Gümrük Kanununda Değişiklik Yapılmasına Dair Kanun Teklifi’nin
8’inci maddesinde söz aldım. 8’inci maddesi, biraz önceki vekil arkadaşımın da
belirttiği gibi -gümrük memurlarının- bir şekilde, hatayla fazla tahsil edilen
rakamların hem firmalara hem de şahıslara geri iadesiyle alakalı. Bu maddenin
kesinlikle destekçisiyiz çünkü vatandaşlarımızın lehine olan her türlü kanunun
her zaman yanındayız. 
Şimdi,
tabii ki bu fazla tahsilatların bir an önce çabuklaştırılması lazım. Bunlar
aylara, yıllara varan süreçlerdi, bunların bir an önce de geri dönmesi lazım.
Tabii ki haksız yere alınan bu verginin, bu tahsilatın faiziyle birlikte
vatandaşımıza verilmesinin kesinlikle doğru olduğunun ve de bir an önce
yapılmasının da özellikle altını çiziyoruz. Tabii ki bu maddenin açılımı bu
şekilde. Ancak esas Türkiye'de yaşayan çok sayıda gümrük memurumuz var. Şimdi,
Türkiye'de toplam 26 tane sınır kapısı var. Bu sınır kapılarında 4.659’u kadın,
11.516’sı erkek olmak üzere toplam 16.175 gümrük memurumuz var. Peki, bunların
nasıl sorunları var? Birçokları bana defalarca ulaştılar ve onlarla
görüştüğümde başlıca 3-4 tane ana hatlarda sorunları var. Bunları bu maddeyle
konuşurken onların da altını çizmek istiyorum.
Bir
kere, biliyorsunuz, Hükûmet 2018 Haziran seçimleri öncesi “İlk yüz günde
yapacağız." diye bir söz verdi. Tabii ki bu da nedir? “Yüz gün içerisinde
3600'ü çıkaracağız." dediler. Ben buradan tekrar Hükûmete sesleniyorum,
saray Hükûmetine, AK PARTİ Genel Başkanı ve Sayın Cumhurbaşkanı Recep Tayyip
Erdoğan’a sesleniyorum: Vermiş olduğunuz sözün arkasında durun. “Yüz gün içinde
3600'ü çıkaracağız." dediniz. Bunun yanında daha da çok sözleriniz vardı
ama özellikle bunun altını çizmek istiyorum, 3600'ü bir an önce uygulamaya
geçirin. 
3600’ün
gümrük memurlarımıza uygulanmasını istiyoruz, bir.
İki:
Gümrüklerde çalışan yaklaşık 17 bin memurumuzun hiçbir sosyal tesisten faydalanma
hakkı yok. Daha önceleri Adalet Bakanlığının sosyal tesislerinden
faydalanıyorlardı, maalesef son birkaç yıldır bu haklarından da mahrum oldular.
Onun için buradan özellikle belirtiyorum, gümrüklerde çalışan vatandaşlarımızın
en azından senelik izinlerinde kullanabilecekleri bir sosyal tesise ihtiyacı
var. 
Bir
de biliyorsunuz, gümrüklerde çalışan arkadaşlarımız, memurlarımız olası bir
yoğunlukta değil sekiz saat, dokuz saat; on saat, on beş saat, yirmi saat hatta
tam gün çalışıyorlar. Bunlarla ilgili en ufak bir fark da ödenmemektedir, bunun
da altını çizmek istiyorum.
Diğer
bir taraftan, gümrüklerde çalışan gümrük memurlarımız -diğer vatandaşlarımızda
olduğu gibi- EYT’li durumdalar yani emeklilikte yaşa takılmaktadırlar. Bunların
da bir an önce sorunlarının giderilmesi gerekiyor, emeklilikte yaşa takılan tüm
çalışanlar gibi. 
Bir
de gümrük memurlarımız gerçekten aynı güvenlik görevlilerimiz gibi ciddi
derecede risk içindeler. Nedir bu? Gümrüklerde, biliyorsunuz, her türlü
kaçakçıyla karşı karşıyalar yani -eroin, esrar, vergi kaçakçılığı da var-
ürünlerini kaçak sokmaya çalışıyorlar, hatta kaçak insan bile sokmaya
çalışıyorlar. Onun için bu çalışanlarımızın güvenliği söz konusudur. Görev
yaptıkları süre içerisinde kendilerini koruyabilmektedirler ama emekli olduktan
sonra da bu haklardan mahrum kalmamak ve bunların kendilerini koruması adına da
gerekli şartların, gerekli koşulların oluşturulması gerektiğinin de altını
çiziyorum. 
Şimdi,
değerli arkadaşlar, tabii ki gümrüklerimizde başka sıkıntılarımız da var.
Özellikle nakliyeci arkadaşlarımızın, nakliyedeki lojistik sektöründeki işveren
arkadaşlarımızın… Rusya’ya biliyorsunuz ihraç yapıyoruz, özellikle sebze ve
meyve dalında. Ancak, sebze ve meyve dalında, biliyorsunuz frigorifik dediğimiz
buzdolaplı araçlar var, römorklarla nakliyatlar gerçekleştiriliyor. Ancak
Rusya’ya verilen “dozvola” dediğimiz, araçların geçiş adedi 9 bindi. Geçen yıl
bu rakam yetmedi, bu yıl benim de Sayın Ulaştırma Bakanıyla görüşmelerimden
sonra da 2 bin artarak, kota 11 bine yükseldi. Ancak hâlâ Rusya’ya… Madem
ekonomimiz kötü, ekonomimizin daha iyileştirilmesi adına bu kotanın -11 binde
değil- en az 20 bine çıkarılmasını talep ediyorum.
(Mikrofon
otomatik cihaz tarafından kapatıldı) 
ÖZKAN
YALIM (Devamla) - Üreten bir Türkiye’yi ancak bu şekilde yaratırız diyorum. 
Hepinize
teşekkür ediyorum. (CHP sıralarından alkışlar) 
BAŞKAN
– Şimdi, önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
8’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
9’uncu
madde üzerinde 2 önerge vardır, önergeleri aykırılık sırasına göre işleme
alacağım. 
Buyurun,
okuyun. 
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi'nin 9’uncu
maddesinin aşağıdaki şekilde yeniden düzenlenmesini arz ve teklif ederiz.
“MADDE
9- 4458 sayılı Kanunun 227 nci maddesinin birinci fıkrasının (d) bendi
aşağıdaki şekilde yeniden düzenlenmiştir.
‘d)
Taksirli suçlar hariç olmak üzere; affa uğramış olsalar dahi, ağır hapis veya
beş yıldan fazla hapis ya da kaçakçılık, zimmet, ihtilas, irtikap, rüşvet,
hırsızlık, dolandırıcılık, sahtecilik, güveni kötüye kullanma, dolanlı iflas,
yalan yere şahadet, suç tasnii, iftira gibi yüz kızartıcı suçlar ile resmi
ihale ve alım satımlara fesat karıştırma, suçtan kaynaklanan malvarlığı
değerlerini aklama, terörün finansmanı, Devlet sırlarını açığa vurma, vergi
kaçakçılığı veya vergi kaçakçılığına teşebbüs suçları ile 12/4/1991 tarihli ve
3713 sayılı Terörle Mücadele Kanunu kapsamı suçlar ile örgütlü suçlardan hüküm
giymemiş olmak.’”
 Mehmet
Metanet Çulhaoğlu  Ayhan Erel  Hayrettin
Nuhoğlu 
 Adana
 Aksaray İstanbul

 Feridun
Bahşi Yasin Öztürk  İbrahim
Halil Oral 
 Antalya
 Denizli  Ankara

BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
FAHRİ ÇAKIR (Düzce) – Katılamıyoruz Sayın Başkan. 
BAŞKAN
– Önerge hakkında konuşmak isteyen İstanbul Milletvekili Hayrettin Nuhoğlu. 
Buyurun
Sayın Nuhoğlu. (İYİ PARTİ sıralarından alkışlar)
HAYRETTİN
NUHOĞLU (İstanbul) - Sayın Başkan, değerli milletvekilleri; Gümrük Kanununda
Değişiklik Yapılmasında Dair Kanun Teklifi’nin 9’uncu maddesi üzerine
konuşacağım. Selamlarımı sunarak başlıyorum. 
Bu
maddeyle gümrük müşaviri yardımcısı olabilmek için gereken şartlara Terörle
Mücadele Kanunu kapsamındaki suçlar ile örgütlü suçlardan dolayı hüküm giymemiş
olma koşulu eklenmektedir. Geç kalınmış olsa da bizce yerinde bir
değişikliktir. 
Değerli
milletvekilleri, konuşmamın bu bölümünü Barış Pınarı Harekâtı’na ayırmak
istiyorum. 
Anladığımız
kadarıyla, Barış Pınarı Harekât’ı derin dondurucuya kaldırılmıştır. Türk
Silahlı Kuvvetlerinin yerleşim konumu çembere alınmış, YPG terörist olmaktan
çıkarılıp ayrılıkçı bir siyasi hareket hâline getirilmiştir. Türk Silahlı
Kuvvetlerinin bu harekâtına tam destek verdik, millet olarak birlik ve
beraberliği en üst düzeyde gösterdik. Ne var ki ülkemizi yönetenlerin verilen
bu önemli desteğe rağmen bilhassa küstah Amerika Birleşik Devletleri Başkanına
ve ülkemize gelen heyete karşı dik duruşunu göremedik. Amerika Birleşik
Devletleri Başkanının “Daha önce ekonomini yerle bir ettim, yine ederim.” ve
“Okul bahçesindeki çocuklar gibi kavga etmeleri gerekiyordu; bıraktım, kavga
ettiler, sonra da ayırdım.” sözleri asla karşılıksız kalmamalıdır. Her ne kadar
kendi şahsiyetini ve devlet adamlığından yoksun, küstah ve kabadayı tavrını
gösterse de Türk milleti bu tavırdan hazzetmez. “Mektubu yırtıp çöpe attık.”
ifadesi çok sık tekrarlansa da az sayıdaki Adalet ve Kalkınma Partili ve yandaş
medya dışında herkes böyle bir tepkinin anlam taşımadığını bilmektedir. Mektuba
mektupla cevap verilmeli ve bu mektupta yazılanlar kamuoyuna da açıklanmalıdır.
“Tweet”leriyle meşhur olan Amerika Birleşik Devletleri Başkanının bizi
ilgilendiren “tweet”lerine de benzer üslupla cevap verilmelidir. 
Bir
başka tavır da Ankara'ya gelen heyete başkanlık eden Amerika Birleşik
Devletleri Başkan Yardımcısıyla yapılan müzakere şeklidir. Binlerce yıllık Türk
devlet geleneğinde hiçbir Türk devlet başkanı -ister kağan olsun isterse hakan,
isterse de hükümdar, padişah, sultan veya Cumhurbaşkanı- diğer devletlerin
başkan yardımcısını kendisine eşit saymamış, aynı hizada müzakere masasına
oturmamıştır. Bizim heyete de Cumhurbaşkanı Yardımcısının başkanlık etmesi
uygun olmaz mıydı? İşte, böyle durumlarda itibardan taviz verilmemesi gerekir.
Değerli
milletvekilleri, Barış Pınarı Harekâtı vesilesiyle ülkelerin dostluklarını da
daha iyi görmemiz ve anlamamız gerekir. Harekât kararıyla birlikte, dostluk
mesajı vermesini beklediğimiz çok sayıda devlet vardı, destek beklerken hiç de
öyle olmadı. Özellikle bu devletlerin ikisinden bahsetmeden geçmek olmaz.
Birincisi: Yavru vatan Kuzey Kıbrıs Türk Cumhuriyeti Cumhurbaşkanlığı koltuğunu
işgal eden, Annan Planı artığı, kansız, ruhsuz, nankör kişiliktir. Pişmanlığını
ve özür dilediğini duymadığım için diyorum ki: Bu şahıs görevinden ayrılmalı ve
Kıbrıs’ı terk etmelidir. 
Diğeri
de uzun yıllardır Türk devletinin birinci önceliklerinden olan Filistin’dir. Bu
devleti yönetenler, yüz yıl önce olduğu gibi, Türk milletini arkadan
hançerlemekten çekinmemiştir. Onları da lanetliyorum.
Arap
ülkelerinin yöneticileri Müslüman halklarına rağmen ağababalarının yanında saf
tutarak Birinci Dünya Savaşı yıllarına dönüş yapmışlardır. Dostluklarını
gösteren Türk dünyasının bütün ülkelerine; Azerbaycan, Kazakistan,
Türkmenistan, Özbekistan ve Kırgızistan ile her zamanki gibi dost olduğunu bu
defa da gösteren Pakistan’a, Avrupa Birliği üyesi Macaristan’a ve Arap
Birliğine rağmen desteğini açıklayan Katar’a teşekkür etmeyi de bir görev
sayıyorum. 
Değerli
milletvekilleri, Barış Pınarı Harekâtı’na verilen ara ve sonrası Rusya’yla
yapılan anlaşmayla gelmiş olduğumuz bu durumu her yönüyle değerlendirmeliyiz. Güvenli
bölgenin kontrol edilmesi ve teröristlerin elindeki silahların toplanması gibi
hususların Türk Silahlı Kuvvetleri tarafından gerçekleştirilmesi önemle
gerekirken, bu görevin Rusya’yla birlikte yapılma kararını uygun bulmak mümkün
değildir. Esasen öngörülen güvenli bölge bu hâliyle zaten Türkiye’nin güvenliği
için yeterli görülemez. Güvenli bölge Suriye’nin tamamıdır. 
(Mikrofon
otomatik cihaz tarafından kapatıldı) 
BAŞKAN
– Buyurun toparlayın Sayın Nuhoğlu.
HAYRETTİN
NUHOĞLU (Devamla) – ABD ve Rusya Federasyonu’yla ayrı ayrı yapılan mutabakat
metinlerinde de belirtildiği gibi bölgesel istikrarın temel şartı Suriye’nin
toprak ve siyasal bütünlüğüdür. Bu bütünlüğü sağlamak için gereken politika
değişikliği cesaretle yapılmalıdır. PKK ve beraber çalıştığı terör gruplarına
bölge tahsisi yapılıp koruma altına alma planları kesinlikle bozulmalıdır.
Barış Pınarı Harekâtı’nın başarı göstergesi olarak beklentimiz, Türk milleti
için, incinen ecdat ruhunun huzura kavuşması için Süleyman Şah Türbesi’nin de
devralındığı yere, tarihî mekânına dönmesinin sağlanmasıdır. 
Değerli
milletvekilleri, sizlere son olarak Büyük Önder Mustafa Kemal Atatürk’ün bir
sözünü hatırlatmak istiyorum: “Hangi istiklal vardır ki yabancıların
nasihatleriyle, yabancıların planlarıyla yükselebilir? Tarih böyle bir durumu
kaydetmemiştir.” 
Bu
harekât sonuçlanıp geri dönünceye kadar Türk Silahlı Kuvvetlerinin bütün
mensuplarına Allah’tan yardım niyaz ediyor, hepsinin evlerine, yuvalarına,
sevdiklerine sağ salim kavuşmalarını diliyorum. Allah Türk’ü korusun ve
yüceltsin. (İYİ PARTİ sıralarından alkışlar) 
BAŞKAN
– Amin. 
MUHAMMET
EMİN AKBAŞOĞLU (Çankırı) – Sayın Başkan, kayıtlara geçmesi açısından bir şeyi
ifade etmek istiyorum. 
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Sayın konuşmacı tabii kanaatlerini ortaya koydular.
Ben sadece kayıtlara geçmesi açısından… Suriye’yle ilgili, Suriye’deki durumla
ilgili hem Amerika hem de Rusya’yla yapılan mutabakat muhtıraları elimde.
Burada net bir şekilde şu ifadeyi okumak istiyorum: “Rusya ve Türkiye,
terörizmin tüm şekil ve tezahürleriyle mücadele etme ve Suriye topraklarındaki
ayrılıkçı gündemleri boşa çıkarma yönündeki kararlılıklarını vurgularlar.”
diyor. Aynı zamanda “Menbiç ve Tel Rıfat’tan bütün YPG unsurları silahlarıyla birlikte
çıkarılacaktır.” diyor. 7’nci maddede de “Her iki taraf terörist unsurların
sızmalarının önlenmesinin temini için gerekli tedbirleri alacaktır.” diyor.
Dolayısıyla bütün sınır hattımız boyunca inşallah bu husus beraberce deruhte
edilecektir.
Teşekkür
ediyorum.
BAŞKAN
– Allah yardımcımız olsun. Milletimiz bu işte başarılı olacaktır inşallah. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Gümrük Kanun Teklifi’nin 9’uncu maddesinde geçen “hapis ya da” ifadesinin
“hapis veya” şeklinde değiştirilmesini arz ve teklif ederiz. 
 Tahsin
Tarhan Ahmet Akın  Müzeyyen
Şevkin
 Kocaeli
 Balıkesir  Adana
 Tacettin
Bayır  Özcan Purçu  Ahmet
Vehbi Bakırlıoğlu
 İzmir
 İzmir  Manisa
 Aydın
Özer  Hüseyin Yıldız  Turan
Aydoğan
 Antalya
 Aydın  İstanbul
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
FAHRİ ÇAKIR (Düzce) – Katılamıyoruz Sayın Başkan.
BAŞKAN
– Önerge hakkında konuşmak isteyen İzmir Milletvekili Özcan Purçu. (CHP
sıralarından alkışlar) 
Süreniz
beş dakikadır.
ÖZCAN
PURÇU (İzmir) – Sayın Başkan, kıymetli milletvekilleri; hepinize saygılar
sunuyorum.
Gönül
arzu ederdi ki tek adam rejiminin bakanları olsun, bürokratları olsun, gelsin,
vatandaştan uzak durmasın. Biz milletvekilleri olarak vatandaşların seçtiği
kişileriz. Vatandaştan aldığımız sorunu geliriz Mecliste paylaşırız. E, burada
kiminle paylaşacağım ben? Kiminle paylaşacağım? Tek adam rejiminin bakanı var
mı burada? Ben kime neyi söyleyeceğim? 
Vatandaş,
çiftçi diyor ki: “Ben mazot alamıyorum ey vekilim! Kredi çekmem için Ziraat
Bankasını arar mısın?” Üniversiteyi bitirmiş öğrenci diyor ki: “Ey vekilim! Ben
iş istiyorum.” Biri diyor ki: “Ey vekilim! Ben battım, ne yapacağım?” Ben kime
derdimi anlatacağım? Sayenizde damadı olmayan bir düğün gibi oldu Meclis, bravo
size. 
Şimdi,
tek adam -2014’te başladı bu projeniz- rejiminin sonucunda hangi zararları gördük
son dört yılda, biliyor musunuz, araştırdınız mı? Ben size söyleyeyim
istiyorsanız. Bakın, 2014’te bu projeyi ortaya attınız, tek adam rejimi
projesini. Kimseyi de göremiyoruz muhatap. Türkiye 2014 ile 2019 arasında 950
milyar dolarlık bir gelirden –ne kadara düşmüş?- 722 milyar dolara düşmüş.
Sizin rejiminizin sayesinde Türkiye Cumhuriyeti 228 milyar dolar zarar etmiş. 
Yine
aynı şekilde zararları anlatıyorum, bu tek adam rejiminin zararlarını; krizin
sebebi aslında bunlar. Krize girdik bu sistem sayesinde. Dünyada 188 ülke
içerisinde vatandaşına en yüksek enflasyonu yaşatan 16’ncı ülkeyiz arkadaşlar,
haberiniz olsun. 
Şu
an icra dairelerinde ne kadar dosyamız oldu biliyor musunuz? Esnaf, çiftçi,
memur, işçi, hepsi batakta. 22 milyon dosyamız var arkadaşlar icra
dairelerinde, haberiniz var mı? Vatandaş, memur, işçi, emekli, ne yiyeceğini
düşünüyor bugün. Tenceresini kaynatamıyor, haberiniz var mı bundan? (CHP
sıralarından alkışlar) 
Çiftçiler
hapse giriyor arkadaşlar. Çiftçi üretemiyor. Bir iktidarın başarısının altında
nitelikli insan yetiştirmek ve üretim yapmak gelir. Çiftçisinin ürettiği,
sanayicisinin ürettiği bir ülke yaratabiliyorsan başarılısın demektir. Siz
çiftçiyi de batırdınız, sanayiciyi de batırdınız, nitelikli insan da
yetiştiremediniz. Eğitimi de yerle bir ettiniz. 15 defa eğitim sistemini
değiştirdiniz. 
Tarım
ülkesiyiz. Bu Anadolu topraklarında, tarım devrimi yapılmış bir yerde; bir
bölgede yaşıyoruz. Siz 2003 ile 2019 yılları arasında 97,5 milyar dolarlık
tarım ürünü ve hayvan ithalatı yapmışsınız. Yazıklar olsun! Dört mevsimi
yaşayan bir ülkede mısırı, fasulyeyi, bulguru dışarıdan alıyorsunuz, dışarıdan
alıp vatandaşa yedirtiyorsunuz.
Tarım
Bakanı ne işe yarıyor? Yıllık planlama niye yapmıyor? Hangi ürünü ne zaman
ekeceğini neden tespit etmiyor? Bu kadar bürokrata, bu kadar çalışana, memura
neden planlama yaptırıp yönlendirmiyor? Neden görev vermiyor?
Arkadaşlar,
bu tek adam rejiminin eksikliklerini daha sayayım size: Türkiye’de şu an 8,5
milyon işsiz var. Kim önlemini alıyor, kim çaresini arıyor? Hiç kimse. Şu an
dünyanın maalesef en pahalı 8’inci ülkesiyiz. Bakın, size bir istatistik
vereceğim arkadaşlar. Yazıklar olsun, vatandaşın üzerine yükü yüklüyorsunuz “Ne
yaparsan yap! Ben parayı bekliyorum, ben parayı Ankara’da bekliyorum. Vergi
versin vatandaş, ezilsin, isterse tenceresi kaynamasın, bana ne!” “Bana ne?”
diyorsunuz çünkü neden biliyor musunuz? Burada bir bakanınız dahi yok sizin.
Milletin vekillerinin vatandaşın sorunlarını dillendirdiği bir ortama bakan
niye gelmez ya, Hükûmetin yetkilisi niye gelmez? (CHP sıralarından alkışlar)
Vatandaştan uzak bir yönetim tipi işte. Tek adam rejimi böyle maalesef.
Bakın,
bu yıl ne yapmışsınız biliyor musunuz? Vatandaş karnını nasıl doyuracağını
düşünüyor, bakın siz ne yapmışsınız? Bir yılda bulgura yüzde 30 zam, limona
yüzde 29 zam, yine sarımsağa yüzde 176 zam yapmışsınız. Bu, enflasyonun sonucu.
Bir de bunun yanında ne yapmışsınız söyleyeyim size.
(Mikrofon
otomatik cihaz tarafından kapatıldı)
BAŞKAN
– Buyurun.
ÖZCAN
PURÇU (Devamla) – Vatandaş otoyolu kullanıyor ya, siz bu yıl ulaşıma yüzde 120
zam yapmışsınız. İnsaf ya! Memurun maaşına yüzde 120 zam yaptınız mı, emeklinin
maaşına yüzde 120 zam yaptınız mı, işçinin maaşına yüzde 120 zam yaptırdınız
mı? Hani enflasyon oranında zam yapacaktınız memura, işçiye, emekliye? Onun
sözünü de tutmadınız. Felakete doğru gidiyoruz, sayenizde felakete doğru
sürükleniyoruz. Bir an önce önlem alın, bir an önce vatandaşa yakınlaşmaya
çalışın şu son döneminizde, vatandaşın sorunlarını dinleyecek mekanizmalar oluşturun.
Nöbetçi bir bakan getirdiniz biz yüzünü göremiyoruz ki, nöbetçi bakanı da
göremiyoruz. Ben burada derdimi, vatandaşın derdini anlatamadıktan sonra
nöbetçi bakanın burada ne işi var? Sizin özel işinizi takip etsin diye mi
gönderildi bakan? Gelsin şurada vatandaşın sorununu dinlesin arkadaş. Mecbur da
gelecek, milletin vergisiyle maaşını alıyorsa gelecek, burada bizim
sorunlarımızı, vatandaşın sorununu dinleyecek.
Hepinize
saygılar sunuyorum. (CHP sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
9’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
10’uncu
madde üzerinde 2 önerge vardır. Önergeleri aykırılık sırasına göre işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 10’uncu
maddesinin aşağıdaki şekilde yeniden düzenlenmesini arz ve teklif ederim.
“MADDE
10- 4458 sayılı Kanunun 231 inci maddesine aşağıdaki fıkralar ilave edilmiştir.
‘3.
Gümrük vergilerine ilişkin idari yaptırım kararları ve bu kararlara yönelik
itirazlar hakkında bu Kısım ve Onikinci Kısım hükümleri uygulanır.
4.
Mülkiyetinin kamuya geçirilmesine karar verilen eşyanın bulunamaması halinde
kaim değer olarak eşyanın gümrüklenmiş değerinin kamuya geçirilmesine karar
verilir.
5.
Gümrük idaresi tarafından yükümlüye yazı ile yanlış izahat verilmiş olması
halinde bu Kısım hükümlerine göre idari para cezası ve faiz uygulanmaz.’”
 Feridun
Bahşi Mehmet Metanet Çulhaoğlu Ayhan
Erel
 Antalya Adana Aksaray
 Yasin
Öztürk  Hüseyin
Örs
 Denizli  Trabzon
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
FAHRİ ÇAKIR (Düzce) – Katılamıyoruz Sayın Başkan.
BAŞKAN
– Önerge hakkında konuşmak isteyen, Antalya Milletvekili Feridun Bahşi. (İYİ
PARTİ sıralarından alkışlar) 
FERİDUN
BAHŞİ (Antalya) – Sayın Başkan, değerli milletvekilleri; 104 sıra sayılı Gümrük
Kanununda Değişiklik Yapılmasına Dair Kanun Teklifi’nin 10’uncu maddesi
üzerinde söz aldım. Hepinizi saygıyla selamlıyorum.
Değerli
milletvekilleri, “insanların yaşamlarını devam ettirebilmesi için temel
ihtiyaçlarını karşılamada acze düşme durumu” olarak tarif edilen yoksulluk,
ülkemizin en önemli gündem maddelerinden birisidir. Adaletsiz gelir dağılımı,
ranta dayalı, yatırımdan uzak, istihdam yaratmayan ekonomik politikalar, gelir
dağılımındaki dengesizlik, başarısız genel politikalar sebebiyle yoksulluk,
ülkemizin en büyük sorunu hâline gelmiştir.
Yoksulluğun
en önemli sebeplerinden biri, belki de en önemlisi istihdam artırıcı
politikaların geliştirilememesi sonucu ortaya çıkan işsizliktir, özellikle de
genç işsizlik. TÜİK rakamları bile cumhuriyet tarihinin en yüksek işsizlik
oranına ulaşıldığını göstermektedir. TÜİK ne kadar güvenilir, onu ayrıca
tartışmak gerekir. TÜİK verilerine göre, temmuz ayı işsizlik verilerinde genç
işsizlerin oranı 7,2 puan artarak yüzde 27’yi aşmış durumdadır. Resmî işsiz
sayısı sadece son bir yılda 1 milyon 65 bin kişi büyüyerek 4 milyon 569 bine
ulaşmıştır. Sadece temmuz ayında bir önceki aya göre, bir ayda yüzde 1’e yakın
artmıştır işsizlik.
İstatistiki
veriler ve araştırmalar göstermektedir ki nüfusumuzun önemli bir kesimi için
yoksulluk ve dolayısıyla işsizlik kronikleşmiştir ve artarak devam etmektedir.
Sosyal yardımlarla yaşamaya çalışan vatandaşlarımıza bu cefayı reva görmek
mümkün değildir. Ekonomik yönünün yanı sıra sosyolojik ve psikolojik boyutları
da bulunan yoksulluk gerçeğinin bir bütün olarak incelenmesi şarttır. İnceleme
sonucuna göre ise yoksulluğu azaltma ya da yok etme konusunda çalışmalar
yapılması, yoksulluğun sebep olduğu olumsuzlukların ortadan kaldırılabilmesi
için gerekli tedbirlerin alınması kaçınılmazdır.
Değerli
milletvekilleri, dış ticaretteki aktörlerin gerek ulusal gerek uluslararası
düzeyde rekabet edebilmesi açısından gümrük ve ticaret operasyonlarının
kesintisiz ve etkin bir şekilde yürütülmesi gerekmektedir. Bu ise öncelikle
gümrük uygulamalarının titizlikle takibi, muhtemel risklere karşı gerekli iç ve
dış kontrol ve denetim sistemlerinin ve uygulamalarının tesis edilmesiyle
mümkündür. Günümüzde gümrük ve dış ticaret işlemlerinin giderek karmaşık hâle
getirilmesi, gümrük ve dış ticaret mevzuatının sürekli değişiklik göstermesi ve
gümrük işlemlerinde yapılan hatalar nedeniyle firmalar ciddi risklerle karşı
karşıya kalmaktadır. Örneğin zaman aşımı problemleri: Gümrük idarelerince
alınan idari para cezaları belirli bir sürenin geçmesiyle beraber zaman aşımına
uğramaktadır ancak ne var ki hukukun temel ilkelerinden biri olan zaman aşımı
konusu gümrük işlemleriyle meşgul olan kişilerin bile üzerinde anlaşmaya
varamadığı bir bilmecedir. Bundan dolayı bir cezanın vergi alacağına bağlı
olmasına, nispi veya maktu olup olmamasına göre zaman aşımı değişmekte, hangi
cezanın vergi alacağına bağlı olduğu, hangi cezanın nispi olduğu net bir
biçimde ortaya konamamaktadır. 
Değerli
milletvekilleri, 4458 sayılı Kanun’un 231’inci maddesine eklenen fıkralarla
gümrük vergileri ve para cezalarının tahsilinde uygulamada tereddüt oluşturan
hususlara açıklık getirilmesi amaçlandığı söylenebilir. Anayasa Mahkemesi
kararlarında da vurgulandığı üzere hukuk güvenliği ilkesi hukukun, hukuk
normlarının öngörülebilir olmasını, bireylerin tüm eylem ve işlemlerde devlete
güven duyabilmesini, devletin de hukuk normlarında bu güven duygusunu
zedeleyici yöntemlerden kaçınmasını gerektirir. 
Hukuk
devletinin hukuk güvenliği ilkesinin vergilendirmede de belirliliği koruması
gerekir. Belirlilik ilkesi yükümlünün hem kişiler hem de idare yönünden belli
ve kesin olmasını, hukuk normlarının ilgili kişilerin mevcut şartlar altında
belirli işlemin ne tür sonuçlar doğurabileceğini öngörmelerini mümkün kılacak
bir şekilde düzenlenmesini ve uygulanmasını gerektirir. Bu kanun teklifinin
AB’yle uyumlu, kapsamlı ve günün koşullarına uygun bir Gümrük Kanunu
değişikliği yapmaktan ziyade özellikle cezalar yönüyle dış ticaret erbabının
uzun süredir cezaların ağır ve…
(Mikrofon
otomatik cihaz tarafından kapatıldı)
FERİDUN
BAHŞİ (Devamla) – …yıkıcı olmasına vurgu yapılan şikâyetlerin giderilmesini
amaçladığı, bu yönüyle beklentileri tam karşılamamakla beraber olumlu bir
düzenleme olduğu söylenebilir. 
Bu
vesileyle yüce Türk milletini ve Gazi Meclisi saygıyla selamlıyorum. (İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan Gümrük Kanunu Teklifi’nin 10’uncu maddesinin (4)’üncü fıkrasının aşağıdaki
şekilde değiştirilmesini arz ve teklif ederiz.
 Müzeyyen
Şevkin Ahmet Akın Tahsin
Tarhan
 Adana Balıkesir Kocaeli
 Ahmet
Vehbi Bakırlıoğlu Turan Aydoğan Tacettin
Bayır
 Manisa İstanbul İzmir
 Faruk
Sarıaslan Hüseyin Yıldız Aydın
Özer
 Nevşehir Aydın Antalya
4.
“Mülkiyetinin kamuya geçirilmesine karar verilen eşyanın bulunamaması hâlinde
kaim değer olarak gümrük vergileri tutarı kadarının kamuya geçirilmesine karar
verilir.”
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
FAHRİ ÇAKIR (Düzce) – Katılmıyoruz Sayın Başkan.
ÖZGÜR
ÖZEL (Manisa) – Sayın Başkanım, gerekçeyi okutalım.
BAŞKAN
– Gerekçeyi okutuyorum:
Gerekçe:
"Gümrüklenmiş
değer” deyimi, uluslararası kıymet sözleşmesine göre belirlenecek, ithal eşyası
için eşyanın CIF kıymeti ile gümrük vergileri toplamını, ihraç eşyası için FOB
kıymeti ile gümrük vergileri toplamını ifade etmektedir.
Önergeyle
maddede “gümrüklenmiş değer” yerine “gümrük vergileri tutarı” ifadesinin
kullanılmasıyla ödeme yükünün azaltılması amaçlanmıştır.
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
10’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Süleyman
Bey, buyurun.
IV.- AÇIKLAMALAR (Devam)
39.- Aydın Milletvekili Süleyman Bülbül’ün, pamuk üreticilerinin alması
gereken destekleme priminin takipçisi olacaklarına, birinci sınıf tarım
arazilerine kurulan çırçır fabrikalarına gösterilen hassasiyetin Aydın ilinde
kurulan jeotermal elektrik santralleri için de gösterilip gösterilmeyeceğini
Çevre ve Şehircilik Bakanından öğrenmek istediğine ilişkin açıklaması
SÜLEYMAN
BÜLBÜL (Aydın) – Teşekkürler Sayın Başkan.
Aydın
ili Söke ilçesinde bulunan 5 adet çırçır fabrikası birinci sınıf tarım
arazisine kurulduğu için Bakanlık emriyle Aydın İl Tahkim Kurulunun 16/10/2019
tarih (2019/3) sayılı kararıyla fabrikaların işletme ruhsatları iptal
edilmiştir. 5 fabrikaya pamuk veren yaklaşık 500 üretici çiftçinin yaklaşık 25
bin ton pamuk için verilmesi gereken destekleme primlerinin alınmasının
takipçisi olacağız. 
Ayrıca
Çevre ve Şehircilik Bakanına sormak istiyorum: Birinci sınıf tarım arazisine
kurulan çırçır fabrikalarına gösterilen hassasiyeti Aydın’da birinci sınıf
tarım arazisine kurulan jeotermal elektrik santrallerinde de gösterecek
misiniz?
Teşekkür
ederim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
- Birinci bölümde yer alan maddelerin oylamaları tamamlanmıştır. 
Şimdi,
ikinci bölümün görüşmelerine başlıyoruz. İkinci bölüm 11 ila 21’inci maddeleri
kapsamaktadır. 
Teklifin
ikinci bölümü üzerinde İYİ PARTİ Grubu adına Tekirdağ Milletvekili Sayın Enez
Kaplan konuşacaktır.
Buyurun
Sayın Kaplan. (İYİ PARTİ sıralarından alkışlar)
İYİ
PARTİ GRUBU ADINA ENEZ KAPLAN (Tekirdağ) – Sayın Başkan, değerli
milletvekilleri; Gümrük Kanununda Değişiklik Yapılmasına Dair Kanun Teklifi’nin
ikinci bölümü üzerinde İYİ PARTİ Grubumuz adına söz almış bulunuyorum. Hepinizi
saygıyla selamlıyorum.
Değerli
milletvekilleri, Komisyonumuza getirilen, gümrük işlemlerinde yaşanan
eksiklikleri ve aksaklıkları giderebilmek için Gümrük Kanunu’nda değişiklik
yapılmasını öngören bu kanun teklifini genel olarak olumlu görmekle beraber
bazı maddeleriyle ilgili muhalefet şerhimizde de belirttiğimiz gibi
çekincelerimiz vardır. Gümrükler, uluslararası ticareti düzenleyen, bütün
ekonomik ve ticari faaliyetler içerisinde değerlendirilmelidir. Bununla
birlikte, ticaret için çeşitli nedenlerle engelleyici olmaktan çok
kolaylaştırıcı bir işleme sahip olmalıdır. Gelişmiş ülkelerin dışında birçok
ülkede gümrüklerin varlığı hissedilmeden, gerekli yasal takipler mükellefin
işini zorlaştırmadan dış ticaret yapılabilmektedir. Gümrükler, gelişen dünya
ticaretinde özellikle gelişmiş ülkelerde engelleyici unsur olmaktan çıkmıştır,
Türkiye’de de çıkmak zorundadır. 
Sayın
Başkan, değerli milletvekilleri; gümrüklerde ticareti kolaylaştıran, yeniden
yapılanma süreci içinde gümrüklerin imajının düzeltilmesi yönünde adımlar
atılması da zorunluluk arz eder hâle gelmiştir. Gümrük işlemleri sırasında
sehven yapılan hataların düzeltilmesi için de çeşitli imkânların tanınması
kanaatindeyiz. Yine, muhalefet şerhimizde belirttiğimiz gibi, teklifin 12’nci maddesinde
de 11’inci maddesinde olduğu gibi idari para cezaları öngörülmüş ve eşyanın
ithali yasaklanmış eşya olduğunun tespiti hâlinde gümrüklenmiş değerinin 4 katı
idari para cezası verileceği ifade edilmiştir. Bu maddede de 11’inci maddede
olduğu gibi, idarenin tespitinden önce beyan sahibi tarafından iyi niyet
çerçevesinde yapılacak düzeltmelerde beyan sahibine on beş günlük bir süre
tanınmalı, bu süre içinde yapılacak düzeltmelerle ilgili cezai işlem
uygulanmamalıdır. Böylelikle beyan sahibi tarafından sehven yapılan hataları
düzeltmek için bir imkân sağlanmış olacaktır. Aynı zamanda, bürokrasinin
azaltılması, idari para cezalarının hem ülkemize hem de vatandaşımızın lehine
düzenlenmesi yönünde çabaların gümrüklerimizin üzerindeki kötü imajın değişmesi
açısından faydalı olacağını düşünüyoruz. 
Sayın
milletvekilleri, bir de teklifin 17’nci maddesine göre, Gümrük Kanunu ve
gümrüklerde uygulanan mevzuat hükümlerine aykırı hareketleri görülen gümrük
müşavirleri ve gümrük müşavir yardımcılarının izin belgelerinin Ticaret
Bakanlığı müfettişleri ve gümrük ve dış ticaret bölge müdürleri tarafından
gerek görülmesi hâlinde tedbir mahiyetinde en fazla altı ay süreyle geçici
olarak alınıp gümrüklerde iş takip etmelerine izin verilmeyeceği ifade
edilmiştir ancak burada “mevzuat hükümleri” ifadesi çok geniş bir alanı
kapsamaktadır. Usulsüzlük de bir mevzuat ihlalidir, kıymet bildirimini eksik
doldurmak da bir mevzuat ihlalidir. Böyle geniş bir ifadenin kanun maddesinde
yer alması ilgili görevlilerin tamamının yetki belgelerinin alınabileceği
ihtimalini doğurmaktadır. Bu sebeple, izin belgelerinin hangi hâllerde geçici
olarak alınabileceğinin çerçevesi net olarak çizilmelidir. Aksi takdirde, bu
meslek yapılamaz bir hâle gelecektir. Şahsi anlaşmalardan kaynaklı mağduriyetlerin
doğmaması için insanların mesleki kariyerleri denetim yapan kişilerin insafına
bırakılmamalıdır. Bu maddede yer alan “mevzuat hükümleri” ibaresi yerine
“mevzuat hükümlerine kasıtlı olarak menfaat sağlamak amaçlı aykırı hareket
etme” gibi daha net bir anlayışla ibarenin değiştirilmesi gerekmektedir.
Gümrük
işlemleri ve gümrüklerimiz konusu gündeme geldiğinde gümrük müşavirlik
mesleğinin sorunlarına da değinmeden geçmenin büyük bir eksiklik olduğu
kanısındayız. Devlet ile özel sektör arasında köprü görevi üstlenen gümrük
müşavirlik mesleğinin sorunları ciddi bir biçimde ele alınması ve sektörün
yeniden yapılanması kaçınılmazdır. Sektörün bilgi ve imaj eksisinin giderilmesi
mesleğin onuru ve geleceği açısından önemli diye düşünüyoruz. Gümrük
müşavirlerinin arzu ettiği odalaşma faaliyetleri bu millete vadedip de
yapmadığınız onlarca konu arasında bulunmaktadır. Bu konunun da hızlanması
gerektiği çok aşikârdır. 
Değerli
milletvekilleri, gümrüklerdeki en büyük sorunların başında gümrük işlemlerinde
ikinci bir resmî kurumla ilgili olan problemler gelmektedir. Örneğin tarım
müdürlüğü veya çevre müdürlüğü tarafından yapılması gereken numune kontrolleri;
bir araçta, tırda, trende, gemide bulunan malın kontrolü, onayı dijital ortama
geçtiğiniz gümrük sistemlerinde ortalama asgari on beş-yirmi gün sürüyor. Bu da
işin aksamasına, gümrükle çalışan firmaların maddi olarak zarara uğramasına
neden oluyor. Aynı zamanda bazı beyanlar, ticaret odasının onayı dijital
ortamda isteniyor. Zaman zaman bu onay bir saniyelik iş iken saatler ya da
günlerce sürdüğü gözlemlenmektedir. Yine gümrüklerde beyannamenin elektronik
ortamda düzenlenmesi, beyannameyle ilgili diğer evrakların taratılarak
elektronik ortama aktarılması sonucunda memurların her türlü elektronik ortamda
bunları onaylaması ya da reddetmesi gerekiyor. Fakat ekranda gördükleri
evrakları basılı olarak da istemesi bazı memurlarımızın elektronik ortama hazır
olmadığını göstermektedir. 
Sayın
milletvekilleri, Gümrük Yönetmeliği’nin 196’ncı maddesinde hangi eşyanın
Türkiye'ye girişte zorunlu olarak tahlile tabi tutulacağı, hangi durumda sadece
numune olarak varış gümrüğüne sevk edileceği, emsal analiz raporlarının hangi
durumlarda kabul edileceği düzenlenmişken bazı gümrüklerde yönetmelik
hükümlerine aykırı işlemler yapıldığı, yükün tahlile gönderileceği gerekçesiyle
mükelleflerden menfaat temin edilmeye çalışıldığı belirtilmiştir. Gümrüklerde
tahlil ve analizle ilgili sorunlar da yaşandığı tarafımıza bildirilmiştir.
Türkiye’nin dış ticaretinin gelişmesi açısından gümrüklerimizin modernizasyonu
konusunda çalışmalar yapılması, konuyla ilgili bütün kesimlerin bir araya
gelerek ortak platformda sorunları masaya yatırması gerektiğinin altını bir
kere daha çiziyorum. Gümrük yazarımız Sayın İhap Subaşı’nın o veciz sözünü bir
daha hatırlatmak istiyorum: “Gümrükler bir ülkenin namus kapısıdır.”
Değerli
milletvekilleri, şimdi, kısaca başka konulara değinmek istiyorum. İktidarın
“Başkanlık gelirse ekonomi uçacak.” sözü buhar oldu. Millet hayat pahalılığı,
geçim darlığından boğuluyor. Millet aş istiyor, millet iş istiyor, millet ekmek
istiyor. İktidarın “Tarımda Avrupa 1’incisiyiz.” lafı havada kaldı. Bırakın
1’inci olmayı bu verimli topraklarda, güzel ülkemde millet karnını doyuramaz
oldu. Buğdayı, kırmızı eti ve canlı hayvanı, pamuğu, mısırı, neredeyse bütün
gıda ürünlerini ithal eder olduk, hatta ve hatta samanı bile ithal ediyoruz.
Vatandaş karnını doyurmak için, biraz daha ucuz gıdaya ulaşmak için kuyruklarda
sefil oldu. Bunun adını da ne yazık ki “varlık kuyruğu” olarak adlandırdınız.
Ekonomiden
sorumlu Sayın Bakanınız Yeni Ekonomi Programı’nı açıkladı. Yine değişen hiçbir
şey yok; bütün yük yine memura, işçiye, çiftçiye, esnafa, çalışana yani
milletimize yüklendi. Yine aynı Sayın Bakan ekonomiyle ilgili olarak geçenlerde
yapmış olduğu konuşmanın birinde “Nisan marttan daha iyi olacak.” dedi. Nisan
geçti, mayıs geçti, bırakın onu, yaz geçti ama hiçbir şey daha iyi olmadı,
hatta daha daha kötü oldu. 
TÜİK,
geçenlerde, eylül ayı enflasyon oranının tek haneye düştüğünü açıkladı. İlgili
Sayın Bakan da hem TÜFE’de hem ÜFE’de hedefin tuttuğunu söyledi. Enflasyonla
mücadelede aşama kaydedildiğini belirtmiş ama maalesef aynı akşam elektriğe
yüzde 14,9 zam gelmiş ve o günden bugüne maalesef zam haberleriyle uyanıyoruz. 
Sayın
milletvekilleri, Gümrük Kanunu’nda yapılan değişikliğin ülkemiz ve milletimiz
adına hayırlı olmasını diliyor, Genel Kurulu saygıyla selamlıyorum. (İYİ PARTİ
sıralarından alkışlar) 
BAŞKAN
– Cumhuriyet Halk Partisi Grubu adına İstanbul Milletvekili Sayın Özgür
Karabat. 
Buyurun
Sayın Karabat. (CHP sıralarından alkışlar) 
CHP
GRUBU ADINA ÖZGÜR KARABAT (İstanbul) – Sayın Başkan, değerli milletvekilleri;
Gümrük Kanunu Teklifi’nin ikinci bölümü üzerine söz aldım. Genel Kurulu
saygıyla selamlıyorum. 
Değerli
milletvekilleri, görüşmekte olduğumuz kanun teklifi, ne gümrüklerde meydana
gelen sorunları çözecek ne uluslararası ticarete bir katkı sunacak ne de
kaçakçılıkla ilgili mücadeleyi etkin bir şekilde engelleyecek, ne ihracatı
artıracak ne de ithalatı düşürecek, ne sanayiyi geliştirecek ne de üretimi
artıracak bir teklif olarak gözükmüyor. Bunların hiçbiri olmayacak. Peki, bu
kanun teklifiyle ne olacak? Bazı maddelerle cezalar artırılacak, bazılarıyla
düşürülecek, her şey hallolmuş, bitmiş gibi gümrük memurlarının emeklilikten
sonra silah harçları kaldırılacak. 
Değerli
milletvekilleri, bildiğiniz gibi, yeni sistemde artık kanun teklifleri bakanlar
aracılığıyla değil milletvekilleri eliyle hazırlanıyor. “Bu durumda, vatandaşın
ihtiyaçlarına daha net çözümler üretilecek.” deniyordu ancak gelinen noktada,
teklifi hazırlayan ve altında imzası bulunan 86 iktidar mensubu milletvekili
arkadaşımız var ancak birçoğunun sadece teklife imza atarak katkı koyduğunu
üzülerek gözlemlemekteyiz. 
Gümrük
Kanunu’yla ilgili teklif Sanayi Komisyonuna geldiğinde aslında “yeni sistem”
denen şeyin ne olduğunu da anladık değerli milletvekilleri. Anladık ki hiç
kimseye sorulmamış, konunun muhataplarıyla görüşülmemiş ve milletvekillerine
ise bir noter görevi verilmiş değerli milletvekilleri. 
Bugün,
kime sorarsanız sorun “gümrük” deyince, ülkemizde milletin aklına vergi ya da
ceza gelmektedir. 
Her
fırsatta kapısını çaldığınız Suudi Arabistan’da sırf Türkiye’den geldiği için
yüzlerce tır gümrüklerde bekletiliyorsa, Türkiye'nin taşıyıcı kolonu olan
otomotiv sektöründe milyonlarca euro değerinde araç yanlış uygulamalar
sonucunda pazara giremiyorsa burada sorun var demektir ve bu kanun ne yazık ki
bu sorunları çözmemektedir değerli arkadaşlar.
Sorunumuz
sadece bu değil, güncel bir soruna da değinmek istiyorum değerli arkadaşlar,
gargaraya getirilsin istemiyoruz. Haydarpaşa Garı ve Sirkeci Garı’nı
Türkiye'nin kamuoyunun dikkatine sunmak istiyoruz. Haydarpaşa ve Sirkeci
Garı’yla ilgili Türkiye'nin gözü önünde şaibeli bir ihaleye tanıklık etmekten
duyduğumuz üzüntüyü bütün Türkiye kamuoyuyla paylaşmak istiyoruz. 
İstanbul
Büyükşehir Belediye Başkanı Sayın Ekrem İmamoğlu, ilgili bakana verdiği cevapta
“İstanbul’u tanımıyorsun.” ifadesini kullandı. Aslında bütün Meclise buradan
bir çağrı yapmak istiyorum değerli arkadaşlar: Bu ihale nezdinde İstanbul’u
biraz tanımak gerektiğini sizlerle paylaşmak gerekiyor.
Tabii,
İstanbul’u tanımak için sadece Cumhurbaşkanlığı kararnamelerini okumakla
yetinmemek lazım; biraz tarih bilmek lazım, biraz vicdan sahibi olmak lazım.
Eğer böyle olursa, bir kentin sadece ve sadece binalardan ibaret olmadığını,
bir kentin ruhunun olduğunu ve bunun tuz ruhuyla alakasının olmadığını bilmemiz
gerekir. Bir kent eğer küçük bir kentse o kente ruhunu veren şey tarihidir,
meydanlarıdır. Her kentin bir meydanı vardır, o meydanında özgürlüğü temsil
eden güvercinleri vardır ve hepimizin bildiği, tanıdığı meşhur delileri vardır.
Dolayısıyla değerli arkadaşlar, bir kent tarihiyle, kimliğiyle kent olur,
sadece binalarıyla değil. Eğer bakanın yaptığı gibi olaya sadece rant
anlayışıyla yaklaşırsak, olaya sadece para anlayışıyla yaklaşırsak İstanbul’u
anlayamayız.
Değerli
arkadaşlar, Haydarpaşa ve Sirkeci Garı bir bellektir ama milyonlarca insanın
aynı zamanda anısıdır; sadece bir gar değildir, sadece bir bina değildir; sayısız
tarihî olaya tanıklık etmiştir. Sirkeci Garı, Kurtuluş Savaşı’ndan sonra
Balkanlardan göç edenlere tanıklık etmiştir, hepimizin anısıdır.
Yaşlı
bir amca şöyle anlatıyor, “Ben, Sirkeci Garı’na gelen bir trenden trenin
penceresinden indim ve buraya her geldiğimde bunu hatırlıyorum.” diyor o adam.
Bu hafızayı, bu anıyı yok etmeye kimsenin hakkı yoktur. Şüphesiz ki bu hafızaya
en iyi şekilde kamu kuruluşları sahip çıkar. Eğer söz konusu olan yer
İstanbul’daysa buna en iyi İstanbul Büyükşehir Belediye Başkanlığı sahip çıkar
değerli arkadaşlar. Hepinizi biraz düşünmeye davet ediyorum. Nazım Hikmet
şiirinde diyor ki: 
“Haydarpaşa
garında, 1941 baharında, saat on beş.
Merdivenlerin
üstünde güneş, yorgunluk ve telaş.
Bir
adam merdivenlerde duruyor bir şeyler düşünerek.” 
Şimdi,
hepiniz düşünün değerli arkadaşlar, o düşünen adam belki de sizin anneniz,
belki de babanız, belki sizin çocukluğunuz; Haydarpaşa Garı’nda merdivenlerden
geriye bakın ve oradaki saate bakın; bir vicdani karar verin. O saat dönmeye
devam ediyor ama o saatin aynı zamanda sizin için dönmesini de istiyorsanız
değerli arkadaşlar, vicdani bir şekilde bu karardan hızlı bir şekilde vazgeçin.
Aksi, zaman için; aksi, saat de zaman da sizin için duracaktır değerli
arkadaşlar. Bunu sizlerle paylaşmak istiyorum. 
O
Haydarpaşa Garı’nda Anadolu’dan işsiz gelen bir çocuk geleceğini düşünüyordur.
O Haydarpaşa Garı, Sirkeci Garı birçok Türk filmine sahne olur. Bütün hikâye
orada başlar Türk filmlerinde, Haydarpaşa Garı’nda başlar. “Salak Milyoner”i
orada biliriz, “Bu Adam Nereye Bakıyor”u orada biliriz”, “Cilalı İbo”yu orada
biliriz; hepimizin çocukluğu, gençliğidir Haydarpaşa Garı. Çocuklar biraz
saftır, gençler idealisttir. Ben şimdi iktidar mensubu milletvekillerini
gençliklerindeki gibi idealist düşünmeye çağırıyorum değerli arkadaşlar. 
Şüphesiz
ki iktidar partisi mensubu milletvekillerimizin -elbette- vicdanı var ama
sadece vicdan sahibi olmak da yetmiyor; biraz da cesaret sahibi olmak
gerekiyor, söz söylemek gerekiyor, cesur olmak gerekiyor. Eğer durumu
özetlersek durum net bir şekilde şu değerli arkadaşlar: Attilâ İlhan’ın
şiirinde dediği gibi Sirkeci Garı tren çığlıklarıyla bıçaklanmış, Haydarpaşa
Garı ise intihar dumanları içinde. Bunu bilerek söylüyorum. Neden dumanlar
içinde? Haydarpaşa Garı’nda çıkan yangınları hatırlıyor musunuz? Hepimiz bu
yangınları hatırlıyoruz. Peki, o zaman kamuoyuna ne dedik? “Haydarpaşa Garı’nın
yerine acaba bir otel mi yapılacak, buraya ne yapmak istiyorlar?” diye hepimiz
sorduk. Şimdi, ben soruyu biraz daha genişletiyorum: Burayı alan arkadaşımız,
bu ihaleyi alan firma, Gar’ın yanındaki Toprak Mahsulleri Ofisi arsası ve
yeniden tadil edilen bina, hemen oraya yapılan üst geçitleri de düşündüğümüzde,
acaba Toprak Mahsulleri Ofisi ve arsasını da alıp buraya başka bir şey yapacak
mıdır, bütün Türkiye kamuoyuna ve sizin vicdanınıza soruyorum değerli
arkadaşlar. (CHP sıralarından alkışlar)
Ve
bir şey daha soruyorum: Tesadüf müdür ki bu ihaleyi alan firmanın bulunduğu
adreste iki firma daha var ve tesadüf müdür ki bu iki firma da hem Ulaştırma
Bakanlığından iş alıyor hem Büyükşehirden iş alıyor hem Enerji Bakanlığından iş
alıyor hem de Okçular Vakfıyla alakası var. 
Şimdi,
“müteselsilen ve müştereken” lafının yerine başka bir laf kullanıldığı için
ihale iptal edilmiş ya, ben size müteselsilen ve müştereken sorumlu olanları
söyleyeyim değerli arkadaşlar. Elbette ki bu işten Ulaştırma Bakanlığı sorumlu,
değerli arkadaşlar, elbette ki AKP Grubu da bu işten müteselsilen ve müştereken
sorumlu çünkü ihale alan arkadaşınız, aynı zamanda AKP’nin Sürekli Eğitim
Merkezinin Yönetim Kurulu üyesi. Dolayısıyla, bunun altından kalkamazsınız
değerli arkadaşlar. Milletin tarihine ok atmaktan vazgeçin, milletin tarihine
sahip çıkın, ecdadımızın tarihine sahip çıkın. 
Bakın,
ben size ecdadımızdan örnekler vereyim: Sultan II. Abdülhamit’in tuğrası ve
onun adı altında bir yazı var Sirkeci Garı’nda, diyor ki: “Ulu hakan himmet
ederek buyruk verdi, demir yolu için bu gönül çeken istasyonu yaptırdı. “ Gönül
çeken istasyon değerli arkadaşlar. Siz de “gönül belediyeciliği” diyordunuz ya
hani, şimdi gönül kıran olmayın, gönül yapan olun, bakın, padişahımız öyle
diyor, tarihinize ihanet etmeyin. 
Sultan
Abdülaziz diyor ki: “Memleketime tren yolu yapılsın da isterse sırtımdan
geçsin, razıyım.” (CHP sıralarından alkışlar) 
Ve
şimdi, bunu ne zaman söylüyor? Rumeli demir yolu hattı Topkapı’dan Sirkeci’ye
kadar uzatıldığı zaman söylüyor ve sarayın bahçelerini tren yoluna veriyor. 
Şimdi,
siz ne yapıyorsunuz değerli arkadaşlar? Saraya milletin hafızasını teslim
ediyorsunuz. Bu hak mıdır değerli arkadaşlar? (CHP sıralarından alkışlar)
Siz,
milletin bahçelerini saraya teslim etmek istiyorsunuz ve bu hak değildir, bunu
vicdanlarınıza havale ediyoruz değerli arkadaşlar. 
Bir
şeyi daha anlatmak isterim: Değerli arkadaşlar, ben sizin vicdanınıza
sesleniyorum. Şüphesiz siz yine “Padişahım çok yaşa!” diyeceksiniz ama yine de
sesleniyorum. Şairin dediği gibi, “Gelmeyeceğini biliyorum da/Her yıl
bugün/Dönecekmişsin gibi seni bekliyorum/Haydarpaşa Garı’nda” diyor ya, yine de
vicdanlarınıza sesleniyorum. Kalmışsa eğer, vicdanlarınıza sesleniyorum değerli
arkadaşlar.
Ben
bir başka hatırayı daha anlatmak isterim: Haydarpaşa Garı; Mustafa Kemal
Atatürk Haydarpaşa Garı’nda işgalci donanmaları görür ve Haydarpaşa Garı’ndan
“Geldikleri gibi giderler.” der değerli arkadaşlar.
(Mikrofon
otomatik cihaz tarafından kapatıldı) 
ÖZGÜR
KARABAT (Devamla) – Bir dakika daha alabilir miyim Sayın Başkanım?
BAŞKAN
– Buyurun. 
ÖZGÜR
KARABAT (Devamla) – Şimdi, bu milletin size “Gidin.” dediğini biliyoruz. O yüzden
bir kez daha vicdanınıza sesleniyoruz. Şüphesiz, değerli arkadaşlar, bütün Türk
filmlerinde Haydarpaşa Garı buluşma anıdır, vedalaşma anıdır. İstanbul büyük
bir şekilde Ekrem İmamoğlu’yla ve onun yeni nesil belediyecilik anlayışıyla
buluşmuştur ve siz şunu tercih etmeyin: Bu milletle buluşmak yerine, bu
milletle vedalaşmayı tercih etmeyin. Haydarpaşa Garı’yla ilgili oturun, düşünün
ve size tavsiyem, değerli arkadaşlar, Cumhurbaşkanlığı kararnamelerinden daha
çok biraz da tarih okuyun ve karar verin.
Hepinize
teşekkür ediyorum, sağ olun, var olun. (CHP sıralarından alkışlar) 
VELİ
AĞBABA (Malatya) – Bravo Özgür Başkan, AKP’ye ders verdin.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
IV.- AÇIKLAMALAR (Devam)
40.- Çankırı Milletvekili Muhammet Emin Akbaşoğlu’nun, İstanbul
Milletvekili Özgür Karabat’ın 104 sıra sayılı Kanun Teklifi’nin ikinci bölümü
üzerinde CHP Grubu adına yaptığı konuşmasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Biraz
evvel kürsüde yapılan konuşmada Haydarpaşa Garı üzerinden grubumuza yönelik bir
sataşma söz konusu oldu ve müteselsilen sorumlu olunduğuyla ilgili bir beyanda
bulunuldu. 
Evet,
şunu ifade etmek isterim: Üç gündür temcit pilavı gibi bu husus gündeme
getiriliyor. Konumuz başka -başka konular üzerinden mesajlar verilmeye ve bir
algı oluşturulmaya çalışılıyor- algı başka, gerçek başka, o olgu bambaşka.
Dolayısıyla, bu konuyla ilgili, Ulaştırma Bakanımız gerekli açıklamayı yaptı.
Muhatapları bellidir ve mahkemeye de intikal etti. Yargı kararını verecektir.
Eski dönemde de AK PARTİ döneminde de Büyükşehir Belediyesi bu yerlerle ilgili
talepte bulunmuş, o zaman da Ulaştırma Bakanlığı kendilerine buraları vermemiş.
Şimdi de istenmiş, vermemiş; bu sefer İmamoğlu diyor ki: “Ben alacağım; zoraki,
mutlaka alacağım.”
(Mikrofon
otomatik cihaz tarafından kapatıldı) 
VELİ
AĞBABA (Malatya) – Akrabalara verdiniz, hısımlara verdiniz; AK PARTİ’li
akrabalara verdiniz; açıklasana onları. 
MUHAMMET
EMİN AKBAŞOĞLU (Çankırı) – Ama daha dosyayı tekemmül ettiremeyen bir Büyükşehir
yönetimi var. 
VELİ
AĞBABA (Malatya) – 3 bin lira maaş alan adama verdiniz. Resmen bir gasp var,
gasp! 
MUHAMMET
EMİN AKBAŞOĞLU (Çankırı) – Hukuk bilmeyen bir yönetim var. Dosyayı
hazırlamaktan aciz bir yönetim var. Aynı şekilde, daha düşük teklif verdiği
hâlde, 100 bin lira teklif verdiği hâlde, 300 bin lira teklif veren için
“Hayır, daha fazla verene vermeyeceksin; ben Büyükşehirim, ben daha az verdim,
bana vereceksin.” diyen, böyle mızıkçılık yapan çocuk gibi bas bas bağıran bir
durum var. 
VELİ
AĞBABA (Malatya) – Bir çocuğa, 30 yaşında bir çocuğa ihaleyi vereceksin,
İstanbul’un en değerli yerini vereceksin… 
MUHAMMET
EMİN AKBAŞOĞLU (Çankırı) – Şimdi, sonuç itibarıyla, değerli arkadaşlar, bakın,
asıl gerçek ne biliyor musunuz? 
VELİ
AĞBABA (Malatya) – Mızıkçı çocuk kimmiş bak bakalım, mızıkçı kim bak bakalım. 
MUHAMMET
EMİN AKBAŞOĞLU (Çankırı) – Bakın, şu daha önce AK PARTİ döneminde bitirildiği
hâlde ve bizzat kendimin de gezdiği yer olan Kemerburgaz Kent Ormanını “İmara
değil, halka açıyoruz.” diye… 
(Mikrofon
otomatik cihaz tarafından kapatıldı) 
VELİ
AĞBABA (Malatya) – Tosun cumhuriyetiyiz, biz tosun cumhuriyetiyiz! Mehmet Aydın
gibi yönetiyorsunuz. 
MUHAMMET
EMİN AKBAŞOĞLU (Çankırı) – …bir algı yönetimi yapmaya çalışıyor ama Mevlüt
Uysal Bey’in zamanında bitirilmiş bir olay.
VELİ
AĞBABA (Malatya) – Mehmet Aydın’la ne alakanız var sizin, Mehmet Aydın’la?
Çiftlik Bank’tan ne farkınız var? 
MUHAMMET
EMİN AKBAŞOĞLU (Çankırı) – Öbür taraftan da gördüğünüz şu yeşilliği -Beşiktaş
Dikilitaş’ta şu ağaçlar yerine- ihaleye çıkaran bir Büyükşehir Belediyesi
yönetimi var ancak buna Büyükşehir Meclisi mâni oldu ve şu yeşilliği park
alanına dönüştürdü. 
VELİ
AĞBABA (Malatya) – İşin zor valla, işin zor. Böyle bir pisliği savunmak… İşin
zor valla, işin zor. 
MUHAMMET
EMİN AKBAŞOĞLU (Çankırı) – Evet, aslında yeşillikleri imara açmak isteyen ve
parkı imara açmak isteyen, CHP’li Büyükşehir Belediyesinin kendisidir. 
VELİ
AĞBABA (Malatya) – Böyle bir yüzsüzlüğü savunmak kolay değil! 
MUHAMMET
EMİN AKBAŞOĞLU (Çankırı) – Aynı zamanda, biliyorsunuz, Büyükşehir Belediyesi,
Sayın İmamoğlu “Makam araçları var.” diyerek kamyonetleri Yenikapı’ya dizmişti.
VELİ
AĞBABA (Malatya) – Arabaları, arabaları. 
MUHAMMET
EMİN AKBAŞOĞLU (Çankırı) – “Bunlar israf.” demişti ve sonra da eski parayla 1
trilyonun üzerinde bir ihaleye çıktı. 
(Mikrofon
otomatik cihaz tarafından kapatıldı) 
VELİ
AĞBABA (Malatya) – Valla bu yolsuzluğu, haksızlığı savunmak kolay değil. 
MUHAMMET
EMİN AKBAŞOĞLU (Çankırı) – Hem de kendisinin “israf” diyerek “fazlalık” dediği
taşıtları da devam ettirmek suretiyle. 
VELİ
AĞBABA (Malatya) – Haydarpaşa’ya gel Haydarpaşa’ya! Tren kalkıyor,
Haydarpaşa’ya gel!
MUHAMMET
EMİN AKBAŞOĞLU (Çankırı) – Dolayısıyla, bu konuda siz kendi vicdanlarınıza hem
İmamoğlu’nun algı yönetimini, yalanlarını hem de şu günlerde…
VELİ
AĞBABA (Malatya) – Çiftliğe gel! 3 bin lira maaşlı çocuğa koca çiftlik arazisi
verdiniz mi vermediniz mi, onu söyle. 
MUHAMMET
EMİN AKBAŞOĞLU (Çankırı) – …Kıbrıs’la ilgili, CHP’li İzmir Belediyesinin yapmış
olduğu, Mehmetçik’imize, Türkiye’ye hakaret içeren yaklaşımı vicdanlarınıza
sorun. (AK PARTİ sıralarından alkışlar) 
VELİ
AĞBABA (Malatya) – Tosuna, tosuncuğa verdiniz mi vermediniz mi? Tosuncuğa
verdiniz mi vermediniz mi, onu söyle. 
ŞAHİN
TİN (Denizli) – Boş boş konuşuyorsun!
MUHAMMET
EMİN AKBAŞOĞLU (Çankırı) – Evet, sonuç itibarıyla şu Tunç Soyer diyor ki Tunç
Soyer: “Filler tepişir.” Rahmetli Erbakan ile Ecevit’in beraberce Kıbrıs Barış
Harekâtı’nı yaptıkları zamanda şehit olan Mehmetçik’imizin kemiklerini inciten
Tunç Soyer’e ne cevap vereceksiniz, size soruyorum. Evet… (AK PARTİ
sıralarından alkışlar) 
(Mikrofon
otomatik cihaz tarafından kapatıldı) 
ALİ
ÖZTUNÇ (Kahramanmaraş) – Anlayan var mı seni?
ŞAHİN
TİN (Denizli) – Dinle, dinle!
VELİ
AĞBABA (Malatya) – Tosuncuğa cevap ver, tosuncuğa. 
ŞAHİN
TİN (Denizli) – Ya sussan da bir dinlesek, adam anlatıyor. 
VELİ
AĞBABA (Malatya) – Tosuncuğa cevap ver. Çiftlik cumhuriyeti! Tosuncuğu geçtiniz,
tosuncuğu! Mehmet Aydın’ı geçtiniz!
BAŞKAN
– Ali, senin gibi çalışkan bir milletvekili laf atar mı ya!
ALİ
ÖZTUNÇ (Kahramanmaraş) – Ne yapayım Başkanım, sürekli laf atıyor.
BAŞKAN
– Ya olur mu ya!
Veli
Baba, laf atma Veli Baba.
VELİ
AĞBABA (Malatya) – Sayın Başkan, Mehmet Aydın’a…
BAŞKAN
– Veli Baba, laf atma, laf atma.
VELİ
AĞBABA (Malatya) – 30 yaşındaki bir çocuğa, tosuncuğa Türkiye’nin en değerli
arazilerini verdi bunlar, peşkeş çektiler. Nasıl söylemeyelim?
BAŞKAN
– Grup Başkan Vekili söz istiyor.
Sayın
Özel…
ŞAHİN
TİN (Denizli) – Siz sadece slogan atarsınız böyle, boş boş işte. Konuş konuş,
boş boş konuş. Dinlemesini bilmiyorsun, konuşuyorsun. 
BAŞKAN
– Cumhuriyet Halk Partisi Grup Başkan Vekili söz istiyor. 
Buyurun.
ÖZGÜR
ÖZEL (Manisa) – Sayın Başkan, karşımızdaki anlayış “Oylar bana verildiğinde
millî irade, bana verilmediğinde kirli irade” diyen…
MUHAMMET
EMİN AKBAŞOĞLU (Çankırı) – Hiç alakası yok.
ÖZGÜR
ÖZEL (Manisa) – Dinle! Ben seni dinledim, dinleyeceksin!
MUHAMMET
EMİN AKBAŞOĞLU (Çankırı) – Alakası yok ama. 
ŞAHİN
TİN (Denizli) – Nerede dinlediniz, dinlemediniz ya! Adam oradan bağırdı
devamlı. Ağbaba bağırmadı mı orada? Niye bağırıyor? 
ORHAN
SÜMER (Adana) – Sen de bağırıyorsun.
ÖZGÜR
ÖZEL (Manisa) – 13.600 oyu…
BAŞKAN
– Bir dakika Özgür Bey, bir dakika…
ŞAHİN
TİN (Denizli) – Siz bağırttınız ama orada bizim Grup Başkan Vekili konuşurken.
Niye susturmadın yanındaki adamı?
BAŞKAN
– Niye laf atıyorsunuz Sayın Milletvekili? Sayın Milletvekili… Ya böyle şey
olur mu?
ŞAHİN
TİN (Denizli) – Biraz önce Başkan konuşurken bağırdı oradan.
BAŞKAN
– Ya, sizin Grup Başkan Vekiliniz var, o cevap verir, bekle, sabırlı ol. Bu
bağırmayla…
MUHAMMET
EMİN AKBAŞOĞLU (Çankırı) – Arkadaşlar, cevabı ben vereceğim.
ŞAHİN
TİN (Denizli) – Grup Başkan Vekili konuşurken orada Veli Ağbaba bağırdı.
BAŞKAN
– Ona da söyledim ben, Veli Bey’e de söyledim.
VELİ
AĞBABA (Malatya) - Veli Bey, gerçekleri söylüyor.
MUHAMMET
EMİN AKBAŞOĞLU (Çankırı) – Değerli arkadaşlar, ben cevap vereceğim, rahat
olalım.
Buyurun,
sizi dinliyoruz, buyurun...
ŞAHİN
TİN (Denizli) – Dinlemesini bileceksin!
MUHAMMET
EMİN AKBAŞOĞLU (Çankırı) – Nezaketle dinleyelim.
ŞAHİN
TİN (Denizli) – Nezaket yok.
BAŞKAN
– Arkadaşlar, Veli Bey’e de söyledim, Ali Bey’e de söyledim, size de
söylüyorum; bu bağırmayla çağırmayla, laf atmayla sonuç almak mümkün değil. 
Buyurun
Sayın Özel.
41.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine, İstanbul
seçmeninin verdiği karara kafa tutan anlayışa, ve Türkiye Cumhuriyeti Devlet
Demiryollarının Haydarpaşa ve Sirkeci gar alanlarının ihalesine ilişkin
açıklaması
ÖZGÜR
ÖZEL (Manisa) – Sayın Başkan, bu anlayış, İstanbul’un iradesine kafa tutan
anlayış. Bu anlayış, seçilmiş belediye başkanının seçildiği karara, İstanbul
ilinin verdiği karara, İstanbul seçmeninin verdiği karara kafa tutan anlayış;
13.600 fark varken seçimi yargı üzerinde baskıyla iptal ettirip İstanbul
halkından üç ay sonra 806 binlik farkı yiyen, demokrasi tokadını yiyen ama
akıllanmayan anlayış. Bu anlayış ne yapıyor biliyor musunuz Sayın Başkan? Bu
anlayış, Belediye Kanunu’nda değişiklik hazırlıyor, emlak vergileri belediyeye
giderken “lüks konut vergisi” diye vergi alıp onu genel bütçeye koyuyor ki
İstanbul, Ankara Büyükşehir Belediyeleri CHP’nin elinde diye hizmet etme
imkânları ortadan kalksın.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bu anlayış, belediyeler kendisindeyken belediyenin gelirini
artırmaya çalışırken belediyeler elinden gidince, sanki o belediye 16 milyon
İstanbulluya hizmet etmiyormuş gibi, onun imkânlarını daraltıp İstanbulluyu
İmamoğlu üzerinden cezalandırmaya çalışan anlayış. Bu anlayış, üç gündür
Trump’ın mektubuna cevap verememeyi savunamayan, titreye titreye hamaset yapan
anlayış; şimdi, eline Tunç Soyer’in iki buçuk yıl önce söylediği sözleri alıp
“Ona cevap verin.” deyip Özgür Karabat’ın tarihsel ve güncel tahlilleri
karşısında ezilen anlayış. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Şimdi, bu anlayış şuna cevap veremiyor: Haydarpaşa Garı’nı veya
Fransa’da, İtalya’da, İngiltere’deki şehirlerle özdeşleşmiş binaları,
önlerindeki meydanları o belediyelere mi veriyorlar, yoksa Macron’un veya
İngiltere’yi yöneten şimdiki Başbakanın çocuğunun vakıflarına mı veriyorlar?
Türkiye’de böyle bir meydanın işletilmesinde, böyle bir mekâna sahip çıkmada
bir belediye çıkıp da “Ben buna talibim.” diyorsa, ülkeyi ve şehri yönetenler,
o şehri seviyorlarsa o belediyeye bırakırlar orayı. Ama ne yapıyorsunuz?
İmamoğlu’nu Binali Yıldırım yenemedi; Bakan, kudretli Başbakan, Meclis
Başkanını koydunuz, yenemedi. Şimdi, bir aile saltanat düzeni üzerinden,
oğlanın yönettiği vakfın genel müdürlüğünü yapmış, İstanbul Belediyesi sizin
arpalığınızken 3 bin lira maaşa layık gördüğünüz adama trilyonluk ihaleyi
veriyorsunuz. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum Başkanım. 
Peki,
nasıl vereceğiz biz bu ihaleyi? İstanbul Büyükşehir Kültür AŞ, bir kültür ve
tarih yatırımı yaparak o meydanı o şehre kazandırmak istiyor, Okçular Vakfının
Genel Müdürüne vereceksiniz, nasıl eliyorsunuz İmamoğlu’nu? “Müştereken ve
müteselsilen kelimelerinin Türkçesini yazdı.” diye eliyorsunuz ve göz göre göre
milletin mekânında, Meclisinde diyorsunuz ki: “Daha düşük olana mı...” Oysaki bir
sonraki ihale aşaması, tarafların çağrılıp açık artırma yapılarak en üst fiyatı
verene verilecekken, Kültür AŞ’yi kelime oyunuyla eleyip adamı oraya çağırıp,
dönüp “Ya, bu kadar vermişsin ama şu kadar ver hadi sende kalsın, bir tek sen
kaldın.” diyorsunuz. Kültür AŞ orada olsa İstanbul’un hatırına o meydanı o
yandaşa, o piyona...
(Mikrofon
otomatik cihaz tarafından kapatıldı) 
BAŞKAN
– Toparlayalım. 
ÖZGÜR
ÖZEL (Manisa) – Bitiriyorum Sayın Başkan, son. 
O
meydanları, o tarihî mekânları hanedana, oğlana, damada yani sizin taşeronunuz,
piyonunuz olarak 3 bin lira maaş alan adama “Bilmem kaç trilyonluk envanter
varmış.” diye gösteren, onu da ortaklardan borçlanarak sermaye artırımı yapan,
kâğıt üzerinde ekonomik ve ticari hülle yapan birilerine verme şeytanlığını
savunuyorsunuz ya, bu tutanaklar, bu yüce çatı bunu unutmaz, Türk milleti sizi
affetmez. İstanbulludan yediğiniz demokrasi tokadının fevkinde bir tokadı ilk
seçimde milletten yiyeceksiniz, mahkûm olacaksınız. (CHP sıralarından “Bravo”
sesleri, alkışlar; İYİ PARTİ sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu… 
ÖZGÜR
KARABAT (İstanbul) – Sayın Başkan…
BAŞKAN
- Sayın Milletvekili, Özgür Bey’in anlattıklarına ne ekleyeceksiniz siz? Size
soruyorum. 
ŞAHİN
TİN (Denizli) – Zaten öğrendiler nasıl dinlenir, siz de dinleyin şimdi.
ÖZGÜR
KARABAT (İstanbul) – Şimdi şöyle…
BAŞKAN
– Özgür Bey anlattı işte her şeyi.
ÖZGÜR
KARABAT (İstanbul) – Benim söylediklerime cevap vermediği gibi, yalan beyanda
bulunduğumdan bahsetti. Ben kısa bir açıklama getirmek istiyorum. Sataşma
sebebini hiçbir şekilde açıklamadı.
BAŞKAN
– Buyurun. 
42.- İstanbul Milletvekili Özgür Karabat’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin açıklaması
ÖZGÜR
KARABAT (İstanbul) – Şimdi Sayın Grup Başkan Vekili “Müteselsilen ve müştereken
bizi, grubumuzu sorumlu tuttu.” diye söz aldı ancak hiç buraya değinmedi. Sebep
şuydu herhâlde: Ben, ihaleyi alan firmanın ve ilaheyi alan firmanın adresinde
bulunan firmaların sahiplerinin aynı zamanda AKP’de görevli olduğundan
bahsettim, dolayısıyla buradan bahisle de müştereken ve müteselsilen bir
sorumluluktan bahsettim. Buraya hiçbir şekilde değinilmedi, bunu belirtmek
isterim.
Onun
ötesinde, yine söz aldığı şekilde, kamyonetlerden bahsetti ama bugün mesela
KİPTAŞ’ta bir müzayede oldu -takip etti mi, bilmiyorum- sadece 1 aracın 500 bin
liraya satıldığını da belirtmek isterim, bugünkü KİPTAŞ’taki müzayedede.
Dolayısıyla, kamu kaynaklarını kollamak önemlidir. 
İkincisi:
Yeşil alanla ilgili bir fotoğraf gösterdi, Beşiktaş’ta bir fotoğraf gösterdi.
Şimdi sormak istediğim soru şudur: Orada bir imarlı alan var ve yeşil alana
çevrilmek isteniyor. Peki, bu imarlı alanı kim daha önce düzenlemiş? Birincisi
bu. Bunu sormamız lazım. İkincisi: İlgili Belediye Başkanından bahsetti, Sayın
Mevlüt Uysal’dan. Sayın Mevlüt Uysal’ın… (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Sayın Akbaşoğlu, buyurun. 
43.- Çankırı Milletvekili Muhammet Emin Akbaşoğlu’nun, İstanbul
Milletvekili Özgür Karabat’ın yaptığı açıklamasındaki bazı ifadelerine ve İzmir
Büyükşehir Belediye Başkanı Tunç Soyer hakkında Kıbrıs’la ilgili sözlerinden
dolayı disiplin soruşturması başlatılıp başlatılmayacağını öğrenmek istediğine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Biraz
evvel La Fontaine’den masallar dinledik. Hamasetle üstünü örtmeye çalıştı,
evet…
AHMET
KAYA (Trabzon) – Gerçekler acı olur maalesef.
MUHAMMET
EMİN AKBAŞOĞLU (Çankırı) – Şimdi şöyle, bakınız, bütün basına da yansıyan bir
hakikat: İstanbul Büyükşehir Belediye Başkanı Genel Sekreteri olarak bir
şirketten görevlendirdiği kimsenin kendi şirketinden üç aylığına 1 milyon 152
bin 810 liralık bir ihale yapıyor. 
ARSLAN
KABUKCUOĞLU (Eskişehir) – Ulaştırma Bakanlığı.
MUHAMMET
EMİN AKBAŞOĞLU (Çankırı) - Hani israftı araçlar? İhalesi burada, evet. 
Sonuç
itibarıyla, değerli arkadaşlar, biraz evvel söylediklerimi gayet açık bir
şekilde ifade ettim, hepsi kayıtlara geçmiştir. 
VELİ
AĞBABA (Malatya) – Haydarpaşa’yı yanıtla. 
MUHAMMET
EMİN AKBAŞOĞLU (Çankırı) – Onlar hikâye de asıl mesele, şu yavru vatan
Kıbrıs’la ilgili, Türkiye'nin en hassas konularından, kırmızı çizgilerinden
biri olan bu konuyla ilgili. 
(Mikrofon
otomatik cihaz tarafından kapatıldı) 
VELİ
AĞBABA (Malatya) – Haydarpaşa’ya gel!
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Şehitlerimizi, Mehmetçik’imizi ve Türkiye’mizi
gerçekten üzen, hakaret eden ve “Bunu ben iki yıl önce söylemiştim.” diye
tornistan yapan CHP Büyükşehir Belediye Başkanının, bunu 14 Ekimde söylediği
net bir şekilde ortaya çıktı, yalanı da ortaya çıktı. Siz, şimdi, şehitlerimize
hakaret eden, Kıbrıs’la ilgili bu kadar ciddi suçlamalarda bulunan, “tepişen
filler” diye Türkiye’yi nitelendiren kendi üyeniz ve Belediye Başkanınızla
ilgili özür dileme ve disiplin soruşturması başlatma girişiminde bulunacak
mısınız, bulunmayacak mısınız? (AK PARTİ sıralarından alkışlar)
VELİ
AĞBABA (Malatya) – Haydarpaşa’ya gel!
ÖZGÜR
KARABAT (İstanbul) – Ne alakası var! Haydarpaşa Garı’na gelmemek için başka bir
şey anlatıyor cevap olarak. 
ÖZGÜR
ÖZEL (Manisa) – Sayın Başkan…
BAŞKAN
– Evet, Özgür Bey, sizin konuşmanızla ana gündemimize geçelim. 
Buyurun.

44.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması 
ÖZGÜR
ÖZEL (Manisa) – Sayın Başkanım, bir dakikayı uzatmanızı dahi istemeden şu
kadarını söylüyorum: Karşımızdaki acziyet bir mahkûmiyete dönüştü. Haydarpaşa
meselesinde suçüstü yakalandılar, rezalet paçalardan akıyor. Zaten bu işleri
gizli kapaklı yapıyorlardı. Allah’tan, İmamoğlu geldi çarka çomağı soktu; bu
vakitten sonra İstanbullunun hakkını size yedirmiyor, damada, oğlana peşkeş
çektirmiyor.
Buna
cevap veremeyip “Tunç Soyer’in ifadesi…” Gelirsin, Tunç Soyer bahsi açarsın. 
MUHAMMET
EMİN AKBAŞOĞLU (Çankırı) – Açtım. 
ÖZGÜR
ÖZEL (Manisa) – Her türlü cevabı da alırsın ama sana, Haydarpaşa konusunda
cevap veremediğinizin ve rezil rüsva duruma düştüğünüzün üstünü örttürmem
kardeşim, bunu gör. (CHP sıralarından “Bravo” sesleri, alkışlar)
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Buyurun. 
ÖZGÜR
ÖZEL (Manisa) – Hadi, bir dakikada baş et, düello teklif ediyorum. 
45.- Çankırı Milletvekili Muhammet Emin Akbaşoğlu’nun, yargıya taşınan
Haydarpaşa ve Sirkeci gar alanlarının ihalesiyle ilgili karara saygı
gösterilmesi gerektiğine, Kıbrıs’la ilgili sözlerinden dolayı İzmir Büyükşehir
Belediye Başkanı Tunç Soyer’in özür dilemesi gerektiğine ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Değerli Başkanım. 
Minderden
kaçmak için, Tunç Soyer’in sözüne maalesef cevap veremediğin için Haydarpaşa’ya
çekiyorsun ama…
VELİ
AĞBABA (Malatya) – Haydar, Haydar!
ORHAN
SÜMER (Adana) – Konu zaten Haydarpaşa ya. Konu Haydarpaşa zaten.
MUHAMMET
EMİN AKBAŞOĞLU (Çankırı) – Haydarpaşa’yla ilgili biz konumuzu söyledik. Ve
baştan aşağıya büyükşehir belediyesinin hakikaten dosya hazırlama konusunda
bile beceriksiz kaldığı ve verdiği tekliflerde kesinlikle daha az teklif
verdiği hâlde…
ÖZGÜR
KARABAT (İstanbul) – Daha az teklif diye bir şey yok.
MUHAMMET
EMİN AKBAŞOĞLU (Çankırı) – …kesin itibarıyla daha yüksek teklif veren bir
firmaya bırakıldığı ortada. Aynı zamanda mahkemeye de intikal etmiş bir husus,
yargının vereceği karara herkes saygı gösterecek. (CHP sıralarından gürültüler)
ŞAHİN
TİN (Denizli) – Başkanım, müdahale etseniz ya. 
MUHAMMET
EMİN AKBAŞOĞLU (Çankırı) – Haydarpaşa Garı, hukuka, mahkemeye intikal etmiş bir
konu. Neticelenecek, herkes eyvallah diyecek. Bununla beraber…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Sayın Başkan, toparlıyorum.
MAHMUT
TANAL (İstanbul) – Pazarlık usulünü bilmiyor. Sayın Başkan, pazarlık usulü yapılır
bu.
RAVZA
KAVAKCI KAN (İstanbul) – Ayıp!
MUHAMMET
EMİN AKBAŞOĞLU (Çankırı) – Evet, bununla beraber değerli arkadaşlar, bakın,
burada belediyelerin yapmış olduğu faaliyetlerden vesairelerden bahsedildi.
Kıbrıs’la ilgili daha önceki konuşmacılar atıfta bulundu. Bugün ve dün
gazetelerde çıkan bu haberle ilgili siz belediyenin bu imkânlarını başka
noktada peşkeş çekmeye çalışan ve siyasi olarak da hakikaten kırmızı
çizgilerimizle ilgili, Ecevit ve Erbakan’ın, Mehmetçik’in kemiklerini sızlatan
bu konuyla ilgili ne düşünüyorsunuz, bunu soruyorum size.
VELİ
AĞBABA (Malatya) – Haydar, Haydar!
BAŞKAN
– Değerli milletvekilleri, grup başkan vekilleri kendi düşüncelerini ifade
ettiler ama aynı konuyu tekrardan başka bir şey söylenmiyor. 
ÖZGÜR
ÖZEL (Manisa) – Aynı kanaateyim.
MUHAMMET
EMİN AKBAŞOĞLU (Çankırı) – Cevap bekliyoruz, özür dileme bekliyoruz Tunç
Soyer’den.
ÖZGÜR
ÖZEL (Manisa) – Bir dakika, bir dakika…
BAŞKAN
- Dolayısıyla bana göre Özgür Bey, bir dakikayla, bir cevap hakkı çıkartmadan
bu işi toparlayalım.
Buyurun.
46.- Manisa Milletvekili Özgür Özel’in, gündem değiştirilerek Haydarpaşa
ve Sirkeci gar alanlarıyla ilgili ihalenin üstünün örtülemeyeceğine ilişkin
açıklaması
ÖZGÜR
ÖZEL (Manisa) – Sayın Başkan, Cumhuriyet Halk Partisi bir muhalefet partisi,
kürsüyü etkili kullanan hatipleri var. Özgür Karabat, daha önceki arkadaşlar ve
bundan sonrakiler gibi çıktı kürsüye -tanınmış hak- konuştu, Meclisin gündemine
Haydarpaşa’yı dün ve evvelsi gün olduğu gibi bomba gibi oturttu, aslanlar gibi.
Verecek bir tek cevap yok. Önünüzde konuşma hakkınız var. Bir tane İzmir
milletvekili çıkarırsın kürsüye, bu meseleyi gündeme getirir, ben de sana Tunç
Soyer meselesinde cevabı veririm ama ben bu oltaya gelecek acemilikte değilim,
Haydarpaşa pisliğinin üstünü gündem değiştirerek örtemezsin. (CHP sıralarından
alkışlar) 
MUHAMMET
EMİN AKBAŞOĞLU (Çankırı) – Şimdiye kadar çoktan vermiş olurdun ama cevabı
veremedin.
ÖZGÜR
ÖZEL (Manisa) – Çık konuş.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– Evet, Milliyetçi Hareket Partisi Grubu adına İstanbul Milletvekili Sayın Arzu
Erdem konuşacaklardır.
Şahıslar
adına da söz talebiniz var. Sayın Erdem, konuşma sürenizi birleştiriyorum.
Süreniz on beş dakikadır.
Buyurun.
(MHP sıralarından alkışlar) 
MHP
GRUBU ADINA ARZU ERDEM (İstanbul) – Değerli Başkanım, değerli milletvekilleri;
Gümrük Kanununda Değişiklik Yapılmasına Dair Kanun Teklifi’nin ikinci bölümü
üzerinde Milliyetçi Hareket Partisi Grubum ve şahsım adına söz almış
bulunmaktayım. Gazi Meclisimizi saygılarımla selamlıyorum.
Değerli
milletvekilleri, Cumhurbaşkanlığı hükûmet sistemine geçişle birlikte Gümrük ve
Ticaret ile Ekonomi Bakanlıklarının Ticaret Bakanlığı olarak birleştirilmesiyle
ihracat ve ithalat işlemleri, gümrük hizmetleri ve ticarete yönelik
politikaların tek bir elden yürütülmesine yönelik uygulamaların daha etkili ve
kapsayıcı icra edilmesine imkân tanınmıştır. Böylelikle, Ticaret Bakanlığı
tarafından izlenen etkin ve dinamik politikalar çerçevesinde, Bakanlıkça
yürütülen işlemlerin teknik, uygulama ve mevzuat yönünde bir araya
getirilmesiyle işlemler hız kazanmıştır ve maliyetler azalmıştır. Ticaret
Bakanlığı, ihracatın ve ithalatın, kalkınma planları ve yıllık programlarındaki
ilke, hedef ve politikalar yönünde desteklenmesi ve geliştirilmesi ve özellikle
ihracatın bu politikalar çerçevesinde ülke ekonomisi yararına düzenlenmesi
yönünde çalışmalarına etkin olarak devam etmektedir. Buna ilaveten, gümrük
hizmetlerinin hızına, güvenlik ve kaliteli bir şekilde yürütülmesine, gümrük
işlemlerinin dijitalleştirilmesine ve basitleştirilmesine yönelik çalışmalar
gümrüklerde hızla sürdürülmektedir. Bu kapsamda, yapılan çalışmalara örnek
vermek gerekirse ihracata yönelik devlet yardımları artırılmış, kaçakçılıkla
mücadele kapsamında etkin denetimler gerçekleştirilmiş, dış ticarete konu
belgelerin elektronik ortamda alınması çalışmaları başlatılmış, kâğıt
ortamındaki teminat mektupları elektronik ortama taşınmıştır. 459 güvenilir
kuruma gümrük işlemlerinde birtakım kolaylık ve imtiyazlar tanıyan yetkilendirilmiş
yükümlü sertifikası verilmiştir. İhracat işlemlerine ilişkin tüm süreçlerin
elektronik ortamda yürütülmesi sağlanmış, Konteyner ve Liman Takip Sistemi bazı
limanlarda uygulamaya alınmış, Serbest Bölgeler Bilgi Sistemi, SEBİS, tüm
serbest bölgelerde uygulanmaya başlanmıştır. Varış öncesi gümrükleme projesi
hayata geçirilmiştir. Başta Yatırım Ortamını İyileştirme Koordinasyon Kurulu
olmak üzere, birçok platformda dile getirilen Gümrük Kanunu’ndaki cezaların
işlenen fiille orantılı olması gerektiği yönündeki taleplerin karşılanması,
kanunun uygulanmasında karşılaşılan tereddütlerin giderilmesi ve
ihracatçılarımızın önündeki engellerin kaldırılması yönünde çalışmalar
yürütülmüştür ve bu konuyla ilgili Milliyetçi Hareket Partisinin hassasiyeti de
vardır ve bu çalışmaları desteklemektedir. Bu kapsamda, gümrük işlemlerinin
daha etkin yürütülmesini sağlamak amacıyla Gümrük Kanunu ve Ateşli Silahlar ve
Bıçaklar ile Diğer Aletler Hakkında Kanunda Değişiklik Yapılmasına Dair Kanun
Teklifi hazırlanmıştır. 
Değerli
milletvekilleri, söz konusu kanun teklifinde Gümrük Kanunu’nda yer alan idari
para cezalarına ilişkin usul hükümleri, ceza miktarları ve pişmanlık hükümleri
yeniden değerlendirilerek uygulanacak cezalarda günümüz ekonomik koşullarına
uygun olarak fiilin ağırlığı göz önünde bulundurulmak suretiyle hakkaniyet
sağlanması amaçlanmıştır. Gümrükte eşyanın tasfiye sürecinden daha etkin
işlenmesi amacıyla tasfiye hükümlerinde düzenlemeye gidilmiştir. Teminat
uygulanmasının birçok gümrük işleminin vazgeçilmez bir unsuru olması nedeniyle
gümrük idaresince teminat alınması gereken durumlarda yüzde 20 fazla teminat
alınması uygulaması yürürlükten kaldırılarak günümüzün ekonomik koşullarında
teminatların ticaret erbabı açısından işlem maliyetlerini düşürücü bir unsur
olması hedeflenmiştir. 
Transit
rejiminde rejim hak sahibinin “asıl sorumlu” dediğimiz gümrük idaresine karşı
mali yönden sorumluluğu açıkça belirtilmiş, cezai açıdan sorumluluğunun
belirlenmesinde ise işlenen fiile dahlinin bulunup bulunmadığına dair araştırılma
ölçütü getirilmiştir. 
Mülga
Savunma Sanayii Müsteşarlığı Cumhurbaşkanlığı makamına bağlanmış olduğundan
uygulamada yaşanan tereddütlerin giderilmesini teminen ithal edilecek eşyaya
ilişkin gümrük muafiyeti uygulanacak kurumlar arasına Savunma Sanayii
Başkanlığı eklenmiştir. 
Anayasa
Mahkemesince fazla ve yersiz tahsil edilen vergilerin iadesinde faiz
ödenmeyeceğine ilişkin kuralın yükümlülükleri belli bir dönem için faiz
gelirinden mahrum kalması sonucunu doğuracak kurumsal yarar ile bireysel yarar
arasındaki dengenin bozulmasına neden olduğu gerekçesiyle Gümrük Kanunu’nda yer
alan “Yetkili idareler tarafından gümrük vergileri ile bunların ödenmelerine
bağlı olarak tahsil edilmiş gecikme faizinin veya gecikme zammının geri
verilmesinde idarece faiz ödenmez.” hükmünün iptal edilmesiyle birlikte oluşan
boşluğun giderilmesini gümrük vergileri ile bunların ödemelerine bağlı olarak
fazla tahsilatın geri verilmesi, idarece geri verilecek tutar üzerinden
hesaplanacak faizin ilgililere ödenmesi amaçlanmıştır. 
Uzlaşmanın
yükümlü ile idare arasında ihtilafın daha hızlı bir şekilde giderilmesine
yönelik bir süreç olduğundan yükümlü veya ceza muhatabına süresi içerisinde
olmak ve itirazın sonuçlanmamış olması kaydıyla itirazından vazgeçerek uzlaşma
talep etme hakkı tanınarak uzlaşmanın yaygınlaştırılması hedeflenmiştir. Ayrıca
uzlaşma sonucunda hesaplanacak gecikme zammı oranında gecikme faizinin
uygulanmasında dikkate alınacak süre daha net ifade edilmiştir. 
6136
sayılı Kanun’da yapılan düzenlemeyle, silah taşıma yetkisine sahip
personelimize diğer kolluk birimlerinde olduğu gibi görev silahlarını zati
silah olarak edinebilme ve emeklilikte harç ödemeksizin silah ruhsatı alabilme
imkânı sağlanmıştır. Bu ve bunun gibi birçok sebepten yola çıkarak söz konusu kanun
teklifimizin vatanımıza, milletimize hayırlı olmasını temenni ediyorum.
Değerli
milletvekilleri, Türk Silahlı Kuvvetlerimizin 9 Ekim 2019 saat on altı
itibarıyla başlatmış olduğu Barış Pınarı Harekâtı’yla Suriye’nin kuzeyi
terörden temizlenmiştir. Harekât, ülkemizin uluslararası hukuktan kaynaklanan
haklarını, özellikle de terörle mücadeleye yönelik kararları ve Birleşmiş
Milletler sözleşmesinin 51’inci maddesinde yer alan meşru müdafaa hakkı
çerçevesinde Suriye’nin toprak bütünlüğünü korumak suretiyle icra edilmiştir.
Fırat Kalkanı Harekâtı ve Zeytin Dalı Harekâtında olduğu gibi harekâtın
planlama ve icrasında sadece ve sadece hain teröristler ile onlara ait
barınaklar, sığınaklar, mevziler, silahlar, araç ve gereçler hedef alınmıştır.
Sivil ve masum kişilerin, harekât bölgesinde tarihî, kültürel, dinî yapılar,
altyapı tesisleri ile bölgede bulunan muhtemel dost ve müttefik ülke
unsurlarının zarar görmemesi anlamında her tür dikkat, özen ve hassasiyet
gösterilmiştir. Hudutlarımızın güvenliğini sağlamak, sınırlarımızın güneyinde
bir terör koridoru oluşturulmasını engellemek, DEAŞ, PKK, YPG ve diğer terör
unsurlarının tamamını, güvenliğimizle ilgili tehdit oluşturan tüm terör
örgütlerini ve teröristleri etkisiz hâle getirmek, yerinden edilmiş Suriyelilerin
evlerine ve topraklarına dönüşleri için uygun şartları sağlamak amacıyla
yürütülmüş olan Barış Pınarı Harekâtı’nda mücadele eden kahraman
Mehmetçiklerimize minnetlerimizi, şükranlarımızı sunuyoruz, şehitlerimize
Allah’tan rahmet diliyorum, kederli ailelerine sabır diliyorum, gazilerimize
geçmiş olsun dileklerimizi iletip bu anlamda uzun, sağlıklı ömürler diliyorum.
Barış Pınarı Harekâtı’yla PKK, YPG ve tüm terör unsurları ilga edilmiştir, imha
edilmiştir, dağıtılmıştır, silahlar alınmıştır, istismar ettiği insanlar
örgütten kurtarılmıştır -başta Kerkük, Irak- tartışmalı bölgelere sızarak yeni
etkiler üretmesi engellenmiştir. Barış Pınarı Harekâtı küresel konjonktürde de
büyük yankı ve dalgalanmalara sebep olmuştur. Küresel çetelerin ülkemiz
üzerinde yürütmüş olduğu kirli çalışmaların tamamının karşısında -başta
Liderimiz Sayın Devlet Bahçeli Beyefendi’nin uzun senelerden beri Fırat’ın
doğusunda oluşturulması gereken bir güvenlikli bölgenin, hilal şeklindeki bir
güvenlikli bölgenin uyarısıyla- birlikte yürütülmüş olan bu harekâtla aslında
küresel çetelerin tamamına kadim devletimiz gerekli meydanı da okumuştur.
Harekâtın neden olacağı olası sonuçlardan korkan ve çekinen küresel güçler
Türkiye’yle masaya oturmak zorunda kalmıştır. Her iki küresel güçle böylesine
hassas bir ortamda anlaşma yapmak bile başlı başına anlamlı, değerli ve
önemlidir. Bu açıdan, bu harekâtla ilgili farklı yorumların, Mehmetçik’imize,
bu açıdan yürütmüş oldukları mücadelede sadece Mehmetçik’imize değil tüm
güvenlik güçlerimize, bu topraklar altında yatan, canını bir çakıl parçası için
vatanı uğruna feda etmiş olan, yine bedenini silahların karşısına siper etmiş
olan, terör örgütlerinin karşısına siper etmiş olan gazilerimize yapılacak olan
olumsuz yorumların tamamı birer hakaret niteliğindedir ve bizler tarafından da
yok hükmündedir. (MHP ve AK PARTİ sıralarından alkışlar) Liderimiz Sayın Devlet
Bahçeli Beyefendi’nin dediği gibi, Fırat’ın doğusunda hilal yükselmelidir,
terörle yaşamaya da alışılmayacaktır. Hamdolsun hilal yükselmiştir, hamdolsun
ay yıldızlı al bayrak dalgalanmaktadır. (MHP ve AK PARTİ sıralarından alkışlar)
Bu vesileyle, tüm güvenlik güçlerimize, askerimize, emniyet mensuplarımıza,
korucularımıza Allah güç, kuvvet versin. 
Terörle
mücadelede, devletten maaş almadan yıllarca gönüllü olarak, PKK’nın çok yoğun
tehdidi altında olduğu hâlde devletten yana safını belirleyen, özellikle
Güneydoğu Anadolu coğrafyasında, evde sayısızca çocuğunu bırakıp giderken
helalleşen ve güvenlik korucusu olarak zor imkânlarla görevini yürüten kahramanlarımızı
da ben buradan selamlamak istiyorum. 
Burada
yürütülmüş olan mücadele, tabii ki başta Mehmetçik’imiz olmak üzere, Türk
Silahlı Kuvvetlerimiz olmak üzere, emniyet teşkilatımız, Jandarma Özel
Harekâtımız, Polis Özel Harekâtımız ve bunların yanında korucularımızla
birlikte yürütülmektedir ve yine sınır ötesine korucu kardeşlerimiz de gerekli
müdafaayı yapmak üzere sevk edilmişlerdir. Yirmi altı yıl arayla
-korucularımızla ilgili biraz detaylı bilgi de vermek istiyorum- babadan oğula
şehadeti geçen, aynı yaşta, aynı zamanda şehit olan korucularımız var ve
bununla ilgili örneği aslında hepimizin örnekleyip şunu görmemiz gerekiyor:
Bakın, terörle mücadele etmek çok zor bir şey aslında ama bir taraftan da çok
kolay. Devlet politikası olarak yaparsınız ama o mücadeleye giden herkesin
ağzından çıkan tek bir söz var: “Biz düğüne gidiyoruz. Biz Kızılelma’ya
gidiyoruz.” Elini bozkurt yapıp bu mücadeleye giderken gülümseyerek gidebilmek,
anasına kavuşmayacağını bilmek, bacısına kavuşmayacağını bilmek, babasına
kavuşmayacağını bilmek, bu anlamda geri dönüşünün olmadığını bile bile o sefere
çıkabilmek ayrıca bir yürek işi. Bu açıdan da yapılmış olan mücadelenin kıymeti
orada mücadeleyi yürüten tüm Mehmetçiklerimiz açısından ve tüm Emniyet
teşkilatımız açısından, Polis Özel Harekâtımız açısından, güvenlik
korucularımız açısından çok önemli. 
Milliyetçi
Hareket Partisi Grubu olarak korucularımızla ilgili… Korucularımızın ayrı bir
kanunu yok, sayı olarak da aslında çok yüksek bir sayı olmamasına rağmen mutlak
ve mutlak kanunla düzenlenmesi gerektiğini düşünüyoruz. Bu konuyla ilgili
olarak vermiş olduğumuz kanun teklifinde bir korucu kanunuyla haklarının
düzenlenmesi ve bu anlamda özlük hakları başta olmak üzere maaş
düzenlemelerinin yapılması gerekmektedir. Bu konuyla ilgili kanun teklifimizin
de yine Cumhur İttifakı’mızla birlikte ve tüm milletvekili arkadaşlarımızla
birlikte aynı hassasiyet içerisinde yürütüleceğine ben inanıyorum.
VELİ
AĞBABA (Malatya) – Arzu Hanım, biz destek oluruz.
ARZU
ERDEM (Devamla) – Ve bu açıdan özellikle güvenlik korucularımızla ilgili
getirmiş olduğumuz kanun teklifinin kıymetli olduğunu düşünüyoruz. 
Bakın,
çok önemli bir şey var; ülkemizi etnik unsurlar üzerinden bölmek, Türk
milletini ayrıştırmaya çalışmak isteyenlere de buradan seslenmek istiyorum. O
bölgede şu an, Türk askeri, çoğunluğu Kürt kökenli olan korucularla birlikte
aslında PKK’nın zulmüne uğramış Kürtlere yardıma yetişti, onları orada
kurtardı. Ananın askerimizin gözüne bakıp bir kurtarıcı melekle karşı karşıya
olduğunu görünce aslında etkilenmemesi mümkün değil. Bu açıdan bu süreç çok
önemli. Rabb’im Türk milletinin birlik beraberliğini daim eylesin, Rabb’im
devletimizin üniter yapısını bozmasın. Bir çakıl taşımızı bile haine teslim
etmeyeceğiz, bir çakıl taşımızı bile PKK’lıya teslim etmeyeceğiz. Her kim ki
onların arkasında da duruyorsa, her kim ki onların diliyle de konuşuyorsa onlar
da yok hükmündedir.
Ben
hepinizi saygıyla sevgiyle selamlıyorum. (MHP ve AK PARTİ sıralarından
alkışlar)
BAŞKAN
– Şahıslar adına başka söz talebi yoktur
Soru-cevap
işlemi talebi yoktur.
İkinci
bölüm üzerindeki görüşmeler tamamlanmıştır.
Şimdi
ikinci bölümde yer alan maddeler varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
Buyurun
Sayın Tanal.
IV.- AÇIKLAMALAR (Devam)
47.- İstanbul Milletvekili Mahmut Tanal’ın, ABD Devlet Başkanı Trump’ın
Türkiye’ye gönderdiği devlet ciddiyetiyle bağdaşmayan mektubunu kınadığına ve
AK PARTİ’li yetkililerin neden bu konuda cumhuriyet savcılarını göreve davet
etmediğini öğrenmek istediğine ilişkin açıklaması 
MAHMUT
TANAL (İstanbul) – Ben çok teşekkür ediyorum Değerli Başkanım.
Değerli
milletvekilleri, öncelikle Trump’ın Türkiye'ye göndermiş olduğu mektuptan
dolayı Trump’ı kınıyorum. Türkiye Cumhuriyeti devletinin Cumhurbaşkanına
hakaret etmiştir, Türkiye Cumhuriyeti devletinin organlarını, hükûmetini,
devletini aşağılamıştır. Cumhuriyet Halk Partisi olarak biz bunu şikâyet ettik,
AK PARTİ’li yetkililer neden şikâyetçi olmuyor, neden bu cumhuriyet savcılarını
göreve davet etmiyor? Bir üniversite öğrencisi Cumhurbaşkanını ağır
eleştirdiğinde, ağır bir “tweet” attığında hepiniz mahkemenin, karakolun yolunu
tutuyorsunuz ama Trump’a gelince sus pus yerinizde duruyorsunuz. Sizden rica
ediyorum: Öğrenciler nedeniyle nasıl karakollara, nasıl savcılığa şikâyet
ediyorsanız Trump’ın yapmış olduğu ahlaksızca mektup nedeniyle de sizin şikâyet
etmeniz gerekiyor, aksi takdirde siz Trump karşısında ezik bir vaziyette
durmaya devam edeceksiniz.
Teşekkür
ederim.
BAŞKAN
– Sayın Serter, buyurun.
48.- İzmir Milletvekili Bedri Serter’in, İzmir Milletvekili ve son
Başbakan Binali Yıldırım’ın İzmir ilinde yaptığı konuşmalarına ve AK PARTİ
iktidarları döneminde gençlerin neden sahiplenilmediğini öğrenmek istediğine
ilişkin açıklaması
BEDRİ
SERTER (İzmir) – Teşekkür ederim Sayın Başkanım.
İzmir
Milletvekili, son Başbakan, eski Türkiye Büyük Millet Meclisi Başkanı Binali
Yıldırım’ı burada, Genel Kurulda göremiyoruz ama kendisi burada yapmadığı
siyaseti İzmir’de üniversite üniversite gezerek yapıyor. Kendisi sadece siyaset
yapmakla kalmıyor, mensubu olduğu Adalet ve Kalkınma Partisi sanki on yedi
yıldır iktidarda değilmiş gibi, bu süreçte beyin göçünü hiç duymamış gibi
davranabilmektedir. Bugün İzmir’deki konuşmasında Silikon Vadisi’ne yaptığı
ziyaretten söz edip orada ciddi yatırım ve buluşlara imza atan Türk bilim
insanları için “Keşke o beyinler orada değil, burada olsalardı.” diyebiliyor.
Sorarlar insana: Bunca yıllık iktidarınızda bu gençleri neden sahiplenmediniz?
Soruyorum, Amerika Birleşik Devletleri’nden geri gelsin dediğiniz gençler kime
güvenecek? “Her üniversite mezunu iş bulmak zorunda değil.” diyen
Cumhurbaşkanına mı “Kamu bütün üniversite mezunlarına istihdam sağlamayabilir.”
diyen son Başbakana mı? Bundan dolayı, artık hamaset ve boş konuşmalar son
Başbakana yakışmamaktadır. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– 11’inci madde üzerinde 3 önerge vardır; önergeleri aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi'nin 11’inci
maddesinin aşağıdaki şekilde yeniden düzenlenmesini arz ve teklif ederim.
MADDE
11 - 4458 sayılı Kanun’un 234’üncü maddesinin ikinci fıkrası aşağıdaki şekilde
ve üçüncü fıkrasında yer alan "on beş” ibaresi "on” şeklinde
değiştirilmiştir.
"2.
Dahilde işleme rejimi, gümrük kontrolü altında işleme rejimi ve tam muafiyet
suretiyle geçici ithalat rejimi hükümlerine tabi eşyaya ilişkin olarak yapılan
beyan ile muayene ve denetleme veya teslimden sonra kontrol sonucunda; birinci
fıkrada belirtilen farklılıkların tespiti durumunda vergi farkının yarısı
tutarında idari para cezası verilir. Beyana aykırılık durumun, idarenin
tespitinden önce ve beyan tarihinden itibaren 15 gün içerisinde beyan sahibi
tarafından idareye bildirilmesi hâlinde herhangi bir cezai işlem uygulanmaz.”
 Mehmet
Metanet Çulhaoğlu Ayhan Erel Feridun
Bahşi
 Adana Aksaray Antalya
 Yasin
Öztürk Zeki
Hakan Sıdalı
 Denizli Mersin
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Mersin Milletvekili Zeki Hakan Sıdalı.
Buyurun.
(İYİ PARTİ sıralarından alkışlar)
ZEKİ
HAKAN SIDALI (Mersin) – Sayın Başkan, değerli milletvekilleri, ekonomimiz büyük
bir çöküntü içinde; yapılan tüm YEP’ler, yapılanmalar başarısız oluyor. Nüfus
artışının çok altında büyüyoruz. Her geçen ay işsizlik artıyor, işsizlikle
birlikte içeride satın alma gücümüz de erozyona uğruyor; insanlarımız temel
ihtiyaçlarını bile karşılayamıyor. Küçülen ekonomiyle ölçek ekonomisinden de
uzaklaşıyoruz, rekabet gücümüzü kaybediyoruz. Peki, çözüm nedir? İhracata
yönelik her imkânı kullan, inşaat ekonomisinden üretim ekonomisine geç. Peki,
sizin çözümünüz nedir? İthalatı zorlaştır aman cari işlem açığı vermeyelim ama
bunu ihracatı artırarak değil, ithalata cezalar vererek yapalım. Hep sopa.
Hâlbuki sanayici sizden havuç istiyor. Dün Sayın Durmuş Yılmaz anlattı, on sene
öncesine göre portakalı yüzde 44, mandalinayı yüzde 37, limonu yüzde 28,
greyfurtu yüzde 32 daha ucuza ihraç ediyoruz. 
Bakın,
ithalat malları ülkeye giren sadece tüketim mallarını değil ara mallar, ham
maddeler sanayicilerin üretim yapabilmesi için envaiçeşit ürünleri de kapsıyor.
Görüşmekte olduğumuz bu 11’inci madde büyük ölçüde ihracat yapmak için ithal
edilen ara mal ve ham maddelerle ilgili. Yani bu ithal mallarla sanayici üretim
yapacak ve neticesinde ihracat gelirlerine katkı sağlayacak. Bu sebeple bizim
burada çıkaracağımız kanunlar sanayicinin, üreticinin işini kolaylaştırmalı,
teşvik etmeli ve önünü açmalıdır. Üreticinin beklediği malların gümrüğe
takılması, sehven yaptığı beyan hatalarından yüksek cezalar alması bu ülkeye hiçbir
fayda sağlamaz. Sanayici hata yapmış, kendisi fark etmiş. Biz ne yapıyoruz?
Hop, gel buraya, öde cezayı. Bizim görevimiz Türk mallarının ihracattaki
rekabetçi gücünü artırmaktır. Küçük hatalara büyük cezalar keserek suyunu çeken
yerle bir ettiğiniz bütçemize can suyu pompalamak değil. Konu hakkındaki
önergemiz, ilgili kanun maddesinin daha kapsayıcı, teşvik edici ve beyan sahibi
tarafından sehven yapılabilecek bir hatayı önleyebilecek düzeltmelere sahiptir.
Hatalı işlemin idarenin farklılığı tespit etmesinden önce beyan sahibi
tarafından bildirilmesi hâlinde kendisine ceza kesilmesini doğru bulmuyoruz.
Yanlışlığı bildiren beyan sahibine on beş günlük bir tadilat süresi tanınması
ve bu hatalı beyan için herhangi bir cezai işlem uygulanmaması hataların düzeltilmesini
teşvik edecektir. Bırakın sanayici işini yapsın, çökerttiğiniz ekonomiye can
suyu olsun. Gelin, bu ceza maddesini hep beraber kaldıralım.
Sayın
milletvekilleri, dâhilde işleme rejimi, ülkeden temin edilemeyen malzemelerin
yurt dışından getirilmesine olanak sağlayarak girdi maliyetlerini azaltmak ve
ihraç mallarının rekabet gücünü artırmak amacı gütmektedir. Ancak bu rejim,
ihracatı ithalata bağımlı kılmakla birlikte yerli üreticiyi de olumsuz
etkilemek gibi birtakım sakıncaları bünyesinde barındırıyor. Ticarette zorlama
olmaz, teşvik olur. İhracatçıya yerli alternatif kullanması hâlinde teşvik
vermeli, onu ödüllendirmeliyiz. 
Dünyanın
her yerinden ülkemize karşı yaptırım tehditleri ihracat kalemlerimizi de
doğrudan hedef alıyor. İhracatçılarımızı ve sanayicilerimizi başta pelüş saçlı
olmak üzere, bu tehditlerden nasıl koruyacaksınız? Ürün satacak, ham madde
alacak alternatif pazarlar yaratacak mısınız? Yoksa bazı firmaları batmaktan
kurtarıp diğerlerini kendi kaderine mi terk edeceksiniz? Keşke Varlık Fonu’muz,
inşaatçı kurtaracağına, ihracatçı KOBİ desteklese. Ama nerede! 
Ticaret
Bakanlığı verilerine göre, Avrupa Birliği ülkelerinde dâhilde işleme rejimi
kullanımı yüzde 5 civarında seyrederken Türkiye’nin ihracatının yüzde 43’ünü
karşılamakta. İlgili mevzuatlara baktığımızda dâhilde işleme rejiminin her
sektörde uygulanabildiği görülüyor. Uygulama değiştirilerek Türkiye’de
üretilmesi mümkün olmayan ham madde ve ara malı kullanımının gerekli olduğu
sektörle sınırlandırılması yerli üretim bağlamında bir ivme sağlayacaktır.
(Mikrofon
otomatik cihaz tarafından kapatıldı) 
ZEKİ
HAKAN SIDALI (Devamla) – Bitiriyorum.
BAŞKAN
– Buyurun, toparlayın.
ZEKİ
HAKAN SIDALI (Devamla) – Türkiye’nin en çok ithalat yaptığı kalemlerin ara
mallar ve ham madde olduğu gerçeğini göz önünde bulundurursak yerli üreticinin
ve millî ekonominin zarar görmemesi adına, gerekli tedbirler alındığı takdirde
ihracata dayalı ekonomik büyümenin daha sağlıklı ilerleyeceğini göreceksiniz,
tabii o gözle bakmak isterseniz. 
Yüce
Meclisi saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Gümrük Kanun Teklifi’nin 11’inci maddesinde yer alan “on” ibaresinin “beş”
olarak değiştirilmesini arz ve teklif ederiz. 
 Müzeyyen
Şevkin Ahmet Akın Tahsin
Tarhan
 Adana Balıkesir Kocaeli
 Ahmet
Vehbi Bakırlıoğlu  Turan Aydoğan Tacettin
Bayır
 Manisa İstanbul İzmir
 Hüseyin
Yıldız Aydın Özer Deniz
Yavuzyılmaz
 Aydın Antalya Zonguldak
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan. 
BAŞKAN
– Önerge hakkında konuşmak isteyen Zonguldak Milletvekili Deniz Yavuzyılmaz. 
Buyurun
Sayın Yavuzyılmaz. (CHP sıralarından alkışlar) 
DENİZ
YAVUZYILMAZ (Zonguldak) – Sayın Başkan, teşekkür ediyorum. 
Sayın
Başkan, değerli milletvekilleri; özü ve özeti itibarıyla Gümrük Kanunu’ndaki bu
değişiklik teklifi Türkiye’nin ekonomisi açısından çok tehlikeli bir tekliftir.
Bu teklif kaçakçılığı teşvik etmektedir. Bu teklif kaçakçıları
cesaretlendirmektedir. Gümrük muhafaza görevlilerinin yerli imalatçıların
koruması gereken kalkanlarını yok etmektedir. Eşit rekabet imkânlarını ortadan
kaldırarak yerli imalatçıları iflasa sürükleyecek olan bir tekliftir. Kısacası
bu teklif, doğuracağı sonuçlar itibarıyla gayrimillî bir tekliftir. 
Şimdi,
11’inci maddeyi bu tespitlerin ışığında birlikte inceleyelim. 11’nci madde
Türkiye’yi yabancı plakalı araç cehennemine çevirecek olan maddedir. 11’inci
maddenin ikinci fıkrasında belirtilen tam muafiyet suretiyle geçici ithal rejim
hükümlerine tabi eşyadan kasıt, aynı zamanda Türkiye’deki yabancı plakalı
araçlardır.
Bu
teklifle mevcut kanunun 234’üncü maddesine göre usulsüzlüklere verilen ceza en
az yüzde 400 azaltılmaktadır. 11’inci maddeye göre, çifte pasaport sahibi olup
gerçekte Türkiye’de yerleşik olduğu hâlde yurt dışında yerleşikmiş gibi beyanda
bulunan bu kişinin hak sahibi olmadığı anlaşıldığında aracın gümrük
vergilerinin 1/2’si kadar ceza verilmesi öngörülmektedir. Eğer bu madde bu
hâliyle yasalaşırsa ülkemizdeki sıfır kilometre ve ikinci el araç piyasası
büyük bir krize girecektir. Araç sahibi olmak için kanunlara göre vergisini
ödeyen vatandaşımızsa en kibar ifadeyle mağdur edilmiş olacaktır. 
Yine
11’inci maddenin (2)’nci fıkrasında dâhilde işleme rejiminden kasıt, ihracat
yapmak üzere ithal edilen ürünlerin rejimidir. Örnek olarak, gömlek üretip
ihraç etmek için Çin’den bin metre kumaş ithal ettiğini beyan eden bir
imalatçının aslında bin değil, daha fazla, 1.300 metre kumaş getirdiği
anlaşıldığında şu anki kanuna göre fark olan 300 metrenin ithalat vergileri ve
ayrıca bu vergilerin 1,5 katı ceza alınmaktadır. Fakat 11’inci madde
kanunlaşırsa artık bunun cezası sadece, fark 300 metre kumaşın vergi farkının
yarısı kadar olacaktır. Bu durumda ithal edilen çoğu ürünün piyasadaki kâr
oranı ceza olarak ödenecek bedelden çok daha yüksek olacaktır, bir de buna
gümrüğün en iyimser yaklaşımla 100-200 kaçaktan sadece birini tespit ettiğini
eklersek 11’inci madde ve müteakip maddeler çok düşük riskle yüksek kazanç
sağlama altyapısını hazırlamış olacaktır. Bu durumda bir imalatçıyı talihsiz bir
cezadan kurtarırken onlarca imalatçının piyasaya bu şekilde ürün girmesi
nedeniyle iflas etmesinin yolu açılmış olacaktır. Daha da anlaşılmaz olan, 4458
sayılı Kanun’un 244’üncü maddesinde uzlaşma müessesesi düzenlenmiştir ve iyi
niyetli sanayicilere uzlaşma görüşmelerinde daha müsamahalı yaklaşılması imkânı
vardır. Gümrük idaresi ve şirketler arasında yapılan uzlaşma kapsamına sadece
şirketlere kesilen cezalar değil, vergi farkları da girmektedir. İşte, tam bu
noktada AK PARTİ Hükûmeti uzlaşma müessesesini de istismar etmektedir. 
Bakın,
bu istismarı Sayıştay nasıl tespit etmiş? Elimde gördüğünüz Sayıştay Raporu,
Ticaret Bakanlığı 2018 Yılı Denetleme Raporu’dur. “Bulgu 5: Gümrük Vergileri Ek
Tahakkuk ve Ceza Tutarlarının Muhasebeleştirilmemesi” yani diyor ki: “Gümrük
müdürlüklerince kesilen ek tahakkuk ve ceza tutarları ile bunlardan takibe
alınan ya da tecil edilenlerin muhasebeleştirilmediği görülmüştür.”
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
DENİZ
YAVUZYILMAZ (Devamla) – 2010 yılı Sayıştay Raporu’nda da burada aynı bulgu var.
Ne demek bu? Sayıştay raporlarından alınan rakamlara göre, 2018 yılı ek
tahakkuk ve ceza toplamı 3,2 milyar TL, tahsilatı sadece 710 milyon TL, aradaki
fark 2,49 milyar TL; bunlar tahsil edilememiş ve uzlaşma müessesesinde silinen
cezaları içermektedir. Sayıştay bas bas bağırıyor kendi üslubunca: “Uzlaşma
müessesesinde silinen cezaları denetleyemiyorum. Hangi şirketlerin cezalarının
sıfırlandığını denetleyemiyorum.” diyor. Dolayısıyla usulsüzlüklerin AK PARTİ
bürokratları tarafından sistematik bir şekilde yapıldığı anlaşılmakta ve
komisyonculuk yapıldığı iddiaları bulunmaktadır. 
(Mikrofon
otomatik cihaz tarafından kapatıldı) 
DENİZ
YAVUZYILMAZ (Devamla) – Toparlayabilir miyim Sayın Başkan?
BAŞKAN
– Sesiniz iyi, devam edin. 
DENİZ
YAVUZYILMAZ (Devamla) – Teşekkür ediyorum.
Bir
diğer nokta da aynı zamanda yapılmak istenen kanun değişikliği teklifiyle bu
liyakatsiz ve kullanılan kavramlarının anlamlarının nereye gideceği dahi hesap
edilmeden hazırlanmış bu kanun teklifi de, nasıl narkotik polislerinin
sözleşmeli kadroyla görev yapmalarına müsaade edemeyeceksek aynı şekilde gümrük
muhafaza memurlarının da sözleşmeli olarak görev yapmaması gerektiğini ifade
etmediği için büyük bir eksiklik içermektedir.
Saygılarımı
sunuyorum. (CHP sıralarından alkışlar) 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, söz verir misiniz. 
BAŞKAN
– Buyurun Sayın Başkan.
IV.- AÇIKLAMALAR (Devam)
49.- Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Başkanı Mustafa Elitaş’ın, Zonguldak Milletvekili Deniz
Yavuzyılmaz’ın 104 sıra sayılı Kanun Teklifi’nin 11’inci maddesiyle ilgili
önerge üzerinde yaptığı konuşmasında Komisyonu itham altında bıraktığına
ilişkin açıklaması 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, değerli milletvekili konuşmasında AK PARTİ
Grubunu itham ederken aslında Komisyonumuzu büyük bir itham altında
bırakmaktadır. Sanki bu metin yolsuzluğa ve yolsuzluk yapmak isteyenlere büyük
bir imkân verecek gibi ifade edilmektedir. 
Bakın,
daha önce 234’üncü maddenin (3)’üncü fıkrasında pişmanlık münasebetiyle
farklılıklar beyan edildiği takdirde yüzde 15 alınması gereken oran bizim
metnimizde yüzde 10 olarak değiştirilmiştir. Sizin önergenizde bu yüzde 10’luk
oran yüzde 5’e düşürülmektedir. Komisyonda değerli milletvekili arkadaşlarımız,
bunun yüzde 10 mu, yüzde 5 mi olması konusunda kanaat beyan etmişler, en son
yüzde 10 şeklinde, Komisyonumuzun üyelerinin büyük bir çoğunluğuyla bu ortaya
çıkmıştır. 
Bakın,
Değerli Milletvekilim, 234’üncü maddede bu konuların neler olduğu beyan
edilmiş. 
(Mikrofon
otomatik cihaz tarafından kapatıldı) 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – 234’üncü maddede herhangi bir eksiklik, yanlışlık denetleme
anında ortaya çıktığı takdirde bunun nasıl cezalandırılacağı (2)’nci, (3)’üncü
fıkralarda belirlenmiş. Eğer bu yapılan işlemler, farklılık varsa, miktar
cinsinden farklılıklar varsa 238’inci madde hükmüne tabi olarak
cezalandırılması gerekir. Siz kanunu sadece 234’ten değerlendirerek ve
verdiğiniz önergenin de hilafına bir konuşma yaparak aslında bütün
Komisyonumuzu töhmet altında bırakmaktasınız. 238’inci maddeye baktığınızda,
bunların, yapılan bir yanlışlığın, kötü niyetli bir yanlışlık varsa onun da
nasıl cezalandırılacağı anlatılmaktadır. Lütfen, Kanun’un 238’inci maddesine
bakarsanız değerlendirmiş olursunuz.
Teşekkür
ediyorum.
BAŞKAN
– Çok teşekkür ederim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
- Şimdi önergeyi oylarınıza sunuyorum…
DENİZ
YAVUZYILMAZ (Zonguldak) – Başkanım… Başkanım…
BAŞKAN
- Kabul edenler… Kabul etmeyenler… Önerge kabul edilmemiştir.
Birleşime
beş dakika ara veriyorum.
Kapanma Saati: 18.38
ÜÇÜNCÜ OTURUM
Açılma Saati: 18.54
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Nurhayat ALTACA
KAYIŞOĞLU (Bursa)
-----0-----
BAŞKAN
– Türkiye Büyük Millet Meclisinin 10’uncu Birleşiminin Üçüncü Oturumunu
açıyorum. 
104
sıra sayılı Kanun Teklifi’nin görüşmelerine devam ediyoruz.
Komisyon
yerinde.
11’inci
madde üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 104 sıra sayılı Kanun Teklifi’nin 11’inci maddesiyle 4458 sayılı Kanun’un
234’üncü maddesinin ikinci fıkrasında yapılan değişiklik maddesinde yer alan
“verilir” ibaresinin “uygulanır” şeklinde değiştirilmesini arz ve teklif ederiz.
 Lütfi
Kaşıkçı Metin Nurullah Sazak Muharrem
Varlı
 Hatay Eskişehir Adana
 Yaşar
Karadağ Hasan Kalyoncu  Ali
Muhittin Taşdoğan
 Iğdır İzmir Gaziantep
BAŞKAN
– Sayın Yavuzyılmaz…
IV.- AÇIKLAMALAR (Devam)
50.- Zonguldak Milletvekili Deniz Yavuzyılmaz’ın, 104 sıra sayılı Kanun
Teklifi’nin 11’inci maddesinin birinci fıkrasında ifade edilen ceza indirimi
ile ikinci fıkrasında belirtilen ceza indirimi arasındaki dengesizliğe vurgu
yaptığına ilişkin açıklaması
DENİZ
YAVUZYILMAZ (Zonguldak) – Sayın Başkan, biraz önce görüştüğümüz 11’inci
maddenin birinci fıkrasında ifade edilen ceza indirimi ve ikinci fıkrada
belirtilen ceza indirimleri arasındaki dengesizlik hususuna ben özellikle vurgu
yaptım. Madde kendi içinde hem ceza vermeli hem de caydırıcılığın bir dengesini
oluşturmalıdır. Maddenin her fıkrası eğer aynı şeyi söyleyecekse bir maddede
zaten birden çok fıkra olmazdı. 
Aynı
zamanda, madde 238’le ilgili bir cezanın yine bu maddeye dayanarak verileceğini
söylediniz ama 2013 yılı öncesi gümrüklenmiş bedelin 2 katı olan para cezasını
11/4/2013 tarihinde yapılan değişiklikle zaten siz gümrük vergileri tutarının
dörtte 1’ine indirmiştiniz, zaten onu kuşa çevirmiştiniz. Dolayısıyla ben bunu
ifade etmedim. Bunu hatırlattığınız için teşekkür ediyorum. 
Aynı
zamanda yaklaşımınızı da çok popülist bulduğumu da ifade etmek istiyorum.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– Komisyon önergeye katılıyor mu Sayın Başkan?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak isteyen Gaziantep Milletvekili Ali Muhittin
Taşdoğan.
Buyurun
Sayın Taşdoğan.
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; Türkiye
İhracatçılar Meclisi tarafından açıklanan verilere göre seçim bölgem
Gaziantep’te 2019 yılı Ağustos ayında geçen yılın ağustos ayına göre yüzde 7,7
oranında artışla 554 milyon 148 bin dolar ihracat yapılmıştır. Rakamları
değerlendirdiğimizde Türkiye’nin ağustos ayı ihracatı yüzde 1,7 artarken
Gaziantep ihracatı yüzde 7,7 artışla ülke ortalamasının 4,5 katı olmuştur. Bu
yılın ilk sekiz ayında yaptığımız ihracat rakamları ile geçen yılın ilk sekiz
ayında yapılan ihracat rakamlarını birbirine oranladığımızda Türkiye ihracatı
yüzde 2,9 artarken Gaziantep’imizin ihracatının yüzde 9’la ülke ortalamasının 3
katını geçtiğini memnuniyetle belirtmek isterim. İhracat yaparak ülkemize ve
Gaziantep ekonomisine katkı sağlayan müteşebbislerimize, Gaziantep sanayisinin
bu güzide işletmelerinin sahiplerine ve ihracatçılarına ne kadar teşekkür etsek
azdır. 
2019
yılının Ağustos ayındaki verilere baktığımızda ülkemizde en fazla ihracat yapan
ilk 10 il arasında Gaziantep’in 6’ncı sırada olduğunu görmekteyiz. Gaziantep’in
sanayi ve üretimdeki ihracat potansiyelinin yüksekliği memnuniyet vericidir.
Gaziantep’in ihraç ettiği ürünler halı, tarımsal sanayi ve hububat ürünleri,
tekstil ve ham maddeleri, kimyevi maddeler ve mamulleri; mobilya, kâğıt ve
orman ürünleri, deri ve deri mamulleri; çelik, hazır giyim ve konfeksiyon, yaş
meyve ve sebze mamulleri, makine ve makine aksamlarından oluşmaktadır.
Gaziantep’ten en fazla ihracat yaptığımız ülkeler ise Irak, Suriye, Suudi
Arabistan, Birleşik Krallık, İran, Libya başta olmak üzere özellikle komşu
ülkeler ve yakın ülkelerdir. Dolayısıyla bölgemizde oluşturacağımız huzur,
güvenlik ve istikrar ortamının aynı zamanda komşu ülkelerle yapacağımız
ticarete katkısı çok daha büyük olacaktır. Bu nedenle terörle mücadeleyi ve
bölgenin istikrara kavuşmasını en çok da Gaziantep arzu etmektedir. Tüm bu
sebeplerden dolayı Gaziantep sanayisi ve ihracatçıları için gümrük iş ve
işlemleri önemli bir konudur.
Sayın
milletvekilleri, Avrupa Birliğinin yeni gümrük kanunu Birlik Gümrük Kodu 1
Mayıs 2016 tarihi itibarıyla AB’de yürürlüğe girmiştir. Birlik Gümrük Kodu’yla
gümrük işlemlerinin standartlaştırılması, basitleştirilmesi ve
kolaylaştırılması, tüm gümrük işlem ve süreçlerinin tamamen elektronik ortamda
yürütülmesinin sağlanması, tüm üye ülkelerin elektronik sistemlerinin
uyumlaştırılması, güvenilir firmalara -yetkilendirilmiş yükümlü statüdeki
firmalar deniyor- önemli kolaylıklar getirilmesi ve teminata konu gümrük
işlemlerinin genişletilmesi amaçlanmaktadır. 
Sanayicinin
ve ihracatçılarımızın isteği, ülkelere yaptığı mevcut ihracatımızı daha da
artırmasını sağlayacak yasal düzenlemelerdir. Gümrük işlemlerinin daha sade ve
hızlı olmasını düzenleyecek olan bu değişiklik sayesinde, sanayicilerimizin
gümrük iş ve işlemlerinde karşılaştığı birçok sorunun bertaraf edileceğini
düşünmekteyiz. Yeni gümrük kanunuyla getirilecek yeni basitleştirmenin,
özellikle ticaret erbabı için maliyetleri azaltacağı ve gümrük işlemlerinin
daha öngörülebilir olmasını sağlayacağını düşünmekteyiz. Özellikle bilgi
teknolojilerine dayanan gümrük işlemleri ve kontrollerinin hızlandırılacağı ve
uluslararası ticari faaliyetleri artırarak küresel olarak komşu ve diğer
ülkelerle entegrasyonu geliştireceği de unutulmamalıdır.
Değerli
milletvekilleri, gümrük idarelerinin, denetim fonksiyonundan ziyade gözetim
fonksiyonunu ön plana çıkaran bir anlayışa sahip olduğu, değerlendirdiğimiz
kanun değişikliğinin uluslararası ticaretin akışında gümrük idarelerinin
eşyanın mutat akışını durdurmadan gerekli denetimleri yaptığı gümrük işlemleri
dolayısıyla ortaya çıkabilecek öngörülemeyen risklerin ve envanter
maliyetlerinin asgariye indirildiği bir yaklaşıma sahip olduğu aşikârdır.
Birlik Gümrük Kodu’yla uyumlu olarak yeni gümrük kanunuyla getirilecek yeni
uygulamaların ve basitleştirmelerin temel itibarıyla yetkilendirilmiş yükümlü
statü sahibi firmalar için getirileceği anlaşılmaktadır. 
Yapılacak
olan kanun değişikliği teklifinin, memleketimize ve ihracatçılarımıza hayırlı
olmasını diler, Gaziantep gibi gazi olan Gazi Meclisimizi saygıyla selamlarım.
(MHP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
11’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
Bülbül sizin bir talebiniz var, buyurun.
IV.- AÇIKLAMALAR (Devam)
51.- Sakarya Milletvekili Muhammed Levent Bülbül’ün, Avrupa
Parlamentosunun Türkiye’yi yürüttüğü Barış Pınarı Operasyonu’yla uluslararası
hukuku ihlal ettiği, bölgede istikrar ve güveni zedelediği, sivillerin
yerlerinden olmasına yol açtığı, IŞİD’in yeniden doğuşuna katkı sağlayabileceği
gerekçeleriyle kınadığına dair kararına ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; bugün Avrupa
Parlamentosu Türkiye’yi Suriye’nin kuzeydoğusunda gerçekleştirmiş olduğu
operasyon nedeniyle, Barış Pınarı Operasyonu nedeniyle şiddetle kınadığına dair
bir karar almıştır. Ben bu kararla alakalı olarak söz almış bulunuyorum. 
Avrupa
Parlamentosu, Türkiye’yi uluslararası hukuku ihlal ettiği, bölgede istikrar ve
güveni zedelediği, sivillerin yerlerinden olmasına yol açtığı, IŞİD’in yeniden
doğuşuna katkı sağlayabileceği gerekçeleriyle derhâl harekâtın durdurulmasını
Türkiye’den talep etmiş ve Türkiye’yi şiddetle kınamıştır. Avrupa Parlamentosu
ilk defa aday statüsünde bir ülkeye karşı ekonomik ve siyasi yaptırım da talep
etmiştir. Burada, hedefli birtakım yaptırımlar talep edip ayrıca Türkiye’deki
bir kısım yöneticilere, devlet adamlarına karşı da aynı şekilde birtakım
yaptırımlar düzenlenmesine ve hatta Gümrük Birliği Anlaşması’nın askıya
alınmasına yönelik de birtakım tavsiye niteliğinde kararlar verdiği
görülmektedir. 
Avrupa
Parlamentosunun çifte standartlı, ikircikli ve haksız kararlarına yenisinin
eklendiğini görüyoruz. Bu noktada, Avrupa Parlamentosunun kararını, Dışişleri
Bakanlığımızın da isabetli bir şekilde ifade ettiği üzere, bizler de kınıyoruz.
Bu bakış açısı Türkiye’de Müslüman Türk milletine Avrupalının özellikle şark
politikası çerçevesinde ortaya koyduğu ve yüz yıllardan beri ne yazık ki
değişmeyen bir bakış açısının parçasıdır. Bu konuda çok pembe tablolar
çizmemize gerek yok. Gerçeği görelim, ona göre kendimiz buna dair tedbirler
üretelim. 
Bu
konuda kısaca bir alıntı yapmak istiyorum, bir hatıradan bahsetmek istiyorum.
Mithat Cemal Kuntay “Mehmet Akif” adlı eserinde bir hatırasından bahseder
Mehmet Akif’in. Kuntay, Tevfik Fikret’in meşhur “Halûk’un Amentüsü” şiirindeki
“Milletim nevi beşerdir, vatanım ruyizemin” mısrasında Akif’in çok
sinirlendiğini yazar. Bir gün bu mısrayı hatırlattığında Akif “Sen de bu yalana
inanıyor musun?” dedikten sonra şunları söyler: “Avrupa’nın nevi beşerine,
ruyizeminine Türkler ile Müslümanlar dâhildir sanıyor musun? Biz umumi harpte 3
kişi Berlin’e gittiğimiz zaman Alman Hükûmeti bize ne dedi bilir misin?
‘Türklerle ittifak ettik diye Reichstag’ta Katolik mebuslar bağırıyorlar:
Müslümanlar ve Türkler gibi vahşilerle medeni Alman milleti nasıl birleşir?’
Makaleler yazınız da Türklerin ve Müslümanların da insan olduklarını bu
adamlara karşı ispat edelim." dedi. Mithat Cemal hayretini “Acayip” diye
ifade edince…
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Sakarya) – Bitiriyorum efendim.
BAŞKAN
– Buyurun.
MUHAMMED
LEVENT BÜLBÜL (Sakarya) – …Akif “Bundan daha acayibi var." der ve 1. Dünya
Harbi sırasında Viyana’da olduğunu, bir gece çanların çalmaya başladığını,
otelin penceresinden bakınca caddede her elde bir mum, herkesin haykırdığını,
kendi kendine “Müttefiklerimiz galiba cephede yeni bir zafer kazandılar."
diye düşünerek sokağa fırladığını ve bir dükkâncıya “Bir zafer haberi mi var?”
diye sorduğunu anlatır. Adam Akif’e şu cevabı verir: “Zafer de söz mü,
İngilizler Müslümanlardan Kudüs'ü aldılar. İngiliz ordusu Allenby’nin
kumandasında Kudüs’e girdi, mukaddes şehir aydan kurtarıldı, haça
kavuştu." der. 
Mehmet
Akif’in hatıralarında yer alan bu örneklerle birlikte cumhuriyet tarihimiz
boyunca karşılaştığımız muameleler ve Batı’nın bu ikiyüzlü tavırlarına bu
yaşadığımız son hadise de yenisini eklemiş olmaktadır. Bu noktada Türkiye'nin
yapacağı şey…
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Sakarya) – Bitiyor efendim. 
BAŞKAN
– Buyurun. 
MUHAMMED
LEVENT BÜLBÜL (Sakarya) – Bu noktada bizim yapacağımız şey birilerine karşı
düşmanca hislerle nesillerimizi yetiştirmek değil ama tarihimizde yaşadığımız
bu gerçekleri unutmadan, büyük bir şuur içerisinde, geleceğe çok daha güçlü,
kuvvetli, kudretli ve öz güven sahibi nesilleri Atatürk’ün veciz şekilde ifade
ettiği gibi “Türk övün, çalış ve güven.” dediği gibi yetiştirmektir diyor,
saygılar sunuyorum. (MHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu…
52.- Çankırı Milletvekili Muhammet Emin Akbaşoğlu’nun, Avrupa Birliğinin
yeni dünyada kendine yer bulmak istediğine ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Değerli Başkanım.
Değerli
Grup Başkan Vekilimizin ortaya koyduğu hususlar çerçevesinde, ben de aynı
şekilde Avrupa Parlamentosunun almış olduğu bu kararı kınıyorum ve keenlemyekûn
olarak tarihe geçeceğini de ifade etmek istiyorum. Bu konuda Avrupa Birliği
yeni bir dünyanın kurulduğunu görüyor, kendisi de bu dünyada kendine bir yer
bulmak istiyor ancak Avrupa İnsan Hakları Sözleşmesi’ne, Birleşmiş Milletler İnsan
Hakları Evrensel Bildirgesi’ne ve uluslararası hukuka aykırı bir tutum ve
davranış içerisinde hareket ediyor. Aslında bir asır önce merhum Akif en güzel
cevabı vermiş:
“Tükürün
ehlisalib'in o hayasız yüzüne!
Tükürün
onların asla güvenilmez sözüne!
Medeniyet
denilen maskara mahluku görün,
Tükürün
maskeli vicdanına asrın, tükürün!”
Teşekkür
ederim. (AK PARTİ ve MHP sıralarından alkışlar) 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– 12’nci madde üzerinde 2 önerge vardır, önergeleri aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 12’nci
maddesinin 6’ncı fıkrasının aşağıdaki şekilde değiştirilmesini arz ve teklif
ederiz. 
“6.
Birinci ve ikinci fıkrada belirtilen aykırılıkların gümrük idaresi tarafından
tespit edilmesinden önce beyan sahibi tarafından bildirilmesi durumunda ilk 15
gün içinde beyan edilmesi halinde ceza uygulanmaz, 15 günden sonra bildirilmesi
durumunda bu fıkralara göre hesaplanan cezalar yüzde 10 oranında uygulanır.”
 Mehmet
Metanet Çulhaoğlu  Feridun Bahşi Yasin
Öztürk
 Adana Antalya Denizli
 Ayhan
Erel  Bedri
Yaşar
 Aksaray  Samsun
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak isteyen Samsun Milletvekili Bedri Yaşar.
Buyurun
Bedri Bey. (İYİ PARTİ sıralarından alkışlar) 
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum. 
Ben
de grubum adına Avrupa Parlamentosunun almış olduğu bu kararları şiddetle,
nefretle kınıyorum; inşallah Parlamento olarak hep bir araya gelir, hep beraber
de kınarız. Sözlerime böylece başlıyorum. 
Sayın
Başkanım, Gümrük Kanununda Değişiklik Yapılmasına Dair Kanun Teklifi’nin 12’nci
maddesi üzerinde söz almış bulunuyorum. Bu vesileyle de yüce heyetinizi
saygıyla selamlıyorum. 
Kanun
teklifinin 12’nci maddesi genel olarak idari para cezaları konusunda
düzenlemeleri öngörmektedir. Önergemizde, idarenin tespitinden önce beyan
sahibi tarafından iyi niyet çerçevesinde yapılacak düzeltmelerde beyan sahibine
on beş günlük bir süre tanınması öngörülmektedir. Böylece bu süre içerisinde
yapılan düzeltmelerle ilgili cezai işlem uygulanmayarak kişiye sehven yapılan
hataların düzeltilmesi için bir imkân sağlanmış olacaktır. 
Gümrük
işlemlerinde ortaya çıkan aksaklıkların ve eksikliklerin giderilmesi,
kaçakçılığın önlenmesi, iç ve dış ticaretimizin geliştirilmesi açısından çok
büyük önem arz etmektedir. Bunun yanında, ayrıca, gümrüklerin hızı çok büyük
önem taşımaktadır. Özellikle yaz aylarında gümrüklerin önünde oluşan yığılmalar
bu devirde çok da hoş görüntüler oluşturmuyor. Ümit ederiz ki bunlarla ilgili
de gerekli tedbirler alınır, gümrükteki bu yığılmalar da önlenir.
Değerli
milletvekilleri, ülkemizin içine düştüğü bu ekonomik kriz ortamında yapılan bu
küçük değişiklikler kesinlikle yeterli değildir. Hükûmetin ekonomiye dönüp
küçük ve orta boy işletmelere yönelik uygulanan politikaları yeniden gözden
geçirmesi gerekmektedir. Aksi hâlde, yaşanan bu krizler nedeniyle ülkemizde
ticaret yapacak kurum ve kuruluş kalmayacağı gibi, vergi ödeyecek vergi
mükellefleri de kalmayacaktır. 
Yaşanan
krizler yüzünden ülkemizde ticaret her geçen gün biraz daha zorlaşmaktadır.
Ekonomik alanda ortaya çıkan daralma, işletmecilerimiz başta olmak üzere bütün
üreticilerimizi olumsuz yönde etkilemektedir. Türkiye’de hemen hemen her alanda
güven kaybı yaşanmaktadır. İç talepte ciddi daralmalar meydana gelmiştir.
Üretim azalmış, işsizlik artmıştır. Genç nüfustaki işsizlik oranı TÜİK
verilerine göre yüzde 7,1’e yükselmiştir. 
Ülkemizde
bugün birçok işletmede yaşanan krizler nedeniyle borçlar ödenemez hâle
gelmiştir. Birçok şirket borçlarından dolayı batmakta, konkordatoya gitmekte,
seri iflaslar yaşanmaktadır. 2018 yılında 12.564 şirket kapanmıştır. Kapanan bu
şirketler nedeniyle binlerce kişi işsiz kalmıştır. Yine, Türkiye Bankalar
Birliği verilerine göre 2018 yılında toplam 938.198 senet protesto olurken
588.297 çek karşılıksız çıkmıştır.
Değerli
milletvekilleri, yine, 2018 yılında 902.918 kişi kredi borcunu ödeyemezken,
806.709 kişi de kredi kartı borcunu ödeyememiştir. Toplamda 1 milyon 388 bin
673 kişi kredi ve kredi kartı borcunu ödeyemez duruma düşmüştür. Hükûmetimizin…

Bu
Parlamentoda çıkardığımız yasalar daha çok büyük firmaların sorunlarını çözmeye
yönelik, bankalarla ilgili çıkardığımız yasa da onların borçlarını
yapılandırmaya yönelik. Eğer biz küçük ve orta boy işletmelerin sorunlarını
çözmeye yönelik formüller üretemezsek bu problemlerin altından kalkmamız mümkün
görünmüyor. Aynı şekilde, geçmiş dönemde yapılan vergi, SSK, KDV borçlarının
yapılandırılması ciddi oranda şu an ödenemez duruma düşmüştür. Yıl sonu
geliyor. Vergi Kanunu’nun da geldiğini biliyorum, burada da yeniden bir yapılandırmaya
ihtiyaç vardır. Mevcut faizlerle borçları yapılandırmanız bir anlam ifade
etmiyor. Borcun anası ödenemezken faiziyle beraber yapılan taksitlendirmelerle
bunların ödenmesi de mümkün olmamaktadır. Bir keze mahsus, sadece borçların
anasının ödenmesine yönelik yapılanmaya, özellikle küçük ve orta boy işletmeler
açısından çok ciddi oranda ve tez zamanda ihtiyaç vardır.
Yine
e-haciz yöntemiyle de bir sürü mükellefin hesapları bloke edilmiş vaziyettedir.
Eğer biz bu problemlere çözüm üretemezsek, bırakın vergilerin ödenmesini,
gelecekte ülkemizi çok daha ciddi problemlerin beklediğini buradan bir kez daha
hatırlatmak isteriz.
(Mikrofon
otomatik cihaz tarafından kapatıldı) 
BEDRİ
YAŞAR (Devamla) – Toparlıyorum Başkanım.
Yine
aynı şekilde, özellikle bu Parlamentoda farklı konularda habire didişip
duruyoruz. 
Arkadaşlar,
ben şahsen şunu söylüyorum: Tunç Soyer’in söylediklerine katılmadığımız gibi,
aynı dönemde Rauf Denktaş’a yapılanlara da katılmadığımızı, aynı şekilde
Sirkeci Garı’nın ihalesinin de vicdanlarda yerini bulmadığını buradan
hatırlatmak istiyorum. Bizler yanlışa yanlış demediğimiz sürece bu işlerin
altından kalkamayız. Yanlışa yanlış deme erdemini herkesin göstereceğine
inanıyor, yüce heyetinizi saygıyla selamlıyorum. (İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 12’nci
maddesinin a) bendinde bulunan “gümrüklenmiş değerinin dört katı” ifadesinin
“gümrük vergilerinin iki katı”, c) bendinde bulunan “gümrüklenmiş değerin iki
katı” ifadesinin “gümrük vergileri tutarı kadar” şekilde değiştirilmesini arz
ve teklif ederiz.
 Müzeyyen
Şevkin  Ahmet Akın  Tahsin
Tarhan
 Adana
 Balıkesir  Kocaeli
 Ahmet
Vehbi Bakırlıoğlu  Turan Aydoğan Tacettin
Bayır
 Manisa İstanbul
 İzmir
 Hüseyin
Yıldız  Aydın Özer Necati
Tığlı
 Aydın
 Antalya  Giresun
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Giresun Milletvekili Necati Tığlı.
Buyurun
Sayın Tığlı. (CHP sıralarından alkışlar) 
NECATİ
TIĞLI (Giresun) – Sayın Başkan, değerli milletvekilleri; Gümrük Kanununda
Değişiklik Yapılmasına Dair Kanun Teklifi’nin 12’nci maddesi üzerine söz almış
bulunmaktayım. Hepinizi saygı ve sevgiyle selamlıyorum.
Bu
madde, Gümrük Kanunu’nun 235’inci maddesi yani ithalatı yasak olan eşyaların
yurdumuza girerken tespit edilmesi hâlinde uygulanacak para cezalarını
düzenliyor. İthal ürünler için getirilen bu düzenlemeyle kaçakçılığın önüne
geçilmek istense de küçük ihtiyaçları için yurt dışından alışveriş yapan birçok
vatandaşımızı olumsuz yönde etkileyecektir. Hepiniz hatırlarsınız, geçtiğimiz
dönem yapılan bazı düzenlemelerde kanun yapılmamış âdeta yurt dışından
alışveriş yapan vatandaşın cebindeki son paranın nasıl alınacağı tasarlanmıştı.
Cep telefonu getirme süresinin üç yıla çıkması, yurt dışı kargosunda vergi
muafiyetinin kaldırılması ve ÖTV getirilmesi gibi düzenlemelerin tamamı
vatandaşın aleyhine olan düzenlemelerdir. Artık yurt dışından 1 euroya da 22
euroya da aldığımız her bir ürün için vergi veriyoruz. Hatırlarsınız önceden 22
euronun altındaki ürünler için vergi yoktu. Adı geçen gümrük vergisi oranları
Avrupa Birliği ülkelerinden gelen ürünler için yüzde 18, diğer ülkelerden gelen
ürünler için yüzde 20’dir. Gerek görüldüğü şartlarda bu vergi kalemlerinin
artırılarak ve adına da ÖTV denilerek fatura edilmesi mümkün olacaktır. Durum
böyle olunca, yurt dışından alışveriş yapanlar yüksek vergi vermemek için
alışveriş yaptıkları firmalardan aldıkları ürünün değerinin düşük
gösterilmesini talep edebiliyorlar. Burada vatandaşa kızmak yerine, verginin de
vergisini almaya çalışan sistemin yenilenmesi gerektiğini unutmamak gerekir. 
Saygıdeğer
milletvekilleri, konuyla ilgili sizlere kısa bir örnek vermek istiyorum. Mesela
50 euroluk bir eşya kargo paketi üzerinde 10 euro gösterilirse Hazine ve Maliye
Bakanlığı vergiden kaynaklı bir gelir kaybına uğramış gibi görünse de
düzenlenen bu 12’nci maddede ceza sistemiyle birlikte hem aradaki gümrük
vergisinin farkını alıyor hem de ürünün gümrüklendirilmiş değeri üzerinden 4
kat ceza kesiyor. Yani her hâlükârda Hazine ve Maliye Bakanlığı vergi payını ve
ceza miktarını kasasına koyarken posta ve kargo yoluyla yurt dışından günlük
ihtiyaçları için küçük alışverişler yapan birçok kişi gümrük kaçakçısı konumuna
düşüyor. İktidar tarafından yapılan bu düzenlemenin amacı, acaba günlük
ihtiyaçları için küçük alışverişler yapan yurttaşlarımızın ithal ürünlere olan
ilgisini ve talebini kısmak ya da azaltmak mıdır yoksa vatandaştan ne kadar
vergi koparırsam kârdır diyerek yapılmış düzenlemeler midir, onu yurttaşlarımın
takdirine sunuyorum.
Konuştuğumuz
bu 12’nci madde ithal edilen ürünler üzerine olunca hâliyle insanın aklına hemen
ithal edilen tarım ürünleri geliyor. Evet, bildiğimiz saman; siz saman ithal
ettiniz ama Tarım ve Orman Bakanı çıktı “Samanı ihtiyaçtan ithal etmedik.”
dedi. Peki, ne için ettiniz? Siz büyükbaş hayvan ithal ettiniz, hepsi hasta
çıktı; ölenleri denize attınız, sağ kalanları mezbahada kuşbaşı oldu. Siz önce
Avrupa’dan çöp ithal ettiniz, sonra çıkıp “Market poşetleri zararlı.” deyip
çevreciyiz şovu yaptınız. Siz petrol ithal ettikçe hem benzine hem mazota zam
üstüne zam yaptınız. Seçim öncesi “Doğal gaz yatakları bulduk.” dediniz ama
doğal gazı yine ithal ettiniz ve siz doğal gaz ithal ettikçe zam yaptınız, zam
yaptıkça da vatandaşı tezek yakma noktasına getirdiniz. 
İki
şey daha eklemek istiyorum. Tarımda kendi kendine yeten ülkemiz AKP iktidarıyla
birlikte Rusya’dan buğday, mısır, pirinç; Kanada’dan mercimek; Meksika’dan kuru
fasulye ve nohut; Almanya’dan incir; İran’dan üzüm; Suriye’den zeytinyağı ithal
etti. Üretim olmayınca ithal edersin, ithal edersen muhtaç olursun, muhtaç
olursan elin adamı gelir, bir gün sana yaptırım uygulamaya kalkar, Türkiye
Cumhuriyeti tarihinin en adi mektubunu yollar, sen de sesini çıkaramazsın. (CHP
sıralarından alkışlar) 
Güçlü
ekonomi, güçlü tarım, güçlü dış ilişkiler için çözüm üretemeyenler kaos üretir,
mutsuzluk üretir, çatışma üretirler. Ülkede üretim olmayınca tüm vergisinin
ithal edilen bu ürünlere harcandığını gören vatandaşımız, cebindeki son
meteliğe de göz dikilirse hâliyle çileden çıkar. Gelin, siz siz olun
vatandaşımızı çileden çıkarmayın. Saray ahalisi için yapılan zamları görmezden
gelmeyin ve artık “Dur!” deyin. Buraya 82 milyonun menfaatini korumaya
geldiğimiz için bunu hiçbir zaman aklımızdan çıkarmayalım diyorum. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Şimdi, önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
12’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
DURSUN
MÜSAVAT DERVİŞOĞLU (İzmir) – Sayın Başkan…
BAŞKAN
– Sayın Dervişoğlu…
IV.- AÇIKLAMALAR (Devam)
53.- İzmir Milletvekili Dursun Müsavat Dervişoğlu’nun, Avrupa
Parlamentosunun Türkiye’nin Suriye’nin kuzeydoğusuna yönelik yürüttüğü askerî
operasyonla ilgili kararını İYİ PARTİ olarak kınadıklarına ve TBMM’de grubu
bulunan siyasi partilerin ortak bir metinle Avrupa Parlamentosunu kınama kararı
almasını tavsiye ettiğine ilişkin açıklaması
DURSUN
MÜSAVAT DERVİŞOĞLU (İzmir) – Teşekkür ederim Sayın Başkanım. 
Genel
Kurulu saygılarımla selamlıyorum. 
Avrupa
Parlamentosunun Türkiye’nin Suriye’nin kuzeydoğusuna yönelik askerî
operasyonunu kınayan kararını İYİ PARTİ olarak biz de şiddetle kınıyoruz.
Gümrük birliğinin askıya alınması başta olmak üzere, birçok yaptırım talebini
de beraberinde getiren bu kararın kabul edilebilecek bir yanı yoktur. Ayrıca,
Avrupa Parlamentosu Türkiye’yle ilgili ilk kez karar almıyor, yaşadığımız
coğrafyayla ilgili ne zaman olağan dışı bir gelişme söz konusu olsa benzer
müdahalelerde bulunup karşı cephede saf tutmayı alışkanlık hâline
getirmişlerdir. Onlara göre insan hakları sadece kendileri içindir, onların
insan hakları anlayışı içinde Türk’ün hak ve hukukunun korunması yoktur.
Birleşmiş Milletler Şartı’nın 51’inci maddesi kapsamında, sınır güvenliğini
korumak ve kendi güvenliğini sağlamak amacıyla tamamen meşru ve hukuki bir
hakkı kullanan Türkiye Cumhuriyeti’ne karşı takınılan bu tavrı bir kere daha
İYİ PARTİ olarak kınıyoruz. Milliyetçi Hareket Partisi kınadı, Adalet ve
Kalkınma Partisi kınadı. 
Türkiye
Büyük Millet Meclisinde grubu bulunan bütün siyasi partilerin ortak bir metin
üzerinde Avrupa Parlamentosunu kınama kararı almasını tavsiye ediyor,
saygılarımı sunuyorum efendim. (İYİ PARTİ, AK PARTİ ve CHP sıralarından
alkışlar) 
BAŞKAN
– Sayın Özel… 
54.- Manisa Milletvekili Özgür Özel’in, Avrupa Parlamentosunun aldığı
karar metninin kabul edilmesinin mümkün olmadığına, tarihimiz boyunca Türkiye
Cumhuriyeti’nin itibarının kimseye ezdirilmediğine ilişkin açıklaması
ÖZGÜR
ÖZEL (Manisa) – Avrupa Parlamentosunun aldığı kararın metni incelendiğinde
Türkiye’yle ilgili yaptıkları tanımlamalar ve kullandıkları dil kabul
edilebilir değildir. Avrupa Parlamentosunda bu kararın altına imza atanlara,
Türkiye’nin sınırında oluşmuş terör unsurlarına karşı kendinin meşru müdafaa
hakkını kullandığını ve o Parlamentonun mensubu olan hangi ülkenin ülkesinin
sınırlarında ya da komşu bir ülkenin sınırları içerisinde ülkesine böyle bir
tehdit içeren terör unsurları bulunduğunda buna kayıtsız kalabileceğini
hatırlatmak lazım.
Başta
gümrük birliğiyle ilgili tehdit olmak üzere, Türkiye üzerindeki çeşitli,
yaptırım andıran tehditlerin tamamını reddettiğimizi ifade etmek istiyoruz. Bu
süreçte Türkiye Cumhuriyeti’nin Trump tarafından da olsa Avrupa Parlamentosu
tarafından da olsa Türkiye’nin dışındaki kim tarafından tehdit edilirse edilsin
tarihimizin bu tip tehditlere pabuç bırakmayan, karşımızda Johnson mektubuna
karşı dik duran İsmet Paşa’dan gelen geleneğimiz ve Ecevit’in en ağır ambargo
tehditlerine karşı ortaya koymuş olduğu kararlı duruşu ve Mustafa Kemal
Atatürk’ün dünyaya antiemperyalist mücadelenin nasıl verildiğini gösteren lider
tavrını hatırlatıyor, tüm bu liderlerin ve tarihimiz boyunca Türk dış
politikasını ve Türkiye Cumhuriyeti’nin itibarını kimseye ezdirmemiş olan adını
sayamadığım tüm siyasetçilerin bugünkü siyasetçilerimize örnek teşkil etmesini
ümit ediyoruz.
Teşekkür
ederim. (CHP, AK PARTİ ve İYİ PARTİ sıralarından alkışlar)
BAŞKAN
– Biz de Divan olarak grup başkan vekillerimizi kutluyoruz. Türkiye bu birlik
beraber içerisinde Allah’ın izniyle her şeyin üstesinden gelecek, Allah
birliğimizi, beraberliğimizi bozmasın.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– 13’üncü madde üzerinde iki önerge vardır, önergeleri okutup aykırılık
sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi'nin 13’üncü
maddesinin aşağıdaki şekilde yeniden düzenlenmesini arz ve teklif ederiz.
“MADDE
13- 4458 sayılı Kanunun 236 ncı maddesinin beşinci fıkrası aşağıdaki şekilde
yeniden düzenlenmiştir.
‘5.
Eşyanın gümrük antrepo rejimine tabi tutulmasına ilişkin beyanının kontrolü
veya muayenesi neticesinde antrepo beyannamesinde beyan edilenden belirgin bir
şekilde farklı cinste eşya olduğunun tahlil, teknik inceleme ve araştırmaya
gerek olmaksızın tespiti halinde;
a) Farklı
çıkan eşyanın gümrük vergileri toplamının beyan edilen eşyanın gümrük vergileri
toplamından fazla olması durumunda farklı çıkan eşyaya ilişkin gümrük
vergilerinin iki katı idari para cezası verilir.
b) Farklı
çıkan eşyanın beyan edilen eşyadan farklı şekilde, ithalinin lisansa, şarta,
izne, kısıntıya veya belli kuruluşların vereceği uygunluk veya yeterlilik
belgesine tabi olması durumunda farklı çıkan eşyanın gümrüklenmiş değerinin iki
katı idari para cezası verilir.’” 
 Fahrettin
Yokuş  Mehmet Metanet Çulhaoğlu Ayhan
Erel
 Konya Adana Aksaray
 Feridun
Bahşi  Yasin
Öztürk
 Antalya  Denizli
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Katılamıyoruz Sayın Başkanım.
BAŞKAN
– Önerge hakkında konuşmak isteyen Konya Milletvekili Fahrettin Yokuş. (İYİ
PARTİ sıralarından alkışlar)
Buyurun.
FAHRETTİN
YOKUŞ (Konya) – Sayın Başkan, değerli milletvekilleri; hepinizi saygıyla
selamlayarak sözlerime başlamak istiyorum. 
Dün
de ifade etmeye çalıştığım gibi, bugün de özelinde gümrük yasa teklifini,
genelinde Ticaret Bakanlığı çalışanlarının sorunlarını anlatmaya gayret
edeceğim. 
4458
sayılı Kanun’un 221’inci maddesi kapsamında; personele fazla çalışma ücreti
ödenmesinde tavan katsayısının 5 bin uygulamasından tüm personel
faydalandırılmalı, gümrük muayene memurları kariyer meslek grubuna alınmalı,
kurumun ihtiyacı olan uzman ve muayene memuru gibi kadrolar öncelikle tecrübe ve
birikim sahibi olan kurum personelinden karşılanmalı, kaptan, gemici, makinist
gibi unvanlarda görev yapan personele silah verilmeli, yeni ihdas edilen Gümrük
ve Ticaret Denetmenliğine gümrük ve muhafaza ayırımı yapılmaksızın şartları
tutan personelin yapılacak özel yazılı sınavla geçişleri sağlanmalı, özellikle
kaçakçılığa teşebbüsün olduğu ve mükelleflerle ihtilafın çok yaşandığı gümrük
kapılarındaki personelin gerek iş yerinde gerekse özel hayatındaki güvenliğini
sağlayacak tedbirler alınmalı ve tüm sınır kapılarında görev yapan personelin
can güvenliği sağlanmalı, Gümrük ve Ticaret Bakanlığı ve il müdürlüklerinde
görev yapan personelin anonim şirketlerin genel kurullarında Bakanlık
temsilcisi olarak görevlendirilmeleri temin edilmeli, eğitim ve sınav açılmalı,
temsilci ihtiyacı kurum içinden karşılanmalı, gümrük ve ticaret uzmanlığı için
kurum çalışanları özel yazılı sınav açılmak suretiyle kadrolara atanmaları
sağlanmalı, Bakanlıkta açık bulunan avukat, istatistikçi, kimyager, eğitim
uzmanı gibi kadrolara yapılan açıktan atamalarda öncelik hakkı şartları taşıyan
kamu kurumu personeline verilmeli, Bakanlıktaki 4/B’li ve diğer sözleşmeli
çalışan tüm personel kadroya geçirilmeli, deniz araçlarında çalışan personele
iaşe bedeli ödenmesi yönünde düzenleme yapılmalı, aday memurlukta geçen sürenin
tamamı bu sürenin geçtiği bölgenin hizmetinden sayılmalı, Ticaret Bakanlığı
idari personelinin ticaret uzman kadrolarına atanabilmesi için belirlenecek
kriterlere göre kurum içinde geçiş imkânı sağlanmalı, ürün denetmenlerinin
unvanları “ticaret denetmeni” olarak değiştirilmeli, gümrük muhafaza
memurlarına yıpranma hakkı verilmeli, yine muhafaza personelinin silah
tazminatı hakkı teslim edilmeli, muhafaza memurları genel idare hizmetleri
sınıfından çıkarılmalı, müstakil bir sınıf oluşturulmalıdır. Geçici
görevlendirmelerdeki keyfiyet ortadan kaldırılmalıdır. Bazı sınır kapılarında
iş hacmi düşük olduğu gerekçesiyle memurlara yolluk verilmemektedir,
çalışanların bu mağduriyeti giderilmelidir. Mükelleflerin beyanlarını inceleyen,
denetleyen muayene memurlarına, müdürlerine, şeflerine gümrük müşavirlik
karnesinin imtihansız verilmesi, diğer memurlara da müşavir yardımcı karnesi
verilmesi sağlanmalıdır. Ticaret Bakanlığı tasfiye işlemlerinde çalışan
memurlar, maaşlarını satılan malzemelerden yani döner sermayeden değil diğer
kurumlar gibi devletten almalıdır. Döner sermayeden ikramiye dağıtılmalıdır. 
Değerli
milletvekilleri, yukarıda saydığım, gümrük çalışanlarının ekonomik ve sosyal
sorunlarını çözmediğimiz sürece gümrük çalışanlarından verimli hizmet almamız
mümkün değildir. Daha da önemlisi gümrükte kaçakçılık ve yolsuzlukları önleme
imkânımız yoktur diyor, hepinizi saygıyla selamlıyorum. (İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 13’üncü
maddesinin a) bendinde bulunan “gümrük vergilerinin iki katı” ifadesinin
“gümrük vergileri tutarı kadar”, b) bendinde bulunan "gümrüklenmiş değerin
iki katı” ifadesinin "gümrük vergilerinin 2 katı kadar” şeklinde
değiştirilmesini arz ve teklif ederiz.
 Müzeyyen
Şevkin Ahmet Akın Tahsin
Tarhan
 Adana Balıkesir Kocaeli
 Ahmet
Vehbi Bakırlıoğlu Tacettin Bayır Hüseyin
Yıldız
 Manisa İzmir Aydın
 Turan
Aydoğan Aydın Özer Veli
Ağbaba
 İstanbul Antalya Malatya
  Alpay
Antmen
  Mersin
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak isteyen Malatya Milletvekili Veli Ağbaba.
Buyurun
Sayın Ağbaba. (CHP sıralarından alkışlar)
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
sevgiyle selamlıyorum.
Değerli
milletvekilleri, tabii, gündemimize bir bomba düştü. Cumhuriyetin 96’ncı yıl
dönümüne günler kala daha önce tarihimizde hiç yaşamadığımız bir rezaletle
Türkiye Cumhuriyeti karşı karşıya kaldı. ABD Başkanı Türkiye Cumhurbaşkanına
bir mektup yazdı. Bu mektup gelince dokuz gün sustu mektubun muhatapları,
sakladılar mektubu, o mektubu yuttular, mektup ABD tarafından basına
sızdırılınca suçüstü yakalandı Hükûmet. Bu mektubun kamuoyundan gizlenmesi de
ayrı bir rezalet, ayrı bir kepazeliktir. Ne diyor mektupta? “Ekonominizi yok
etmek istemem ama istersem yaparım. Terör örgütüyle otur anlaş. Senin bazı
sorunlarını çözdüm.” Hangi sorunlarını çözdüğünü de merak ediyoruz. “Sert adam
olma. Eğer dediklerimi yapmazsan tarih seni şeytan olarak görür. Aptallık
etme!” diyor. En sonunda “Ben seni sonra ararım.” diyor. 
Değerli
arkadaşlar, bu sözler kavgada söylenmez. Bu sözler mahallede söylense kavga
çıkar, bu sözleri ben burada okusam burada herhâlde bana atmadığınız laf
kalmaz.
MUHAMMED
LEVENT BÜLBÜL (Sakarya) – Okudun zaten. 
VELİ
AĞBABA (Devamla) - Değerli arkadaşlar, bu mektup tarihimize kara bir leke
olarak geçmiştir ve tarih bu mektubu alanları, dokuz gün saklayanları ve cevap
vermeyenleri de büyük bir utançla anacaktır. 
RAMAZAN
CAN (Kırıkkale) - Mektubu yazanları…
VELİ
AĞBABA (Devamla) - Bu mektuba en sert cevabı başta Genel Başkanımız olmak üzere
partimiz veriyor, vermeye de devam ediyor. Sokakta biri size “Aptallık etme.”
dese, örneğin Ramazan Can’a, Ramazan Can herhâlde durup düşünmez, herhâlde bir
laf söyler, susup gitmezsiniz ama Trump söyleyince ne yapıyorsunuz? Süt dökmüş
gibi kedi gibi sesiniz çıkmıyor, hiçbir şey söyleyemiyorsunuz. 
RAMAZAN
CAN (Kırıkkale) – Trump’a bir şey söyler.
HABİBE
ÖÇAL (Kahramanmaraş) – El ovuşturuyordunuz ya!
VELİ
AĞBABA (Devamla) - Şimdi ben burada birine -demem de hiç kimseye demem de-
“Şeytanlık etme.” desem ne yaparsınız? Saldırırsınız. 
HABİBE
ÖÇAL (Kahramanmaraş) – Siz de el ovuşturdunuz, el ovuşturdunuz!
VELİ
AĞBABA (Devamla) – Trump’ı görünce süt dökmüş kedi gibisiniz! “Aptallık etme!”
diyor, susuyorsunuz ya! İnsan vallahi, biraz utanır, utanır, utanır! (AK PARTİ
sıralarından gürültüler)
MÜŞERREF
PERVİN TUBA DURGUT (İstanbul) – Johnson’ı görmedin mi?
ALİ
ŞAHİN (Gaziantep) – Barış Pınarı Operasyonu’nda belli olmuyor mu… 
VELİ
AĞBABA (Devamla) – Bu mektubu yazan Trump olduğu için susuyorsun. Bana laf
atıyorsun ya, keşke Trump’a da laf söylesen. (CHP sıralarından alkışlar) Keşke
bir de Trump’a laf söylesen. Şöyle yiğitliğinizi bir de Trump’a karşı gösterin.
“Ey Hollanda” “Ey bilmem ne” diyorsunuz ya, keşke bir de Trump’a “Ey Trump”
deseniz. 
HABİBE
ÖÇAL (Kahramanmaraş) – Siz de el ovuşturdunuz!
VELİ
AĞBABA (Devamla) – Niye diyemiyoruz? Onu da söyleyeceğim, söyleyeceğim. 
Şimdi,
değerli arkadaşlar, size bu mektubu Kemal Kılıçdaroğlu yazmış olsaydı 2 milyon
liradan dava açardınız, il, ilçe örgütlerini ayağa kaldırırdınız ama Trump
deyince ne yapıyorsunuz? Bir daha söyleyeyim, süt dökmüş kedi gibisiniz, kedi!
(CHP sıralarından alkışlar, AK PARTİ sıralarından gürültüler) 
Bunu
bir gazeteci yazsa cezaevine atarsınız. Bunu birisi Facebook’ta paylaşsa ne
yaparsınız? Dava açarsınız, cezaevine atarsınız. Trump yazınca ne yapıyor? Süt
dökmüş kedi gibisiniz! 
MÜŞERREF
PERVİN TUBA DURGUT (İstanbul) – Trump’ın sesi oluyorsunuz.
TAMER
DAĞLI (Adana) – Verilen cevap sizi şok etti, şok. 
VELİ
AĞBABA (Devamla) – Bakın, birkaç örnek vereceğim: Evrensel yazarı Ender İmrek’e
“Yolsuzluk, hırsızlık, rüşvet gizlenebilir mi?” yazısı nedeniyle dava açılıyor,
Psikiyatri Doktor Ahmet Koyuncu “Facebook”ta “Recep Tayyip Erdoğan Türkiye’nin
ortalamasıdır.” diyor, cezaevine atılıyor, Cumhuriyet muhabirleri cezaevine
atılıyor. Bakın, değerli arkadaşlar, ama Trump deyince ne oluyor? Süt dökmüş
kedi gibisiniz!
Bakın
değerli arkadaşlar, Cumhuriyet çizeri Musa Kart’a, 17 Aralık yolsuzluk
karikatürü nedeniyle dava açanlar, 69 yaşındaki Nuri Kurtcebe’yi cezaevine
atanlar, Penguen çizerlerine -Erdoğan saraya çıkınca- karikatürleri nedeniyle
on bir ay ceza verenler Trump’ın “şeytan” benzetmesine sessiz kalıyorlar, âdeta
süt dökmüş kedi gibiler! 
Bakın,
ancak sessizliğin bir sebebi var. Bakın, Halk Bankası var, Erdoğan’ın ailesinin
mal varlığının araştırılması var ya, şantajı, bir şantaj yapıyor; ne zaman mal
varlığı gündeme gelse düşmanıyla bile anlaşıyor. (CHP sıralarından alkışlar)
ALİ
ŞAHİN (Gaziantep) – Ne şantajı? 
VELİ
AĞBABA (Devamla) - Çünkü bakın, anlatayım, hatırlatayım: Rusya krizi çıktı,
uçak düştü; Başbakan “Ben düşürdüm.” dedi, Cumhurbaşkanı “Hayır, ben düşürdüm.”
dedi, sonra kıvırttılar “Biz yapmadık, FETÖ yaptı.” dediler. Niye biliyor
musunuz? Rusya dedi ki: “Erdoğan’ın ailesi Irak’tan kaçak mazot getirip
satıyor. Bunların belgesini Birleşmiş Milletlerde sunum yapacağım.” Hemen ışık
hızıyla özür mektubu yaptınız, Rusya’yla anlaştınız, Rusya’yla!
HABİBE
ÖÇAL (Kahramanmaraş) – Yalan konuşuyorsun, yalan!
FUAT
KÖKTAŞ (Samsun) – Bu kadar seviyesizlik olmaz ya!
VELİ
AĞBABA (Devamla) – Değerli arkadaşlar, niye? Çünkü mal varlığı gelince her şey
gidiyor.
HABİBE
ÖÇAL (Kahramanmaraş) – Sürekli yalan konuşuyorsun!
VELİ
AĞBABA (Devamla) - Değerli arkadaşlar, bakın, bunu yüzünüze vuracağız. Bu
tarihe geçecek bir yanlış, bir ayıp.
(Mikrofon
otomatik cihaz tarafından kapatıldı)
VELİ
AĞBABA (Devamla) – Sayın Başkanım…
BAŞKAN
– Söz vermeye gerek yok, zaten…
METİN
GÜNDOĞDU (Ordu) – Yeter Başkanım, uzatma.
FUAT
KÖKTAŞ (Samsun) – Bu kadar düşürme seviyeyi ya!
VELİ
AĞBABA (Devamla) – Ayrıca birkaç şeyinizi daha yüzünüze vurayım. Suriye’de
kahramanlık hikâyeleri yapıyorsunuz ya.
HABİBE
ÖÇAL (Kahramanmaraş) – Zoruna mı gitti, zorunuza mı gitti? 
METİN
GÜNDOĞDU (Ordu) – Zoruna mı gitti, hayır zoruna mı gitti?
VELİ
AĞBABA (Devamla) - Suriye’yi bu batağa sokan da sizsiniz, bunun sorumlusu
sizsiniz. 
HABİBE
ÖÇAL (Kahramanmaraş) – Çok zorunuza gitmiş.
VELİ
AĞBABA (Devamla) - Kılıçdaroğlu ne diyordu? “Esat’la görüş kardeşim, Suriye
yönetimiyle otur.” “Yok.” dediniz. 
Putin
dün akşam dedi, asker selamı çaktınız Putin’e. 
METİN
GÜNDOĞDU (Ordu) – Sana mı dokundu?
VELİ
AĞBABA (Devamla) – Hazır ola geçtiniz Putin’in karşısında, utanın biraz! (CHP
sıralarından alkışlar) 
Bugün
Suriye bataklığı varsa, IŞİD varsa, hepsinin sorumlusu sizsiniz. IŞİD’i
büyütenler de sizsiniz, Orta Doğu bataklığını büyüten de sizsiniz. Bugün
Türkiye’yi düşmüş olduğu duruma da getiren sizsiniz.
METİN
GÜNDOĞDU (Ordu) – Zoruna mı gidiyor?
VELİ
AĞBABA (Devamla) - Zorunuza gitse de Türkiye’yi batağa soktunuz, Türkiye’yi
uçuruma yuvarladınız, bunun sorumlusu sizsiniz, siz!
METİN
GÜNDOĞDU (Ordu) – Senin derdin ne?
VELİ
AĞBABA (Devamla) – Sizsiniz! 
Bakın
söylesenize “IŞİD’i biz büyütmedik.” deyin “Bu Orta Doğu bataklığına Türkiye’yi
biz sokmadık.” deyin.
FUAT
KÖKTAŞ (Samsun) – Hadi oradan, hadi oradan!
VELİ
AĞBABA (Devamla) – Ölen askerlerimizin, bu işin sorumlusu AKP’dir, bu
politikaları yürütenlerdir. 
HACI
TURAN (Ankara) – “Ölen” değil, “şehit” olan. Asker şehit oldu, ölmedi.
VELİ
AĞBABA (Devamla) - Sağ olun Başkanım. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Biraz evvel hatip grubumuza sataşmıştır, kürsüden
söz istiyorum.
BAŞKAN
– Buyurun. (AK PARTİ sıralarından alkışlar) 
VIII.- SATAŞMALARA İLİŞKİN KONUŞMALAR (Devam)
2.- Çankırı Milletvekili Muhammet Emin Akbaşoğlu’nun, Malatya
Milletvekili Veli Ağbaba’nın 104 sıra sayılı Kanun Teklifi’nin 13’ncü
maddesiyle ilgili önerge üzerinde yaptığı konuşması sırasında AK PARTİ Grubuna
sataşması nedeniyle konuşması
MUHAMMET
EMİN AKBAŞOĞLU (Çankırı) – Değerli Başkan, değerli milletvekilleri; biraz evvel
bir hezeyanın yansımasını, bir iftiranın, bir acziyetin yansımasını gördük.
Yazık! Erdoğan ve AK PARTİ düşmanlığı, millî meselelerde gerçekten
teröristlerin ağzıyla konuşma züllünü size yaşatmamalıydı. (AK PARTİ
sıralarından alkışlar) 
Evet,
olan biten nedir, biz burada gösterdik. 9 Ekimde bir mektup gelmiş, ekleri de
varmış. Mektubu ve eklerini Sayın Cumhurbaşkanımız yırtıp çöp sepetine atmış.
“Suriye’ye girmeyeceksiniz.” denmiş, girilmiş, dokuz gün harekât yapmışız ve
sonra tıpış tıpış Beştepe’ye gelmişler, masamıza oturup bizim tezlerimizin
altına imza atmışlar. (AK PARTİ sıralarından alkışlar) Ya, bu başarı hepimizin
başarısı arkadaşlar. Yazık ve ayıp, ayıp!
Bak,
Jeffrey ne diyor Sayın Ağbaba? “Ey Amerika, ey aziz milletim...” ABD Suriye
Özel Temsilcisi Jeffrey Senato Dış İlişkiler Komitesinde konuştu, Barış Pınarı
konusunda itirafta bulundu ve dedi ki: “ABD çekilmeseydi bile Türkiye bu
harekâtı yapardı. Erdoğan ‘Çekilin.’ dedi, biz de çekildik.” (AK PARTİ
sıralarından alkışlar) 
Sayın
Veli Ağbaba, sana, ne yazık ki, Jeffrey cevap veriyor. Çok yazık ya, çok yazık,
gerçekten yazık! 
Bakın,
bir sürü sataşma oluyor, ben buraya, karşınıza çıkıp konuşma talebinde
bulunmuyorum. 
(Mikrofon
otomatik cihaz tarafından kapatıldı) 
İSMAİL
KAYA (Osmaniye) – Bütün yaptırımları da geri çektiler Sayın Başkanım.
MUHAMMET
EMİN AKBAŞOĞLU (Devamla) – Sataşmaya da sadece kayıtlara geçsin diye, yarın,
yüz yıl sonra bile kayıtlara bakıldığında hakikat ortaya çıksın diye yerimden
söz alıp bazı gerçek dışı beyanlarınıza cevap veriyorum. Hiç olmazsa şu millî
meselede biraz dik durun ya! Teröristlerden değil, kendi ülkenizden, kendi
milletinizden yana durun ya! Yazık, yazık! (AK PARTİ sıralarından alkışlar)
Evet,
bak, yaptırımları tıpış tıpış geri aldılar mı? Geri aldılar. Halkbank Genel
Müdür Yardımcısını İstanbul Borsa Genel Müdürü olarak atadık mı? Atarız.
İSMAİL
KAYA (Osmaniye) – Hayırlı olsun!
MUHAMMET
EMİN AKBAŞOĞLU (Devamla) – Niye? Çünkü biz Türk milletinin temsilcileriyiz. Biz
82 milyon insanın tamamının selameti açısından aynı gemide olduğumuzun şuuruyla
hareket ederiz. Erdoğan ve AK PARTİ düşmanlığı vesilesiyle millî meselelerde
sizin gibi yalpa yapmayız, yamuk yapmayız. Dolayısıyla, Kıbrıs’a nasıl sahip
çıktıysak, Kıbrıs nasıl büyük bir zaferse…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Devamla) – …1699 Karlofça Antlaşması’ndan bu tarafa nasıl büyük
bir zafere milletçe imza attıysak… Gerçi Tunç Soyer bu konuda maalesef hepimizi
üzen, şehitlerimizi üzen beyanatlarda bulundu ise ve bununla ilgili herhangi
bir cevap da vermemiş olsanız, sonuç itibarıyla şunu ifade edeceğim.
TACETTİN
BAYIR (İzmir) – Yapmayın, açıklama yaptı adam, ayıptır ya!
MUHAMMET
EMİN AKBAŞOĞLU (Devamla) – Değerli arkadaşlar…
ÖMER
FETHİ GÜRER (Niğde) – Başkan, kürsüyü işgal ediyor hatip. 
MUHAMMET
EMİN AKBAŞOĞLU (Devamla) – Değerli arkadaşlar, tutanaklara geçsin diye bak,
ilave ettirmiyorum -sizin arkadaşlarınız da yapıyor- Sayın Başkanımızı da
zorlamıyorum.
Son
cümle olarak şu değerli milletvekilim, değerli arkadaşlar. 
MAHMUT
TANAL (İstanbul) – Karlofça’yla ne ilgisi var? 
MUHAMMET
EMİN AKBAŞOĞLU (Devamla) – Arkadaşlar, lütfen millî meseleleri parti düzleminde
değerlendirmeyin. Muhalefet kin ve öfkeyle millî meselelere ihanet etme işlevi
asla değildir. (AK PARTİ sıralarından alkışlar) 
BAŞKAN
– Peki, çok teşekkür ederim.
Özgür
Bey, buyurun. 
ÖZGÜR
ÖZEL (Manisa) – Sayın Başkan, aslında izaha hiç gerek olmadığı şekilde sayın
hatip biraz önce konuşma yapan Sayın Genel Başkan Yardımcımız Veli Ağbaba’ya
terör örgütünün ağzıyla konuşmak gibi kabul edilemez bir hakarette bulunmuştur.
İç Tüzük 69’a göre kürsüden buna cevap hakkını kullanacak. 
BAŞKAN
– Veli Bey, bir sataşmaya meydan vermeden düşüncelerinizi ifade edin. (CHP
sıralarından alkışlar)
3.- Malatya Milletvekili Veli Ağbaba’nın, Çankırı Milletvekili Muhammet
Emin Akbaşoğlu’nun sataşma nedeniyle yaptığı konuşması sırasında şahsına
sataşması nedeniyle konuşması
VELİ
AĞBABA (Malatya) – Sayın Başkan, değerli arkadaşlar; teröristin ağzıyla
konuşanların Allah belasını versin! Amin! (CHP ve AK PARTİ sıralarından “Amin!”
sesleri) “Amin!” demeye devam. Allah tacizci, tecavüzcü, MİT’in ve Emniyetin
kırmızı bültenle aradığı tecavüzcü Osman Öcalan’ı TRT’ye çıkarıp
konuşturanların da Allah belasını versin! (CHP ve İYİ PARTİ sıralarından
“Bravo!” sesleri, alkışlar) İstanbul seçimlerinde, İstanbul seçimlerini
kazanmak için “teröristbaşı” dediğiniz Abdullah Öcalan’ın mektubunu TRT’de
yorumlayanların da Allah belasını versin! (CHP sıralarından alkışlar)
İSMAİL
KAYA (Osmaniye) – Omuz omuza yürüyenlerin de! 
VELİ
AĞBABA (Devamla) – Dolmabahçe’de yan yana, diz dize terör örgütü temsilcisi
olduğunu iddia ettiğiniz insanlarla oturanların da Allah belasını versin! (CHP
sıralarından alkışlar)
Başka?
Bugün, PYD’nin başkanı dediğiniz Salih Müslim’i kırmızı halıyla karşılayıp
devlet konukevinde yatıranların Allah belasını versin! (CHP sıralarından
alkışlar) 
Başka
söyleyeyim mi? 
TAMER
DAĞLI (Adana) – Vatan hainleriyle kol kola gezenlerin de Allah belasını versin!
İSMAİL
KAYA (Osmaniye) – Aynen.
METİN
GÜNDOĞDU (Ordu) – HDP’lilerle kol kola gezenlerin de Allah belasını versin! 
VELİ
AĞBABA (Devamla) – Barzani’yi çağırıp kongrede konuşturan, paçavra dediğiniz
Kürt bayrağının önünde Türk askerini selam durduranların Allah belasını versin!
(CHP sıralarından alkışlar)
Başkan,
Sayın Akbaşoğlu, ben sana söyleyeyim: Sen Jeffrey misin? Jeffrey cevap
vereceğine sen cevap ver yüreğin yetiyorsa. Yüreğin yetiyorsa “Jeffrey, ey ABD,
ey Amerika…” diyeceğine sen söyle. Diyor ki: “Cumhurbaşkanımız mektubu aldı,
çöpe attı.” Şahit kim, şahit? Şahit kim? Fahrettin Altun. Şahide bak. Yüreğiniz
yetiyorsa, alırsın mektubu -Cumhurbaşkanının her imkânı var- çıkarsın dersin
ki: “Ey Trump, bu mektubu kabul etmiyorum.” Devlet arşivine sokmazsın. Bu
mektubu devlet arşivine sokanların Allah belasını versin! (CHP sıralarından
alkışlar) 
İSMAİL
KAYA (Osmaniye) – Kandili niye söylemiyorsun? Kandili söyle, Kandili. 
METİN
GÜNDOĞDU (Ordu) – “Kandilin de belasını versin!” deseydin. 
ALİ
ŞAHİN (Gaziantep) – Seviye bu. Seviyenizi tebrik ediyoruz!
MUHAMMET
EMİN AKBAŞOĞLU (Çankırı) – Sayın Başkan, sataşmadan söz istiyorum. 
BAŞKAN
– Buyurun Sayın Akbaşoğlu. 
MAHMUT
TANAL (İstanbul) – Sayın Başkan, sataşmayı üstüne mi alındılar?
ZÜLFÜ
DEMİRBAĞ (Elâzığ) - Başkanım, muhatap olma.
4.- Çankırı Milletvekili Muhammet Emin Akbaşoğlu’nun, Malatya Milletvekili
Veli Ağbaba’nın sataşma nedeniyle yaptığı konuşması sırasında Adalet ve
Kalkınma Partisine sataşması nedeniyle konuşması
MUHAMMET
EMİN AKBAŞOĞLU (Çankırı) – Evet, Değerli Başkanım, değerli milletvekilleri;
gerçekten şunu söylemek istiyorum: Mektuba en güzel cevabı sahada verdik ve
mutabakatla… (AK PARTİ sıralarından alkışlar) Bakın, onlar bize mektup yazdılar
ve dediler ki: “Sakın girmeyin.” 
MAHMUT
TANAL (İstanbul) – Sayın Başkan, sataşmayı üstüne mi alındılar? 
MUHAMMET
EMİN AKBAŞOĞLU (Devamla) – Johnson mektubunu alıp da harekâttan tornistan
yapanlar gibi davranmadık. Biz mektubu aldık, çöpe attık, harekâtı başlattık.
VELİ
AĞBABA (Malatya) – Şahit kim?
MUHAMMET
EMİN AKBAŞOĞLU (Devamla) – Şahit mi? Millet, millet; şahit millet, şahit dünya.

VELİ
AĞBABA (Malatya) – Devlet arşivine soktu o mektubu, o mektubu devlet arşivine
soktu. Fahrettin Altun’un şahitliğinde çöpe atmış… 
MUHAMMET
EMİN AKBAŞOĞLU (Devamla) – Türkiye hem Rusya’yla hem Amerika’yla kendi
tezlerini onlara kabul ettirmek suretiyle uluslararası hukuk çerçevesinde, PKK
ve YPG’nin sınırımızdan 30 kilometre öteye ötelenmesiyle ilgili, 444
kilometrelik sınır içerisinde 30 kilometre derinlikte güvenli bir bölgenin
oluşmasına ve bu güvenli bölgeye de 4 milyon Suriyelinin yerleştirilmesine dair
taahhüdünü imza altına almıştır. Bu, büyük bir zaferdir. Bu zaferi
hazmedemeyenlere yazıklar olsun! (AK PARTİ sıralarından alkışlar) 
BAŞKAN
– Teşekkür ederim.
DURSUN
MÜSAVAT DERVİŞOĞLU (İzmir) – Sayın Başkan…
BAŞKAN
– Sayın Dervişoğlu… 
ZÜLFÜ
DEMİRBAĞ (Elâzığ) – Mektubun cevabı “Koydum mu oturturum.”du ve girdik, koyduk,
oturttuk. Cevap böyle verilir! (AK PARTİ sıralarından alkışlar) 
VELİ
AĞBABA (Malatya) – Ne diyorsun?
ZÜLFÜ
DEMİRBAĞ (Elâzığ) – Koyduk mu oturturuz! 
BAŞKAN
– Sayın milletvekilleri, Sayın Grup Başkan Vekili…
VELİ
AĞBABA (Malatya) – Anca gidersin, anca gidersin! Yürü taş arabası!
ZÜLFÜ
DEMİRBAĞ (Elâzığ) – Buradayım, burada. Ben fazla muhatap olmak istemiyorum. 
VELİ
AĞBABA (Malatya) – Anca gidersin! Yürü, yürü!
BAŞKAN
– Sayın Dervişoğlu, buyurun. 
DURSUN
MÜSAVAT DERVİŞOĞLU (İzmir) – Teşekkür ederim Sayın Başkanım.
Türkiye
Büyük Millet Meclisi Genel Kurulunda yine… 
MAHMUT
TANAL (İstanbul) – Gitme, gitme!
VELİ
AĞBABA (Malatya) – Yürü, anca gidersin! 
ZÜLFÜ
DEMİRBAĞ (Elâzığ) – Ne yapacağım, sabaha kadar seni mi bekleyeceğim yani?
BAŞKAN
– Bir dakika, bir dakika…
Sayın
milletvekilleri… 
VELİ
AĞBABA (Malatya) – Anca gidersin, yürü! Taş arabası!
TAMER
DAĞLI (Adana) – Koskoca Genel Başkan Yardımcısısın “yürü” diyorsun adama, ayıp!
CHP bu mu ya!
BAŞKAN
- Sayın milletvekilleri, Grup Başkan Vekiline söz verdim.
Sayın
milletvekilleri, ya, laf atmayı bırakın, laf atma hiç kimseye yakışmaz, bir
milletvekiline hiç yakışmaz.
Buyurun
Sayın Grup Başkan Vekili.
IV.- AÇIKLAMALAR (Devam)
55.- İzmir Milletvekili Dursun Müsavat Dervişoğlu’nun, muhalefet
partileri tarafından iktidarın hataları ifade edildiğinde AK PARTİ Grup Başkan
Vekilinin yeni tartışmaların oluşmasını engelleyecek üslubun mümessili olması
gerektiğine ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım. 
Genel
Kurulun yine harareti yükseldi. Siyasi partilerimizin grup temsilcilerinden de
ayrı olarak ana muhalefet partisinin Genel Başkan Yardımcısı Genel Kurula hitap
etti. Bugün Silahlı Kuvvetlerimiz, şayet sınır ötesinde kendi güvenliğini
sağlamak üzere bir operasyon gerçekleştiriyorsa bu, Türkiye Büyük Millet
Meclisinin aldığı ortak kararla sağlanmıştır. O sebeple gerek iktidar grubunun
gerek muhalefet grubunun bu operasyonla alakalı tezkeresindeki tutarlılığı ve kararlılığı
nazarıitibara alarak konuşmamız lazım. Sayın hatip, iktidar partisi tarafından
elbette ki kabul edilmesi çok zor olan, belki de bir itirafı ve öz eleştiriyi
beraberinde getirmesi muhtemel olan geçmişe yönelik bazı hatalardan bahsetti.
Tamamdır, doğrudur, elbette ki Adalet ve Kalkınma Partisinin Grup Başkan
Vekili, Cumhuriyet Halk Partisinin hatibinin sözlerine cevap verecek ama bunun
yeni tartışmalara zemin oluşturmasını engelleyecek üslubun da mümessili olması
gerektiği hususunu biz kendisine hatırlatıyoruz. Bu partinin, iktidarın geçmişe
yönelik birtakım hataları ifade edildi. Bugün başka bir siyasi partinin sözcüsü
ve belediye başkanı üzerinden “siz de şunu yapıyorsunuz” demeyi çok anlamlı
bulmuyorum. Geçmişe yönelik iktidarın aldığı kararlar var. Bu kararlar ve
uygulamalar dış politika açısından kendi içinde tutarsızlıklar barındırıyor. 
(Mikrofon
otomatik cihaz tarafından kapatıldı) 
BAŞKAN
– Bir dakika… Açıyorum mikrofonu.
DURSUN
MÜSAVAT DERVİŞOĞLU (İzmir) – “Keşke yapmasaydık” demek yerine karşılıklı
atışmalara vesile olabilecek bir üslubun benimsenmemesi kanaatini taşıyorum.
Yüce Meclisi de saygıyla selamlıyorum efendim. (İYİ PARTİ sıralarından
alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Özgür Bey, rica ediyorum, bir sataşma olmadan düşüncelerinizi ifade ederseniz
sevinirim. 
56.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun Türkiye Cumhuriyeti’nin İkinci Cumhurbaşkanına yönelik
ifadelerinden dolayı özür dilemesi gerektiğine ilişkin açıklaması
ÖZGÜR
ÖZEL (Manisa) – Sayın Akbaşoğlu’na zaten en iyi cevabı Sayın Veli Ağbaba verdi,
orada bir eksiklik yok ama Sayın Akbaşoğlu başka bir şey konuştu sonra. Bu
konuştuğu mesele bugünün siyasetine, bu ülkenin kurucu kadrolarını… Ki dünyanın
hiçbir demokrasisi hangi siyaset olursa olsun o ülkenin kurucu kadrolarıyla
-kimisi “kurucu babalar” diye nitelendirir- onlarla uğraşmaz güncel siyasette
ama cümle arasında -tutanaklardan bulacağım birazdan- diyor ki: “Johnson
mektubunu alıp da tornistan edenler…” Bu, İsmet Paşa’nın Johnson’dan mektup
geldiğinde Amerika’yla bütün diplomatik ilişkileri de kesmek de dâhil olmak
üzere “Yeni bir dünya kurulur, Türkiye orada yerini alır.” sözü ve o konuda
Amerika Birleşik Devletleri’ne karşı gösterdiği dirayet ve bunun üzerinden
yaşanan süreç ve Türkiye'nin kazanımları bütün diplomatlarca malum. Alsın
telefonu, gitsin arkaya, güvendiği hariciyecilerden birini arasın. Dünya
siyaset tarihi o cevabı, o tutumu, o duruşu övüyor. Türkiye 1974’e kadar giden
süreçte, oradaki mezalimi durdurmak için diplomasiyi de sonuna kadar zorladı,
uluslararası kuruluşları da zorladı, en sonunda ambargo tehditlerine de boyun
eğmeden Ayşe’yi tatile çıkardı ve soydaşlarımızı kesenler gökyüzüne bir
baktılar hava indirme tugayı, yukarıdan aşağıya, Türkiye’de Kıbrıs’ı izleyen
annelerin gözyaşlarına karşılık olarak gözyaşı gibi, yağmur gibi iniyordu
beyefendi.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - Bunu yapanlara ve bu dış politikayı getirenlere, Türkiye'nin
kazandığı savaştan sonra Sevr’i yırtıp atıp Lozan’da masadaki mermeri kıranlara
minnet edeceksiniz, rahmet okuyacaksınız. Onlara karşı kullanılan bu iftira
dilini, bu Meclisin çatısı altında, Türkiye Cumhuriyeti’nin 2’nci Cumhurbaşkanı
hak etmez. Türkiye Cumhuriyeti’nin 2’nci Cumhurbaşkanına yapılan bu iftira, bu
hakaret, iddia ediyorum, yarın AKP’yi dış politikada destekleyen ve yönlendiren
kişilerle de konuşulsa “CHP’ye veya İsmet Paşa’ya her şeyi söyle ama ‘Johnson
mektubunda korktu, tornistan yaptı.’ gibi lafları ağzına alma.” derler. 
Sizi
böyle bir ifadeden men ederim. Alacağınız sözün de özür dileme mahiyetinde
olduğunu ümit ederim. (CHP sıralarından alkışlar) 
BAŞKAN
– Evet, Akbaşoğlu, gündemimize dönmek üzere…
57.- Çankırı Milletvekili Muhammet Emin Akbaşoğlu’nun, Malatya
Milletvekili Veli Ağbaba’nın sataşma nedeniyle yaptığı konuşmasının içeriğine
cevap verdiğine ve sözlerinin kendi bağlamında değerlendirilmesini rica
ettiğine ilişkin açıklaması
MUHAMMET
EMİN AKBAŞOĞLU (Çankırı) – Tabii…
Teşekkür
ederim Sayın Başkanım.
Değerli
milletvekilleri, evet, sonuç itibarıyla, burada, CHP Genel Başkan Yardımcısının
üslubu ve konuşmasının içeriğiyle ilgili mektup meselesi üzerinden cevap
verilmiştir. Evet, burada şahıslarla ilgili, Sayın İnönü’yle ilgili en ufak bir
şey söylenmiş değil. Johnson mektubu…
ÖZGÜR
ÖZEL (Manisa) – “Johnson mektubunda tornistan yapan” dediğin kim?
MUHAMMET
EMİN AKBAŞOĞLU (Çankırı) - “O gün harekât yapılmamıştır.” manasında. Biz
mektubu aldık ve harekâtı yaptık.
ÖZGÜR
ÖZEL (Manisa) – Hayır “Johnson mektubunda tornistan yaptı.” dediğin kim?
MUHAMMET
EMİN AKBAŞOĞLU (Çankırı) - Ve sabahleyin ilk söz aldığımda -bakarsanız benim
ilk konuşmama- grup başkan vekillerinin ilk açıklamalarında şunu demiştim:
Sayın İnönü’nün “Yeni bir dünya kurulur, Türkiye de burada yerini alır.” sözü
şu anda, Erdoğan’ın liderliğindeki Türkiye’de ete kemiğe bürünmüş ve yeni bir
dünyanın kurulması safhasına geçilmiştir.
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) - Toparlıyorum efendim.
Ve
Türkiye'nin öncülüğünde yeni bir dünya kurulacaktır. Bu dünya ikircikli, zulüm
düzenine ilişkin, Avrupa’nın kendi ortaya koyduğu sömürüye, ikircikli yapıya
değil de adalet, merhamet ve huzura, güvene, barışa dayalı bir dünya olacaktır.
Bu dünya da Türkiye'nin liderliğinde kurulacaktır. Adil ve merhametli yeni bir
dünyanın kurulmasına hepimiz tanıklık edelim diye kanaatlerimizi ifade ettik.
BAŞKAN
– Teşekkür ederiz, sağ olun.
MUHAMMET
EMİN AKBAŞOĞLU (Çankırı) - Bu hususun tutanaklardan da görülebileceğini ifade
ediyor, sözlerimin kendi bağlamında değerlendirilmesini rica ediyorum.
Teşekkür
ederim. (AK PARTİ sıralarından alkışlar) 
ÖZGÜR
ÖZEL (Manisa) - Sayın Başkan…
BAŞKAN
– Özgür Bey, çok kısa lütfen.
ÖZGÜR
ÖZEL (Manisa) - Bana bir dakika yeterli olacak.
BAŞKAN
– Buyurun.
58.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki ifadelerini İsmet Paşa’nın manevi
şahsiyetinden özür olarak kabul ettiklerine ilişkin açıklaması
ÖZGÜR
ÖZEL (Manisa) - Sayın Başkan, biraz önce “Johnson mektubunu alıp da tornistan
edenler” lafından “‘Bir dünya kurulur, Türkiye de orada yerini alır.’
noktasında hareket ediyoruz, İsmet Paşa’yı kendimize örnek alıyoruz, önder
kabul ediyoruz.” dış politikasındaki noktasına dönüşü, bu Meclis kürsüsünde
yapılmış önemli bir öz eleştiri ve İsmet Paşa’nın manevi şahsiyetinden özür
olarak kabul ediyoruz.
Teşekkür
ediyorum. (CHP sıralarından alkışlar) 
59.- Çankırı Milletvekili Muhammet Emin Akbaşoğlu’nun, her sözünün kendi
bağlamında değerlendirilmesi gerektiğine ilişkin açıklaması
MUHAMMET
EMİN AKBAŞOĞLU (Çankırı) - Şöyle: Bakınız… Sayın Başkanım, her sözü kendi
bağlamında değerlendirmek gerekir. Söylediğim söz çok açık ve nettir,
ortadadır. Sabah yaptığım konuşma da ortadadır, şimdi de söylediğim husus
ortadadır. Bu konunun da kendi bağlamı çerçevesinde değerlendirilmesini de
ifade etmek isterim.
Teşekkür
ederim.
BAŞKAN
– Değerli milletvekilleri, şu anda Türk Silahlı Kuvvetlerinin belli gruplarının
sınırda abdest almış, şehitlik için yarışırken bizi de takip ettiklerini
dikkate almak gerekir. 
Biraz
evvel Grup Başkan Vekillerinin Avrupa’daki bazı gelişmelere karşı koymuş
oldukları ortak tavrı tebrik ediyorum. 
Taslak
hazırlanıyor mu?
DURSUN
MÜSAVAT DERVİŞOĞLU (İzmir) – Hazırlanıyor.
BAŞKAN
– Hazırlanıyor, peki.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu (S. Sayısı: 104)
(Devam)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
14’üncü
madde üzerinde 2 önerge vardır, önergeleri aykırılık derecesine göre işleme
alacağım.
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 14’üncü
maddesinin (a) bendinde bulunan “eşyanın gümrüklenmiş değerinin iki katı”
ifadesinin “gümrük vergilerinin iki katı”, 2’nci fıkrasındaki “gümrük vergileri
tutarında” ifadesinin “gümrük vergilerinin yarısı tutarında” şeklinde
değiştirilmesini arz ve teklif ederiz.
 Ali
Mahir Başarır Müzeyyen Şevkin Ahmet
Akın
 Mersin Adana Balıkesir
 Ahmet
Vehbi Bakırlıoğlu Turan Aydoğan Tacettin
Bayır
 Manisa İstanbul İzmir
 Hüseyin
Yıldız Aydın Özer Tahsin
Tarhan
 Aydın Antalya Kocaeli
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ MEHMET
ERDOĞAN (Gaziantep) – Katılamıyoruz Sayın Başkan.
BAŞKAN
– Önerge hakkında konuşmak isteyen Mersin Milletvekili Ali Mahir Başarır. (CHP
sıralarından alkışlar) 
Süreniz
beş dakikadır. 
ALİ
MAHİR BAŞARIR (Mersin) – Genel Kurulu saygıyla selamlıyorum.
Değerli
milletvekilleri, dün ve bugün bazı Mersin Milletvekillerimiz Mersin Büyükşehir
Belediyesinde işçi kıyımlarının olduğuna ilişkin iddialar ortaya attı. Mersin
Milletvekili olarak buna cevap verme zorunluluğum doğdu. 
Öncelikle,
bir iddia ortaya atıyorsak bununla ilgili elimizde somut verilerin, en azından
sayıların olması gerekiyor.
Mersin’de
31 Mart seçimlerinden hemen önce 205 işçi alındı, seçimden üç gün önce. Öncelikle
şunu söyleyeyim: Bu işçilerin hepsi işten çıkartıldı. İşe gelmeyen, belediyenin
yolunu bilmeyen, hayatında çalışmamış 154 bankamatik işçisi vardı, bunlar işten
atıldı ve toplam 374 işçi çıkmış. Şimdi, bu altı yedi aylık süreçte bunların
yerine 375 işçi alınmış, bunlardan 223’ü kadın. Bakın, bu kadınların işe
girerken yeterliliğine baktık, liyakatine baktık, bir de ihtiyaç sahibi olup
olmadığına baktık.
İSMAİL
GÜNEŞ (Uşak) – İnanalım mı?
ALİ
MAHİR BAŞARIR (Devamla) – İnanın, inanın, pek inancınız yok ama inanın.
Şimdi,
öyle insanlar geldi ki AKP’li, MHP’li, İYİ PARTİ’li, HDP’li; gerçekten ihtiyacı
olan kadınları işe aldık. “İnanalım mı?” dedi, bir örnek vereyim: Bakın,
ismini, soy ismini de verebilirim, AK PARTİ’ye oy vermiş, 2 çocuk annesi, yakın
bir zamanda eşini kaybetmiş bir hanımefendi geldi. Bakın, bunu kendisi söyledi,
dedi ki: “AK PARTİ’liyim. İşe ihtiyacım var, sokaktayım çocuklarımla.” Aldım,
Büyükşehir Belediye Başkanı Vahap Seçer’e götürdüm, ne iş yaparsın dediğimizde
“Otobüs kullanırım.” dedi. Ehliyeti, bilgileri, yeterliliği vardı, sınavı geçti
ve işe girdi. Belki de o 374 işçiden en çok mutlu olduğum kişi oydu. Kesinlikle
Mersin’de partili-partisiz, Alevi-Sünni, Kürt-Arap, hiçbir ayrım yapılmıyor ama
2014’te de belediye değişti. Bakın, seçimden önce, Kurban Bayramı öncesi 1.150
işçi kapının önüne konuldu.
ABDULLAH
DOĞRU (Adana) – Sen şimdiye bak, boş ver.
ALİ
MAHİR BAŞARIR (Devamla) – Bakın, Belediye Başkanı pazar günü seçimi kaybetti,
salı günü görev teslimi yapılacaktı, pazartesi eşyaları çuvalın içine konuldu,
plaketler falan evine yollandı. Bizde ayrımcılık yok, Mersin Belediyesinde
ayrımcılık yok. Mersin Belediyesi hiçbir işçiyi partisinden dolayı, inancından
dolayı mağdur etmedi. Bunu yapan bir parti varsa on yedi yıldır AKP iktidarıdır,
kesinlikle. 
ABDULLAH
DOĞRU (Adana) – Keşke inanabilsem.
ALİ
MAHİR BAŞARIR (Devamla) – Ya inanıp inanmamakta serbestsin, dediğim gibi
inançta bir sorun var zaten. Sizinle biz aynı şeye inanmıyoruz, aynı şeyleri
düşünmüyoruz, sizde var. 
Şimdi,
bakın, bizi insanlar arıyor, en insani sorun… Öğrenciler, birçok öğrenciye yurt
çıkmadı. Bir hanımefendi aradı –numarası da yok- “Bir haftalık bir yurt
istiyorum.” dedi. Yurt müdürünü aradım, “Mersin Milletvekili Ali Mahir Başarır
ben.” dedim. “Hangi parti?” dedi. “Allah kahretsin seni.” dedim. Çünkü o
vatandaşa ben hangi partiye oy verdiğini sormamıştım. İşte sizin
bürokratlarınızda bu var. Mersin’de, Adana’da, Antalya’da, İstanbul’da böyle
bir şey yok. 
YAŞAR
KIRKPINAR (İzmir) – İzmir, İzmir! İzmir’de var. 
ALİ
MAHİR BAŞARIR (Devamla) – Bakın, belediyeyi aldığımızda maalesef bankamatik
işçileri, milyarlarca lira borç, kimin eli kimin cebinde belli değil. Şu anda
Mersin kâr yapan bir belediye, şu anda Mersin’de en azından kadın işçiler
çoğunlukta ve bunu yaparken de ayrım yapmıyoruz. Lütfen, ben, iddiayı yapan
milletvekili Tarsuslu, Baki Şimşek benim değerli bir arkadaşımdır, ona yanlış
bilgi verdiklerini düşünüyorum. Biz Mersin söz konusuysa Hacı Özkan olsun,
Cumhur Bey olsun, Baki Bey olsun, hepimiz bir konuda oturur anlaşırız. (CHP
sıralarından alkışlar)
MAHMUT
TANAL (İstanbul) – Alpay’ı ayırma. 
ALPAY
ANTMEN (Mersin) – Beni unutma. 
ALİ
MAHİR BAŞARIR (Devamla) – Alpay Bey de olsun. 
HAYDAR
AKAR (Kocaeli) – Cengiz’i de unutma. 
(Mikrofon
otomatik cihaz tarafından kapatıldı)
ALİ
MAHİR BAŞARIR (Devamla) – Toparlıyorum Sayın Başkanım.
BAŞKAN
– Buyurun.
ALİ
MAHİR BAŞARIR (Devamla) – Eğer ki gerçekten bir hata varsa, bir işçi mağdur
edilmişse, birisi hakkında yanlış bilgi varsa Baki Bey gelir, beraber Vahap
Seçer’e gideriz bu sorunu çok rahat çözeriz. Sorun Mersin’se, sorun
Türkiye’yse, sorun işçilerse, sorun emekçilerse, sorun evine ekmek götüren
insanlarsa hiç problem yok, biz bunu çözeriz ama Mersin Büyükşehir
Belediyesinde kasten, bilinçli bir işçi kıyımı yok, olmadı, olmayacak. 
Teşekkür
ediyorum. (CHP sıralarından alkışlar)
YAŞAR
KIRKPINAR (İzmir) – Sana yanlış bilgi vermişler. 
ALİ
MAHİR BAŞARIR (Mersin) – Ya, bu konuda laf atıyorsun ya, ne diyeyim ben sana.
YAŞAR
KIRKPINAR (İzmir) – Yanlış bilgi vermişler. 
ALİ
MAHİR BAŞARIR (Mersin) – Allah seni bildiği gibi yapsın, yemin ediyorum ya. Ya,
ne dedim ya? Ya, oraya geçiyorsun, insanları taciz ediyorsun sadece sen. 
ZÜLFÜ
DEMİRBAĞ (Elâzığ) – Ya, sıkan mı var, niye bağırıyorsun?
BAŞKAN
– Ya, siz niye tahrik ediyorsunuz Meclisi arkadaş ya?
EDNAN
ARSLAN (İzmir) – Sen niye bağırıyorsun, seni sıkan mı var?
ZÜLFÜ
DEMİRBAĞ (Elâzığ) – E, onun bağırmasına bağırıyorum. 
BAŞKAN
– Size tecrübeyle ilgili bir şey söyleyeyim: Çok bağıranlar seçimlerde pek
Meclise gelmiyorlar, haberiniz olsun. (Gülüşmeler) Tecrübeyle söylüyorum bak,
samimi söylüyorum. İşte, Özgür Bey de burada. Eski arkadaşların hepsi bilirler,
her seçimde Parlamentonun yüzde 65’i gidiyor ama ilk gidenler de bağıranlar,
ben size söyleyeyim.
MAHMUT
TANAL (İstanbul) – Sayın Başkanım, AK PARTİ’de bakan oluyor çok bağıran. 
BAŞKAN
– Bak, o Niğde Milletvekili alkışlıyor beni. 
Buyurun
Levent Bey. 
IV.- AÇIKLAMALAR (Devam)
60.- Sakarya Milletvekili Muhammed Levent Bülbül’ün, Mersin Milletvekili
Ali Mahir Başarır’ın 104 sıra sayılı Kanun Teklifi’nin 14’üncü maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
MUHAMMED
LEVENT BÜLBÜL (Sakarya) – Sayın Başkanım, şimdi, Sayın Cumhuriyet Halk Partisi
Mersin Milletvekilinin konuşmasını dinledik. Bu dün de gündeme geldi,
arkasından karşılıklı olarak söz alarak meseleyi belli bir düzleme koyduğumuzu
düşünüyorum zaten. Ama tabii ki Mersin’deki işten çıkarmalarla alakalı kendi
ellerindeki bilgileri Meclisimizle paylaşmalarından dolayı da teşekkür ediyorum
ama burada verilen sayılar, rakamlar açısından, işte, bir kısmının bankamatik
işçisi olduğu ifade edildi, bir kısmının da başka sebeple işten çıkarıldığı
söylendi, 350 civarında bir işçi çıkarıldığı ifade edildi. 150-160 civarında
bir sayıyı bu şekilde izah ettik, onun dışında kalanların da sözleşmesi
feshedilirken mutlaka belli birtakım gerekçeler gösterilmiştir. O gerekçelerin
gerçekten hukuken var olup olmadığı yaşanacak yargılama süreçlerinde ve
özellikle zorunlu ara buluculuk geldikten sonra da önce ara buluculuk sürecinde
ve arkasından yargı sürecinde de ortaya çıkacaktır. Bizlerin de görevi
Milliyetçi Hareket Partisi olarak, Mersin’de bu süreçleri milletvekillerimiz
vasıtasıyla, oradaki teşkilatlarımız vasıtasıyla takip etmek olacaktır. Bu
konuyla alakalı gelişmeleri de Meclisimizle de süreç içerisinde paylaşacağız
diyorum. 
Teşekkür
ederim.
BAŞKAN
– Gayet makul, güzel. 
Teşekkür
ederim. 
Bir
şey daha söyleyeyim değerli arkadaşlar, önergeyi merak edenler konuşmacıları
takip ederken onların da değerlendirmelerini merak etmeniz lazım. Önergeyle
ilgili hiçbir şey konuşulmuyor yani bugün.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 14’üncü
maddesinin ilk fıkrasında yer alan “eklenmiş” ibaresi “ilave edilmiş”
ibaresiyle değiştirilerek madde metninin yeniden düzenlenmesini arz ve teklif
ederiz. 
 Mehmet
Metanet Çulhaoğlu  Feridun Bahşi Yasin
Öztürk
 Adana Antalya Denizli
 Ayhan
Erel  Aydın
Adnan Sezgin
 Aksaray  Aydın
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak isteyen Aydın Milletvekili Aydın Adnan Sezgin. (İYİ
PARTİ sıralarından alkışlar) 
AYDIN
ADNAN SEZGİN (Aydın) – Sayın Başkan, değerli milletvekilleri; Gümrük Kanunu’yla
ilgili yeni düzenleme dış ticaretimizin geliştirilmesine ne katkı sağlayacak
onu tam göremiyoruz. Ancak dış ticaretimizin durumu hiç de iç açıcı değil, bunu
berrak şekilde görüyoruz. Geçtiğimiz haftalarda Sayın Ticaret Bakanı TÜİK
tarafından hazırlanan verileri kamuoyuyla paylaştı ve bu rakamlar âdeta
müjdeymiş gibi sunuldu. Birkaç gün önce yayınlanan 2019 yılı dış ticaret
beklenti anketine göre son çeyrekte ihracat beklentisi bir önceki çeyreğe göre
yüzde 14 düşmüş durumda. Yani dış ticarette söz sahibi olan firmaların yakın
geçmişe ve mevcut duruma ilişkin değerlendirmeleri olumsuz olduğu için gelecek
döneme yönelik beklentileri de düşmüş durumda. Nitekim geçen hafta TÜİK
tarafından açıklanan rakamlara göre ağustos ayında dış ticaret açığı yüzde 1,2
artarak 2,5 milyar dolar şeklinde gerçekleşti. Mevsim ve takvim etkilerinden
arındırılmış ihracat rakamları ise 2019 Ağustos ayında bir önceki aya göre
yüzde 1,5 azaldı; buna karşılık, ithalat yüzde 0,4 arttı. İhracatın niteliğine
baktığımızda ortaya çıkan manzara daha da vahim, yüksek teknoloji ürünlerinin
imalat sanayisi ürünleri ihracatı içindeki payı sadece yüzde 3 yani bugün
karşımızda 19’uncu yüzyılda sanayileşmeyi ıskalayan Osmanlı dönemine benzer bir
ekonomi anlayışı var. 
Ekonomi
bütün unsurlarıyla giderek uçuruma doğru yuvarlanırken iktidar vatandaşı
muhtelif yöntemlerle oyalamaya devam ediyor. Bu sırada da gizli bir IMF
programı uygulandığı izlenimi giderek güçleniyor. Geçtiğimiz haftalarda verdiğim
bir soru önergesinde iktidarın özellikle pamuk politikasından yola çıkarak 1999
yılındaki IMF stand-by anlaşması ve 2002 yılında Dünya Bankasıyla imzalanan bir
anlaşmaya paralel bir tarım politikası uyguladığını belirtmiştim. Önergemden
birkaç gün sonra açıklanan Yeni Ekonomi Programı, sadece tarımda değil,
ekonominin genelinde gizli bir IMF programı uygulandığı kanaatini
kuvvetlendirdi. İki hafta önce açıklanan IMF Türkiye raporunda belirtilen
önerilerin programda hemen hayata geçirildiğini gördük. Açıklanan programa
göre, ücret artışları beklenen enflasyona göre yapılacak, asgari ücret ve memur
maaşı artışlarında enflasyon beklentisi düşük olacak. 
Sayın
milletvekilleri, İYİ PARTİ’nin ordumuzun Barış Pınarı Harekâtı’na dair tutumu
malum. Ordumuz, iktidarın 2011 Ağustos ayından beri izlediği berbat ve mağlup
Suriye politikasının hasarını kısmen onarmak için üzerine düşeni yaptı. Ancak
bugün bazı sözcülerin ifade ettiği gibi, ABD ve Rusya’yla varılan mutabakatlara
zafer demek düpedüz büyük bir hatadır. O metinlerde olumlu bazı unsurlar
olabilir ama aslında bu görüşmeler ve mutabakatlar yanlış Suriye politikasının
mağlubiyetini, millî güvenliğimiz üzerinde yarattığı cumhuriyet tarihinin en
büyük tehditlerini, zararlarını hafifletme çabalarıdır. Bunu sınırımızın başına
uzaklardan gelmiş devletlerle ve onlara tabi olarak yapıyoruz maalesef. Olay
budur, süreç de bitmemiştir. Süreç devam ederken zafer naraları ayrıca
zararlıdır. 2011 koşullarını arıyoruz, bu hedef ne yazık ki şimdilik çok
uzaklardadır. 
Genel
Kurula saygılarımı sunarım. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
14’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
15’inci
madde üzerinde 2 önerge vardır, önergeleri okutup aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 15’inci
maddesinin aşağıdaki şekilde yeniden düzenlenmesini arz ve teklif ederiz.
“MADDE
15- 4458 sayılı Kanunun 241 inci maddesinin dördüncü fıkrasının (ı) bendi
yürürlükten kaldırılmış ve altıncı fıkrasının (d) bendi aşağıdaki şekilde
yeniden düzenlenmiştir.
‘d)
11 inci madde hükmüne göre yazılı olarak talep edilen bilgi ve belgeler ile 13
üncü madde hükmü uyarınca beş yıl süreyle saklanması gereken belgelerin gümrük
kontrolü sırasında ibraz edilmemesi.’”
 Mehmet
Metanet Çulhaoğlu Ayhan Erel Feridun
Bahşi
 Adana Aksaray Antalya
 Yasin
Öztürk  Aylin
Cesur
 Denizli  Isparta
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak isteyen Isparta Milletvekili Aylin Cesur.
Buyurun
Sayın Cesur. (İYİ PARTİ sıralarından alkışlar) 
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum. 
Gümrük
Kanunu’nu görüşüyoruz. 20’nci yüzyılın ikinci yarısından bu yana, gelişmiş
ülkeler gümrük vergileri ve miktar kısıtlamalarıyla tarım sektörlerini
korumuşlar ve gene yüksek oranlarda iç destek sağlamışlardır. Bu destekler,
üretim miktarı, fiyatı ve girdi kullanımına bağlı belirlendiği için genellikle
aşırı üretime neden olmuş ve gelişmiş ülkelerin dünya pazarındaki yüksek
payları nedeniyle dünya fiyatları düşmüş ve sektörlerini koruyamayan
ihracatçıların dünya ticaretlerindeki payları da azalmıştır. Çiftçimizin
bitkisel üretimde en önemli sorunu, gübre ve mazot gibi temel girdi
maliyetlerinin yüksek olması maalesef. 
Yüzde
57’si tarım ve hayvancılıkla uğraşan Isparta’mızın en önemli tarım
gelirlerinden biri ve aslında bizim sembolümüz güldür. Dünyada yılda yaklaşık
15 bin ton gül çiçeği üretimi yapılıyor. Türkiye gül çiçeği üretimi yapan en
önemli ülkelerin başında. Ülkemizdeki üretimin de yüzde 80’e yakını Isparta’da
yapılmakta. Bunun büyük kısmı ihraç ediliyor. Pazarı hazır bir ürün aslında gül
çiçeği ve hâl böyle iken, bu sene gül üreticisi 10 lira bandında bir fiyat
beklerken, fiyat belirleyici konumunda olan GÜLBİRLİK gül çiçeği alım fiyatını
7,80 lira olarak açıkladı. GÜLBİRLİK bu sektörde faaliyet gösteren önemli bir
üretici kuruluş. Aslında biz GÜLBİRLİK’imizle gurur duyarız Ispartalılar
olarak. Birlik uygulamaları gül çiçeği piyasasının oluşumunda önem arz eder.
Girdiler misli artarken, dolar yerinde durmazken, gül çiçeğinin kilosuna
biçilen 7,80’lik fiyat 2016 fiyatıyla yaklaşık aynı ve birim fiyat olarak 2016
fiyatının da neredeyse yarısına eşit. 2016’da verilen 7,65 lira 2,28 dolar,
2017’de verilen 8,70 lira 2,41 dolar, 2018’de verilen 9,20 lira 1,53 dolarken
bu sene verilen 7,80 lira 1,32 dolara denk gelmektedir ve bu rakam 2004’teki
birim fiyattan daha da düşük. 
Isparta
Ziraat Odası Başkanı Mustahattin Can Selçuk bağırıyor, seslenmiyor, bağırıyor,
diyor ki: “10 lira bandında bir fiyata bile biz razıydık üreticimiz için,
GÜLBİRLİK 7,80 bandında bir fiyat açıkladı. Bu, geçen yıldan 1,40 lira daha
düşük, gelin hep beraber bunu çözelim.” Isparta bölgesinde 50 bin kişi geçimini
gülden sağlıyor. Bununla beraber gül üreticisine doğrudan destek, girdi
desteği, prim ödemesi, ihracat desteği uygulaması yapılmıyor. Oysa, gül üretimi
konusunda en büyük rakibimiz olan Bulgaristan’da gül üreticisi ciddi şekilde desteklenmekte.
Bulgaristan’daki üreticilere sağlanan destek karşısında Türkiye için çok özel
bir yeri olan gül çiçeği üretiminin desteklenmesi ve dünya pazarında rekabet
gücünün artırılması gerekiyor. Bizde bırakın desteklemeyi üretici, gerek kilo
başına hakkı olan fiyatı verilmeyerek gerekse artan enflasyonun girdilere çok
yüksek oranda yansıması nedeniyle âdeta ezdiriliyor. Türkiye’de sadece
Isparta’da ve çevresinde yetiştirilen gül çiçeği bir kültür ürünü olarak ele
alınmalı ve bu kapsamda devlet desteği ve korumasına tabi olmalı. Yağ gülü
endüstri bitkilerine dâhil edilmiş ancak bu, üreticiye yeterli bir yardım
sağlamamış; 2019 yılında da tarım havzaları destekleme modeline alınmamış,
böylece üreticiler prim, teşvik ödemesinden de mahrum bırakılmış.
Değerli
arkadaşlarım, ülkede uygulanan tarım politikaları sonucunda tarımda belirgin
bir küçülme var ve bu küçülmeden Isparta gülü de olumsuz etkilenmekte. Girdi
maliyetleri artarken gelir azaldı, gelir ile gider arasındaki makas belirgin
daraldı. Ne mi yapmalı? Özellikle çiftçiye girdi desteği sağlanmalı; ucuz
akaryakıt, ucuz gübre, ucuz ilaç verilmeli; devlet desteği sadece üreticiyle
sınırlı kalmamalı, birlikler ve sektördeki firmalar da desteklenmeli; pazar
payını artırmaları ve ihracatı artırmaları konusunda teşvikler verilmeli;
mevcut fabrikaların revizyonu ile yeni fabrikaların kurulması için hibe desteği
verilmeli. Sonuç olarak gül üreticisine doğrudan destek, girdi desteği, prim
ödemesi ve ihracat desteği sağlanmalı. Bu konuda harekete geçerek acil adımlar
atılmalı. 15 olması gereken ama 10 liraya, karın tokluğuna gönlü zengin bizim
çiftçimizin razı olduğu bu duruma 7,80’lik fiyat açıklanınca hâliyle buna
ilişkin görüşlerimi açıkladım Isparta basınında ve “Gülü toprağa gömdünüz.”
dedim. Buna iktidar partisi ve ortağı içerlemişler ve söz birliği edip beyanlar
verdiler ardı ardına. Dediler ki, sloganları da şu: “Gülü siyasete alet
etmeyin.” “Bu ihanetinizi size ödetiriz.” diye tehdit de ettiler.
(Mikrofon
otomatik cihaz tarafından kapatıldı) 
AYLİN
CESUR (Devamla) – Sayın Başkan, ek süre rica edebilir miyim.
BAŞKAN
– Buyurun, toparlayın.
AYLİN
CESUR (Devamla) – Beyler, ne zamandan beri, çiftçinin sorunlarını söylemek,
köylüyü ezdirmeyin demek siyasete alet ettirmek oluyor, ben şimdi bunu size
soruyorum buradan. Ayrıca, bizim siyaseti yapma amacımız zaten, bizi seçip
buraya getiren vatandaşlarımızın derdine derman olmak, siyaset bu zaten. Hem
Isparta’mızı hem Türkiye’mizi hem de çiftçilerimizi biz burada temsil ediyoruz,
etmeye de devam edeceğiz sizin tehditlerinize rağmen.
Sormuşlar
madem önerilerimizi, söyledik az önce, tekrar okuyup dinlesinler buradan.
Araştırma önergesi sunacağım, kanun teklifi sunacağım, niye mi? Çünkü GÜLBİRLİK
yetkilileri, fiyat neden düşmüş, bunu açıklarlarken o sıkıntılı ve utanır hâlden
kurtulsunlar diye. Niye mi? Köylümüzü ezilmekten, gülümüzü de toprağa
gömülmekten kurtaralım diye.
Kendilerinden
ve hepinizden destek bekliyor, saygılar sunuyorum. (İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 15’inci
maddesinde geçen “beş yıl” ifadesinin “beş sene” şeklinde değiştirilmesini arz
ve teklif ederiz.
 Faruk
Sarıaslan Müzeyyen Şevkin Tahsin
Tarhan
 Nevşehir Adana Kocaeli
 Ahmet
Vehbi Bakırlıoğlu Ahmet Akın Tacettin
Bayır
 Manisa Balıkesir İzmir
 Turan
Aydoğan Aydın Özer Hüseyin
Yıldız
 İstanbul Antalya Aydın
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Nevşehir Milletvekili Faruk Sarıaslan.
Buyurun
Sayın Sarıaslan. (CHP sıralarından alkışlar) 
FARUK
SARIASLAN (Nevşehir) – Sayın Başkan, değerli milletvekilleri; bilim ve eğitim
üzerine beş dakikalık kısa bir konuşma yapacağım.
Bilim,
otoritelerin gerçeğine değil, gerçeğin otoritesine hizmet etmektir. Bilimin
reddettiği otorite sadece şahıslarınkini değil, ideolojilerin otoritesini de
kabul etmez. Sosyalist bilim, kapitalist bilim, İslam ve Hristiyan bilimi
olmaz. Bilim ön yargılardan uzak olmaktır. Hele ülke yönetimi bilimin, aklın
dışına çıkmışsa o ülke felakete gidiyor demektir. Tarihte de, günümüzde de
bunun örnekleri var. Nazi Almanyasının “İngilizler de Aryan’dır, bizimle
savaşmaz.” deyip ülkeyi felakete sürükledikleri gibi ya da yeni yaşadığımız,
bizim de “Bütün Müslümanların desteğini alırız.” deyip Birleşmiş Milletlerde
boyumuzun ölçüsünü aldığımız gibi. 
Sayın
milletvekilleri, bilime ulaşmanın yolu elbet eğitimden geçer. Türkiye OECD
ülkeleri arasında öğrenci başına en az para harcayan 2’nci ülkedir. Türkiye
gibi nüfus artışı ve genç nüfus oranı OECD ortalamasının çok üstünde olan bir
ülke eğer doğan çocuklarına dünyayla rekabet edebilecek becerileri kazandırmak
istiyorsa OECD ortalamasının çok üstünde bir kaynağı eğitime ayırmak
zorundadır. Yani yüzde 5 harcama, öğrenci oranı bizden düşük ülkeler için
yetiyor olabilir ama bizim için yetmez. Finlandiya’nın eğitim başarısının
kökeninde 1990’larda diğer bütçe kalemlerini kısıp eğitim bütçesini 2 katına
çıkarmış olması gerçeği yatmaktadır. Unutulmamalıdır ki hiçbir mucize kendi
başına ortaya çıkmaz. 
Eğitim
araştırmalarının ortaya çıkardığı tartışmasız gerçek şudur ki: Eğitimde
başarıyı belirleyen temel girdi öğretmen kalitesidir; önemli olan, mesleğine
tutkuyla bağlanmış öğretmenlerden oluşan bir kadro kurmak. Türkiye, öğretmen
kadrosu en genç 2’nci ülkedir. Bu kendi başına bir avantaj değil ama ciddi bir
potansiyeldir. Bilginin ve bilgiye ulaşma yönteminin bu kadar hızla değiştiği
bir dünyada yeni yetişmiş genç öğretmen kadrosu doğru yönlendirmeyle çok ciddi
bir reformun dinamosu olabilir. 
Bugün,
açılan okullara gelen 19 milyon çocuğumuza dünyayla rekabet edecek becerileri
kazandırmaktan çok uzak bir eğitim sistemimiz var. Eğitimde acil olarak
yapılması gereken, siyasetin günlük akışına göre değil, veriye dayalı bir
reform programı üzerinde toplumsal bir uzlaşma aramaktır. “Çocuklarımızı
dünyayla rekabete nasıl daha iyi bir şekilde hazırlarız?” sorusuna hep beraber
cevap vermemiz gerekir. Türkiye’nin önünde iki seçenek var; ya “akıl ve bilim”
diyeceğiz ya da olduğumuz yerde debeleneceğiz. Tarih bize iklim ya da coğrafya
ile ekonomik başarı arasında basit ya da kalıcı bir başarı olmadığını
göstermiştir. Dünyada bütün araştırmalar göstermiştir ki eğitimde başarının
sırrı okul öncesi eğitimden geçmektedir. Bugün Türkiye’de okul öncesi eğitim sayısı
azdır. Her mahallede belediye ve milletin iş birliğiyle beraber bu konu
çözülebilir. Bunun dünyada da örnekleri vardır. 
Bugünkü
iktidarın önceliği üniversite sayısını artırmak olmuştur. Ne yazık ki sayı
arttıkça eğitimde nitelik düşmüştür. Bu nedenledir ki üniversiteli işsiz sayısı
artmıştır. Yurt dışına master, doktora yapmak için giden gençlerimizin yüzde
77’si ülkesine dönmek istememektedir. Bu ülkenin geleceği yetişmiş insan
gücünün artmasıyla orantılıdır. 
Değerli
milletvekilleri, Mecliste konuşma yapacağımı duyan hemşehrim sağ olsun bize bir
belge göndermiş. Ben aslında Nevşehir konusunu bundan üç beş saat önceki
yaptığım konuşmada dile getirmiştim, Nevşehir konusuna girmek istemiyordum ama
ancak önemli bulduğum için… Hani şair de diyor ya: “Şikâyetim var cümle
yasaktan/Dillerimi hâkim bey bağlasan durmaz.” Şimdi, şu an elimde bir belge
var. 
(Mikrofon
otomatik cihaz tarafından kapatıldı) 
FARUK
SARIASLAN (Devamla) – Başkanım, bir dakika daha…
BAŞKAN
– Buyurun. 
FARUK
SARIASLAN (Devamla) – Şu an, FETÖ/PDY terör örgütü şüphesiyle pasaportuna el
konulmuş bir şahıs, Nevşehir Hacı Bektaş Veli Üniversitesi İktisadi ve İdari
Bilimler Fakültesinde dekanlık yapıyor. Şimdi bizi hep FETÖ’yle mücadele
etmemekle, sizi desteklememekle suçluyorsunuz ya, ismini vereyim size Mehmet
Öcal, siz bu şahsın “FETÖ’cüdür” diye pasaportuna el koymuşsunuz. Şimdi ben
diyorum ki eğer bu FETÖ’cüyse bunu orada dekan yapmayın, eğer bu FETÖ’cü
değilse pasaportundaki tahdidi kaldırın. O zaman da başkalarını suçlamak yerine
önce kendinizi suçlayın.
Dinlediğiniz
için teşekkür ediyor, saygılar sunuyorum. (CHP ve İYİ PARTİ sıralarından
alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
15’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
16’ncı
madde üzerinde iki önerge vardır, önergeleri okutup aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 16’ncı
maddesinde geçen “vergileri ve cezalarına” ifadesinin “vergileri ile
cezalarına” şeklinde değiştirilmesini arz ve teklif ederiz.
 Ömer
Fethi Gürer Ahmet Akın Tahsin
Tarhan
 Niğde Balıkesir Kocaeli
 Ahmet
Vehbi Bakırlıoğlu Turan Aydoğan Tacettin
Bayır 
 Manisa İstanbul İzmir
 Aydın
Özer Müzeyyen Şevkin Hüseyin
Yıldız
 Antalya Adana Aydın
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Niğde Milletvekili Ömer Fethi Gürer. (CHP
sıralarından alkışlar)
Buyurun
Sayın Gürer.
ÖMER
FETHİ GÜRER (Niğde) – Sayın Başkan, değerli milletvekilleri; Gümrük Kanunu’nda
kısmi düzenlemeler yapılıyor. Esasında Gümrük Kanunu’nun bütünü üzerinde dünya
ülkeleri standartlarında değişikliklerin gerçekleşeceği bir temel yasanın
çıkması ülke için ihtiyaç. Bu tür yapılanlar ihtiyacı tam anlamıyla
karşılamıyor. Şimdi gümrükle ilgili düzenleme yapılınca herkesin aklına farklı
şeyler geliyordur, benim aklıma da doğal olarak tarım ürünleri geliyor çünkü
ülkemizde ithal edilmeyen ürün kalmadı. Ama bundan daha vahim olan bir şey var,
ithal edilen ürünlerle ilgili yapılan düzenlemeler genelde ya üretici ürün
ekerken yapılıyor ya da hasat dönemi yapılıyor. Örneğin buğdayı hasat edecek
çiftçi, bir bakıyorsunuz gümrük sıfırlanıyor. Öyle olunca, üretici, çiftçi
üretimden uzaklaşıyor. Bugün TÜİK verileri açıklandı, yine buğdayda yüzde
9’lara varan üretim azalması bekleniyor. Bunun için gümrük girişinde gümrüğü
sıfırlanan ürünlerle Türkiye’de çiftçiyi vuran anlayıştan vazgeçmemiz lazım.
Kendimize yeten bir ülkeyken bugün ithalatçı bir ülke olduk. Tabii, ben,
milletvekili olunca bu gümrüğü sıfırlanan ürünleri de takibe başladım ve bu
Mecliste milletvekili olarak “bardo” diye bir hayvanın varlığını da yurt
dışından ithalatı sıfırlanınca öğrendim. Ya, bu hayvan nedir diye baktım,
katırın kuzeniymiş. Onun bile sakatatının bu ülkeye girmesinin gümrüğü sıfırlandı.
Ama daha vahim bir durum var: Türkiye’ye ithalat yapanların, gümrükten ürün
sokanların kim olduğunu bakanlara soruyoruz, “ticari sır” diyorlar. Türkiye’ye
et getirenin, buğday getirenin ticari sırrı nedir? Şimdi bunları öğrenmek
istiyoruz. Acaba kimler buradan vurgun vuruyor? Çünkü ülkemizde üretilen
ürünler varken, kendi çiftçimize destek verip bu bağlamda sorunları aşmamız
olasıyken, tam üretici ürünü ekerken gümrüğü sıfırlayıp diğer ülkelerin ürününü
Türkiye’ye sokmak bu ülkeye yapılacak en büyük kötülüktür. (CHP sıralarından
alkışlar) Bunun için de birilerinin bu işin içinde olması gerekiyor.
Değerli
arkadaşlar, Bakana sordum: “2018 yılında ne kadar nohut ithal ettiniz?” Çünkü
bizim orada nohut geçen yıl depoda kalmıştı. Bakandan yanıt: “2018 yılında nohut
ithal edilmedi.” Sonra TÜİK verilerini açtım baktım, 160 bin ton nohut ithal
edilmiş. E, şimdi biz kime güveneceğiz? Bakan diyor ki: “Nohut ithal edilmedi
2018 yılında.” TÜİK diyor: “2018 yılında nohut ithal edildi.” Yani,
bakanlıkların verileri TÜİK’le örtüşmüyor. Onun için son dönemlerde bakanlara
soru önergesi veriyoruz, bize yanıt şu: “TÜİK’te var.” Biz Bakanlıktan
soruyoruz. Soracak olsak TÜİK’in değerlerini biz de biliyoruz. Çünkü artık
rakamlar dahi örtüşmüyor. 
Bunun
yanında hastalıklı hayvanlar gümrükten geçip Türkiye’ye giriyor. Tabii, bunun
yanında ülkemize Akdeniz sineği gibi ya da domates güvesi gibi ithal yoluyla
hayvan hastalıkları da giriyor, ürün hastalıkları da giriyor ama bunlar yurt
dışına ithal edilirken başka ülkelerin gümrüğünden geçmiyor. Nasıl oluyor da
bizim ülkemize domates güvesi, Akdeniz sineği olan ürünler laboratuvar
incelemelerine rağmen gümrükten geçip girip de bizim yerli üreticimizi vuran
hastalıkların varlığına neden oluyor? Bu da benim gümrükle ilgili kafamı karıştıran
bir olay. Et; biz bu konuda sorduk, dedik ki yurt dışından gelen etlerde
hastalık var. “Yok, böyle bir şey.” dediler. Sonra bir baktık, aradan altı ay
geçti, o etlerin hastalıklı olduğu kabul edilip Bakanlık imhasına karar
verdiğini açıkladı. Yani gümrüklerin giriş ve çıkışında bizden giden ürün
detaylı incelenip o ürünle ilgili başka ülke alım yapmayarak iade ederken biz
başkasının hastalıklı tohumunu bu ülkeye sokuyoruz. Patates ürünü; patateste
“siğil” denilen hastalık yani patates kanseri nedeniyle 27 ilde üretim alanları
daraldı. Patatesin tohumuyla gelen hastalığı bizim gümrüklerimizden gelen
tohumlardan ülke topraklarına taşıdık. Neden bunlar yeterince incelenmedi? Şu
anda patateste büyük sorun yaşıyoruz. Yurt dışına satışı için teşvik gerekiyor,
şu ana kadar da verilmedi. Üreticinin elindeyken bu teşviki versek de yurt dışı
satışının yolunu açsak olmaz mı? 
(Mikrofon
otomatik cihaz tarafından kapatıldı) 
BAŞKAN
– Bir dakika, buyurun.
ÖMER
FETHİ GÜRER (Devamla) – Şu anda patates 50 kuruş, maliyeti 90 kuruş.
ŞAHİN
TİN (Denizli) – Patates üreticileri para kazanıyor, değil mi? 
ÖMER
FETHİ GÜRER (Devamla) – Bunu önümüzdeki hafta detaylı olarak hem de verileriyle
anlatacağım. Çiftçimiz o konuda mağdur ama bugün gümrükle ilgili
söyleyeceklerim olduğu için patates konusunu haftaya bıraktım. Ama yine
söylüyorum, gümrükle ilgili düzenleme yapılacaksa bu ülkeye giren ürünlerin
doğru dürüst kontrolleri yapılsın. Neden ve niye onlar ithal ediliyor, yurttaş
bilsin, sıfırlanan gümrüklerle kimler ticari sır kapsamında vurgunu vuruyor;
bunları da herkes görsün istiyor, yüce Meclisi saygıyla selamlıyorum. (CHP
sıralarından alkışlar) 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi’nin 16’ncı
maddesinin ilk fıkrasında yer alan “değiştirilmiştir” ibaresinin “yeniden
düzenlenmiştir” ibaresiyle değiştirilerek madde metninin yeniden düzenlenmesini
arz ve teklif ederiz.
 Mehmet
Metanet Çulhaoğlu Ayhan Erel Feridun
Bahşi
 Adana Aksaray Antalya
 Arslan
Kabukcuoğlu  Yasin
Öztürk
 Eskişehir  Denizli
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) –Katılamıyoruz Sayın Başkanım. 
BAŞKAN
– Önerge hakkında konuşmak isteyen Eskişehir Milletvekili Arslan Kabukcuoğlu.
Buyurun
Sayın Kabukcuoğlu. (İYİ PARTİ sıralarından alkışlar)
ARSLAN
KABUKCUOĞLU (Eskişehir) – Sayın Başkan, değerli milletvekilleri; hepinizi
saygıyla selamlıyorum.
Gümrük
Kanununda Değişiklik Yapılmasına Dair Kanun Teklifi’nin 16’ncı maddesi üzerinde
söz almış bulunmaktayım. Bu değişiklik teklifiyle Gümrük Kanunu’nun 317
kelimelik 244’üncü maddesinde bir kelimeye çok atıfta bulunulmaktadır:
Gizlilik. Türk Dil Kurumu sözlüğüne göre “gizli” “Niteliği anlaşılmayan,
bilinmeyen; başkalarından saklanan, duyurulmayan, saklı kalan” anlamına
gelmektedir. Bu kanun değişikliğiyle saklanmak istenen nedir? 
Madde
metninde 2011’de olduğu gibi düzenlenen işlem, gümrük vergilerinde uzlaşma
yoluyla indirimdir. Bu değişiklikle yapılan pazarlık sonucu kimlere ne kadar
menfaat sağlandığı gizlenmek istenmektedir. Bu gizliliğin çerçevesi ise muğlak
bırakılmıştır. Bu madde gümrük vergilerinde ve cezalarında uzlaşma kurumunun
yasal dayanağıdır. Bu yüzden muhteviyatında gizlilik yerine olması gereken daha
önemli ilkeler vardır. Bu ilkeler vergilemede adalet ilkesi, hukuk güvenliği
ilkesi ve eşitlik ilkesidir. Uzlaşma kurumuyla gümrük idaresinin gümrük
vergilerinin ve cezalarının bir bölümünden vazgeçmekte olduğu görülmektedir. Bu
durum, gümrükte vergilendirme yetkisinin yasama organı yerine yürütme organı
tarafından kullanıldığı izlenimi yaratmaktadır. İşte, az önce bahsettiğim o üç
ilke bu izlenimi, bu yetki gasbını ortadan kaldırmak adına önemlidir. 
Gümrük
vergilerinde ve cezalarında uzlaşma kurumunun hangi kriterlere göre uzlaşacağı
ve uzlaşılacak vergi ve para cezasının miktarının alt ve üst sınırının bu maddede
yer almaması esneklik ve keyfilik doğurmaktadır. İdare, uzlaşma görüşmelerini
yaparken yasa koyucunun sınırlarına bağlı kalmalıdır ki kurallarda istikrar
ilkesi bozulmasın. 
Uzlaşma
kurumu iyi niyet sahibi olmayan kişiler tarafından suistimal edilebilir; eşya
yurda ithal edildiğinde yüzde 30 gümrük vergisine tabi tutulması gerekirken
sehven oranın yüzde 20 olarak uygulanmasının ardından aradaki fark uzlaşma
konusu yapıldığında asıl ödenmesi gereken vergi doğal olarak eksik tahsil
edilecektir. Bu durumun süreklilik arz etmesi sakıncalıdır. Bu sakıncayı
ortadan kaldırmak için daha önce gümrük idaresiyle benzer konularda ihtilaf
yaşamış mükelleflerin sicil kaydı tutulmasına yönelik düzenlemenin yasalarda
yer alması gerektiğini düşünmekteyiz. 
Uzlaşma
kurumuna 2011 yılından 2015 yılına kadar toplam 13 bin başvuru olmuştur. Bu
başvurulardan 11.800’ü görüşülmüş, 11.100’ünde uzlaşma sağlanırken, 700
başvuruda uzlaşılamamıştır. Kurumun yargı yükünü hafiflettiği doğrudur ancak
burada uzlaşmayı yapan idarenin nasıl davranacağının ve hangi miktarlarda
uzlaşı sağlayacağının çerçevesi çizilmediği için Anayasa’mızın 10’uncu
maddesinde belirtilen eşitlik ilkesine aykırı durumlar da yaşanmış olabilir ve
ileride yaşanabilir. Bu çerçevenin yasa koyucu tarafından çizilmemiş olması
aynı hukuki konumda bulunan iki muhatap açısından uzlaşmaların farklı sonuçlar
doğurmasına sebebiyet verebilir. Diğeri hakkında eşitsizlik oluşturacak, birisi
için uzlaşma miktarı çok yüksek, diğeri için ise az olabilir.
Değerli
milletvekilleri, görüşülmekte olan bu maddenin geri çekilerek milletimizin
endişelerini ortadan kaldıracak şekilde, eşitlik ilkesine uygun ve tüm
tarafların katılımıyla çerçevesi belirginleşmiş, yeniden gözden geçirilmiş bir
madde hazırlanmasının uygun olacağını düşünmekteyiz.
Yüce
Meclisimizi saygıyla selamlarım. (İYİ PARTİ sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
16’ncı
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
17’nci
madde üzerinde 2 önerge vardır. Önergeleri aykırılık sırasına göre işleme
alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi'nin 17’nci
maddesinde değiştirilmesi planlanan 4458 sayılı Kanun’un geçici 6’ncı
maddesinin birinci fıkrasının 9 numaralı bendinde yer alan "bu kanuna ve
gümrüklerde uygulanan mevzuat hükümlerine” ibaresinden sonra gelmek üzere
"kasıtlı olarak menfaat sağlama amaçlı” ibaresinin eklenmesini arz ve
talep ederiz.
 Mehmet
Metanet Çulhaoğlu  Ayhan Erel Feridun
Bahşi 
 Adana Aksaray Antalya
 Yasin
Öztürk  Hüseyin
Örs
 Denizli  Trabzon
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak isteyen Trabzon Milletvekili Hüseyin Örs. 
Buyurun
Sayın Örs. (İYİ PARTİ sıralarından alkışlar) 
HÜSEYİN
ÖRS (Trabzon) – Sayın Başkan, değerli milletvekilleri; kanun teklifinin 17’nci
maddesi üzerinde konuşmak üzere İYİ PARTİ Grubu adına söz aldım. Hepinizi en
derin saygılarımla selamlıyorum. 
Konuşmama
başlamadan evvel bir hususu da arz etmek istiyorum. Bugün biraz evvelki
oturumda söz alan Sayın Kahramanmaraş Milletvekilimiz çok değerli Sefer Bey
Kahramanmaraş’taki Trabzon Caddesi’ndeki trafik problemini dile getirmişti.
Sefer Hocam, Trabzon’da da bir Kahramanmaraş Caddesi var, maalesef bizde de
aynı trafik sıkıntısı var. Ben bu vesileyle Kahramanmaraş’taki sevgili
vatandaşlarımıza, kıymetli vatandaşlarımıza saygılarımı iletiyorum. İnşallah,
Trabzon’daki Kahramanmaraş Caddesi’nin trafik problemi de çözülür,
Kahramanmaraş’taki Trabzon Caddesi’nin de problemi çözülür diyorum, hepinizi
tekrar saygılarımla selamlıyorum. (İYİ PARTİ sıralarından alkışlar) 
Saygıdeğer
milletvekilleri, teklifin 17’nci maddesinde Gümrük Kanunu ve gümrüklerde
uygulanan mevzuat hükümlerine aykırı hareketleri görülen gümrük müşavirleri ile
gümrük müşavir yardımcılarının izin belgeleri Ticaret Bakanlığı müfettişleri ve
gümrük ve dış ticaret bölge müdürleri tarafından gerek görülmesi hâlinde tedbir
mahiyetinde en fazla altı ay süreyle geçici olarak alınarak gümrüklerde iş
takip etmelerine izin verilmeyeceği ifade edilmiştir. Ancak buradaki “mevzuat
hükümleri” ifadesi çok geniş bir alanı kapsamaktadır. Bu sebeple izin
belgelerinin hangi hâllerde geçici olarak alınabileceğinin çerçevesi net bir
şekilde çizilmelidir diyorum. Çünkü bu durum şahsi anlaşmazlıklardan mağduriyetler
yaratabilir. İnsanların mesleki kariyerleri denetim yapan kişilerin insafına
bırakılmamalıdır.
Değerli
milletvekilleri, mevzuattaki değişikliklerle ilgili ihracatçılarımızla yapmış
olduğum görüşmeler sırasında tarafıma iletilen bazı sıkıntıları da bu vesileyle
arz etmek istiyorum. İhracatçılarımız gümrüklerde kendilerinden tahsil edilen
ve mesai saatleri dışında yapılan çalışmalar için fazla çalışmada bulunan kurum
personellerine ödenen miktarın ihracatçı için büyük bir maliyet artışına
sebebiyet verdiğini söylemişlerdir. 
Yine,
ihracatçılarımız, ülkemizdeki tüm kamu kurumlarında mesai saatleri dışında
yapılan çalışmalarda çalışan memur veya görevlilere ödenen fazla mesai
ücretleri ilgili kurumun kendi bütçesinden ödenirken -yani karşılanırken- genel
bütçeden ayrılan ödeneklerle ödenirken, gümrük idarelerinde yapılan bu kabil
çalışmalarda fazla çalışma ücretinin mükelleften, iş insanlarından tahsil
edilmesinin büyük bir çelişki olduğunu ifade etmişlerdir. İhracatçılarımız bu
çifte standardın kaldırılması, fazla çalışma ücretinin kurumun bütçe
kaynaklarından personele ödenmesi veya gümrüklerde gelişmiş ülke örneklerinde
olduğu gibi yirmi dört saat esasına göre vardiyalı çalışma sisteminin
getirilmesini talep etmektedirler. 
İhracatçılarımızın
bir başka talebi de kâğıtsız ihracat işlemleriyle ilgilidir. Gümrüklerde
kâğıtsız ortamda işlemler yürüsün diye kâğıtsız ihracat işlemleri başlatılmış,
artık mükellefler kâğıt ortamında gümrüğe beyanname ibraz etmeksizin
beyanlarını dijital ortamda bilgi işlem üzerinden yapabilir uygulamasına
geçilmiştir. Bu uygulama güzel bir uygulamadır, yerinde bir uygulamadır ancak
burada şunu da izah edeyim: Daha önce kâğıt ortamında verilen ve gümrüğün
basımını yaptığı beyannameler için 3 TL ücret alınırken, kâğıtsız ortama geçilen
ve herhangi bir kâğıt ortamında evrak düzenlenmeyen işlemler için bu ücretin 5
TL’ye çıkarılmasının çok mantıklı bir izahı yoktur diyorum. 
Değerli
milletvekilleri, son olarak da bölgemdeki uluslararası nakliyecilerin bir
sorununu burada dile getirmek isterim. Nakliyecilerimiz, Rusya’ya ve Rusya
üzerinden diğer ülkelere gerçekleştirilen taşımalarda geçiş belgesi kotalarının
yetersizliğinden çok şikayetçidirler. Bu belgelerin yetersizliğinden dolayı
taşımalar aksamakta ve dolayısıyla ihracatımız da sekteye uğramaktadır. Bu
sorunun giderilmesi hususunda yetkilileri göreve çağırıyor, hepinizi en derin
saygılarımla selamlıyorum. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Gümrük Kanunu Teklifi’nin 17’nci maddesinde geçen “gerek görülmesi
halinde” ifadesinin “soruşturmanın resmi olarak başladığı tarihte” şeklinde
değiştirilmesini arz ve teklif ederiz.
 Saliha
Sera Kadıgil Sütlü Müzeyyen Şevkin Tahsin
Tarhan
 İstanbul Adana Kocaeli
 Ahmet
Vehbi Bakırlıoğlu Aydın Özer Ahmet
Akın
 Manisa Antalya Balıkesir
 Tacettin
Bayır Turan Aydoğan Hüseyin
Yıldız
 İzmir İstanbul Aydın
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkanım.
BAŞKAN
– Önerge hakkında konuşmak isteyen İstanbul Milletvekili Saliha Sera Kadıgil.
Buyurun.
(CHP sıralarından alkışlar) 
SALİHA
SERA KADIGİL SÜTLÜ (İstanbul) – Sayın Başkan, değerli milletvekilleri; 104 sıra
sayılı Gümrük Kanununda Değişiklik Yapılmasına Dair Kanun Teklifi’nin 17’nci
maddesi üzerinde söz almış bulunuyor, bu vesileyle Gazi Meclisimizi saygıyla
selamlıyorum.
Bu
maddedeki değişiklik, bakanlık müfettişleri ve müdürlerine gümrük mevzuatını
ihlal eden ya da hakkında Terörle Mücadele Kanunu’nun şu meşhur 7’nci
maddesinin ikinci fıkrası nedeniyle kovuşturma açılan kişilerin izinlerini
askıya alma yetkisi vermektedir. Birincisi: “Gümrük mevzuatı” denen şey,
kanunları, tüzükleri, yönetmelikleri ve hatta genelgeleri kapsayan, ucu bucağı
olmayan bir tabirdir. En küçük bir maddi hata nedeniyle dahi müşavirlerin izin
belgelerinin askıya alınabilmesi yönündeki düzenlemede ısrarcı olunması kabul
edilemez. Madde revize edilecekse, sürede olduğu gibi, koşullarda da daha net
bir çerçeve çizilmeli, insanların ekmeğiyle oynamak bu denli kolay olmamalıdır.

İkincisi
ve daha mühimi ise TMK madde 7/2’ye ilişkin hukuksuz ve asli niyeti âdeta
paçalarından akan önermedir. Terörle Mücadele Kanunu’nun bu maddesi, vesayet
altındaki bazı yargıçların pek sevdiği, son zamanlarda âdeta sık
kullanılanlarına eklediği bir kanun maddesi olup tüm muhaliflerin üzerinde
Demokles’in kılıcı gibi sallanmaktadır. Zira geldiğimiz noktada suçlu, hain,
terörist ilan edilebilmek için bir terör örgütüne üye olmak ya da şiddet
çağrısı yapmak dahi gerekmemektedir. Günümüz Türkiyesinde bu madde
çerçevesindeki yaptırımlar sözde terör, özde iktidarı kaybetme korkusu
nedeniyle kontrolsüz ve denetimsiz tek kişi rejiminin gölgesinde bir hayli
dallanıp budaklanmıştır. Koskoca Türkiye Cumhuriyeti devleti, bitmek bilmez bir
paranoya hâliyle âdeta yarı açık bir cezaevine dönüştürülmüştür. Terör örgütü
üyesi olmak bir yana, örgüt üyesi olmamakla birlikte örgüte yardım etmek,
yardım etmemekle birlikte örgüt propagandası yapmak, propaganda yapmamakla
beraber terörle iltisaklı, irtibatlı olmak ve hatta iltisaklı, irtibatlı
olmamakla beraber terör örgütü destekçileriyle dirsek temasında olmak gibi
yepyeni suçlar icat edilmiştir. Bugün Türkiye ifade özgürlüğü konusunda öyle
içler acısı bir hâldedir ki Avrupa İnsan Hakları Mahkemesinin 2018 yılında
verdiği 77 ifade özgürlüğü hakkı ihlali kararının tam 40 tanesi Türkiye’yi
mahkûm eden kararlardır. Ülkemiz, ifade özgürlüğü hakkını ihlal etme hususunda
birinciliği ne acı ki kimselere kaptırmamaktadır. Hiçbir şiddet çağrısı olmayan
en küçük bir muhalif ses, herhangi bir düşünce açıklaması ve hatta bir haberi
sosyal medya hesaplarından paylaşmak dahi cübbesinin onurunu ayaklar altına
alan sözde savcı ve hâkimler tarafından “suç” adı altında cezalandırılmaktadır.

Üzerinde
konuştuğumuz teklifte bahsi geçen madde öyle saçma, öyle hukuksuz bir kullanım
alanı açmıştır ki iktidar dahi “reform” adı altında Meclisten geçirdiği yargı
makyajı paketinde ilgili maddeye “İfade açıklamak ve habercilik suç kabul
edilemez.” gibi son derece absürt bir değişiklik yapma lüzumu hissetmiştir.
Yalnızca fikirlerini beyan eden akademisyenler, mesleğini yapan gazeteciler,
adalet isteyen avukatlar, siyasi parti temsilcileri, hakkını arayan öğrenciler,
“Çocuklar ölmesin.” diyen öğretmenler, ilgili madde bahane edilerek hukuksuzca
mahkemelerde süründürülmekte, hapse atılmakta, işlerinden olmaktadır. Azıcık
aykırı ses çıkartanın kafasına bu madde balyoz olup inmektedir. Seçilmiş
belediye başkanlarını dahi milyonların gözü önünde tutuklamaktan ar etmeyen bir
anlayışın kendi istediği gibi hareket etmeyen bir gümrük müşavirine bu maddeye
dayanarak neler yapabileceği hepimizin malumudur. 
Bir
kişinin suçlu olup olmadığına bürokratlar değil, mahkemeler karar verir. (CHP
sıralarından alkışlar) Hukukun en bilinen, en evrensel, en önemli ilkelerinden
biri şudur: Suçu ispatlanıncaya dek herkes masumdur. Oysa bu değişiklikle,
henüz kavuşturma aşamasında olan kimseler ya da gümrük mevzuatının herhangi bir
köşesini ihlal ettiği iddia olunan kişiler ekmeklerinden edilecek, aylar boyu
işsizliğe mahkûm edilebilecektir. Gerçi on binlerce insanın hukuksuz KHK’lerle
âdeta sivil ölüme mahkûm edildiği bir ülkede böyle bir teklifin Meclise
getirilmiş olması da çok şaşırtıcı değildir. Ancak defalarca yaptığımız gibi,
bir kez daha altını çizerek hatırlatmak gerekir: Hukuku kendi işine geldiği
gibi eğip bükmeyi marifet sananlar unutmamalıdırlar ki aynı hukuk bir gün
mutlaka kendilerine de lazım olacaktır. (CHP sıralarından alkışlar) 
Dün
Ergenekon ve Balyoz kumpaslarıyla Türk ordusunun şerefli subaylarını Silivri
zindanlarında mahkûm edenlerin akıbeti her ne olduysa, bugün kendi ikbali için
milletin ikbalini hiçe sayanların akıbeti de aynı olacaktır. Ancak merak
etmesinler, o gün gelip çattığında adil yargılanmaları için elinden geleni
yapacak olanlar, yine, “Adalet mülkün temelidir.” anlayışını kendisine kılavuz
belleyenler yani bu ülkenin gerçek vatanseverleri olacaktır.
Teşekkür
ediyorum. (CHP ve İYİ PARTİ sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
17’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
18’inci
madde üzerinde üç önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan Gümrük Kanun Teklifi’nin 18’inci maddesinin teklif metninden çıkarılmasını
arz ve teklif ederiz.
 Tahsin
Tarhan Ahmet Akın  Müzeyyen
Şevkin
 Kocaeli
 Balıkesir  Adana
 Tacettin
Bayır  Jale Nur Süllü  Ahmet
Vehbi Bakırlıoğlu
 İzmir
 Eskişehir  Manisa
 Aydın
Özer  Hüseyin Yıldız  Turan
Aydoğan
 Antalya
 Aydın  İstanbul
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılmıyoruz Sayın Başkan.
BAŞKAN
– Önerge hakkında konuşmak isteyen Eskişehir Milletvekili Jale Nur Süllü. (CHP
ve İYİ PARTİ sıralarından alkışlar) 
Süreniz
beş dakika.
JALE
NUR SÜLLÜ (Eskişehir) – Sayın Başkan, değerli milletvekilleri; görüşmekte
olduğumuz 18’inci madde vesilesiyle yakın geçmişte yaşananlarla sizleri
düşünmeye davet ediyorum.
Esenyurt’ta
dayısının silahıyla kendisini vuran Caner 6 yaşında, Elâzığ’da dedesinin iş
yerinde kendini vuran Kuzey henüz 10 yaşındaydı. 
Antakya’da
15 ve 16 yaşlarındaki 2 kuzenin oynadıkları tabancanın ateş almasıyla Ç.S
hayatını kaybetti, S.A ağır yaralandı. 
Boşandığı
eşi tarafından öldürülen Ayşe Acar 2019 yılında 25’i ateşli silahlarla eş, eski
eş, sevgili cinayetine kurban giden 49 kadından sadece 1’iydi. Pendik’te okul
çıkışı internetten aldığı pompalı tüfekle vurulan Helin’i de unutmayalım.
Yüreğir’de kucağında 5 yaşındaki çocuğuyla motosiklet üzerinde vurulan Hayati
Özkaya adaleti kendi arayanların kurbanıydı, tek suçu oradan o anda geçmekti.
Gaziantep’te terasta dedesiyle televizyon izlerken 11 yaşındaki Emin,
Karabük’te düğünde Yunus Yıldız, serseri kurşunlarla ölenlerin sayısına
ekleniverdi. Daha geçen ay 23 yaşındaki Nadira Kadirova milletvekilinin
ruhsatlı silahıyla yaşamını yitirmedi mi? 
Her
yıl Türkiye’de ateşli silahlarla ortalama 4.500 kişi ölüyor. Arkalarında
kanayan yürekler bırakarak televizyon yayın arşivlerinde ya da solup giden
gazete satırlarında kalıyor isimleri. Oysaki hepsinin yaşayacakları günleri
vardı, yaşamdan birden koparılıverdiler patlayan silahlarla. Anton Çehov’un
dediği gibi “Sahnede silah varsa o silah patlar.” Çehov’un silahı bir gün bir
yerde hepimize doğrulabilir. (CHP sıralarından alkışlar) 
Gencecik
bir fidanken arkadaş kurşunuyla hayattan kopan Umut’un anısına kurulan ve tüm
hayatını Umut’un anısına silahsızlanmaya adayan Umut Vakfının araştırmasına
göre korunmak için edinilen silahların yüzde 57’si silah sahibinin en yakınına
doğrulmaktadır. Vakfın Ocak 2019 raporuna göre silahlı şiddet son dört yılda
yüzde 69 artış sağlamıştır. 2018 yılında 3.679 kişi ateşli silahlarla yaşamını
yitirmiş, 3.762 kişi yaralanmıştır. Ancak bireysel silahlar, yaşam hakkı,
toplumsal barış ve huzur ortamı için ciddi bir tehdit oluşturmaktadır. Özel
Güvenlik Dairesinin 2017 raporuna göre son yıllarda ruhsatlı silahların sayısı
azalırken ruhsatsız silahların sayısı artmaktadır. Ruhsatsız silahlarla işlenen
suçlar ruhsatlı silahlarla işlenen suçların tam 6 katıdır. Bu da kontrol
mekanizmalarının zayıfladığına, kayıt dışılığın arttığına ve kolay silah sahibi
olunabildiğine işaret etmektedir. Silah alımının kolaylığıyla birey potansiyel
şiddet kaynağı hâline gelmektedir. 
Son
17 yılda AKP yönetiminde yaşanan şiddet olaylarındaki artış silah artışlarıyla
ilintilidir. Makine Kimya Endüstrisinde silah fiyatlarında indirime gitmek,
2018’deki yönetmelikteki değişiklikle mermi hakkının 200’den bine çıkarılması
ve belli gruplara silah taşıma yetkisinin tanınması gibi düzenlemeler bireysel
silahlanmayı artırıcı rol oynamaktadır. Bireysel silahlanmanın devlet eliyle
artırılmasının önüne geçilmelidir. 
Halkın
sağlığı için özel araçlarda sigara içilmesi yasaklanıp, içki satışına saat ve
yaş sınırı getirilirken 18 yaşından küçükler bile av bayilerinden kolaylıkla
ateşli silah satın alabilmekte, sosyal medyadaki reklamlarla kargoyla kapıda
ödemeli silah satışları yapılmaktadır. Televizyonda sigara görüntülerine
cezalar verilirken dizilerde silah kullanımını ve şiddeti özendiren sahneler
engellenmeden yayınlanmaktadır. Bir dizinin tek bir bölümünde bile sayısız
cinayetler, katliamlar işlenmekte , dizi kahramanları evlerinde iyi baba, iyi
eş, iyi evlat rolünde, öyle ki suçun cezasız kalacağı imajıyla izleyiciye
sunulmaktadır. Dolayısıyla silah sahibi olmak ve kullanmak
sıradanlaştırılmakta, özendirilmektedir. 
(Mikrofon
otomatik cihaz tarafından kapatıldı)
JALE
NUR SÜLLÜ (Devamla) – Sayın Başkan, bir dakika rica edebilir miyim.
BAŞKAN
– Buyurun efendim.
JALE
NUR SÜLLÜ (Devamla) – Otoriterleşmenin giderek arttığı, adalet ve yargı
kurumlarına güvenin azaldığı ülkemizde silahla kendi adaletini sağlama arayışı
yaygınlaşmıştır. Toplum olarak kan donduran şiddet ve ölüm haberleriyle
karşılaşmaktan yorgun düştük. Toplumsal barış ve huzurumuz bozulduğu gibi,
yaşam hakkımız da tehdit altındadır. Vatandaşların yaşam hakkını ve can
güvenliğini korumak için bireysel silahlanmada tedbirler almak devletin en
öncelikli görevidir. Cumhuriyet Halk Partisi Grubu adına, Genel Kurulu,
bireysel silahlanmanın yarattığı tehdidi ortadan kaldırmaya yönelik yasaları
hayata geçirmeye davet ediyorum. Unutmayın, sahnede silah varsa o silah er ya
da geç patlar. Silahları toplumsal yaşamın bütün sahnelerinden bir an önce
çıkarmazsak şiddet ve ölüm haberlerine her gün bir yenisi eklenecek ve bunun
sorumluluğu hepimizin olacak.
Genel
Kurulu saygı ve sevgiyle selamlıyorum. (CHP ve İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Adıgüzel, buyurun.
IV.- AÇIKLAMALAR (Devam)
61.- Ordu Milletvekili Mustafa Adıgüzel’in, Suriye’nin kuzeyinin kim
kimin komşusu belli olmayan bir duruma getirildiğine ilişkin açıklaması
MUSTAFA
ADIGÜZEL (Ordu) – Teşekkürler Sayın Başkan.
Suriye’nin
kuzeyi bugünlerde tıpkı “puzzle” parçaları gibi, parsel parsel, kim kimin
komşusu belli olmayan bir duruma getirilmiştir. Ankara’da ise ABD Başkan
Yardımcısı, Sayın Erdoğan’la, bir masanın eş başkanı olarak oturtulmuştur.
Teröristlerin muhatap alınmadığı söylenmiştir ama YPG/PYD’ye on binlerce tır
silah gönderen, Pensilvanya’daki zatın ev sahibi olan ABD, Türkiye
düşmanlarının hem hamisi hem sözcüsü olarak muhatap alınmıştır. Üstelik teröristler
masada yoktur ama telefonun ucundadır. Ankara’dakiler daha masadan kalkmadan
sözde ateşkesi dünyaya duyuran ise henüz cevap verilmeyen küstah mektubun
yazarı bir Twitter manyağıdır. Ankara’nın göbeğinde, bu Atlantik havasından
kısa süre sonra şimdi de Rusya’dan gelen soğuk kuzey rüzgârlarının etki alanına
girmiş bulunuyoruz. Kısacası Türkiye, uzak görüşü olmayan bir kaptanın elinde
uluslararası sularda savrulmaktadır. Rotası belirsiz yabancı bandıralı
gemilerde seyahat edenlere inatla diyoruz ki: Kuvayımilliyeciler, Cumhuriyet
Halk Partililer olarak biz hâlâ Bandırma Vapuru’ndayız, sizler de gelin, o
kutlu öyküyü bir daha yazalım.
Teşekkür
ediyorum. (CHP sıralarından alkışlar)
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– Diğer önergeyi okutuyorum.
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi'nin 18’inci
maddesinin aşağıdaki şekilde yeniden düzenlenmesini arz ve teklif ederim.
MADDE
18- 10/7/1953 tarihli ve 6136 sayılı Ateşli Silahlar ve Bıçaklar ile Diğer
Aletler Hakkında Kanunun 7 nci maddesinin birinci fıkrasının (4) numaralı
bendinin (B) alt bendine "f) Ticaret Bakanlığı Gümrükler Muhafaza Genel
Müdürlüğünde Genel Müdür, Genel Müdür Yardımcısı, Daire Başkanı ile merkez ve
taşra teşkilatında görevli Kaçakçılık ve İstihbarat Müdürü, Bölge Amiri, Kısım
Amiri ve Gümrük Muhafaza Memuru unvanlarından,” ibaresi eklenmiş, üçüncü
fıkrasına "kayıt ve belgeler ile” ibaresinden sonra gelmek üzere "birinci
fıkranın (4) numaralı bendinin (B) alt bendinde sayılan Ticaret Bakanlığı
Gümrükler Muhafaza Genel Müdürlüğünde Genel Müdür, Genel Müdür Yardımcısı,
Daire Başkanı ile merkez ve taşra teşkilatında görevli Kaçakçılık ve İstihbarat
Müdürü, Bölge Amiri, Kısım Amiri ve Gümrük Muhafaza Memuru unvanlarındaki
personelin,” ibaresi ilave edilmiştir.
 Mehmet
Metanet Çulhaoğlu Ayhan Erel Feridun
Bahşi
 Adana Aksaray Antalya
 Yasin
Öztürk
 Denizli
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Antalya Milletvekili Feridun Bahşi. (İYİ
PARTİ sıralarından alkışlar)
FERİDUN
BAHŞİ (Antalya) – Sayın Başkan, değerli milletvekilleri; 104 sıra sayılı Gümrük
Kanununda Değişiklik Yapılmasına Dair Kanun Teklifi'nin 18’inci maddesi
üzerinde söz aldım, hepinizi saygıyla selamlıyorum.
Değerli
milletvekilleri, madde üzerindeki görüşlerimize geçmeden önce toplumsal birkaç
konuya değinmek istiyorum. Birinci konu EYT, hep EYT diyoruz, EYT, EYT…
Biliyoruz ki EYT konusunun gündeme getirilmesinden AK PARTİ sıraları çok
rahatsız. İstiyorsunuz ki yaşanan mağduriyetler, çaresizlikler hiç gündeme
gelmesin ve siz rahatça yaşamaya, mağduriyetler de yaşanmaya devam etsin. Ancak
biz sizi başta EYT olmak üzere, toplumumuzun sıkıntı yaşadığı her konuda
rahatsız edeceğiz, etmeye devam edeceğiz. Ne zamana kadar? Sorunlar kökten
çözüme kavuşana kadar. Genel seçimlerde her partinin vaadi EYT konusunda
çözümdü. Oylar alınıncaya kadar çaresizlik içindeki EYT’liler kandırılıp
aldatıldı, oylar alındıktan sonra AK PARTİ tarafından unutuldu. İYİ PARTİ
milletvekillerince defalarca soru önergesi ya da teklif verdik. Teklif ve
önergelerimiz ya Genel Kurula indirilmedi ya da reddedildi. Daha önce de ifade
ettik: “Bizim yasa tekliflerimizi beğenmiyor olabilirsiniz, saygı duyarız. O
zaman buyurun, teklifi siz getirin, biz destek olalım ve hukuksuz olarak mağdur
olmuş bu insanlarımızın sorunlarını çözelim.” dedik, yine ses yok. Burada bu
teklifimizi yineliyoruz: Buyurun, teklifi getirin, biz destekleyelim ama siz
çözüm üretme taraftarı değilsiniz. Burada yandaş rantı yok, çözmek için çaba
harcamazsınız. 
Diğer
bir konu ise kamuda A ve B kadrolarına memur olarak girişte aranan 35 yaş
sınırının kaldırılması. 657 sayılı Yasa’da sayılan memurluk kadrolarına girişte
belirlenen 35 yaş sınırını Avrupa Birliği ve gelişmiş ülkelerdeki sınıra uygun
hâle getirmek gerekir. Liyakat sahibi, kamu ve özel sektörde iş tecrübesine
sahip kişilerin bu kadrolarda daha fazla istihdamına imkân sağlanmalıdır. 
Arkadaşlar,
biraz sessiz olursak… Gürültü çok fazla. 
BAŞKAN
– Bir dakika Sayın Milletvekili. 
Recep
Bey, arkadaşlarla bir ilgilen bak, orada sohbet ediyorlar yani sorumluluk al. 
Değerli
milletvekilleri, özellikle sizin için AK PARTİ’li milletvekili kardeşlerimiz
gürültü yaptığınızı söylüyorlar, kardeşimiz burada. 
İBRAHİM
AYDEMİR (Erzurum) – Buyurun, dinliyoruz Başkanım. 
FERİDUN
BAHŞİ (Devamla) – Teşekkür ederim dinleyenlere. 
Ayrıca,
hâkim ve savcılık mesleğinin gerektirdiği bilgi birikimi ve tecrübeye sahip
daha fazla hukukçunun hâkim adaylığı başvurularına girebilmesi için ve yargıya
olan güven duygusunun artırılması için de bu 35 yaş sınırının kaldırılması
gerekir. Bu konuyla ilgili kanun teklifimizi Türkiye Büyük Millet Meclisi
Başkanlığına sunduk. Bir an önce gündeme alınmasını vatandaşlarımız da
beklemektedir. 
Değerli
milletvekilleri, ülkemizde özel eğitim ve iyileştirme merkezlerinden, eski
tabirle “rehabilitasyon merkezlerinden” destek alan öğrencilerimiz mevcuttur.
Özel eğitim ve iyileştirme merkezlerinde özel eğitim bölümünden mezun olan özel
eğitim öğretmenleri, zihinsel engelliler, işitme engelliler öğretmenleri, görme
engelliler öğretmenleri ve bunlar dışında özel eğitim bölümü mezunu olmayıp
özel eğitim sertifika programını tamamlayan öğretmenler de çalışmaktadır. Özel
eğitim ve iyileştirme merkezlerinde çalışan özel eğitim bölümü mezunu olmayan
öğretmenler çalıştıkları kurumlarda birçok sorunla karşılaşmaktadırlar. Bu
sorunların başında da kadro sorunu gelmektedir. Bu öğretmenlerimize yaz tatili
uygulaması dahi yoktur. Haftada kırk saat derse giren bir öğretmen hem fiziki
hem de ruhen yıpranmaktadır. 
Değerli
arkadaşlar, psikolojik danışmanlık ve rehberlik öğretmenlerimizin de benzer
sorunları vardır. Hızla toplumsal değişmeyle çocuk ve gençlerin uyuşturucu ve
şiddete yönelme, evden kaçma, okul başarısızlığı ve okula devamsızlık gibi
problemlerinde artma olmuştur. Bundan dolayı psikolojik danışmanlık ve rehberlik
hizmetleri ülkemizin geleceği açısından çok önemlidir. Okullarda rehberlik
personeli yetersizdir. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Bahşi. 
FERİDUN
BAHŞİ (Devamla) – Bu yetersizliğe rağmen atama sayıları çok düşük tutulmakta ve
bu eksiği tamamlamak için kanunsuz görevlendirmeler yoluna gidilmekte,
rehberlik hizmeti aksatılmaktadır. Bu yüzden görev yapmakta olan tüm rehber
öğretmenlerin psikolojik danışman kadrolarına aktarılması ve yeni atamalar
yapılması gerekmektedir. 
Yine,
diğer bir konu, ülkedeki tarım politikaları sorunu. Türkiye'nin tarımda söz
sahibi olması ve rekabet edebilir düzeye erişebilmesi için tarımın devam
edegelen yapısal sorunlarının çözülmesi gerekir. Tarımsal üretim ve ticaret
politikaları güçlendirilmeli, kırsal kalkınma politikaları tarım
politikalarıyla bütünleştirilmelidir. Tarımsal desteklemeler amacına uygun
olarak sürdürülmeli ve etkileri artırılmalıdır. Tarım sektörünün sürdürülebilir
rekabet gücü ve küçük üreticilerin yaşayabilmesi için tarımsal üretim için
kullanılan mazottaki özel tüketim vergisini kaldırmak, hatta yatta uygulanan
mazot indiriminin küçük çiftçiye de uygulanması gerekmektedir. 
Gazi
Meclisi ve yüce Türk milletini saygıyla selamlıyorum. (İYİ PARTİ sıralarından
alkışlar) 
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 104 sıra sayılı Kanun Teklifi’nin çerçeve 18’inci maddesinin aşağıdaki
şekilde değiştirilmesini arz ve teklif ederiz. 
 Muhammet
Emin Akbaşoğlu  Bekir Kuvvet Erim  Salih
Cora
 Çankırı Aydın Trabzon
 Selim
Gültekin Ramazan Can Mehmet
Doğan Kubat
 Niğde Kırıkkale İstanbul
  Muhammed
Levent Bülbül
  Sakarya
MADDE
18- 10/7/1953 tarihli ve 6136 sayılı Ateşli Silahlar ve Bıçaklar ile Diğer
Aletler Hakkında Kanunun 7 nci maddesi aşağıdaki şeklide değiştirilmiştir.
“MADDE
7 - Ateşli silahları ancak;
1.
Cumhurbaşkanı, Başbakan, Cumhurbaşkanı yardımcıları, Bakanlar, Yasama Organı
üyeleri ve Bakan yardımcıları ile bu görevlerde bulunmuş olanlar, 
2.
Özel kanunlarına göre silah taşıma yetkisine sahip bulunanlar,
3.
Cumhurbaşkanı kararı ile silah taşıyabileceklerine karar verilen Devlet,
belediye, özel idare ve kamu iktisadi teşebbüsleri memur ve mensupları,
4.
A) Mahkeme kararı ile ya da haklarında verilen mahkumiyet kararının sonucu
olarak Türk Silahlı Kuvvetleri, Jandarma Genel Komutanlığı ve Sahil Güvenlik
Komutanlığından tart ve ihraç edilenler, rütbesinin geri alınmasına hükmolunanlar
ile 6413 sayılı Türk Silahlı Kuvvetleri Disiplin Kanunu hükümleri uyarınca
ayırma işlemine tabi tutulanlar, 926 sayılı Kanunun 50 nci maddesinin birinci
fıkrasının (c) bendi, 3269 sayılı Kanunun 16 ncı maddesinin üçüncü fıkrası ve
3466 sayılı Kanunun 15 inci maddesi uyarınca disiplinsizlik veya ahlaki durumları
sebebiyle ayırma işlemine tabi tutulanlar, 3269 sayılı Kanunun 12 nci maddesi
uyarınca başarısız görülenler ile 3466 sayılı Kanunun 13 ve 16 ncı maddeleri
uyarınca ilişikleri kesilenler veya 1402 sayılı Kanunun 2 nci maddesi uyarınca
emekli edilenler ile 31/1/2018 tarihli ve 7068 sayılı Genel Kolluk Disiplin
Hükümleri Hakkında Kanun Hükmünde Kararnamenin Kabul Edilmesine Dair Kanun
gereğince meslekten veya Devlet memurluğundan çıkartılanlar hariç olmak üzere;
emekli subay, astsubay, uzman jandarma ve uzman erbaşlar ile mecburi hizmetini
tamamlayarak istifa etmek suretiyle Türk Silahlı Kuvvetleri, Jandarma Genel
Komutanlığı ve Sahil Güvenlik Komutanlığından ayrılan subay, astsubay ve uzman
jandarmalar ile en az on yıl görev yapıp sözleşmelerinin uzatılmaması sonucu
veya kendi isteğiyle Türk Silahlı Kuvvetleri, Jandarma Genel Komutanlığı ve
Sahil Güvenlik Komutanlığından ayrılan uzman erbaşlar ile en az on yıl görev
yapmış olmak kaydıyla istifa etmek veya kurum değiştirmek suretiyle Emniyet
Genel Müdürlüğünden ayrılan emniyet hizmetleri sınıfı personeli,
B)
Disiplin kurulları veya mahkeme kararıyla meslekten veya Devlet memurluğundan
çıkarılanlar ya da haklarında verilen mahkûmiyet kararı sonucu memuriyetle
ilişiği kesilenler veya sicilen ya da 1402 sayılı Kanunun 2 nci maddesi
gereğince emekli edilenler hariç olmak üzere,
a) Vali,
vali muavini, kaymakam ve bucak müdürlüğünden veya mülki idare amirliği
hizmetlerinden,
b) Hakim
ve Cumhuriyet savcısı ile bu meslekten sayılanlardan,
c) Emniyet
hizmetleri sınıfına dahil kadrolarda çalışan personelden,
d) MİT
hizmetleri mensuplarından,
e) Büyükelçi
unvanlarından,
f) Cumhurbaşkanlığı
merkez teşkilatında Cumhurbaşkanı Özel Kalem Müdürü ve Cumhurbaşkanlığına bağlı
kurum ve kuruluşların en üst yöneticileri ile Cumhurbaşkanı
başdanışmanlarından,
g) Gümrükler
Muhafaza Genel Müdürlüğünde Genel Müdür, Genel Müdür Yardımcısı, Daire Başkanı
ile merkez ve taşra teşkilatında görevli Kaçakçılık ve İstihbarat Müdürü, Bölge
Amiri, Kısım Amiri ve Gümrük Muhafaza Memuru unvanlarından,
ğ)
Ceza İnfaz Kurumu başkontrolörleri ve kontrolörleri, birinci ve ikinci
müdürleri, idare memurları, infaz ve koruma başmemurları ve memurları ile
denetimli serbestlik müdür ve müdür yardımcılarından,
h) Orman
muhafaza memurları ve orman bölge şeflerinden, 
Emekli
olanlar.
5. Cumhurbaşkanınca
çıkarılan yönetmelikte belirlenecek esaslara göre valiler tarafından verilecek
izin vesikasını alanlar,
6. 442
sayılı Köy Kanununun 74 üncü maddesine göre görevlendirilen güvenlik korucularından
hâlihazırda görevde bulunanlar ile aynı Kanunun ek 16 ncı maddesinin birinci
fıkrasına ve 27/5/2007 tarihli ve 5673 sayılı Köy Kanununda ve Bazı Kanunlarda
Değişiklik Yapılmasına Dair Kanunun geçici 1 inci maddesine göre görevleriyle
ilişikleri kesilenler,
7. Yapılan soruşturma sonucu veya kesinleşmiş
yargı kararı üzerine görevine son verilenler ile terör örgütlerine veya Milli
Güvenlik Kurulunca Devletin milli güvenliğine karşı faaliyette bulunduğuna
karar verilen yapı, oluşum veya gruplara üyeliği, mensubiyeti veya iltisakı
yahut bunlarla irtibatı olanlar hariç olmak üzere, en az bir dönem köy veya
mahalle muhtarlığı ya da belediye başkanlığı yapmış bulunanlar,
Taşıyabilirler
veya mesken ya da işyerinde bulundurabilirler.
Birinci
fıkranın (4) numaralı bendinin (A) alt bendinden istifade edenler ilgili Kuvvet
Komutanlıkları, Emniyet Genel Müdürlüğü, Sahil Güvenlik Komutanlığı veya
Jandarma Genel Komutanlığının kayıtlarına geçmek ve bu makamlarca verilen
belgelere işlenmek şartıyla ateşli silah taşıyabilirler veya bulundurabilirler.
Bu şekilde düzenlenen belgeler, taşıma veya bulundurma izin belgesi yerine
geçer. 
Birinci
fıkranın (1), (2), (3) ve (4) numaralı bentlerinde sayılan kişilere ait
silahların, (6) ve (7) numaralı bentlerde sayılan kişilerin edinecekleri en
fazla bir adet silahın, 5434 sayılı Türkiye Cumhuriyeti Emekli Sandığı
Kanununun 64 üncü maddesine, 2330 sayılı Nakdi Tazminat ve Aylık Bağlanması
Hakkında Kanuna, 2453 sayılı Yurt Dışında Görevli Personele Nakdi Tazminat
Verilmesi ve Aylık Bağlanması Hakkında Kanuna, 2566 sayılı Bazı Kamu
Görevlilerine Nakdi Tazminat Verilmesi ve Aylık Bağlanması Hakkında Kanuna,
2629 sayılı Uçuş, Paraşüt, Denizaltı, Dalgıç ve Kurbağa Adam Hizmetleri Tazminat
Kanunu ve 926 Sayılı Türk Silahlı Kuvvetleri Personel Kanununda Değişiklik
Yapılması Hakkında Kanuna, 1005 sayılı İstiklal Madalyası Verilmiş Bulunanlara
Vatani Hizmet Tertibinden Şeref Aylığı Bağlanması Hakkında Kanuna ve 3713
sayılı Terörle Mücadele Kanununa göre aylık bağlananlara ait silahların,
barışta veya olağanüstü hallerde iç güvenlik ve asayişin sağlanmasına yönelik
her türlü faaliyet, eğitim, tatbikat ve manevralar ile birlik veya grup halinde
intikaller sırasında veya bu harekat ve hizmetlerin sebep ve etkileri ile
hayatlarını kaybedenler ve silah ruhsatı alamayacak derecede malul olanların
ana, baba, eş ve çocuklarına bu kişilerden intikal eden ateşli silahlar ile
yukarıda sayılan kanunlara göre aylık bağlanmamış olsa bile bu şekilde yaralananlara
ait ateşli silahların taşınmasına veya bulundurulmasına yetki veren kayıt ve
belgeler her türlü vergi, resim ve harçtan muaftır. Barışta veya olağanüstü
hallerde iç güvenlik ve asayişin sağlanması amacıyla yürütülen her türlü
faaliyet, eğitim, tatbikat ve manevralar ile birlik veya grup halinde
intikaller sırasında bu harekat ve hizmetlerin sebep ve etkileriyle vefat
edenlerden (şehit, er, erbaş ve malûl gaziler dahil) intikal eden silah bulunmaması
durumunda; bunların ana, baba, eş ve çocuklarından sadece birinin, bir ateşli
silahla sınırlı olmak kaydıyla, silah taşımasına veya bulundurmasına yetki
veren kayıt ve belgeler her türlü vergi, resim ve harçtan muaftır.
Silah
taşımaya yetki veren kimlik kartları ile belgelerin düzenlenmesi ve
gerektiğinde yenilenmesi ya da geri alınmasına ilişkin usul ve esaslar Milli
Savunma ve İçişleri bakanlıklarınca müştereken hazırlanacak bir yönetmelikte
düzenlenir.
26/9/2004
tarihli ve 5237 sayılı Türk Ceza Kanununun İkinci Kitap Dördüncü Kısım
Dördüncü, Beşinci, Altıncı ve Yedinci Bölümünde tanımlanan suçlar ile 3713
sayılı Terörle Mücadele Kanunu kapsamına giren suçlardan mahkum olanlara affa
uğramış olsalar bile ateşli silah taşıma ve bulundurma izni verilemez. Ateşli
silahla işlenen suçlardan hükümlü bulunanlar ile taksirli suçlar hariç olmak
üzere bir yıldan fazla hapis cezasına mahkûm olanlara, mahkum olunan cezanın
infazının tamamlandığı tarihten itibaren beş yıl geçmedikçe ve haklarında
yasaklanmış hakların geri verilmesine ilişkin karar verilmedikçe, ateşli silah
taşıma ve bulundurma izni verilemez.
8/3/2012
tarihli ve 6284 sayılı Ailenin Korunması ve Kadına Karşı Şiddetin Önlenmesine
Dair Kanun kapsamında haklarında tedbir kararı verilenlere tedbir kararı
süresince ateşli silahları taşıma ve bulundurma izni verilmez, varsa ruhsat
verilmesine ve yenilemesine ilişkin işlemler bekletilir. Bunların ruhsata
bağlanmış silahları ise tedbir kararı kalkıncaya kadar genel kolluk kuvvetleri
tarafından muhafaza altına alınır.” 
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Yeterli çoğunluğumuz vardır, katılıyoruz Sayın Başkan.
BAŞKAN
– Önerge hakkında konuşmak isteyen yok.
Gerekçeyi
okutuyorum: 
Gerekçe:

Önergeyle;
mecburi hizmetini tamamlayarak ayrılan genel kolluk personeline tanınan
haklardan Emniyet Genel Müdürlüğünden ayrılan emniyet hizmetleri sınıfı
personelinin de yararlanmasının sağlanarak genel kolluk kuvvetleri personeli
arasında yeknesaklığın sağlanması, yaptıkları görevler nedeniyle güvenlik riski
taşıyan bazı kamu görevlilerinin görevli iken sahip oldukları harçsız silah
ruhsatı hakkına emekliliklerinde de sahip olmalarının sağlanması ve Kıbrıs ve
Kore gazilerine harçsız silah ruhsatı hakkının sağlanması amaçlanmaktadır.
26/9/2004
tarihli ve 5237 sayılı Türk Ceza Kanunu’nun İkinci Kitap Dördüncü Kısım
Dördüncü, Beşinci, Altıncı ve Yedinci Bölümünde tanımlanan suçlar ile Terörle
Mücadele Kanunu kapsamına giren suçlardan mahkûm olanlara affa uğramış olsalar
bile hiçbir şekilde silah ruhsatı verilmemesi, bunun dışında sayılan suçlardan
hüküm giyenlere memnu hakların iadesi kararı alınması ve mahkûm olunan cezanın
infazının tamamlandığı tarihten itibaren beş yıl geçtikten sonra silah ruhsatı
verilebilmesi amaçlanmıştır.
Ayrıca,
kadın ve çocuklara karşı şiddetin önlenmesine ilişkin tedbirler kapsamında,
haklarında tedbir kararı verilenlerin ateşli silahlara erişimlerinin derhal
engellenmesine yönelik düzenleme yapılmaktadır.
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmiştir.
18’inci
maddeyi kabul edilen önerge doğrultusunda oylarınıza sunuyorum: Kabul
edenler... Kabul etmeyenler... Madde kabul edilmiştir.
19’uncu
madde üzerinde 3 önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi'nin 19’uncu
maddesinin aşağıdaki şekilde yeniden düzenlenmesini arz ve teklif ederim.
MADDE
19 - 6136 sayılı Kanunun ek 8 inci maddesinin birinci fıkrasına "çarşı ve
mahalle bekçilerine,” ibaresinden sonra gelmek üzere "Ticaret Bakanlığınca
satın alınan tabanca ve mermiler, Ticaret Bakanlığının merkez ve taşra
teşkilatında silah taşıma yetkisini haiz personele,” ibaresi ilave edilmiştir.
 Mehmet
Metanet Çulhaoğlu Ayhan Erel Feridun
Bahşi
 Adana Aksaray Antalya
 Yasin
Öztürk Dursun
Ataş
 Denizli Kayseri
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Antalya Milletvekili Feridun Bahşi. (İYİ
PARTİ sıralarından alkışlar)
FERİDUN
BAHŞİ (Antalya) – Sayın Başkan, değerli milletvekilleri; Gümrük Kanununda
Değişiklik Yapılmasına Dair Kanun Teklifi'nin 19’uncu maddesi üzerine söz
aldım. Hepinizi saygıyla selamlıyorum. 
Değerli
milletvekilleri, ticaretin yaşamsal döngüsü olan nakitte ciddi sıkıntılar var.
Firmalar ve esnaf tahsilat yapamaz durumda. Bir ticari firmanın veya esnafın
ana hedefi kâr etmektir. Kâr, yaşamak için gerekli olan katma değerdir. Kâr ne
kadar önemli? Belki de daha önemli bir başka husus da nakit akışıdır. Nakit
akışlarında da sorunlar yaşanmakta yani tahsilat yapamama ve ödeme taahhütleri
yerine getirilememektedir. Bunun sonucunda iflasa kadar giden önemli sıkıntılar
ortaya çıkmaktadır. 
Ülkemizde
ticaretin finansmanı, ağırlıklı olarak firma ve tüccarların karşılıklı olarak
birbirlerine ve son olarak da tüketiciye yaptıkları daha çok vadeli satışlarla
sağlanmaktadır. Bunların önemli bir kısmı da açık hesaplardır. Senet ve çekler
de vadeli alışverişlerin en önemli araçlarıdır. Vadeli alışverişlerin özü ise
güven ve itibardır. Ekonomide her geçen gün artan sıkıntılar nedeniyle vatandaş
borcunu ödemekte güçlük çekmekte, hatta tamamen ödeyemez duruma gelmektedir. Bu
durum, artık ticareti bitirme noktasına getirmiştir. 
Değerli
milletvekilleri, bir ülkenin sınırı, hududu o ülkenin namusu ve şerefidir.
Sınır bizim için sadece hayalî bir çizgi değildir. Günümüzde ulus devletlerinin
sınırları milletlerin büyük mücadeleleriyle kazanılmış, ecdatlarının kanlarıyla
çizilmiştir. Ancak AK PARTİ tarafından uygulanan yanlış dış politikalar
neticesinde maalesef sınır kapılarımız ve sınırlar delik deşik edilmiş
durumdadır. Özellikle güney sınırlarımızda uzun zamandır güvenlikten söz etmek
artık mümkün değildir. Sınırlardan teröristler rahatça geçerken her türlü kaçak
mal da ülkeye girebilmektedir. Sınırdan geçen teröristler kadar tehlikeli olan
bir şey varsa o da yine teröristlerin ya da kaçakçıların getirdiği kaçak
mallardır. Akaryakıt, alkollü içecekler, tütün, çay ve şekerde kaçak getirme
oranı tahminlerin çok üzerindedir. 
Ankara’nın
göbeğinde, özellikle Ulus bölgesinde kaçak sigara tezgâhları, her türlü kaçak
alkollü içki satışı, şehirler arası yollarda bulunan adını ilk defa duyduğumuz
petrol istasyonlarında satılan kaçak mazotun çokluğu artık hem ekonomik hem de
vergi açısından zarar verici noktalardadır. Bir istasyonda 6,70 lira olan
mazot, bir sonraki istasyonda 5,60 liraya satılabilmektedir. Sahte ve kalitesiz
olarak ülke piyasasına giren bu mallar fiyatlarının ucuzluğu münasebetiyle halk
tarafından ilgi görmekte, tercih edilmekte ve maalesef, toplum sağlığını ve
mazot açısından kullanılan araçların sağlamlığını tehdit etmektedir. 
Sınırlardaki
güvensizlik ve denetimsizlik sonucunda ülkemize her çeşit uyuşturucu sokulduğu
da unutulmamalıdır. Afganistan ve Pakistan gibi ülkelerde üretilen
uyuşturucunun Avrupa’ya geçiş güzergâhında bulunan ülkemizde uyuşturucu
kullanımı da günden güne tehlikeli boyutlara ulaşmaktadır. Bu maddeleri tüketen
gençlerimizin ve ailelerin hayatları da kararmaktadır. 
Bunun
yanında, ülkemize bu maddeleri sokan, ticaretini yapanların büyük bir kısmı ise
bölücü terör örgütü mensuplarıdır ve kazandıkları paralar da askerimize,
polisimize kurşun olarak geri dönmektedir. Bu yüzden, AK PARTİ’nin dış
politikaları ülkemizi hem dıştan hem içten çürütmektedir. Sınırlarımıza,
gümrüklerimize ne pahasına olursa olsun sahip çıkılmalı, bu yüzden politikalar
öncelikle oluşturulmalıdır. 
Değerli
milletvekilleri, gündeme getirmek istediğim diğer bir konu ise 3600 ek gösterge
sorunudur. Memurlara 3600 ek gösterge verilmesiyle düzenleme yapılacağı sözünü
vermiştiniz. Seçimin üzerinden tam on beş ay geçti. Bugüne kadar birinci parti
tarafından sorunun çözümü konusunda hiçbir somut adım atılmadı. Biz ise sadece
imamlar, öğretmenler, hemşireler ve polislere değil, başta adliye ve maliye
personeli dâhil tüm kamu personeline 3600 ek gösterge verilmesini öneriyoruz.
Milyonlarca kamu çalışanını ilgilendiren 3600 ek gösterge düzenlemesi bir an
önce hayata geçirilmelidir. 
Bu
düşüncelerle Gazi Meclisi ve yüce Türk milletini saygıyla selamlıyorum. (İYİ
PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan Gümrük Kanunu Teklifi’nin 19’uncu maddesinde yer alan “Ticaret
Bakanlığınca” ibaresinin “Ticaret Bakanlığı tarafından” olarak değiştirilmesini
arz ve teklif ederiz.
 Hasan
Baltacı Ahmet Akın Tahsin
Tarhan
 Kastamonu Balıkesir Kocaeli
 Ahmet
Vehbi Bakırlıoğlu Turan Aydoğan Tacettin
Bayır 
 Manisa İstanbul İzmir
 Aydın
Özer Müzeyyen Şevkin Hüseyin
Yıldız
 Antalya Adana Aydın
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Kastamonu Milletvekili Hasan Baltacı. 
Buyurun
Hasan Bey. (CHP sıralarından alkışlar)
HASAN
BALTACI (Kastamonu) – Sayın Başkan, değerli milletvekilleri; hepinizi saygıyla
selamlıyorum. 
Öncelikle
seçim bölgemle ilgili bir konuya, ithalat vergisiyle ilgili bir konuya değineceğim,
sonra da iktidar partisinin bir eleştirisine buradan cevap vereceğim. 
Birinci
olarak şundan bahsetmek istiyorum: İthalat vergisiyle son zamanlarda,
Kastamonu’da üretilen, coğrafi işareti olan Taşköprü sarımsağının üretimine
ağır darbe vurulmuştur. 
Değerli
arkadaşlar, biliyorsunuz ki son dönemlerde -pazarda karşılaştığınız ürünlerde-
enflasyonun en fazla arttığı ürünlerden biri Taşköprü sarımsağı olmuştur. Ama
Taşköprü sarımsağının fiyatının artmasının en önemli sebebi Kastamonu’da,
Taşköprü’de art arda yaşanan dolu felaketleri olmuştur. Şimdi, bu dolu
felaketinin yaraları sarılmadan Hükûmetiniz, iktidarınız sarımsağa uygulanan
ithalat vergisinden bin dolar düşürmüştür. Hâlbuki bizim yapmamız gereken,
sarımsak üreticisini korumak, daha fazla destek vermek, Çiftçi Kayıt Sistemi’ni
düzelterek çiftçilerin tarım sigortasını genişletmekken biz ithalat vergisinde
indirime giderek Taşköprü sarımsağına ağır darbe vuruyoruz. İthalat vergisinin
bir an önce kaldırılmasını diliyorum.
İkinci
olarak şöyle bir eleştiri var iktidar partisinden -bu eleştiriye katılmamak
mümkün değil ama bu eleştirinin altındaki bir gerçeği de vurgulamak istiyorum-
deniliyor ki: “Biz burada Gümrük Kanunu’nu konuşuyoruz, biz burada Gümrük
Kanunu’nu konuşurken muhalefet milletvekilleri çıkıyor kürsüye kendi
gündemlerini konuşuyorlar.” Evet, doğru, eğer kaliteli bir yasama faaliyeti
yürütmek istiyorsak burada, buraya gelen, Meclise gelen kanun teklifleri
üzerine konuşmamız gerekir ama şöyle bir sayı var elimde: 1 Ekim 2019 tarihi itibarıyla
Türkiye Büyük Millet Meclisine 27’nci Dönemde AKP 163 tane kanun teklifi
vermiş, Cumhuriyet Halk Partisi 1.530 tane kanun teklifi vermiş, MHP 169 tane
vermiş, HDP 82 tane vermiş, İYİ PARTİ 131 tane vermiş, TİP 2 tane vermiş,
Saadet Partisi 1 tane kanun teklifi vermiş. Ama muhalefetin verdiği hiçbir
kanun teklifi bu kürsüde konuşulmamış. Eğer muhalefeti yok sayarsanız bu
kürsüde elbette ki muhalefet halkın gerçek gündemini konuşacak değerli
arkadaşlar. Siz toplumun beklentilerini, toplumun ihtiyaçlarını, toplumun
taleplerini gözeten kanun tekliflerini buraya getirmediğiniz sürece, biz de
önergeler vererek burada toplumun gerçek sorunlarını konuşmaya devam edeceğiz.
(CHP sıralarından alkışlar) Bu uyarıyı niye yapıyorum değerli arkadaşlar? Eğer
bir toplum kendi Meclisinde kendi sorunlarını konuşamazsa çözümü başka
mecralarda arar değerli arkadaşlar. Bugün dünya üzerinde bunun örnekleri var;
Şili’deki örneği görüyorsunuz, Lübnan’daki örneği görüyorsunuz. 
Bunun
üzerine, Türkiye’den 2 tane örnek vermek istiyorum değerli arkadaşlar: Bugün
Zeytinoğlu bünyesindeki Entil, Hapalki ve Tarkon fabrikalarında çalışan ve dört
aydır maaşlarını alamayan, DİSK’e bağlı Birleşik Metal-İş Sendikasında
örgütlenmiş işçiler basın açıklaması yapmak istedi Eskişehir’de. Basın açıklaması
yapmak isteyen o işçilerin üzerine gaz sıkıldı, 3 işçi yaralandı, 29 işçi de
gözaltına alındı değerli arkadaşlar. Eğer bu Meclis işçilerin, emekçilerin,
köylülerin, gençlerin, işsizlerin gerçek sorunlarını tartışmazsa toplum
kendisine konuşacak başka mecralar bulur, sokaklar gittikçe hareketlenir. Bugün
durdurmuş olabilirsiniz değerli arkadaşlar. Size sadece şunu söylüyorum: Kulak
verin, bu işçilere kulak verin istiyorum. Eğer bugün Eskişehir’deki işçilerin
taleplerine kulak vermezseniz, dün Soma’daki işçilerin taleplerine kulak
vermeyip yollarını keserseniz işçilerin ayak seslerini daha çok duyarsınız
değerli arkadaşlar. (CHP sıralarından alkışlar) Bugün önünü kesmiş
olabilirsiniz ama şunu belirtmek istiyorum: İşçi sınıfı kendi hak mücadelesini
engelleyenlere her zaman tarihsel olarak cevabını vermiştir, yine de
verecektir. Bu gelen, işçilerin ayak sesleridir değerli arkadaşlar, yavaş
yavaş, ağır ağır ama kendinden emin bir şekilde Ankara’ya doğru geliyor. Dün
Soma’da durdurdunuz, bugün Eskişehir’de durdurdunuz ama Ankara’ya gelişini bu
gidişle durduramayacaksınız değerli arkadaşlar. Onun için gelin, bu kürsüde bu
ülkenin gerçek sorunlarını konuşalım, kaliteli yasama faaliyetini de bunun
üzerine inşa edelim.
Teşekkür
ediyorum. (CHP sıralarından alkışlar)
BAŞKAN
– Şimdi, önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 104 sıra sayılı Kanun Teklifi’nin çerçeve 19’uncu maddesinin aşağıdaki
şekilde değiştirilmesini arz ve teklif ederiz. 
 Muhammet
Emin Akbaşoğlu Bekir Kuvvet Erim Selim
Gültekin
 Çankırı Aydın Niğde
 Mehmet
Doğan Kubat Salih Cora Muhammed
Levent Bülbül
 İstanbul Trabzon Sakarya
 Bayram
Özçelik  Ramazan
Can
 Burdur  Kırıkkale
“MADDE
19- 6136 sayılı Kanunun ek 8 inci maddesinin birinci fıkrasının birinci cümlesi
aşağıdaki şekilde değiştirilmiştir.
“Cumhurbaşkanlığınca
temin edilen tabanca ve mermiler Cumhurbaşkanlığı Koruma Hizmetleri Genel
Müdürlüğündeki koruma personeline ve bunların amirlerine; Milli Savunma
Bakanlığınca temin edilen tabanca ve mermiler, Türk Silahlı Kuvvetleri
bünyesinde subay, astsubay ve uzman erbaşlara; Jandarma Genel Komutanlığı ve
Sahil Güvenlik Komutanlığınca temin edilen tabanca ve mermiler, kendi
bünyelerindeki subay, astsubay, uzman jandarma ve uzman erbaşlara; Emniyet
Genel Müdürlüğünce temin edilen tabanca ve mermiler, emniyet hizmetleri sınıfı
personeline; Ticaret Bakanlığınca satın alınan tabanca ve mermiler, Ticaret
Bakanlığının merkez ve taşra teşkilatında silah taşıma yetkisini haiz
personele, görevlerinde kullanmak üzere bedeli mukabili zati demirbaş silah
olarak satılır.””
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) - Takdire bırakıyoruz Sayın Başkanım. 
BAŞKAN
– Önerge hakkında konuşmak isteyen yok.
Gerekçeyi
okutuyorum.
Gerekçe:
Önergeyle
Cumhurbaşkanlığınca temin edilen tabanca ve mermilerin Cumhurbaşkanlığı Koruma
Hizmetleri Genel Müdürlüğündeki koruma personeline ve bunların amirlerine zatî
demirbaş silah olarak satışına imkân sağlanmaktadır.
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmiştir.
19’uncu
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… Madde kabul edilmiştir.
Sayın
milletvekilleri, yeni madde ihdasına dair bir önerge vardır. Malumları olduğu
üzere, görüşülmekte olan teklife konu kanunun komisyon metninde bulunmayan ancak
teklifle çok yakın ilgisi bulunan bir maddesinin değiştirilmesini isteyen ve
komisyonun salt çoğunlukla katıldığı önergeler üzerinde yeni bir madde olarak
görüşme açılacağı İç Tüzük’ün 87’nci maddesinin dördüncü fıkrası hükmüdür. İç
Tüzük’ün 91’inci maddesine göre yeni bir madde olarak görüşülmesine komisyonun
salt çoğunlukla katıldığı önergeler üzerinde görüşme açılır ve bu maddelerde
belirtilen sayıda önerge verilebilir. Bu nedenle önergeyi okutup Komisyona
soracağım, Komisyon önergeye salt çoğunlukla, 14 üyesiyle katılırsa önerge
üzerinde yeni bir madde olarak görüşme açacağım, Komisyonun salt çoğunlukla
katılmaması hâlinde ise önergeyi işlemden kaldıracağım. 
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 104 sıra sayılı Kanun Teklifi’ne çerçeve 19’uncu maddeden sonra gelmek
üzere aşağıdaki maddenin eklenmesini ve diğer maddelerin buna göre teselsül
ettirilmesini arz ve teklif ederiz. 
 Muhammet
Emin Akbaşoğlu Özgür Özel Muhammed
Levent Bülbül
 Çankırı Manisa Sakarya
 Dursun
Müsavat Dervişoğlu  Mehmet Doğan Kubat  Bayram
Özçelik
 İzmir
 İstanbul Burdur
 Fahri
Çakır  İffet
Polat
 Düzce  İstanbul
"MADDE
20 - 11/9/1981 tarihli ve 2521 sayılı Avda ve Sporda Kullanılan Tüfekler, Nişan
Tabancaları ve Av Bıçaklarının Yapımı, Alımı, Satımı ve Bulundurulmasına Dair
Kanun’a aşağıdaki ek madde eklenmiştir.
"EK
MADDE 1- 8/3/2012 tarihli ve 6284 sayılı Ailenin Korunması ve Kadına Karşı
Şiddetin Önlenmesine Dair Kanun kapsamında haklarında tedbir kararı
verilenlere, tedbir kararı süresince bu Kanun kapsamındaki yivsiz av tüfekleri,
spor ve nişan tüfek ve tabancaları taşıma ve bulundurma izni verilmez, varsa
ruhsat verilmesine ve yenilemesine ilişkin işlemler bekletilir. Bunların bu
Kanun kapsamında ellerinde bulunan yivsiz av tüfekleri, spor ve nişan tüfek ve
tabancaları ise tedbir kararı kalkıncaya kadar genel kolluk kuvvetleri
tarafından muhafaza altına alınır.””
BAŞKAN
– Sayın Komisyon, önergeye salt çoğunlukla katılıyor musunuz? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkan, salt çoğunluğumuz vardır, katılıyoruz. 
BAŞKAN
– Komisyon önergeye salt çoğunlukla katılmış olduğundan, önerge üzerinde yeni
bir madde olarak görüşme açıyorum.
Söz
isteyen? Yok. 
Yeni
maddeyi oylarınıza sunuyorum: Kabul edenler… Kabul etmeyenler… Yeni madde kabul
edilmiş ve teklife yeni bir madde eklenmiştir. 
Herhangi
bir karışıklığa mahal vermemek için, bundan sonra maddeler üzerindeki önerge
işlemlerine mevcut sıra sayısı, metindeki madde numaraları üzerinden devam
edilecek, kanunun yazımı esnasında madde numaraları teselsül ettirilecektir. 
Komisyon
bir redaksiyon talep ediyor.
Buyurun.

SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Sayın Başkanım, biraz önce kabul ettiğimiz önerge
doğrultusunda kanun metninde bulunmayan başka bir kanun ilave edildiğinden
dolayı teklifin başlığı ve içeriği arasında bir uyumsuzluk oluştu. Kanun yapım
tekniğine daha uygun olması bakımından, teklifin başlığının “Gümrük Kanunu ve
Bazı Kanunlarda Değişiklik Yapılması Hakkında Kanun Teklifi” şeklinde
değiştirilmesine dair redaksiyon talebimizi takdirlerinize saygıyla arz ederiz.
BAŞKAN
– Redaksiyon talebiniz kayıtlara geçmiştir. Görüşülen teklifin kabul edilmesi
hâlinde redaksiyon işlemi Başkanlığımızca gerçekleştirilecektir.
X.- BİLDİRİLER-DEKLARASYONLAR
1.- AK PARTİ, CHP, MHP ve İYİ PARTİ gruplarının, Suriye’nin kuzeyindeki
terör odaklarına karşı icra edilen Barış Pınarı Harekâtı hakkında Avrupa
Parlamentosunda kabul edilen kararı, yüce milletimiz adına Türkiye Büyük Millet
Meclisi olarak bütünüyle reddedip kınadıklarına ilişkin ortak bildirisi
BAŞKAN
– Değerli milletvekilleri, Türkiye Büyük Millet Meclisi Genel Kurulunda hazır
bulunan siyasi parti gruplarının imzaladığı ortak açıklama Başkanlığımıza
ulaşmıştır. 
Şimdi,
bu açıklamayı okuyorum:
“Bizler
Türkiye Büyük Millet Meclisi Genel Kurulunda hazır bulunan siyasi parti
grupları olarak ülkemizce Suriye'nin kuzeyindeki terör odaklarına karşı icra
edilen Barış Pınarı Harekâtı hakkında bugün Avrupa Parlamentosunda kabul edilen
kararı, yüce milletimiz adına Türkiye Büyük Millet Meclisi olarak bütünüyle
reddediyor, kınıyoruz. (Alkışlar)
Birleşmiş
Milletler Şartı'nın 51’inci maddesinden kaynaklanan meşru müdafaa hakkımız ve
Birleşmiş Milletler Güvenlik Konseyinin terörizmle mücadeleye ilişkin kararları
uyarınca uluslararası hukuk temelinde yürütülen harekat, PKK'nın Suriye kolu
PYD/YPG unsurları ile bu unsurlara ait barınak, sığınak, mevzi, silah, araç ve
gereçleri hedef almıştır. Sivillerin ve sivil altyapının zarar görmemesi için
azami hassasiyet gösterilmiş, gereken her önlem uygulanmıştır. Esasen bu
hususlar ilgili kurumlarımız tarafından yapılan açıklamalarla da her vesileyle
kamuoyuna duyurulmuştur. Avrupa Parlamentosunun kararındaki iddiaların tamamı,
bugüne kadar defalarca uluslararası kamuoyu nezdinde ve yabancı
muhataplarımızla en üst düzeydeki temaslarımızda ilgili makamlarımızca
yalanlanmış veyahut gereken izahat getirilmiştir.
Terörle
mücadelesinde Türkiye'yle dayanışma göstermek yerine, bir terör örgütünün
safını tutmayı ve gündemine hizmet etmeyi tercih eden Avrupa Parlamentosuna,
PKK'nın Avrupa Birliği ve NATO tarafından da terör örgütü olarak kabul
edildiğini bir kez daha hatırlatma gereğini duyuyoruz.
Türkiye
Cumhuriyeti'nin kurumlarını hedef alan bu tür kararları hiçbir şekilde kabul
etmediğimizi, bu kararın Avrupa'nın ortak çıkarları için en ciddi düzeyde sorun
doğurma kapasitesinde gördüğümüzü, bu kararın bağlayıcı olması için atılmış ve
atılacak her tür adıma karşı milletimizin ortak kararlılığını ve dayanışmasını
ifade ettiğimizi, icra organının uluslararası mütekabiliyet çerçevesinde
gereken karşılığı vermesinin hak olduğunu kamuoyuna duyururuz.” 24 Ekim 2019
 Muhammet
Emin Akbaşoğlu  Özgür
Özel
 Çankırı Manisa
 Adalet
ve Kalkınma Partisi  Cumhuriyet
Halk Partisi
 Grubu
Başkan Vekili  Grubu
Başkan Vekili
 Muhammed
Levent Bülbül  Dursun
Müsavat Dervişoğlu
 Sakarya  İzmir
 Milliyetçi
Hareket Partisi  İYİ
PARTİ
 Grubu
Başkan Vekili  Grubu
Başkan Vekili
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu (S. Sayısı: 104)
(Devam)
BAŞKAN
– 20’nci madde üzerinde iki önerge vardır, önergeleri aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan Gümrük Kanununda Değişiklik Yapılmasına Dair Kanun Teklifi'nin 20’nci
maddesinin aşağıdaki şekilde yeniden düzenlenmesini arz ve teklif ederiz.
“MADDE
20- Bu Kanun yayımı tarihinden 10 gün sonra yürürlüğe girer.”
 Mehmet
Metanet Çulhaoğlu Ayhan Erel Feridun
Bahşi
 Adana Aksaray Antalya
 Yasin
Öztürk  İmam
Hüseyin Filiz
 Denizli  Gaziantep
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI MUSTAFA
ELİTAŞ (Kayseri) – Katılamıyoruz Sayın Başkan.
BAŞKAN
– Önerge hakkında konuşmak isteyen Gaziantep Milletvekili İmam Hüseyin Filiz.
(İYİ PARTİ sıralarından alkışlar)
Buyurun
Sayın Filiz.
İMAM
HÜSEYİN FİLİZ (Gaziantep) – Sayın Başkan, değerli milletvekilleri; Gümrük
Kanununda Değişiklik Yapılmasına Dair Kanun Teklifi’nin 20’nci maddesi üzerinde
İYİ PARTİ Grubumuzun vermiş olduğu önerge üzerinde söz almış bulunuyorum. Genel
Kurulu saygıyla selamlıyorum. 
Gümrük
Kanunu’ndan bahsedilince eski Gümrük ve Tekel Bakanı, devlet adamı Gün Sazak
Bey’i anmadan geçmek olmaz diye düşündüm. Gümrük ve Tekel Bakanıyken
yolsuzluklara, kaçakçılığa karşı geniş tedbirler almış, sıkı bir mücadele
başlatmış ve her kesimin takdirini kazanmıştı ama Gün Sazak Bey, Bakanlığı
döneminde bazı mafya tipinde özellikle kaçakçılık ya da gümrükteki rüşvet
üzerinden gelir elde eden grupların, imtiyazlarına dokunulan vatan hainlerinin
Dev-Sol taşeronlarınca 27 Mayıs 1980 tarihinde şehit edilmiştir. Kendisini
rahmet, minnet ve duayla anıyorum, mekânı cennet olsun. 
Değerli
milletvekilleri, şu ana kadar bütün maddeler tartışıldı, onların üzerinde
durmayacağım ama gümrük müdürlerinin özlük haklarıyla ilgili birkaç konudan
bahsedeceğim.
Merkezde,
uzman ve üstü “müşavir” unvanı alıyorken taşradaki müdürlere yani bu işi
denetleyen, yönlendiren gümrük müdürlerine bu hak verilmemektedir. Bu, adil
değildir. 
Bir
diğer konu silah taşımayla ilgili. 18’inci madde biraz önce değiştirilmiş ise
de bu kanuna esas teşkil eden gümrük personellerinden genel müdür, genel müdür
yardımcısı, daire başkanı, merkez ve taşra teşkilatında görevli kaçakçılık ve
istihbarat müdürü, bölge amiri, kısım amiri ve gümrük muhafaza memuru
unvanlarına sahip olanların faydalanması önerilmiş. Gümrük muhafaza
memurlarının silah taşıması anlaşılabilir bir durum ama diğerlerine silah
verilmesi anlaşılamamıştır. Unvanlarını saydığım kişilere silah gerekiyor ise
aynı tarzda çalışan gümrük müdürü listede niye yok, onlara neden bu hak
tanınmıyor bunu sormak isterim. 
Değerli
milletvekilleri, üzerinde değişiklik yapılan 4458 sayılı Yasa 27 Ekim 1999
tarihinde çıkarılmış ama bugüne kadar 25 kere değiştirilmiş. Bazen ihtiyaçtan
kaynaklanan değişiklikler olsa da yasalar çıkarılırken muhatapların ve
uygulayıcıların görüşlerinin alınmasına azami dikkat etmek gerekmektedir. 
Bir
diğer konu, yasanın alandaki uygulayıcılarının liyakatli olması gerekmektedir,
aksi takdirde rüşvet ve kaçakçılık olayları devam eder. Yandaşlık anlayışı terk
edilmez ve liyakat esas alınmazsa nasıl bir sistem kurarsınız kurun, nasıl bir
kanun çıkarırsanız çıkarın başarı sağlamanız mümkün değildir. Aslına
bakarsanız, liyakat, bu milleti yüz yıllardır Anadolu topraklarına hâkim
kılmıştır ve liyakat Türk medeniyetinin temelidir. Liyakatli insanlar
yetiştirmek için güçlü bir eğitim öğretim sistemine, güçlü üniversitelere ihtiyaç
vardır. Güçlü üniversiteler nitelikli eğitim ve nitelikli araştırma yapan
kurumlardır ama üniversiteler sorunludur. Siyasetin bulaşmaması gereken
üniversiteler, maalesef, bu konuda başarılı değiller, bunun örneklerini
sıklıkla görmekteyiz. 
Türkiye'de
bilim yapma arzusu, teknoloji geliştirme heyecanı hızla ortadan kayboluyor.
Bugün birçok bilim adamı, akademisyen ve iş bulamama endişesi içinde olan
gençlerimiz Türkiye'nin dışında yaşamanın yollarını arıyorlar. Türkiye artık
kendi bilim adamını, aydınını yetiştirme zeminini kaybetmek üzere. 
Değerli
milletvekilleri, gümrük konu edilince ithalat ve ihracat akla geldiğine göre
her iki husus da üretimle ilgilidir. Yerli ve millî üretim sistemini
kurmamışsanız, üretiminiz ithalata bağlı ve dolayısıyla ihracatı da ithalata
dayandırmışsanız ihracat rakamlarının yüksek olması bir şey ifade etmez,
fakirliğimizi de ortadan kaldırmaz. Söylemek istediğim şey: Tarımda, sanayide
üreten Türkiye olmak durumundayız. Ama yıllardan beri uygulanan yönsüz,
ufuksuz, vizyonsuz, plansız eğitim öğretim ve ekonomi politikalarının sonucu
olarak Türkiye artık üretemiyor. 
Değerli
milletvekilleri, teknoloji odaklı sanayi, dijital teknoloji ve Endüstri 4.0
sistemine girmenin, tarımda teknoloji uygulamanın yolları bulunmadıkça,
sanayicilerimiz ve çiftçilerimiz desteklenmedikçe başka ülkelerin potansiyel
pazarı olmaktan kurtulamayız. Üretemiyoruz ama harcıyoruz, israfımız da had
safhada. Türkiye israftan vazgeçmek zorundadır. İsrafın tüyü bitmemiş
yetimlerin hakkı olduğu unutulmamalı, başta Külliye bu konuda örnek olmalıdır. 
(Mikrofon
otomatik cihaz tarafından kapatıldı)
İMAM
HÜSEYİN FİLİZ (Devamla) – Bitiriyorum Başkanım.
BAŞKAN
– Buyurun Sayın Milletvekili. 
İMAM
HÜSEYİN FİLİZ (Devamla) – Değerli milletvekilleri, geride kalmak ile güçlü olmak
arasındaki farkı belirleyen yegâne unsurun bilimde ve teknolojide aldığınız
mesafe olduğunu bir defa daha belirtiyor, Genel Kurula saygılarımı sunuyorum.
(İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Sayın
Yavuzyılmaz…
IV.- AÇIKLAMALAR (Devam)
62.- Zonguldak Milletvekili Deniz Yavuzyılmaz’ın, sözleşmeli gümrük
muhafaza memurlarının kadroya alınması ve kaçakçılığı ortaya çıkaran gümrük
personeline ikramiye ödemesinin yeniden düzenlenmesi gerektiğine, 104 sıra
sayılı Kanun Teklifi’nin 12’nci maddesinin birinci fıkrasında belirtilen
ifadenin değiştirilmesi gerektiğine ilişkin açıklaması
DENİZ
YAVUZYILMAZ (Zonguldak) – Sayın Başkan, sözleşmeli narkotik polis memuru
olamayacağı gibi, sözleşmeli gümrük muhafaza memuru da olamaz. Bu kanun teklifi
veya bir sonraki kanun teklifinde tümü mutlaka kadroya alınmalıdır. Ceza ve
kaçakçılığı meydana çıkaran gümrük personeline ikramiye ödemesi 2009 yılında
yapılan değişiklikle kaldırılmıştı. Bu madde mutlaka yeniden düzenlenmelidir. 
Teklifin
12’nci maddesinin birinci fıkrasında belirtilen “idare tarafından tespit
edilmeden önce” ifadesi “muayene veya denetime başlanacağına dair bildirim
yapılmadan önce” ifadesiyle değiştirilmelidir. Aksi takdirde örnek olarak
muayene memurunun liman sahasına konteyneri açtırmaya gittiğini anlayan bir
beyanname sahibi yakalanacağını anlayınca kendini ihbar ederek cezayı yüzde
10’a indirmektedir. (CHP sıralarından alkışlar) 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Gümrük Kanun Teklifi’nin 20’nci maddesinin “Bu Kanun yayımlandığı tarihte
yürürlüğe girer.” şeklinde değiştirilmesini arz ve teklif ederiz. 
 Alpay
Antmen  Müzeyyen Şevkin  Tahsin
Tarhan
 Mersin
 Adana  Kocaeli
 Ahmet
Vehbi Bakırlıoğlu  Aydın Özer  Ahmet
Akın
 Manisa
 Antalya  Balıkesir
 Tacettin
Bayır  Turan Aydoğan  Hüseyin
Yıldız
 İzmir
 İstanbul  Aydın
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
FAHRİ ÇAKIR (Düzce) – Katılamıyoruz Sayın Başkan.
BAŞKAN
– Önerge hakkında konuşmak isteyen Mersin Milletvekili Alpay Antmen. (CHP sıralarından
alkışlar) 
Süreniz
beş dakikadır. 
ALPAY
ANTMEN (Mersin) – Sayın Başkan, değerli milletvekilleri; Gümrük Kanununda
Değişiklik Yapılmasına Dair Teklif’in 20’nci ama madde eklenince 21’nci maddesi
üzerine partim adına söz almış bulunmaktayım. 
Bu
madde teklifin yürürlük maddesi. Bu bağlamda, Gümrük Kanunu’nu konuşurken
gümrük çalışanları ve gümrüğe emek veren emekçi kardeşlerimizin sorunlarından
da bahsetmek gerekiyor. Örneğin gümrük müşavirleri hâlen dernek şeklinde
örgütlenmekte olup bir meslek odası olarak örgütlenmelerine her nedense olanak
sağlanmamaktadır. Hatta On Birinci Kalkınma Planı’nda gümrük müşavirlerinin
meslek odalarının kurulması, Onuncu Kalkınma Planı’nın aksine planlamadan
çıkartılmıştır. Bu durum, gümrük müşavirliği mesleğinin disipline edilmesi
anlamında son derece yanlıştır. Bu bağlamda, bir an önce gümrük müşavirlerinin
meslek kanunlarının çıkartılması zorunludur. Kaldı ki gümrük müşavirlerinin
yaptıkları işlemlerle ilgili olarak müteselsil sorumlu olmaları da kendileri
için büyük haksızlıklara yol açmaktadır. Keza gümrüklerde ihracatta olduğu gibi
bir an önce ithalatta da kâğıtsız ortama geçilmesi gerekmektedir. 
Değerli
milletvekilleri, Ticaret Bakanlığı bünyesinde bulunan gümrük çalışanlarının,
tüm kamu emekçilerinin olduğu gibi, çözüm bekleyen ama ısrarla çözülmeyen
birçok sorunu bulunmaktadır. Bunların başında eş, sağlık ve engellilik durumuna
göre talep edilen tayinlerin pek de dikkate alınmaması ve bölgeler arası
sürelerden kaynaklanan dengesizlikler büyük önem taşımaktadır.
Maalesef
her kamu görevinde olduğu gibi, AK PARTİ iktidarlarında, görevde yükselme
sınavında kısım amiri, şef gibi unvanlara veya görevde yükselmelerde mülakat
uygulamasında liyakat tamamen devre dışı bırakılmış ve partizanca tutum
kesinlikle uygulanmaya devam edilmiştir. Tüm kamu personel alımlarında
görüldüğü gibi, yazılı sınavdan yüksek not alan pek çok personelin sözlü
sınavda partili olmadığı için düşük not verilerek elenmesi sağlanmaktadır. 
Esasen
tek adam rejiminde sorunlar dağ gibi büyüyor ve büyüdükçe çözülme olağanı da
ortadan kalkıyor sayın milletvekilleri. 
Tek
adam ve saray rejimi, güzel ülkemizi ekonomiden eğitime, adaletten üretime her
yerde akamete uğratmaktadır. Adil ve bağımsız yargının olmaması yabancı
yatırımcıyı ülkemizden kaçırmaktadır. Yabancı yatırımın olmaması ekonomimizi
darboğaza sokmaktadır. 
Ayrıca,
gördük ki, ekonomik olarak güçlü olmamamız nedeniyle, açıkça iddia ediyorum,
sosyal medya ve kendi seçimlerinde algı yönetimi sayesinde ABD Başkanı olan
mektupçu şahıs fütursuzca ülkemizle dalga geçmektedir. Cumhuriyet Halk Partisi
olarak, Türk milleti olarak, Türkiye Cumhuriyeti vatandaşları olarak bu
fütursuz şahsa, AK PARTİ iktidarının özellikle mektup konusunda haddini
bildirmesini ısrarla talep ediyoruz. (CHP sıralarından “Bravo” sesleri,
alkışlar) 
Yapılması
gereken ilk şey, tek adam rejimine son verilerek ülkemizin ortak akılla
yönetilmesinin yolunun açılması ve özellikle yargının, AKP üyeliğinden gelen
hâkim ve savcılar yerine tarafsız ve bağımsız hâle getirilmesinden ibarettir. 
Sayın
milletvekilleri, AKP iktidarında patatesi, soğanı, buğdayı bile ithal eder hâle
geldik.
Bakınız,
AKP iktidarından önce çocuklarımıza Türkiye’yi anlatırken “Dünyada kendi
kendine yeten 7 ülkeden biriydik.” derdik ve bununla gurur duyardık ama şimdi
bütün ülkeler bizimle dalga geçiyor ve AKP iktidarı sonrasında “Dünyada kendi
kendini yiyen ülke oldu.” diyorlar.
Değerli
milletvekilleri, son olarak şunu da eklemek istiyorum: Sözde yargı reformu
yapmak istiyorsunuz ya, bakınız, Ulu Önder, Ebedî Başkomutan, Büyük Devlet
Adamı Mustafa Kemal Atatürk yaklaşık yüz yıl önce ne diyor, okuyun lütfen:
“Devlet hâlinde teşkilatlanmış bir insan toplumu Anayasasında, adalet
kuvvetinin bağımsızlığının önemini açıklamaya gerek yoktur. Milletlerin yargı
hakkı bağımsızlığının birinci şartıdır. Adalet kuvveti bağımsız olmayan bir
milletin devlet olarak varlığı kabul edilemez.” İşte, bunu şiar edinin.
Hepinizi
en derin sevgilerimle, saygılarımla selamlıyorum. (CHP ve İYİ PARTİ
sıralarından alkışlar) 
BAŞKAN
– Şimdi, önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir. 
BAŞKAN
– Sayın Kaya, buyurun.
IV.- AÇIKLAMALAR (Devam)
63.- Trabzon Milletvekili Ahmet Kaya’nın, Trabzon ilinde Yanbolu-Santa
Grup Yolu üzerinde yapılmakta olan içme suyu ve arıtma tesisi inşaatı nedeniyle
yaşanılan mağduriyetin giderilmesi gerektiğine ilişkin açıklaması
AHMET
KAYA (Trabzon) – Teşekkürler Sayın Başkan.
Trabzon’da
Yanbolu-Santa Grup Yolu üzerinde içme suyu ve arıtma tesisi inşaat işlerini
yapan firmanın araç yolunu kapatması ve çalışırken kullandığı paletli iş
makinelerinin İşhan, Üçpınar, Yolaç, Atayurt, Başdurak, Maden, Kılıçlı,
Çamlıyurt ve Tandırlı Mahallelerimize hizmet eden yola büyük zararlar vermiş
olması bu yolu kullanan vatandaşlarımızı çok mağdur etmiştir.
Ayrıca,
22 okul servisi iki aydır büyük zorluklar altında 243 öğrencimizi bu tahrip
edilmiş yolu kullanarak okula taşımaya çalışmaktadır. Sorunu çözebilmek için
iki aydır uğraşan ve yaptıkları başvuruları karşılıksız kalan servis şoförleri
soruna dikkat çekmek için üç gün boyunca öğrencileri okula taşımama kararı
almıştır. Buradan Trabzon Büyükşehir Belediyesi yetkililerini göreve çağırıyor,
Santa-Yanbolu yolunu kullanan vatandaşlarımızın haklı sesine kulak verilmesini,
yolun trafiğe kapatılmadan çalışma yapılmasını ve tahrip edilmiş yolun
ivedilikle düzeltilerek asfaltlanmasını talep ediyoruz.
Teşekkür
ediyorum. (CHP sıralarından alkışlar) 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 104) (Devam)
BAŞKAN
– 20’ci maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir. 
21’inci
madde üzerinde 2 önerge vardır, aynı mahiyetteki bu önergeleri birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan Gümrük Kanunu Teklifi’nin 21’inci maddesinin “Bu Kanun hükümleri
Cumhurbaşkanı tarafından yürütülür” şeklinde değiştirilmesini arz ve teklif
ederiz.
 Serkan
Topal Müzeyyen Şevkin Ahmet
Akın
 Hatay Adana Balıkesir
 Ahmet
Vehbi Bakırlıoğlu Turan Aydoğan Tacettin
Bayır
 Manisa İstanbul İzmir
 Hüseyin
Yıldız Aydın Özer Tahsin
Tarhan
 Aydın Antalya Kocaeli
Aynı
mahiyetteki diğer önergenin imza sahipleri:
 Mehmet
Metanet Çulhaoğlu Ayhan Erel Feridun
Bahşi
 Adana Aksaray Antalya
 Yasin
Öztürk  Şenol
Sunat
 Denizli  Ankara
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKAN VEKİLİ
FAHRİ ÇAKIR (Düzce) – Katılamıyoruz Sayın Başkanım.
BAŞKAN
– Aynı mahiyetteki önergeler hakkında söz isteyen Antalya Milletvekili Feridun
Bahşi.
FERİDUN
BAHŞİ (Antalya) – Sayın Başkan, değerli milletvekilleri; 104 sıra sayılı Gümrük
Kanununda Değişiklik Yapılması Hakkında Yasa Teklifi’nin 21’inci maddesi yani
yürütme maddesi üzerinde söz aldım. Hepinizi saygıyla selamlıyorum.
Değerli
milletvekilleri, devletin sınırları ve bu sınırlarının korunması o ülkenin
namusudur. Gümrük muhafaza memurları ise bu ülkenin bu anlamda uç beyleridir,
ülkemize gelen insanların ilk muhatap olduğu kişilerdir; devletin gelirini,
halkın sağlığını, ülkenin güvenliğini korurlar. Gümrük Muhafaza teşkilatının
yıllardır ihmal edilen sorunları bir an önce giderilmelidir. 
Teşkilat
çalışanlarının yüzde 92’sinin lisans, yüzde 8’inin yüksek lisans mezunlarından
oluştuğu açıklanmıştır ancak ek göstergeleri başka kurumlardaki birçok lise
hatta ortaokul mezunlarının bile altındadır. Gümrük muhafaza memurlarının mesai
saatleri uzundur, ayrıca sınır kapılarının yerleşim yerlerine uzak olması
nedeniyle fiilî hizmet tazminatının verilmesi gerekir. Silahlı ve resmî üniformalı
olarak görev yapan muhafaza memurlarının genel idari hizmetler sınıfında
istihdam edilmesi doğru bir uygulama değildir. Güvenlik hizmetleri sınıfları
gibi müstakil bir hizmet kategorisinde değerlendirilmesi ve bu kapsamda hizmet
tazminatlarının da yeniden belirlenmesi gerekmektedir. Gümrük muhafaza
personelinin yer değiştirmeye tabi bir sınıf olmasından ve 5 ayrı bölgede görev
yapmasından dolayı görev yapılan yerlere uyum sağlama sorunları yaşanmaktadır.
Bundan dolayı birçok gümrük muhafaza memuru ailesiyle ayrı yaşamak zorunda
kalmaktadır. Rotasyon uygulamasının yeniden gözden geçirilmesi ve sınır
kapısından diğer sınır kapısına tayin edilenler ile geçici görevlendirmelerin
yeniden düzenlenerek bölge sayısının azaltılması gerekmektedir. 
Değerli
milletvekilleri, gümrük muhafaza memurlarının çalışma saatleri de çok uzundur.
Anayasa’nın 49’uncu maddesine göre devlet çalışanların hayatını geliştirmek
için çalışanları korumak zorundadır. İnsan Hakları Evrensel Beyannamesi’nin
23’üncü maddesine göre her şahsın çalışmaya, adil ve elverişli çalışma
şartlarına hakkı vardır. İnsan Hakları Evrensel Beyannamesi’nin 24’üncü
maddesine göre her şahsın dinlenmeye, bilhassa çalışma müddetinin makul surette
tahdidine hakkı vardır. Yasaya aykırı çalışma sisteminin getirdiği fizyolojik,
sosyolojik ve psikolojik sorunlara meydan vermeden çalışma şartları yeniden
düzenlenmelidir. İşten çıktıktan sonra dinlenebilmek, bayramlarda izin
yapabilmek, ailesiyle zaman geçirmek, stressiz bir şekilde, yarının ne
olacağını düşünmeden yaşamak gümrük muhafaza memurlarının da en tabii hakkıdır.
Bunu sağlayacak yasal düzenlemeler bir an önce yapılmalıdır.
Değerli
milletvekilleri, diğer bir sorun, defalarca dile getirdiğimiz bir sorun,
sigortalılık öncesi doğum yapan kadınlara borçlanma hakkı tanınması konusu.
Bunu tekrar dile getirmek istiyorum. Bu konuyla ilgili gerek sosyal medya
hesaplarımdan gerekse telefon yoluyla birçok mesaj almaktayım. 5510 sayılı
Sosyal Sigortalar ve Genel Sağlık Sigortası Kanunu, doğum yapmadan önce SSK’ya
kayıtlı olarak çalışan kadınlara doğum sebebiyle çalışma hayatından ve sosyal
güvenceden yoksun kaldıkları süreleri borçlanma yoluyla kapatabilecekleri bir
imkân tanımıştır. Sigortalılık statüsü fark etmeksizin bütün kadın sigortalılar
doğum borçlanma hakkından yararlanmaktadır. SSK, BAĞ-KUR ve Emekli Sandığı
mensubu kadın çalışanlar doğum borçlanması yapabilmektedir. Ancak, kadın sosyal
güvence şemsiyesine katılmadan önce doğum yapmışsa borçlanma hakkına sahip
değildir. Sayıları toplam 600 bin kişidir. Yetkili makamlar, doğumdan önce
sosyal güvenlik kaydı olmayan annelerin doğum borçlanmasını neden kabul
etmemektedirler? Konuyla ilgili mahkemelere yapılan müracaatlarsa mevcut
yasalar sebebiyle davacının aleyhine sonuçlanmakta, açılan davalar
reddedilmektedir. Bu durumsa hem anayasal hak olan eşitlik ilkesine aykırı
olmakta hem de anneleri mağdur etmektedir. Annelere sigorta öncesi doğum
borçlanma hakkının verilmesi büyük bir ihtiyaçtır. Bu konu hakkında partimizin
birçok milletvekili gibi bizim de kanun teklifimiz vardır, hatta bu konudaki
teklifimizin doğrudan Genel Kurula indirilmesi konusunda müracaatımız vardır.
İnşallah önümüzdeki günlerde Genel Kurula gelir ve tüm partilerin desteğiyle
yasalaşır. 
Bu
vesileyle Gazi Meclisi ve yüce Türk milletini saygıyla selamlıyorum. (İYİ PARTİ
sıralarından alkışlar)
BAŞKAN
– Aynı mahiyetteki önergeler hakkında söz isteyen Hatay Milletvekili Serkan
Topal.
Buyurun
Sayın Topal. (CHP sıralarından alkışlar)
SERKAN
TOPAL (Hatay) – Teşekkür ediyorum Sayın Başkan.
Değerli
milletvekilleri, hepinize saygılarımı sunuyorum. 
Gümrük
Kanunu’nun 21’inci maddesi üzerinde partim adına söz aldım, bir kez daha
hepinize saygılarımı sunuyorum.
Değerli
arkadaşlar, kanunlar aslında toplumsal ihtiyaçlar göz önünde bulundurularak
milletin talepleri göz önünde bulundurulur ve ona göre Mecliste tartışılır,
değerlendirilir ve ona göre oylanır. Şimdi, gerçekten, bu kanun hangi acil
ihtiyaçtan doğdu, hangi sorunları çözüyor; ekonomiye, ticarete ne getiriyor?
Burada gerçekten somut anlamda bir şey yok değerli arkadaşlar. Zira, teklifin
sahipleri neyi amaçladı, kimlerle görüştü bu belli değil. 
Şimdi,
kanuna baktığımızda değerli arkadaşlar, gümrük cezaları azaltılıyor,
ithalattaki kimi yaptırımlarda indirime gidiliyor. Aslında burada amaçlanan ne,
gerçekten bir çelişki var. İthalat mı artırılmaya, ihracat azaltılmaya; yoksa
ihracat artırılmaya, ithalat mı azaltılmaya çalışılıyor, burada gerçekten bir
çelişki var değerli arkadaşlar. 
Mesela,
bakın, Afrin’den ihraç kaydıyla Hatay’a zeytinyağı getiriliyor ama maalesef
ihraç edilmiyor, iç piyasada tüketiliyor ve şu anda Hatay’da zeytin hasadı
başladı, üretici zor durumda. Bundan dolayı da zeytinyağı yüzde 30, yüzde 40
inanın düştü, litresi 20 TL iken 13-14 liraya düştü. Bu konuda önlem var mı?
Maalesef yok, değerli arkadaşlar. 
Şimdi,
21’inci madde yürütme maddesini düzenliyor. “Bu kanunun hükümlerini
Cumhurbaşkanı yürütür.” diyor. Zaten Sayın Cumhurbaşkanının yürütmediği bir
kanun maddesi oldu mu? Biz sürekli “tek adam rejimi” dediğimiz zaman AK
PARTİ’li milletvekili arkadaşlarımız bizi eleştiriyor. Şimdi soruyorum, çok
açık ve net: Sayın Cumhurbaşkanının yürütmediği bir kanun var mı, tek başına
karar vermediği bir hüküm var mı? Maalesef yok. 
Değerli
arkadaşlar, Sayın Cumhurbaşkanı bu kanun hükümlerini Anayasa’nın eşitlik
ilkesine, Cumhurbaşkanının tarafsızlığı yeminine maalesef uygun uygulamıyor.
Bunu burada bir kez daha ifade etmek istiyoruz. Örneğin, Sayın Cumhurbaşkanı
Belediye Kanunu hükümlerini uygularken eşit davranıyor mu? Belediyeleri topal
ördeğe benzetirken kanun hükümlerini de “topal ördek” mantığıyla mı uyguluyor,
yoksa gerçekten yasada yazdığı üzere, hükümleri tarafsızlık içerisinde mi
uyguluyor? Yine, kanun hükmünde kararnameyle atılan ve mahkeme sonucuyla
yeniden iade edilen bütün kamu personellerini Anayasa’ya uygun olarak iade
ediyor mu? Hayır. Ya da özelleştirme ihalelerinde Sayın Cumhurbaşkanı Kamu
İhale Yasası’nın hükümlerini adaletle uyguluyor mu? Hayır. En basit örneği
Haydarpaşa Garı ihalesi. Ne yazık ki yürütme yetkisini bulunduran Sayın Cumhurbaşkanımız
ne Anayasa’nın ne de kanunlarımızın hükümlerini yürütmede maalesef adaletli
davranmıyor ve kendisine verilen tarafsızlık görevini yerine de getirmiyor. 
Şimdi,
bu kanunun hükümlerini yürütme yetkisi, Gümrük Kanunu’nun hükümlerine eşit bir
şekilde şu ana kadar uygulandı mı? Mesela gümrüklerde ne kadar cezalar kesildi,
ne kadarı affedildi, affedilen kimlerdi, bunlar açıklanmıyor tabii ki. 
Değerli
arkadaşlar, şimdi, önemli olan kanun çıkarmak değil, nitelikten çok nicelik
önemli ve en önemlisi, gerçekten, kanunlar yapılırken milletin yararına
yapılıyor mu, yapılmıyor mu; burada yeterince tartışılıyor mu, tartışılmıyor
mu, onu burada tartışmak gerekiyor. Aslında taktik belli: Dışarıda bürokratlar
hazırlıyor, buraya sunuyorlar, bu teklif oluyor ve burada maalesef bütün
milletvekili arkadaşlarımız sadece el kaldırıp indiriyor, başka yok. 
Değerli
arkadaşlar, dediğim gibi, yeterince tartışılmadığı için, bu kanunda herhangi
bir yenilik olmadığı için işte “c bendinden ‘ç’ harfi mi olsun, ‘d' harfi mi olsun?”
açıkçası Komisyon tutanaklarına baktım onlar da var değerli arkadaşlar.
(Mikrofon
otomatik cihaz tarafından kapatıldı) 
SERKAN
TOPAL (Devamla) – Sayın Başkan, son bir dakika, son olarak yürütme olduğu için…
BAŞKAN
– Buyurun. 
SERKAN
TOPAL (Devamla) – Teşekkür ediyorum Sayın Başkanım. 
Şimdi,
kanun yapma tekniği açısından aslında belki bundan sonra yürütme maddelerini
“Bu kanunun hükümlerini Cumhurbaşkanı tarafsızlık içinde yürütür.” şeklinde
düzenlemenin daha doğru bir yaklaşım olacağı kanaatindeyim çünkü gerçekten çok
önemli bir şey söyleyeceğim arkadaşlar, Cumhurbaşkanı ülkenin en kritik
döneminde bile o dönemi bir kenara bırakıp Millet İttifakı’nı dağıtma
girişimini kamuoyuna açıklamaya çalışıyor. Aslında burada bile tarafsızlık
içinde olmadığının bir göstergesidir. 
Değerli
arkadaşlar, burada Sayın Cumhurbaşkanına yeminini ve anayasal görevlerini
hatırlatarak, tarafsızlık ilkesine uyarak kanun hükümlerini uygulamaya bir kez
daha kendilerini davet ediyorum.
Hepinize
teşekkür ediyorum, saygılarımı sunuyorum. (CHP sıralarından alkışlar) 
BAŞKAN
- Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
21’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
İkinci
bölümde yer alan maddelerin oylamaları tamamlanmıştır.
İç
Tüzük’ün 86’ncı maddesine göre oyunun rengini belirtmek üzere lehte, aleyhte
birer kişiye söz vereceğim. 
İlk
söz, lehte olmak üzere Samsun Milletvekili Sayın Fuat Köktaş’a aittir.
Buyurun
Sayın Köktaş. (AK PARTİ sıralarından alkışlar) 
FUAT
KÖKTAŞ (Samsun) – Teşekkür ediyorum Sayın Başkanım. 
Sayın
Başkan, değerli milletvekilleri; görüşmeleri tamamlanan Gümrük Kanununda
Değişiklik Yapılmasına Dair Kanun Teklifi üzerine şahsım adına lehte söz almış
bulunmaktayım. Genel Kurulu saygıyla selamlıyorum. 
Kanunlarda,
yönetmeliklerde güncel ihtiyaçları karşılamak, tarafların beklentilerini
karşılamak üzere geçmiş dönemlerde de bugün de değişiklikler yapılmış, yarın da
değişiklikler yapılarak yoluna devam edecektir. Bu kanun hazırlanırken
sanayicimizle, iş adamlarımızla, gümrükte çalışan gümrük müşavirlerimizle,
bütün paydaşlarıyla azami derecede irtibat kurulmuş, görüş alışverişinde
bulunulmuş ve sorunları gidermek için çalışmalar yapılarak Plan ve Bütçe
Komisyonuna ve Ticaret Komisyonuna gelmiştir ve orada da gerekli çalışmalar
yapılmıştır. 
Bu
kanun, burada iddia edildiği gibi, kaçakçılığın önünü açan bir kanun değil; bu
kanunun, sanayicimizin, tüccarımızın, ihracatçımızın önünü açmak üzere dâhili
işlemde ithal edilecek mallarımızı kolaylaştıran, esnafımızın, sanayicimizin
yükünü azaltan bir kanun olarak bugün Genel Kurulda görüşmeleri tamamlanmıştır.
Aynı zamanda bu kanun, serbest dolaşım rejimine girmemiş, transit taşımacılıkta
da yaşanan problemleri ortadan kaldırmak üzere değişiklikler getirmiş ve
tarafları mutlu eden bir kanundur. Aynı zamanda silah taşıma güvenliğini gümrük
muhafaza memurlarımıza sağlayan bir kanun olarak da gündeme gelmiştir. Kısacası
dâhilde işleme rejiminden başlayarak serbest dolaşımda dürüst esnafı koruyan
bir kanun, bir o kadar da kaçakçılığa meyilli, suistimale meyilli kişileri de
cezalandıran bir kanun. Bu kanunun hazırlanmasında emeği geçen herkese ayrı
ayrı teşekkür ediyoruz. Gerek Komisyonumuzda gerek Genel Kurulumuzda olumlu
katkı sağlayan, kanunun daha iyi çıkması için görüş veren herkese, bütün
milletvekillerimize teşekkür ediyoruz. 
Bu
kanunda oyumuzun renginin kabul olduğunu beyan ediyorum, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– İkinci söz aleyhte olmak üzere Manisa Milletvekili Sayın Özgür Özel’e aittir.

Buyurun
Sayın Özel. 
ÖZGÜR
ÖZEL (Manisa) – Teşekkür ederim Sayın Başkan.
Bu
kanunda bir ilk yaşayacaktık, hevesimiz kursağımızda kaldı. Uzun süredir ilk
kez torba kanun yapmıyorduk, kanun torba kanuna dönüştü, hevesimiz kursağımızda
kaldı. Sanayi Komisyonu yapısı gereğince iletişimi kuvvetli bir komisyon,
ülkenin ve sanayicinin faydasının birlikte gözetildiği bir komisyon. O komisyon
uyum içinde çalışmıştı, kanunda istediğimiz birçok düzeltme ve düzenleme
yapılmıştı. Kanuna evet oyu vereceğimizi teyitleşmiştik Komisyon Sözcümüz
Tahsin Tarhan’la -bir cenaze için Kocaeli’ne gitti- ama hevesimiz kursağımızda
kaldı. Ne oldu? 
Bu
kanuna Adalet ve Kalkınma Partisi tarafından, bireysel silahlanmayı son derece
geliştiren bir madde eklendi. Belki maddenin içinde bu konuda beklentisi olan
bazı haklı gruplar, “Onlara veriliyor, bize verilmiyor.” diyen haklı gruplar
olabilir ama sonuçta bireysel silahlanmayı genişleten bir madde eklendi. Biz
buna ilkesel olarak karşıyız. Neden karşıyız? Ne kadar çok silah, o kadar çok
kadın cinayeti, o kadar çok çocuk cinayeti, o kadar çok töre cinayeti, o kadar
çok kaza kurşunu, o kadar çok maganda kurşunu. Örneklerinin hepsini Sayın Jale
Nur Süllü söyledi ve dedi ki: “Çehov’un dediği gibi, sahnede, piyeste duvarda
bir silah asılısıysa eninde sonunda patlar.” Silah sayısını artırdık, duvarlara
asılan silah sayısını artırdık. Bu yönden, bu kanunun tümüne şeklen aleyhte ama
esasen lehte oy kullanacağız deme imkânından mahrum kaldık. Konu hakkında da
anayasal denetim görevimizi yerine getireceğimizi ve bu bireysel silahlanma ve
yaşam hakkı tecavüzüne karşı partimizin sosyal demokrat bir parti olarak
duyarlılıklarının takipçisi olacağımızı burada açıkça ifade ediyorum. (CHP
sıralarından alkışlar)
Doğru
bir iş de yaptık hep birlikte. Doğru iş olunca, milletvekilimiz kalktı, gitti,
Komisyonun ortasına gocunmadan oturdu, destek verdi. Neye destek verdik? “Kadın
cinayetlerinden yargılananların, varsa başka silahlarının ruhsatları
dondurulsun, el konulsun ve masumiyetleri kesinleşene kadar onların silahla
temasını keselim.” dediler. Hemen gelir oy veririz dedik, tutumumuz bu yönde
oldu. 
Bir
başka konuya değinmek durumundayım burada. Adalet ve Kalkınma Partisinin bir
sayın milletvekili, Soma Milletvekili, hemşehrim -bugün burada yok- Mehmet Ali
Özkan kalktı, Soma’ya gitti.
MEHMET
ALİ ÖZKAN (Manisa) – Buradayım.
ÖZGÜR
ÖZEL (Devamla) – Soma’da bir basın toplantısı yaptı. Yanına kimi aldı? Yanına
Türkiye Maden-İş’in Başkanı Nurettin Akçul’u aldı, Soma’nın Belediye Başkanını
aldı, kendi ilçe başkanını aldı ve müjde veriyorlar, diyorlar ki: “Somalı
işçilerin sorununu çözüyoruz.” Kimle? Sarı sendikayla. Şimdi dinleyin bakalım,
bu sendika neler yapmış?
Maden
faciası olmuş, 2.800 işçi işten atılmış, tazminatlarını alamamışlar, meseleyi
konuşmuşuz. Daha önce de söyledim, MHP’nin Sayın Grup Başkan Vekili Erkan Akçay
ve benim ısrarlarım, Sayın Doğan Kubat’ın gayretleriyle özel kanun çıkarmışız.
TMSF tarafından bu Soma AŞ’nin malına el konulmuş. Soma AŞ’nin kocaman bir
gökdeleni var, satılıp alacaklar tahsil edilecek ama bir yolunu bulup
sattırmıyorlar. Biz burada 4 parti kanun çıkardık geçen sefer ve dedik ki:
“Soma AŞ’nin TMSF’nin elindeki malı satılacak, öncelikle bu işçilerin alın teri,
bu işçilerin tazminatları ödenecek.” O tazminatlar dört yıldır ödenemiyor.
Sebep ne biliyor musunuz? Bugün sorunu çözüyoruz diye himayenize aldığınız sarı
sendika Maden-İş, TMSF’ye -soru önergelerime cevap alamamıştım, Bilgi Edinme
Kanunu’yla TMSF’den aldım, gösterdim- diyor ki: “Biz işçiler adına firmayla
anlaştık, gökdeleni satmayın, otuz altı taksitte ödeyecekler.” Bunu 3 kez yapıp
3 kez uygulamadılar, sadece üç taksit aldılar, otuz üç taksit yok, canına tak
etti çocukların; zaman aşımına bir süre kala yollara düştüler. Soma’dan
Kaymakam çıkarmadı, mahkeme “Anayasal haktır.” dedi, yürüttü. Kırkağaç’ta
Manisa Valisi bir daha durdurdu. O günden bugüne orada direniyorlar ama bir
hakkı teslim edeceğiz. Ben bunu böyle anlatınca Özlem Zengin -Sayın Mevkidaşımız-
dedi ki: “Bir dosya verir misiniz Özgür Bey?” dedi. Orada oturuyordu, kalktı
geldi “Bu işte vebal var Özgür Bey, bu işi çözmemiz lazım.” dedi. Ve oradan 5
temsilci buraya geldi.
(Mikrofon
otomatik cihaz tarafından kapatıldı) 
BAŞKAN
– Buyurun Özgür Bey.
ÖZGÜR
ÖZEL (Devamla) – Sayın Naci Bostancı’nın da katkılarıyla bütün gruplarla
görüştüler ve bu sorunun çözülmesi için Bakan Yardımcısına gittiler. Özlem
Hanım’la 2 kez daha görüştüler, günde 3-4 kez telefonda görüştüler ve sonuçta
bu işçiler… Ama kim bu işçiler? Türkiye Maden-İş’ten istifa etmiş sayın vekil,
Bağımsız Maden-İş diye bir sendika kurmuş. “Bu vampirler kanımızı emdi…” Onlar
kim biliyor musunuz? Onlar, Soma faciasından önce, inancına göre, gelen
müfettişi önceden haber alıp “rakı balık, Ayvalık” diye götürüp denetimi
geciktirenler bunlar, Soma Komisyonunda var. Eğer içki içen birisi değilse
müfettiş onun da hevesine göre, onun da inancına göre onu oyalayan ama
denetimdeki aletleri gizleyen, ibreleri bozanlar var ya, onlar bunlar. Ve bugün
maden işçileri diyor ki: “İnanamıyoruz.” Özlem Hanım’ın katkısı var, Doğan
Kubat’ın katkısı var, tüm siyasi partilerin grup başkan vekillerinin katkısı
var ama lanet olası sarı sendikanın katkısı yok bu işte.
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Sayın Başkanım, konu mühim, bitiriyorum.
BAŞKAN
– Buyurun.
ÖZGÜR
ÖZEL (Devamla) – Lanet olası sarı sendikanın yok. “Biz orada oturup da
Kırkağaç’ta dururken ‘Ne içersiniz, ne yersiniz?’ diye sormadı bize sayın
vekil.” diyorlar. “On beş gündür bize selam vermemiş, gelmiş geçmiş; bugün sarı
sendikayı almış gitmiş ‘Sorunu çözdük.’ diyor.”
Bakın,
sorun çözülürse ki teşekkür niteliğinde bir konuşma yaptım, daha fevkinde bir
konuşma yapacağım sorunun çözümünde katkı sağlayan herkese. 2.830 kişi işsiz
kaldı ve alacaklarına çöktü o namussuzlar ve iş birlikçileri buna engel
oluyordu. Bugün onları himaye etme işi sizin işiniz değil sayın vekil. Son
derece yanlış bir işin içindesiniz. İşte burada, sizin bu ziyaretinizden sonra
“Milletvekilini, patronları arkanıza almakla olmuyor bu işler, beş senedir
neredeydiniz?” demiş maden işçisi Sami Yavuz ve “Bizim bunca emekle ördüğümüz
bu sürecin üzerine çökmek isterlerse eğer, Somalı maden işçileri bunun hesabını
soracaktır.” demiş.
Şimdi,
bunu söylüyoruz...
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Bu alın terine, emek mücadelesine katkı sağlayan her siyasete
eyvallah; o sarı sendikadan istifa edip mücadele eden, o yollarda duran ve bir
tanesi o sendikanın üyesi olmayan işçilere selam olsun, sarı sendikayı
arkalayanlara da yazıklar olsun.
Teşekkür
ediyorum. (CHP ve İYİ PARTİ sıralarından alkışlar)
MEHMET
ALİ ÖZKAN (Manisa) – Sayın Başkan...
BAŞKAN
– Teklifin tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyorum. 
MUSTAFA
ELİTAŞ (Kayseri) – Sayın Başkan...
BAŞKAN
– Oylama işlemini başlatıyorum.
(Elektronik
cihazla oylamaya başlandı)
BAŞKAN
– Sayın Elitaş, buyurun. 
IV.- AÇIKLAMALAR (Devam)
64.- Kayseri Milletvekili Mustafa Elitaş’ın, Manisa Milletvekili Özgür
Özel’in 104 sıra sayılı Kanun Teklifi’yle ilgili oyunun rengini belirtmek üzere
aleyhte yaptığı konuşmasındaki bazı ifadelerine ilişkin açıklaması
MUSTAFA
ELİTAŞ (Kayseri) – Sayın Başkan, teşekkür ediyorum. 
Sayın
Özel ve diğer milletvekili arkadaşlar dinlerse memnun olurum. 7 Ekim 2019
tarihinde Ahmet Vehbi Bakırlıoğlu Milletvekilimiz biz Antalya’da toplantı
hâlindeyken Sayın Ahmet Akın, Sayın Abdurrahman Başkan, Enerji ve Tabii
Kaynaklar Bakanımız ve ilgili bakan yardımcısı arkadaşlarımız oradayken bu konu
gündeme geldi; gerekçesini araştırdık, nedir, ne değildir diye inceledik.
Türkiye Kömür İşletmelerinin bu tazminat hakkına sahip olan, kıdem ve ihbar
tazminat hakkına sahip olan kişilere mahkeme kararıyla yaptıkları, haklar
karşısında bir ödeme var. Bu, Türkiye Kömür İşletmeleri tarafından, mahkemenin
verdiği karar doğrultusunda… 
(Mikrofon
otomatik cihaz tarafından kapatıldı) 
MUSTAFA
ELİTAŞ (Kayseri) - Kömür İşletmeleri, henüz mahkeme kararı sonuçlanmadan bir
kısım işçi kardeşimizin hak ettikleri kıdem ve ihbar tazminatını ödemişler ama
bu ara, Sayıştay denetçisinin “Bireysel hak niteliğindeki bu hakkın mahkeme
kararı olmadan herkese ödenmesi doğru değildir.” diye bir yazı almasının
üzerine, eleştiri getirmesi üzerine, Kömür İşletmeleri Genel Müdürü bunu
ödemekten vazgeçmiş. Biz bunu Sayın Ahmet Akın’la paylaştık, Sayın Bakanımızla
paylaştık, Sayın Bakanımızla paylaştık. Dedik ki: Mahkemeye gidilsin,
mahkemeyle ilgili toplu avukat tutulması varsa hep birlikte bu arkadaşlarımızın
davası görülsün ve bir an önce mahkeme bitsin ve kurum da itiraz müessesesini,
temyiz müessesesini çalıştırmasın, bir an önce, hak sahibi olan bu işçi
kardeşlerimiz alacaklarına kavuşsun diye ifade ettik. 
Şimdi,
siyasi partilerdeki hukukçu milletvekillerine düşen en önemli görevlerden
birisi, hukukçu milletvekili arkadaşlarımız bu konunun nasıl hızlanacağıyla
ilgili, süreç neyse onu ortaya çıkarmaları ve Bakanlığın bu konuda hazır
olduğunu ifade etmek istiyorum. 
Yüce
heyetinizi bilgilendirmek istedim. 
Teşekkür
ediyorum, saygılar sunuyorum. 
ÖZGÜR
ÖZEL (Manisa) – Tutanağa geçsin. 
Ben
birçok ismi anarken Sayın Başkanın olumlu katkılarını biraz önce söylemedim,
çok önemli katkıları var. 
Teşekkür
ediyorum. 
BAŞKAN
– Teşekkür ediyorum. 
MEHMET
ALİ ÖZKAN (Manisa) – Sayın Başkanım, az önce, oylamaya geçmeden önce söz
istedim. İsmim zikredilerek Sayın Özel tarafından açıklamalar yapıldı. 
MUHAMMET
EMİN AKBAŞOĞLU (Çankırı) – Yerinden bir açıklama yapmak istiyor. 
BAŞKAN
– Söyleyin, geçsin zabıtlara. 
MEHMET
ALİ ÖZKAN (Manisa) – Sayın Başkanım…
BAŞKAN
– Buyurun.
65.- Manisa Milletvekili Mehmet Ali Özkan’ın, Manisa Milletvekili Özgür
Özel’in 104 sıra sayılı Kanun Teklifi’yle ilgili oyunun rengini belirtmek üzere
aleyhte yaptığı konuşmasındaki bazı ifadelerine ilişkin açıklaması
MEHMET
ALİ ÖZKAN (Manisa) - 13 Mayıs 2014’te bir elim kaza yaşadık Manisa Soma’da,
hepimizin malumu. Ben kırk sekiz yıldır o şehirde yaşayan, o şehirde doğmuş bir
insanım. Kazanın olduğu tarihte AK PARTİ’de aktif siyaset yapıyordum, AK PARTİ
İlçe Başkanıydım. O süreçte bütün olayların merkezinde olan insanlardan bir
tanesiydim. Kaza sonrasında orada devletimiz, milletimiz, hayırsever
insanlarımız, STK’lerimiz gerçek manada bir iş birliğiyle hem orada vefat eden,
şehit olan 301 madencimizin ailelerinin, yakınlarının mağduriyetlerinin
giderilmesi noktasında önemli adımlar attılar. Daha sonra orada ocakların
kapanmaması, üretimin, istihdamın devamı için devletimiz, Enerji Bakanlığımız,
Türkiye Kömür İşletmeleri büyük yükümlülükler aldılar, büyük özveriyle
çalıştılar, hem istihdam arttı hem üretim devam etti hem arttı. Ayrıca 2014’ten
bu yana geride kalan 5,5 yıllık zaman zarfında Enerji Bakanlığı ve Türkiye
Kömür İşletmeleri sırf orada maden ocakları kapanmasın diye bugüne kadar
yaklaşık 1 katrilyon lira sübvansiyon uyguladılar. Yani o madenlerin zararını
Türkiye Kömür İşletmeleri beş buçuk yıl boyunca kendi nam ve hesabından ödedi. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ile 85 Milletvekilinin Gümrük
Kanununda Değişiklik Yapılmasına Dair Kanun Teklifi (2/2213) ve Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S. Sayısı:
104) (Devam)
(Elektronik
cihazla oylamaya devam edildi)
BAŞKAN
– Açık oylamanın sonuçlarını okutuyorum arkadaşlar.
Konya
Milletvekili Ziya Altunyaldız ile 85 Milletvekilinin Gümrük Kanununda
Değişiklik Yapılmasına Dair Kanun Teklifi açık oylama sonucu:
“Kullanılan Oy Sayısı : 282
Kabul : 245
Ret : 37 (x)

 Kâtip
Üye Kâtip Üye
 Nurhayat
Altaca Kayışoğlu Bayram Özçelik
 Bursa Burdur”
BAŞKAN
- Teklif kabul edilmiş ve kanunlaşmıştır, hayırlı olsun.
2’nci
sırada bulanan, 88 sıra sayılı Kanun Teklifi’nin görüşmelerine başlıyoruz. 
2.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Kullanılmış Yakıt İdaresinin ve Radyoaktif Atık İdaresinin Güvenliği
Üzerine Birleşik Sözleşmeye Türkiye Cumhuriyeti’nin Beyanlarla Birlikte
Katılmasının Uygun Bulunduğuna Dair Kanun Teklifi (2/1801) ve Dışişleri
Komisyonu Raporu (S. Sayısı: 88) 
BAŞKAN
- Komisyon? Yok.
Ertelenmiştir.
Gündemimizde
başka bir iş bulunmadığından, alınan karar gereğince, kanun teklifleriyle
komisyonlardan gelen diğer işleri sırasıyla görüşmek için 30 Ekim 2019 Çarşamba
günü saat 14.00’te toplanmak üzere birleşimi kapatılıyorum.
Kapanma Saati: 22.29




(x) 104 S. Sayılı Basmayazı 23/10/2019 tarihli
9’uncu Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




