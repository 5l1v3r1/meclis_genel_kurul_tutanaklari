



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

126’ncı Birleşim
25 Temmuz 2014 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- YOKLAMALAR 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Adana Milletvekili Muharrem Varlı'nın, Adana’nın
sorunlarına ilişkin gündem dışı konuşması
2.- Zonguldak Milletvekili Özcan Ulupınar'ın, Amele
Birliği Biriktirme ve Yardımlaşma Sandığı’nın kuruluşunun 91’inci yıl dönümüne
ilişkin gündem dışı konuşması
3.- Ankara Milletvekili İzzet Çetin'in, grev
ertelemelerine ilişkin gündem dışı konuşması
V.- AÇIKLAMALAR
1.- İstanbul Milletvekili Türkan Dağoğlu’nun, İslam
âleminin Ramazan Bayramı’nı kutladığına, Ankara-İstanbul hızlı tren
seferlerinin hayırlı olmasını dilediğine ve Gazze’deki soykırımın bir an evvel
bitmesi için dua ettiğine ilişkin açıklaması
2.- Samsun Milletvekili Ahmet Yeni'nin, İslam âleminin
Ramazan Bayramı’nı kutladığına ve Ankara-İstanbul hızlı tren seferlerinin
hayırlı olmasını dilediğine ilişkin açıklaması
3.- Ankara Milletvekili Özcan Yeniçeri'nin, Çayırhan
Termik Santralinde grev yapan işçilerin haklarının verilmesi için Hükûmeti
göreve çağırdığına ilişkin açıklaması
4.- Uşak Milletvekili Dilek Akagün Yılmaz'ın, İstanbul
casusluk davası nedeniyle cezaevinde olan askerlerin özgürlüklerine kavuşması
için gerekenlerin yapılmasını dilediğine ilişkin açıklaması
5.-Amasya Milletvekili Mehmet Naci Bostancı'nın, İslam
âleminin Ramazan Bayramı’nı kutladığına ilişkin açıklaması
6.- Bursa Milletvekili Hüseyin Şahin'in, İslam âleminin
Ramazan Bayramı’nı kutladığına ve Ankara-İstanbul hızlı tren seferlerinin
hayırlı olmasını dilediğine ilişkin açıklaması
7.- Kayseri Milletvekili İsmail Tamer'in, İslam
âleminin Ramazan Bayramı’nı kutladığına ilişkin açıklaması
8.- Gaziantep Milletvekili Mehmet Erdoğan'ın, İslam
âleminin Ramazan Bayramı’nı kutladığına ilişkin açıklaması
9.- Gaziantep Milletvekili Mehmet Sarı'nın, İslam
âleminin Ramazan Bayramı’nı kutladığına ve Ankara-İstanbul hızlı tren
seferlerinin hayırlı olmasını dilediğine ilişkin açıklaması
10.- Çanakkale Milletvekili Ali Sarıbaş'ın, İslam
âleminin Ramazan Bayramı’nı kutladığına ilişkin açıklaması
11.- Uşak Milletvekili Mehmet Altay'ın, İslam âleminin
Ramazan Bayramı’nı kutladığına ve İslam âlemine yapılan zulümler karşısında
sessiz kalan Birleşmiş Milletleri kınadığına ilişkin açıklaması
12.- Mardin Milletvekili Erol Dora'nın, İslam âleminin
Ramazan Bayramı’nı kutladığına ilişkin açıklaması
13.- İstanbul Milletvekili Haluk Eyidoğan'ın, 21/7/2014
tarihinde Şanlıurfa’nun Halfeti ilçesinde motosikletli gezginler grubundan 2
kişinin öldürülmesiyle ilgili Hükûmetin açıklama yapması gerektiğine ilişkin
açıklaması
14.- Kars Milletvekili Ahmet Arslan'ın, İslam âleminin
Ramazan Bayramı’nı kutladığına ve Ankara-İstanbul hızlı tren seferlerinin
hayırlı olmasını dilediğine ilişkin açıklaması
15.- Ordu Milletvekili İhsan Şener'in, İslam âleminin
Ramazan Bayramı’nı kutladığına ve Ankara-İstanbul hızlı tren seferlerinin
hayırlı olmasını dilediğine ilişkin açıklaması
16.- Konya Milletvekili Ayşe Türkmenoğlu'nun, İslam
âleminin Ramazan Bayramı’nı kutladığına, Ankara-İstanbul hızlı tren
seferlerinin hayırlı olmasını dilediğine ve Filistin’de yaşanan insanlık
dramına karşı sessiz kalan Birleşmiş Milletleri protesto ettiğine ilişkin açıklaması
17.- Karaman Milletvekili Mevlüt Akgün'ün, İslam
âleminin Ramazan Bayramı’nı kutladığına ve Ankara-İstanbul hızlı tren
seferlerinin hayırlı olmasını dilediğine ilişkin açıklaması
18.- Kırıkkale Milletvekili Oğuz Kağan Köksal'ın, İslam
âleminin Ramazan Bayramı’nı kutladığına ilişkin açıklaması
19.- Şanlıurfa Milletvekili Abdulkerim Gök'ün, Meclis
çalışanlarının ve milletvekillerinin Ramazan Bayramı’nı kutladığına ve İstanbul
Milletvekili Haluk Eyidoğan’ın yaptığı açıklamasındaki bazı ifadelerine ilişkin
açıklaması
20.- Isparta Milletvekili S. Nevzat Korkmaz'ın, İslam
âleminin Ramazan Bayramı’nı kutladığına ve Ankara-İstanbul hızlı tren
seferlerinin hayırlı olmasını dilediğine ilişkin açıklaması
21.- Manisa Milletvekili Özgür Özel'in, sözlere karşı
şiddetle mukabelenin doğru olmadığına ve Ramazan Bayramı’nın Parlamentoya barış
ve huzur getirmesini temenni ettiğine ilişkin açıklaması
22.- İzmir Milletvekili Oktay Vural'ın, İslam âleminin
Ramazan Bayramı’nı kutladığına ve Milliyetçi Hareket Partisinin Ulaştırma
Bakanlığı döneminde başlatılan projelerin Cumhurbaşkanı adayı Recep Tayyip
Erdoğan tarafından propaganda aracı olarak kullanılmasının doğru olmadığına
ilişkin açıklaması
23.- Ağrı Milletvekili Ekrem Çelebi'nin, İslam âleminin
Ramazan Bayramı’nı kutladığına, Gazze’deki saldırıları nedeniyle İsrail’i bir
kez daha kınadığına ve Soma faciasını ajite ederek AK PARTİ Grubunun üzerine
gelinmemesi gerektiğine ilişkin açıklaması
24.- Bitlis Milletvekili Vedat Demiröz'ün, Ankara
Milletvekili Bülent Kuşoğlu’nun 639 sıra sayılı Kanun Tasarısı’nın 76’ncı
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
25.- Kayseri Milletvekili Mustafa Elitaş’ın,
milletvekillerinin ve İslam âleminin Ramazan Bayramı’nı kutladığına ilişkin açıklaması




VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.-İstanbul Milletvekili Mustafa Sezgin Tanrıkulu ve 19
milletvekilinin, üniversite öğrencilerinin yurt sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1043)
2.- İstanbul Milletvekili Mustafa Sezgin Tanrıkulu ve
19 milletvekilinin, Türk vergi sisteminde yaşanan sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1044) 
3.- İstanbul Milletvekili Mahmut Tanal ve 20
milletvekilinin, Şanlıurfa’nın sulama ve elektrik sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1045)
VII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615), 

4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl
Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; İstanbul Milletvekili
Ali Özgündüz'ün; Tekirdağ Milletvekili Bülent Belen ve Milliyetçi Hareket
Partisi Grup Başkanvekili Mersin Milletvekili Mehmet Şandır'ın; Ankara
Milletvekili İzzet Çetin'in; İstanbul Milletvekilleri Aydın Ağan Ayaydın ve
Ercan Cengiz'in; Kars Milletvekili Mülkiye Birtane'nin; Manisa Milletvekili
Erkan Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Ankara Milletvekili İzzet Çetin'in; Zonguldak
Milletvekili Ali İhsan Köktürk'ün; İstanbul Milletvekili Mustafa Sezgin
Tanrıkulu'nun; İstanbul Milletvekili Mahmut Tanal'ın; İstanbul Milletvekili
Mahmut Tanal'ın; İstanbul Milletvekili Atila Kaya ve Milliyetçi Hareket Partisi
Grup Başkanvekili İzmir Milletvekili Oktay Vural ile 2 Milletvekilinin; Barış
ve Demokrasi Partisi Grup Başkanvekili Iğdır Milletvekili Pervin Buldan'ın;
Burdur Milletvekili Ramazan Kerim Özkan'ın; Hatay Milletvekili Mevlüt Dudu'nun;
Hatay Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; İstanbul Milletvekili Durmuşali Torlak ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin; İzmir
Milletvekili Musa Çam'ın; Hatay Milletvekili Adnan Şefik Çirkin'in; Manisa
Milletvekili Sakine Öz'ün; Diyarbakır Milletvekili Emine Ayna'nın; İstanbul
Milletvekilleri Gürsel Tekin ve Mahmut Tanal'ın; Erzincan Milletvekili Muharrem
Işık'ın; İstanbul Milletvekili Abdullah Levent Tüzel'in; İstanbul Milletvekili
Abdullah Levent Tüzel'in; Kocaeli Milletvekili Haydar Akar'ın; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi ve
İstanbul Milletvekili Ferit Mevlüt Aslanoğlu'nun; İzmir Milletvekili Rahmi
Aşkın Türeli'nin; Manisa Milletvekili Özgür Özel'in; İzmir Milletvekili Rahmi
Aşkın Türeli'nin; Batman Milletvekili Ayla Akat Ata'nın; Bursa Milletvekili
Sena Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir Milletvekili
Rahmi Aşkın Türeli'nin; Balıkesir Milletvekili Ayşe Nedret Akova'nın; İstanbul
Milletvekili Abdullah Levent Tüzel'in; İzmir Milletvekili Aytun Çıray'ın;
Balıkesir Milletvekili Ayşe Nedret Akova'nın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ayşe Nedret Akova'nın; Balıkesir Milletvekili Ayşe Nedret
Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639)
5.- Engellilerin Haklarına İlişkin Sözleşmeye Ek
İhtiyari Protokolün Onaylanmasının Uygun Bulunduğuna Dair Kanun Tasarısı ile
İnsan Haklarını İnceleme Komisyonu ve Dışişleri Komisyonu Raporları (1/892) (S.
Sayısı: 605)
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut'un,
İslam âleminin, milletvekillerinin ve Meclis çalışanlarının Ramazan Bayramı’nı
kutladığına ilişkin konuşması 
IX.- YAZILI SORULAR VE CEVAPLARI
1.- Ankara Milletvekili Özcan Yeniçeri'nin, Gümüşhane
Merkez İl Müftüsü tarafından vaazlarda siyasi içerikli konuşmalar yapıldığı
iddiasına ve 2002-2014 yılları arasında siyasi içerikli vaazlar nedeniyle
yapılan şikâyetlere ilişkin sorusu ve Başbakan Yardımcısı Emrullah İşler'in
cevabı (7/43989)
2.- İstanbul Milletvekili Mustafa Sezgin Tanrıkulu'nun,
bir örgütün malvarlığına ilişkin sorusu ve Maliye Bakanı Mehmet Şimşek’in
cevabı (7/45796)
3.- İzmir Milletvekili Mustafa Moroğlu'nun, bir Bakan
danışmanı ile ilgili iddialara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/46157)
4.- Bartın Milletvekili Muhammet Rıza Yalçınkaya'nın,
Türkiye Taşkömürü Kurumunun bir firma ile yaptığı sözleşmeye ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/46158)
5.- Van Milletvekili Özdal Üçer'in, Van'ın Çaldıran
ilçesinde ve bağlı köylerde dağıtım şirketi tarafından uygulanan elektrik
kesintilerine ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/46159)
6.- Ankara Milletvekili Özcan Yeniçeri'nin, Türkiye
Doğal Gaz Borsasının oluşturulması kapsamında yürütülmekte olan çalışma ve projelere
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/46160)
7.- Ankara Milletvekili Özcan Yeniçeri'nin, BOTAŞ'ın
doğal gaz fiyatlaması uygulamasının düzenlenmesi kapsamında yürütülmekte olan
çalışma ve projelere ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/46161)
8.- Ankara Milletvekili Özcan Yeniçeri'nin, Enerji
Fonunun kaldırılması kapsamında yürütülmekte olan çalışma ve projelere ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/46162)
9.- Ankara Milletvekili Özcan Yeniçeri'nin, açık deniz
platformu filosu oluşturulması kapsamında yürütülmekte olan çalışma ve
projelere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/46163)
10.- Ankara Milletvekili Özcan Yeniçeri'nin, çimento
hammadde ruhsat güvenliğinin sağlanması kapsamında yürütülmekte olan çalışma ve
projelere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/46164)
11.- Ankara Milletvekili Özcan Yeniçeri'nin, BOTAŞ'ın
iletim, depolama ve ticaret faaliyetlerinin ayrı kuruluşlar tarafından
yapılması kapsamında yürütülmekte olan çalışma ve projelere ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/46166)
12.- Ankara Milletvekili Özcan Yeniçeri'nin, binalarda
enerji verimliliği yüksek camların kullanımının yaygınlaştırılması kapsamında
yürütülmekte olan çalışma ve projelere ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/46167)
13.- İstanbul Milletvekili Mahmut Tanal'ın, sulama
abonelerinin elektrik borçlarına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/46168)
14.- İstanbul Milletvekili Mahmut Tanal'ın, Dicle
Elektrik Dağıtım Anonim Şirketinin borçlarını ödemeyen abonelerin elektriğini
kestiği iddialarına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/46169)
15.- Van Milletvekili Kemal Aktaş'ın, Van'da taş
ocakları ile ilgili verilen izinlere ve ocakların denetimine ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/46327)
16.- Kocaeli Milletvekili Lütfü Türkkan'ın, Kocaeli'nin
Çayırova ilçesinde yaşanan elektrik kesintilerine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/46329)
17.- Ankara Milletvekili Özcan Yeniçeri'nin, enerjinin
etkin kullanımı ve enerji yoğunluğunun düşürülmesi adına yürütülmekte olan
çalışma ve projelere ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/46330)
18.- Ankara Milletvekili Özcan Yeniçeri'nin, kimya
sektöründe ara girdi ithalatının azaltılması adına yürütülmekte olan çalışma ve
projelere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/46331)
19.- Ankara Milletvekili Özcan Yeniçeri'nin, demir
cevheri ve kömür ithalatında yaşanan sıkıntıların giderilmesine yönelik
projelere ilişkin sorusu ve Gümrük ve Ticaret Bakanı Hayati Yazıcı’nın cevabı
(7/46358)
20.- Ankara Milletvekili Özcan Yeniçeri'nin, Gümrük
Müşavirliği sınavına ilişkin sorusu ve Gümrük ve Ticaret Bakanı Hayati
Yazıcı’nın cevabı (7/46371)
21.- Ankara Milletvekili Özcan Yeniçeri'nin, Gümrük
Müşavirliği yeterlilik sınavı ile ilgili bir iddiaya ilişkin sorusu ve Gümrük
ve Ticaret Bakanı Hayati Yazıcı’nın cevabı (7/46372)
22.- Ankara Milletvekili Özcan Yeniçeri'nin, 2002-2014
yılları arasında Gümrük Müşavirliği sınavına ilişkin sorusu ve Gümrük ve
Ticaret Bakanı Hayati Yazıcı’nın cevabı (7/46373)
23.- İstanbul Milletvekili Mustafa Sezgin
Tanrıkulu'nun, 2013-2014 yıllarında bağlı kurum ve kuruluşlar tarafından
gerçekleştirilen ihalelere ilişkin sorusu ve Başbakan Yardımcısı Bülent
Arınç’ın cevabı (7/46509)
24.- Kütahya Milletvekili Alim Işık'ın, yolsuzluk ve
usulsüzlük olaylarına karıştığı gerekçesiyle haklarında işlem yapılan kamu
görevlilerinin sayısına ilişkin sorusu ve Başbakan Yardımcısı Bülent Arınç’ın
cevabı (7/46514)
25.- Kütahya Milletvekili Alim Işık'ın, bazı kamu
görevlilerinin istifaya zorlandığı iddiasına ilişkin sorusu ve Başbakan
Yardımcısı Bülent Arınç’ın cevabı (7/46515)
26.- Kütahya Milletvekili Alim Işık'ın, bazı kamu
görevlilerinin emekliliğe zorlandığı iddiasına ilişkin sorusu ve Başbakan
Yardımcısı Bülent Arınç’ın cevabı (7/46516)
27.- Kütahya Milletvekili Alim Işık'ın, bazı kamu
görevlileri hakkında soruşturma açılarak mobbing uygulandığı iddiasına ilişkin
sorusu ve Başbakan Yardımcısı Bülent Arınç’ın cevabı (7/46517)
28.- İstanbul Milletvekili Mustafa Sezgin
Tanrıkulu'nun, 2013-2014 yıllarında Bakanlık tarafından gerçekleştirilen
ihalelere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/46589)
29.- İstanbul Milletvekili Umut Oran'ın, Bakanlık
tarafından hazırlanan ve TBMM'ye sunulan bir tasarının zeytinciliğe etkileri
ile ilgili çeşitli hususlara ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/46590)
30.- Kütahya Milletvekili Alim Işık'ın, bazı kamu
görevlilerinin emekliliğe zorlandığı iddiasına ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/46591)
31.- Kütahya Milletvekili Alim Işık'ın, bazı kamu görevlilerinin
istifaya zorlandığı iddiasına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/46592)
32.- Kütahya Milletvekili Alim Işık'ın, yolsuzluk ve
usulsüzlük olaylarına karıştığı gerekçesiyle haklarında işlem yapılan kamu görevlilerinin
sayısına ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/46593)
33.- Kütahya Milletvekili Alim Işık'ın, bazı kamu
görevlileri hakkında soruşturma açılarak mobbing uygulandığı iddiasına ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/46594)
34.- Manisa Milletvekili Özgür Özel'in, Zonguldak'ta
TTK'ya ait bir maden ocağında Soma için bir günlük iş bırakan işçilerin
yevmiyelerinden kesinti yapılmasına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/46595)
35.- Kütahya Milletvekili Alim Işık'ın, yolsuzluk ve
usulsüzlük olaylarına karıştığı gerekçesiyle haklarında işlem yapılan kamu
görevlilerinin sayısına ilişkin sorusu ve Gümrük ve Ticaret Bakanı Hayati
Yazıcı’nın cevabı (7/46644)
36.- Kütahya Milletvekili Alim Işık'ın, bağlı kurum ve
kuruluşların hizmet alımı yoluyla yaptığı harcamaların artmasına ilişkin sorusu
ve Başbakan Yardımcısı Bülent Arınç’ın cevabı (7/46763)
37.- Kütahya Milletvekili Alim Işık'ın, Bakanlık ile
bağlı kurum ve kuruluşların yaptığı harcamaların bütçe kalemlerindeki
ödeneklerle uyumlu olmadığına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/46800)
38.- Kütahya Milletvekili Alim Işık'ın, Bakanlık ile
bağlı kurum ve kuruluşların hizmet alımı yoluyla yaptığı harcamaların artmasına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/46801)
39.- İzmir Milletvekili Oktay Vural'ın, Rize'deki HES
projelerine ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/46802)
40.- Van Milletvekili Nazmi Gür'ün, Van ilinde sınır
ticareti konusunda yaşanan sorunlara ilişkin sorusu ve Gümrük ve Ticaret Bakanı
Hayati Yazıcı’nın cevabı (7/47000)
25 Temmuz 2014 Cuma
BİRİNCİ OTURUM
Açılma Saati: 14.02
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Türkiye Büyük Millet
Meclisinin 126’ncı Birleşimini açıyorum.
Toplantı yeter sayısı vardır,
görüşmelere başlıyoruz.
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, Adana’nın
sorunları hakkında söz isteyen Adana Milletvekili Muharrem Varlı’ya aittir.
Buyurun Sayın Varlı. (MHP sıralarından
alkışlar)
IV.- GÜNDEM
DIŞI KONUŞMALAR
A)
Milletvekillerinin Gündem Dışı Konuşmaları
1.- Adana
Milletvekili Muharrem Varlı'nın, Adana’nın sorunlarına ilişkin gündem dışı
konuşması
MUHARREM VARLI
(Adana) – Sayın Başkan, değerli milletvekilleri; Adana’nın problemleri hakkında
gündem dışı söz istedim. Bu vesileyle hepinizi saygıyla selamlıyorum.
Öncelikle, bugün
bayramdan önceki çalışma süresinin son günü. Ramazan ayında yapmış olduğunuz
ibadetle Ramazan Bayramı’na ulaşmanızı ve Ramazan Bayramı’nın da İslam âlemine
barış, huzur getirmesini temenni ediyorum. Bu vesileyle hepinizin Ramazan
Bayramı’nı ve bizi televizyonları başında izleyen değerli milletimizin de
bayramını tebrik ediyorum. 
Değerli
arkadaşlarım, Adana, eskiden Türk filmlerine konu olmuş, herkesin iş aradığı,
iş bulduğu bir şehirken ne yazık ki şu anda işsizlikte hep birinci sıralarda
gidiyor. Adana’da aksine bir göç var. Adana’da işi, hâli vakti düzgün olanlar
İstanbul’a, İzmir’e, Bursa’ya yerleşiyor ama daha alt seviyeden insanlar da
sürekli Adana’ya geliyor, dolayısıyla, Adana’da had safhada bir işsizlik
oluştu. Fabrika sahiplerinin birçoğu da fabrikalarını kapatarak İstanbul’a,
Kocaeli’ye gittiler. Dolayısıyla, Adana’da yatırımların önünü açacak, Adana’da
yeni fabrikaların önünü açacak bir çözüm bulması lazım Hükûmetin. Çünkü, Adana çok
önemli bir şehrimiz, çok önemli bir ilimiz. Adana’da yaşayan insanların da
önemsendiğini Hükûmetin hissettirmesi lazım. 
Enerji ihtisas
bölgesiyle alakalı, Hükûmet hep “Adana Ceyhan Türkiye’nin Rotterdam’ı olacak.”
diye reklam yaptı. Efendim, “Bu bölgede çok enerji yatırımı yapılacak, işte,
Türkiye’nin Rotterdam’ı olacak; 10 bin kişi, 20 bin kişi iş bulacak.” gibi bir
reklam yaptılar ama şu ana kadar ne yazık ki enerji ihtisas bölgesinde daha bir
çivi bile çakılmadı. Dolayısıyla, buraya yapılacak yatırımların Hükûmet
tarafından teşvik edilmesi lazım, bir an önce yatırımcıların o bölgeye
yönlendirilmesi lazım. Dolayısıyla, oradaki yatırımların da bir an önce
başlayıp insanlarımızın iş ve aş bulmasını temin etmemiz lazım. Bunlar
Adana’nın önemli sorunları. 
Yine, Yumurtalık yolunun 1999 yılında
ihalesi yapılıp parası ayrılmış olmasına rağmen hâlâ Yumurtalık-Ceyhan
arasındaki yol bir türlü bitirilemedi. Müteahhit “Para yok.” diye işi bırakıyor
gidiyor, bir gün başka müteahhit geliyor. Adana-Ceyhan-Yumurtalık arası
özellikle de haziran ayı ile ekim ayı arasında yani üç ay zarfında çok yoğun
işleyen bir yol. Bu yolun bir an önce bitirilmesi lazım. Hükûmetin buna da bir
an önce çözüm bulması lazım. 
Yine, ayçiçeği ve buğday hasadı bitti.
Hem tarımsal kuraklık hem don olayından dolayı ayçiçeği ve buğday üreticileri
aşırı derecede mağdur oldular. Bunların da mağduriyetinin giderilmesi için ilçe
tarım müdürlüğü, ziraat odalarının fikirleri alınarak bir an önce bir araştırma
yapılmalı ve bu insanlarımızın mağduriyeti önlenmeli çünkü ayçiçeği baharda
aldığı yağmurlarla büyüyen, gelişen ve verim yapan bir bitki. Tabii ki Cenab-ı
Allah’tan gelen bir şey, elbette ki bunda sizin Hükûmetinizin bir kabahati yok
ama Hükûmetin de bu mağduriyeti önlemek noktasında bir çaba sarf etmesi lazım.
İşte diyeceksiniz ki: “Ziraat Bankasındaki borçları erteledik.” Ama faizli
ertelediniz, faizsiz ertelemeniz lazım. Yine, tarım krediyle alakalı borçların
yapılandırılması ve faizsiz yapılandırılması lazım. Bu konuda da
çiftçilerimizin mağduriyetini gidermenizi bekliyoruz. 
Yine, önümüzdeki ay sonunda mısır
hasadı başlayacak. Geçen sene burada gırtlağımı patlattım, “Mısır hasadı
başlıyor, dışarıdan mısır ithalatını kesin.” dedim, kesmediniz, sürekli mısır
ithalatını gerçekleştirdiniz. Tam mısır hasadı döneminde 2 milyon ton mısır
Türkiye’ye girdi, mısır üreticisinin mısır elinde kaldı, bir önceki yılın
fiyatının altında mısır satmak zorunda kaldılar. Dolayısıyla zarar ettiler. Bu
yıl buğday rekoltesi çok düşük. Dolayısıyla yem fabrikalarının mısır ihtiyacı
artacak, glikoz fabrikalarının mısır ihtiyacı artacak. Onun için de dışarıdan
ithalatı mutlaka ve mutlaka engellemek lazım. Şu anda büyük firmalar Romanya’da
40 bin dönüm, 50 bin dönüm tarla isteyen çiftliklerle pazarlık hâlindeler.
Hükûmeti buradan uyarıyorum buna bir an önce çözüm bulsunlar, dışarıdan mısırın
gelmesini engellesinler ki çiftçimiz para kazanabilsin.
Hepinize saygılar sunuyorum. (MHP
sıralarından alkışlar)
BAŞKAN – Teşekkür ediyorum.
Gündem dışı ikinci söz Amele Birliğinin
91’inci yıl dönümü hakkında söz isteyen Zonguldak Milletvekili Özcan Ulupınar’a
aittir.
Buyurun Sayın Ulupınar. (AK PARTİ
sıralarından alkışlar) 
2.-
Zonguldak Milletvekili Özcan Ulupınar'ın, Amele Birliği Biriktirme ve
Yardımlaşma Sandığı’nın kuruluşunun 91’inci yıl dönümüne ilişkin gündem dışı
konuşması
ÖZCAN ULUPINAR (Zonguldak) - Sayın
Başkan, değerli milletvekilleri; Amele Birliği Biriktirme ve Yardımlaşma
Sandığının 91’inci kurtuluş yıl dönümü dolayısıyla gündem dışı söz almış
bulunuyorum. Yüce Meclisi saygıyla selamlıyorum.
Öncelikle, Gazze’de akıtılan kanın son
bulmasını temenni ediyor bu saldırıyı nefretle kınıyorum. İnşallah bu katliam
şu mübarek günlerin yüzü suyu hürmetine son bulur. 
Sayın Başkan, değerli milletvekilleri; henüz cumhuriyetin
kuruluş aşamasında ülkenin birçok yerinde savaşlar devam ederken
cumhuriyetimizin kurucusu Ulu Önder Mustafa Kemal Atatürk Zonguldak Havzası’na
özel bir önem vermiştir. Bu dönemde havzada yabancı işletmeler kömür üretimi
yapmaktadır. Ocak işletmecileri işletmecilikle ilgili geniş yetkilere sahip
olmuşlar ve bu yetkilerini olabildiğince işçileri sömürerek kullanmışlardır.
Ocaklara yakın köylerden temin edilen işçiler hiçbir sosyal hakkı olmadan çok
düşük ücretlerle hatta günlük bir ekmek parasına çalıştırılmaktaydı. Sadece
insan gücüne dayalı olarak yapılan işletmecilik sonucu birçok işçi iş kazaları
sonucu yaralanmış, sakat kalmış veya ölmüştür. Herhangi bir iş kazasında
yaralanan veya sakat kalan işçiler hiçbir hak talep edemeden köylerine döner,
ocaklarda ölenler ise etrafında yakını yoksa ortada kalırdı. Taşkömürü
havzasındaki huzursuzluk büyüktü ve bu sıkıntılı dönem yeni Türkiye Cumhuriyeti’ni
de rahatsız ediyordu. Kuvayımilliyeciler Türkiye Büyük Millet Meclisinin
açılışını izleyen hükûmetleşme devresinin ilk aylarında stratejik önemini
dikkate alarak Zonguldak Kömür Havzası’nı derleyip toparlamak için harekete
geçmişlerdi. Bu devrede kömürün satışı tamamen serbest bırakılmış. ocaklarda
çalışan işçilerin askerlikleri ertelenmiştir. Türkiye Büyük Millet Meclisi Hükûmeti
memleketi düşmanlardan kurtarmak için bir yandan savaşlar yaparken memleketin
çeşitli kesimlerinde mahallî ve ekonomik tedbirlerin alınmasını da gerekli
görmüştür. Nitekim Türkiye Büyük Millet Meclisi Reisi Mustafa Kemal Atatürk
tarafından Amele Kanunu çıkarılması konusu Meclise getirilmiş, kabul edilerek o
zamanın Umuru İktisat Vekili Sayın Celal Bayar görevlendirilmiştir. Havza
tetkiki alınmış, alınması gereken önlemler belirlenmiş, çalışma hayatının ve
imtiyazlı kömür şirketlerinin hukuki durumu nazara alınarak Meclis müzakereleri
sonucunda kısa adıyla Havzai Fahmiye Amele Kanunu çıkarılmıştır. 
Amele Birliği
Biriktirme ve Yardımlaşma Sandığı 10 Eylül 1921 tarih 151 sayılı Havzai Fahmiye
Amele Kanunu’nun 4’üncü maddesine dayanarak 21 Temmuz 1923’te kurulan ilk
sosyal güvenlik kuruluşudur. Ülkemizin sosyal güvenlik anlamında ilk kuruluşu
olmasının ötesinde, kuruluşundaki insani ve toplumsal ölçütleriyle
cumhuriyetimizin anıt kurumları arasında yer alır. Doksan bir yıldır maden
kömürü ve enerji işlerine hizmet eden Amele Birliği uzun süre Türkiye'nin ilk
sosyal güvenlik kuruluşu olarak hizmet etmiştir. Zaman içerisinde bu
görevlerini kamunun uzman kuruluşlarına devretmiştir. Şu anda da yardımlaşma
sandığı olarak bütün teknolojik gelişmelere rağmen hâlâ en zor şartlarda
çalışan maden ve enerji işçilerimize hizmet etmeye ve yanında olmaya devam
etmektedir. 
Amele birliği
kurulması sonucunda maden işçilerimiz Zonguldak başta olmak üzere Bartın,
Karabük ve Kastamonu ilinin bir bölümünü de kapsayan sendikal, sağlık, sosyal
güvenlik, işçi sağlığı ve iş güvenliği alanlarında çok önemli kazanımlar elde
etmiştir.
TTK’da çalışan işçiler ile TEİAŞ
Çatalağzı Termik Santralinde çalışan işçiler sandığın zorunlu üyesidir.
Yaklaşık üye sayısı 10 bindir. 151 sayılı Havzai Famiye Amele Kanunu’nda
belirtilen 15 maddelik kanun, o döneme göre işçilere ve çalışma yaşamına
yenilikler getirmiştir. Bu kanunla kazazede ve hasta maden amelesinin, bilhassa
amele eşlerinin, çocuklarının bakımı, burs, geçici iş göremezlik yardımı, kredi
yardımı, cenaze ve iş kazası yardımı imkânı getirilmiştir. Amele Birliği aynı
zamanda yukarıda bahsettiğimiz karşılıksız ve sosyal yardımlarla üyelerine ve
dolayısıyla işverene maddi ve moral anlamında çok önemli destek sağlamaktadır.
Amele Birliği son bir yılda 1.341 öğrenciye yaklaşık öğrenim yardımı 2 milyon
TL, diğer sosyal yardımlar 34 milyon TL ile bankalardaki nakit hareketleri
tutarı 86 milyon TL olmak üzere 122 milyon TL Zonguldak ekonomisinde hareket görmektedir.
Bu da Amele Birliğinin Zonguldak için önemini açıkça göstermektedir. Günümüzde
bakıldığında son derece doğal bir hakmış gibi görünen, o günkü koşullarda
emekçinin yaşamında devrim niteliğinde değişim sağlayan bu güzide kuruluşumuzun
91’inci yılını kutluyorum. 
Bu duygu ve düşüncelerle maden
şehitlerimizi rahmet ve minnetle anarken, yaklaşan Ramazan Bayramı’nın tüm
İslam âlemine hayırlara vesile olmasını diliyor, yüce Meclisi saygıyla
selamlıyorum. (AK PARTİ sıralarından alkışlar) 
BAŞKAN – Teşekkür ediyorum. 
Gündem dışı üçüncü söz, grev
ertelemeleri hakkında söz isteyen Ankara Milletvekili İzzet Çetin’e aittir. 
Buyurun Sayın Çetin. (CHP sıralarından
alkışlar) 
3.- Ankara
Milletvekili İzzet Çetin'in, grev ertelemelerine ilişkin gündem dışı konuşması
İZZET ÇETİN (Ankara) – Teşekkür ederim.

Sayın Başkan, değerli milletvekili
arkadaşlarım; Başkanın da söylediği gibi grev ertelemeleri üzerine söz aldım,
hepinizi saygıyla selamlıyorum. 
Değerli arkadaşlar, Türkiye, bundan tam
elli bir yıl önce yani 24 Temmuz 1963 yılında, 274 sayılı Yasa ve 275 sayılı
Sendikalar ve Toplu İş Sözleşmesi, Grev Lokavt Yasası’yla birlikte grev
hakkıyla tanıştı. Ama öyle bir tesadüf ki, elli bir yıl sonra yine bir 24
Temmuzda, gerçekten -biraz sonra izah edeceğim- şaşırtıcı bir biçimde AKP bir
grevi erteledi sessiz sedasız, hiç kimsenin haberi yok. Dün, Çayırhan, Elbistan
ve Tavşanlı Tunçbilek maden ocaklarında çalışan işçilerin grevini Hükûmet
erteledi. Bu erteleme gerçekten ilginç. 
Değerli arkadaşlar, grev ertelenmeden
önce Hükûmet bildiğiniz gibi bundan tam bir ay önce, 18 Haziran tarihinde greve
çıkan Şişecam işçilerinin grevini genel sağlığı ve millî güvenliği bozucu
nitelikte gördüğü için altmış gün süreyle ertelemişti. Aradan bir ay geçtikten
sonra bu grevi de erteledi. Ertelemeden önce, yandaşı olan iş adamlarından
Turgay Ciner’in yasaya aykırı bir biçimde açmış olduğu bir davayı bizim ne
yazık ki hukuk çöktüğü için mahkeme kabul ediyor ve Toplu İş Sözleşmesi Grev ve
Lokavt Yasası’ndaki hükme aykırı bir biçimde sendikanın almış olduğu grev
kararını ihtiyati tedbir yoluyla durduruyor. Sendika dün öğle saatlerine doğru
aynı mahkemeye, Ankara 4. İş Mahkemesine müracaat ediyor, itiraz ediyor “Bu
Toplu İş Sözleşmesi Grev ve Lokavt Yasası’ndaki grev yasağı kapsamında değiliz,
iki yıl evvel 6356 sayılı Yasa çıktığı zaman bizim grev hakkımız doğdu.” diye
itiraz ediyor, mahkeme bu sefer de verdiği kararı kaldırıyor ve sendika dün
öğle saatlerinde greve başladı, saat 16.00’da. Hükûmet de -zannettik ki-
alelacele saat 17.00’ye doğru Bakanlar Kurulunu topladı ve grev uygulamasını
erteleme kararı aldı. Meğer, Hükûmet Turgay Ciner’le iş birliği içerisinde bu
kararı götürmüş, burada belgesini size göstereceğim.
Değerli arkadaşlar, Hükûmet diyor ki:
“Çayırhan Termik Santrali ile Elbistan Kömür havzası Çöllolar kömür İşletmesi
iş yerinde grev kararı yine Şişecam’da olduğu gibi genel sağlığı ve millî
güvenliği bozucu nitelikte görüldüğünden, altmış gün süreyle ertelenmiştir.” 21
Temmuz 2014 tarihinde grevi erteleme kararını almış Bakanlar Kurulu. Turgay
Ciner’e “Mahkemeye ver, mahkeme yürütmeyi durdurma verirse biz şey yapmayız
grevi, hiç olmazsa bunu yürürlüğe sokmayız.”diyor. Grevi gerçekten ihtiyati
tedbir yoluyla durdurduktan sonra da aynı mahkeme itiraz hakkı bulup kaldırmak
mecburiyetinde kalınca Bakanlar Kurulu otomatik olarak, belki de peşin olarak
imzalarla aldığı kararını yürürlüğe koyuyor. 
Değerli
arkadaşlar, gerçekten, Türkiye altmış bir yıl önce bir grev hakkıyla tanıştı,
AKP döneminde grev haklarını kaybeden işçilerle dolu. Burada 2.903 işçi toplam
üç iş yerinde greve çıkmıştı.
Değerli
arkadaşlar, gerçekten grev, işçinin, emekçinin zorunlu olmadıkça emeğini,
haklarını korumak ve geliştirmek için kullanmak zorunda kaldığında kullandığı
önemli bir silahı. Bu silahı emekçinin elinden Hükûmet, işveren, iş birliği
içerisinde alırsa işçi korumasız kalır, işçi haklarını geliştirmenin yollarını
bulamaz. Nitekim burası da bir maden iş yeri… 13 Mayısta 301 madenci feci
şekilde, AKP’nin yandaşı iş adamlarının gerekli işçi sağlığı, iş güvenliği
önlemlerini almaması nedeniyle yaşamını yitirdikten sonra bir başka madende
yine işverenlerden yana Hükûmetin tavrını protesto ediyorum, kınıyorum. Buradan,
greve çıkan tüm işçi arkadaşların haklarını ellerinden alan mahkemeyi de
protesto ediyorum, kınıyorum ve işçilere başarılar diliyorum. 
Yaklaşan Ramazan Bayramı nedeniyle
hepinizin bayramını kutluyor, saygılar sunuyorum.
Teşekkür ederim.
(CHP sıralarından alkışlar) 
BAŞKAN –
Teşekkür ediyorum.
Sayın Dağoğlu
buyurun, bu hem bayram için hem de Sayın Yeniçeri için.
Buyurun Sayın
Dağoğlu. 
V.- AÇIKLAMALAR
1.-
İstanbul Milletvekili Türkan Dağoğlu’nun, İslam âleminin Ramazan Bayramı’nı
kutladığına, Ankara-İstanbul hızlı tren seferlerinin hayırlı olmasını
dilediğine ve Gazze’deki soykırımın bir an evvel bitmesi için dua ettiğine
ilişkin açıklaması
TÜRKAN DAĞOĞLU
(İstanbul) – Sayın Başkan, değerli milletvekilleri; ben bütün Müslüman âleminin
Ramazan Bayramı’nı kutluyorum. 
Ayrıca, bugün
biz ikinci bir bayramı daha kutluyoruz, 77 yıllık bir hayal bugün gerçek
oluyor. Ankara-İstanbul arası hızlı tren bugün hayırlısıyla seferlerine
başladı. Bütün vatandaşlarıma, bütün topluma, bütün insanlık âlemine, hayırlara
vesile olur diye düşünüyorum herkes için ve güle güle kullanalım diyorum. 
Bu vesileyle,
aynı zamanda Gazze’deki vatandaşlarımın da bayramını kutluyorum ve oradaki
soykırımın bir an evvel geçmesi için dua ediyorum.
Hepinize
saygılar sunuyorum. (AK PARTİ sıralarından alkışlar)
BAŞKAN –
Teşekkür ediyorum.
Sayın Yeni… 
2.- Samsun
Milletvekili Ahmet Yeni'nin, İslam âleminin Ramazan Bayramı’nı kutladığına ve
Ankara-İstanbul hızlı tren seferlerinin hayırlı olmasını dilediğine ilişkin
açıklaması
AHMET YENİ
(Samsun) – Sayın Başkan, yüce milletimizin ve İslam âleminin Ramazan Bayramı’nı
tebrik ediyorum. 
Ayrıca, ömrünü
milletimize ve insanlığa hizmet etmeye adayan AK PARTİ Genel Başkanı,
Başbakanımız, Cumhurbaşkanı adayı Recep Tayyip Erdoğan’a kürsüye çıkan her
muhalefet milletvekili hakaret etmeye devam ediyor; buna daha nasıl dayanacağız
bilmiyorum. 
BAŞKAN – Sayın
Yeni, bayram mesajı için söz verdim efendim bu bir dakikalık süreyi. 
AHMET YENİ (Samsun) – Ayrıca, yüksek hızlı
tren bugün Başkent ile İstanbul’u birbirine bağlıyor; hayırlı, uğurlu olsun.
Saygılar sunuyorum.
BAŞKAN – Teşekkür ederim.
Sayın Yeniçeri buyurun.
3.- Ankara
Milletvekili Özcan Yeniçeri'nin, Çayırhan Termik Santralinde grev yapan
işçilerin haklarının verilmesi için Hükûmeti göreve çağırdığına ilişkin
açıklaması
ÖZCAN YENİÇERİ (Ankara) – Teşekkür
ederim Sayın Başkan.
Ankara’nın Nallıhan ilçesindeki
Çayırhan Termik Santralinde çalışan 1.270 işçi iki gündür grev yapmaktadır.
İşveren ile işçi sendikası arasında, cüzi bir fark yüzünden anlaşmazlık
sürmektedir. Bu iş yerinde yoksulluk sınırında, boğaz tokluğuna işçiler
çalıştırılmaktadır. Mübarek ramazan ayında, işverenin uzlaşmaz tutumu işçileri
greve sürüklemiştir. İşverenin olumsuz tutumunun nedeni ise Bakanlar Kuruludur.
Bakanlar Kurulu genel sağlık ve millî güvenlik gerekçesiyle grevi iki ay
ertelediğinden dolayı işveren uzlaşmaz tutumunu sürdürüyor. İşçilerin mevcut
şartlarda çalışma imkânı ortadan kalkmış, sefil ve yoksul bir konuma
düşürülmüştür. Bıçak kemiğe dayandığından işçiler greve gitmiştir. Emek ve
ekmek insanlığın en kutsal değeridir. İşçilerin ekmeğinin ve emeğinin
karşılığını talep etmesinden daha doğal bir hakkı olamaz. Bir an önce işçilerin
masum haklarının verilmesi ve işçilerin iş başı yapmamalarının sağlanması için
Sayın Bakanı ve Hükûmeti göreve çağırıyorum.
Teşekkür ediyorum.
BAŞKAN – Teşekkür ediyorum.
Sayın Yılmaz…
4.- Uşak
Milletvekili Dilek Akagün Yılmaz'ın, İstanbul casusluk davası nedeniyle
cezaevinde olan askerlerin özgürlüklerine kavuşması için gerekenlerin
yapılmasını dilediğine ilişkin açıklaması
DİLEK AKAGÜN YILMAZ (Uşak) – Teşekkür
ederim Sayın Başkan.
Sayın Başkan, önümüz bayram ama ben
size bir fotoğraf göstermek istiyorum. Bu fotoğraftakiler Türk Silahlı
Kuvvetlerine ilk kumpasın oluşturulduğu İstanbul Casusluk Davası’ndan hâlen
daha cezaevinden yatan albaylar: Albay Necmi Yıldırım, Albay Koray Eryaşa,
Yarbay Tamer Çetin, Astsubay Adnan Yılmaz. Bütün kumpas davalarının mağdurları
çıkmasına rağmen onlar hâlen daha cezaevinde ve görev uyuşmazlığı nedeniyle
dosyaları Yargıtay 5. Ceza Dairesinde, bir aydır karar verilmiyor. Aynı zamanda
Anayasa Mahkemesi eylül ayında davalarına bakabileceklerini söylüyor ama
albaylar hâlen daha cezaevinde. Onun için bir an önce kamuoyunun bu konuda
duyarlılığını gösterip kumpas mağduru olan albayların, askerlerin bir an önce
özgürlüklerine kavuşması için gerekenlerin yapılmasını diliyorum.
Saygılar sunuyorum Sayın Başkan.
BAŞKAN – Teşekkür ediyorum.
Sayın Bostancı…
5.-Amasya
Milletvekili Mehmet Naci Bostancı'nın, İslam âleminin Ramazan Bayramı’nı
kutladığına ilişkin açıklaması
MEHMET NACİ BOSTANCI (Amasya) –
Efendim, herkesin mübarek Ramazan Bayramı’nı tebrik ediyorum. Bayramların insanoğluna
çok önemli bir hediyesi var, o da şu: İnsanlar yeryüzünde her zaman
çatışmışlar, dövüşmüşler, kavga etmişler, savaşmışlar, çeşitli düzeylerde
birbirleriyle rekabet içinde olmuşlar. Ama bayramlar, birçok kültürde olan
bayramlar insanlara hatırlatıyor ki “Evet, bütün bunları yapıyorsunuz ama nihai
olarak sizin bir ortaklığınız var; içine gömülü olduğunuz bu dünyada sizi
kardeş kılacak, ortak insani değerlerde toparlayacak nitelikler var.” Bunu bir
hediye olarak görüyorum. Bayramlarda hatırlanan bu niteliğin başka zamanlarda
da hep hatırlanarak her ne rekabet yapılacak, çatışma olacak, insanoğlunun bu
eski hikâyesi devam ettirilecekse böyle bir bağlamda sürdürülmesi dileğiyle,
bayramlar hatırlanarak sürdürülmesi dileğiyle saygılarımı sunuyorum. 
BAŞKAN – Teşekkür ediyorum.
Sayın Şahin…
6.- Bursa
Milletvekili Hüseyin Şahin'in, İslam âleminin Ramazan Bayramı’nı kutladığına ve
Ankara-İstanbul hızlı tren seferlerinin hayırlı olmasını dilediğine ilişkin
açıklaması
HÜSEYİN ŞAHİN (Bursa) – Sayın Başkanım,
tüm İslam âleminin Ramazan Bayramı’nı yürekten kutluyorum. 
Ayrıca Gazze’de bombalar altında, zulüm
altında katliamlara maruz kalarak ramazanı yokluk ve sıkıntılar altında geçiren
Gazzeli, Filistinli kardeşlerimizin, Suriyeli, Iraklı, Myanmarlı, Somalili,
Sudanlı kardeşlerimizin zulüm ve esaretten kurtulmaları dileğiyle Ramazan
Bayramlarını hassaten kutluyorum. Filistin’de başlayan 3’üncü intifadaya
buradan selam yolluyorum.
Ayrıca bugün Ankara-İstanbul Yüksek
Hızlı Treni’nin sefere başlaması dolayısıyla bu konuda emeği geçen başta Sayın
Başbakanımız olmak üzere bütün katkı verenleri yürekten kutluyor, milletimize
hayırlı uğurlu olmasını diliyorum.
BAŞKAN – Teşekkür ediyorum. 
Sayın Tamer…
7.- Kayseri
Milletvekili İsmail Tamer'in, İslam âleminin Ramazan Bayramı’nı kutladığına
ilişkin açıklaması
İSMAİL TAMER (Kayseri) – Teşekkür
ediyorum Başkanım.
Ramazan ayını geride bıraktık. Tüm
halkımızın ve İslam âleminin Ramazan Bayramlarını kutluyorum.
Ayrıca başta Filistin’de olmak üzere,
Gazze’de dökülen kanların bir an önce durması, Ramazan Bayramı’na huzurlu ve
mutlu bir şekilde girmeleri en büyük arzumuz ve temennimiz.
Yine, Suriye’de, Irak’ta, özellikle
Türkmenlere yapılan zulümlerin bir an önce dinmesini, Ramazan Bayramı’na
girmelerini temin ediyor, saygılar sunuyorum.
BAŞKAN – Teşekkür ediyorum. 
Sayın Erdoğan…
8.-
Gaziantep Milletvekili Mehmet Erdoğan'ın, İslam âleminin Ramazan Bayramı’nı
kutladığına ilişkin açıklaması
MEHMET ERDOĞAN (Gaziantep) – Sayın
Başkanım, aziz milletimizin ve İslam âleminin mübarek Ramazan Bayramı’nı
kutluyorum. Ayrıca her Ramazan ayında İslam coğrafyasını, özellikle eski
Osmanlı topraklarını kana boğan tüm şer güçleri kınıyorum ve bütün
arkadaşlarıma da hayırlı Ramazanlar diliyorum, hayırlı bayramlar diliyorum. 
BAŞKAN –
Teşekkür ediyorum. 
Sayın Sarı…
9.-
Gaziantep Milletvekili Mehmet Sarı'nın, İslam âleminin Ramazan Bayramı’nı
kutladığına ve Ankara-İstanbul hızlı tren seferlerinin hayırlı olmasını
dilediğine ilişkin açıklaması
MEHMET SARI
(Gaziantep) – Sayın Başkanım, teşekkür ediyorum. 
Tüm İslam âleminin
ve aziz milletimizin mübarek Ramazan Bayramı’nı canı yürekten kutluyorum.
Filistin’de İsrail’in başlatmış olduğu soykırımın bir an önce bitmesini temenni
ederken Gazze’deki Müslüman kardeşlerimizin de mübarek Ramazan Bayramlarını
kutluyorum. 
Ayrıca, bugün,
AK PARTİ Genel Başkanımız, Başbakanımız ve Cumhurbaşkanı adayımız Sayın Recep
Tayyip Erdoğan tarafından açılacak olan yüksek hızlı trenin açılışının da tüm
milletimize hayırlı olmasını temenni ediyor, tüm arkadaşlarımızın mübarek
Ramazan Bayramı’nı kutluyorum. 
BAŞKAN –
Teşekkür ediyorum Sayın Sarı. 
Sayın Sarıbaş…
10.-
Çanakkale Milletvekili Ali Sarıbaş'ın, İslam âleminin Ramazan Bayramı’nı
kutladığına ilişkin açıklaması
ALİ SARIBAŞ
(Çanakkale) – Teşekkür ederim Sayın Başkan.
Gazze’de, Irak’ta,
Afganistan’da, tüm Müslümanların; ayrıca, içeride tutuklu bulunan polislerin,
gazeteci, yazar ve tüm tutukluların ve tüm dünyadaki İslam âleminin Şeker
Bayramı’nı kutluyor, nice tutuksuz, özgür bir bayram dileğiyle…
BAŞKAN –
Teşekkür ediyorum. 
Sayın Altay…
11.- Uşak
Milletvekili Mehmet Altay'ın, İslam âleminin Ramazan Bayramı’nı kutladığına ve
İslam âlemine yapılan zulümler karşısında sessiz kalan Birleşmiş Milletleri
kınadığına ilişkin açıklaması
MEHMET ALTAY
(Uşak) – Teşekkür ediyorum Sayın Başkanım.
Tüm İslam âleminin
mübarek Ramazan Bayramı’nı tebrik ediyorum. Özellikle bu mübarek aylarda başta
Gazze olmak üzere Suriye, Irak ve Doğu Türkistan ve tüm İslam âlemindeki acı ve
zulüm altındaki din kardeşlerimizin acılarının son bulmasını temenni ediyorum. 
Özellikle İslam
âlemi üzerindeki bu zulüm sırasında sessiz kalan, hiçbir tepki ortaya koymayan
Birleşmiş Milletleri özellikle kınıyor, bu konuda da tüm İslam âleminin artık
dünyanın beşten büyük olduğunu anlaması için bir şeyler yapması gerektiğine inandığımı
ifade ediyor, teşekkür ediyorum.
BAŞKAN –
Teşekkür ediyorum.
Sayın Dora…
12.- Mardin
Milletvekili Erol Dora'nın, İslam âleminin Ramazan Bayramı’nı kutladığına
ilişkin açıklaması
EROL DORA
(Mardin) – Teşekkürler Sayın Başkan.
Ben de bütün
vatandaşlarımızın ve İslam âleminin Ramazan Bayramı’nı kutluyor, bu bayramın
barışa ve sevgiye vesile olmasını temenni ediyor, bütün vatandaşlarımıza selam
ve saygılarımı sunuyorum.
Teşekkür ediyorum.
BAŞKAN – Teşekkür ediyorum.
Sayın Eyidoğan…
13.-
İstanbul Milletvekili Haluk Eyidoğan'ın, 21/7/2014 tarihinde Şanlıurfa’nun
Halfeti ilçesinde motosikletli gezginler grubundan 2 kişinin öldürülmesiyle
ilgili Hükûmetin açıklama yapması gerektiğine ilişkin açıklaması
HALUK EYİDOĞAN (İstanbul) – Teşekkür
ederim Başkan.
Amaçları sosyal ve kültürel faaliyetler
çerçevesinde motosikletli geziler düzenleyerek yurdumuzu tanımak olan kısa adı
“TR Enduro” olan motosikletli gezginler grubuna bağlı iki arkadaş, Engin Öksüz
ve Abdullah Türk, 21 Temmuz 2014 tarihinde Şanlıurfa’nın Halfeti ilçesi Çeken Mahallesi
civarında motosikletleriyle birlikte seyahat ettikleri sırada aileleriyle
irtibat kesilmiş ve haber alınamamıştır. Şahıslar en son 21 Temmuz 2014 gün,
saat 14.30’da aileleriyle görüşmüş ancak daha sonra irtibat kesilmiştir. Jandarma
kolluk kuvvetlerinin aramaları sonucunda 23 Temmuz 2014 tarihinde bu şahıslar,
Şanlıurfa ili Halfeti ilçesi Çeken Mahallesi civarında metruk bir binada
vahşice öldürülmüş olarak bulunmuşlardır. 
Ülkemizin güzide bir köşesine seyahat
özgürlüğü hakkını kullanmak adına bile gidilemediği günlere gelmiş bulunuyoruz.
Hükûmetin gelinen bu noktada, ülkenin ve vatandaşların can güvenliğini, mal
güvenliğini ülkemizin belirli bölgelerinde tamamen yitirdiğine şahit oluyoruz. 
Bu cinayetle ilgili gerekli inceleme ve
araştırmaları ve açıklamaları Hükûmetten hemen ve derhâl bekliyoruz.
BAŞKAN – Teşekkür ediyorum.
Sayın Arslan…
14.- Kars
Milletvekili Ahmet Arslan'ın, İslam âleminin Ramazan Bayramı’nı kutladığına ve
Ankara-İstanbul hızlı tren seferlerinin hayırlı olmasını dilediğine ilişkin
açıklaması
AHMET ARSLAN
(Kars) – Sayın Başkanım, teşekkür ederim.
Özellikle 29
Ekim 2013’te cumhuriyetimizin 90’ıncı kuruluş yıl dönümünde Marmaray Projesi,
bugün de yüksek hızlı trenin Ankara-İstanbul’a erişmesiyle gençlerimize şu mesajı
verdik: Ey gençler, hayal görünüz, hayalleri gerçekleştiren bir lideriniz ve
bir ülkeniz var. Ne mutlu ki hayallerimizi gerçekleştiriyoruz. 
Bu cümleden
hareketle, Gazze’de de ve dünyanın her yerinde akan kanın durması temennisiyle,
Ramazan Bayramı’nın İslam âlemine hayırlar getirmesi temenni ediyor, saygılar
sunuyorum.
BAŞKAN –
Teşekkür ederim.
Sayın Şener…
15.- Ordu
Milletvekili İhsan Şener'in, İslam âleminin Ramazan Bayramı’nı kutladığına ve
Ankara-İstanbul hızlı tren seferlerinin hayırlı olmasını dilediğine ilişkin
açıklaması
İHSAN ŞENER
(Ordu) – Teşekkür ederim Sayın Başkanım.
Ben de
milletimizin ve bütün İslam âleminin Ramazan Bayramı’nı kutluyorum ve kan
dökülen bütün bölgelerde, bütün yerlerde inşallah bir an önce bu kanın
durmasını temenni ediyorum. 
Bugün büyük bir
hayali gerçekleştiren Sayın Başbakanımız, Cumhurbaşkanımız Recep Tayyip
Erdoğan’ın açılışını yapacağı Ankara-İstanbul hızlı tren yolunun milletimize,
memleketimize hayırlı olmasını temenni ediyorum ve hepinize saygılar sunuyorum.
BAŞKAN – Teşekkür ediyorum.
Sayın Türkmenoğlu…
16.- Konya
Milletvekili Ayşe Türkmenoğlu'nun, İslam âleminin Ramazan Bayramı’nı
kutladığına, Ankara-İstanbul hızlı tren seferlerinin hayırlı olmasını
dilediğine ve Filistin’de yaşanan insanlık dramına karşı sessiz kalan Birleşmiş
Milletleri protesto ettiğine ilişkin açıklaması
AYŞE TÜRKMENOĞLU (Konya) – Sayın
Başkanım, teşekkür ediyorum.
Ben de, tüm İslam âleminin Ramazan
Bayramı’nı kutluyorum. İnşallah, tüm dünyaya barış, huzur ve kardeşlik getirir.
Yine, Ankara-İstanbul hızlı tren
hattının hayırlı olmasını temenni ediyorum. Bu, sadece Ankara-İstanbul değil,
Konya-İstanbul arasında da devam edecek seferlerin başlangıcı olacak. Emeği
geçen, başta Başbakanımız olmak üzere, tüm bakanlarımıza, bürokratlarımıza
teşekkür ediyorum. Memleketimize, milletimize hayırlı olsun. 
Bu arada, Filistin’de yaşanan
zulümlerin bir an önce durmasını niyaz ediyorum. Birleşmiş Milletleri de,
dünyada yaşanan bu insanlık dramına ve soykırıma karşı sessiz kaldığı için
protesto ediyorum.
Teşekkür ediyorum.
BAŞKAN – Teşekkür ediyorum.
Sayın Akgün…
17.-
Karaman Milletvekili Mevlüt Akgün'ün, İslam âleminin Ramazan Bayramı’nı
kutladığına ve Ankara-İstanbul hızlı tren seferlerinin hayırlı olmasını
dilediğine ilişkin açıklaması
MEVLÜT AKGÜN (Karaman) – Sayın
Başkanım, çok teşekkür ediyorum.
Ben de, aziz milletimizin ve İslam dünyasının
Ramazan Bayramı’nı tebrik ediyorum. Ayrıca, Mecliste bulunan değerli
milletvekili arkadaşlarımızın da bu vesileyle bayramını tebrik ediyorum.
Bayramın, barışa, huzura ve kardeşliğe vesile olmasını Cenab-ı Hakk’tan temenni
ediyorum. 
Bugün hizmete girecek olan
Ankara-İstanbul yüksek hızlı treninin milletimize, memleketimize hayırlar
getirmesini temenni ediyorum. Bu projede emeği geçen, başta Sayın Başkanımız
olmak üzere, herkesi kutluyor, saygılar sunuyorum.
BAŞKAN – Teşekkür ediyorum.
Sayın Köksal…
18.-
Kırıkkale Milletvekili Oğuz Kağan Köksal'ın, İslam âleminin Ramazan Bayramı’nı
kutladığına ilişkin açıklaması
OĞUZ KAĞAN KÖKSAL (Kırıkkale) – Sayın
Başkanım, ben de bütün arkadaşlarım gibi, önce Meclisteki arkadaşlarımızın
bayramını yürekten kutluyorum, daha sonra da yüce milletimizin ve bütün İslam
âleminin bayramını kutluyorum. Bu vesileyle, bu ülke için canlarını feda eden
şehitlerimize Allah’tan rahmet diliyor, yakınlarının da bayramlarını kutlarken
gazilerimize uzun ömürler diliyor ve seçim bölgem Kırıkkale’deki
hemşehrilerimin de bayramını yürekten kutluyor, hepinize tekrar saygılarımı arz
ediyorum efendim.
BAŞKAN – Sayın Gök…
19.-
Şanlıurfa Milletvekili Abdulkerim Gök'ün, Meclis çalışanlarının ve
milletvekillerinin Ramazan Bayramı’nı kutladığına ve İstanbul Milletvekili
Haluk Eyidoğan’ın yaptığı açıklamasındaki bazı ifadelerine ilişkin açıklaması
ABDULKERİM GÖK (Şanlıurfa) – Teşekkür
ediyorum Sayın Başkanım.
Ben de, başta sizlerin ve tüm Meclis
çalışanlarının, milletvekili arkadaşlarımın bayramlarını tebrik ediyorum.
Ayrıca, şunu belirtmek istiyorum, iki gündür kamuoyunda
sıkça duyduğumuz için önemine binaen ifade etmek isterim: Şanlıurfa’nın Halfeti
ilçesinde istenmeyen bir hadise ve… Orada hayatlarını kaybedenlere Allah’tan
rahmet diliyorum. Ama bilsinler ki: Şanlıurfa huzurun, kardeşliğin, sevginin
bir ili; aynı zamanda da Halfeti hakeza öyle. Çünkü kamuoyundaki kirli bilgi
farklı algılamalara yol açabilir. Ona binaen açıklamak istedim.
Teşekkür
ediyorum.
BAŞKAN –
Teşekkür ediyorum.
Sayın Korkmaz…
20.-
Isparta Milletvekili S. Nevzat Korkmaz'ın, İslam âleminin Ramazan Bayramı’nı
kutladığına ve Ankara-İstanbul hızlı tren seferlerinin hayırlı olmasını
dilediğine ilişkin açıklaması
S. NEVZAT
KORKMAZ (Isparta) – Efendim, öncelikle Türk ve İslam âleminin, özellikle
Karabağ’da, Kuzey Irak’ta, Suriye’de, Arakan’da, Doğu Türkistan’da ve Gazze’de
zulüm gören Türk ve Müslüman kardeşlerimin bayramlarını tebrik ediyorum.
Çekilen sıkıntıların bir an önce sonlanması ve bu coğrafyanın da diğer
coğrafyalar gibi bir an önce huzura, sükûna, barışa ulaşmasını Yüce Rabb’imden
niyaz ediyorum. 
Bir hususu da
belirtmek istiyorum: Herkesi kapsayacak ve herkesin kucaklaşacağı
bayramlarımızda, âdeta kendi ikbal ve istikballeri için birtakım mesajların
Genel Kurula taşınmasını da uygun görmediğimi ifade etmek istiyorum. Yapılan
eserler milletin eserleridir; yapılan her şeyle, hayırlı her şeyle hepimiz
iftihar ederiz. Önceki emekleri de inkâr etmeden ben de İstanbul’a uzanan hızlı
tren yolunun milletimize hayırlı uğurlu olmasını Cenab-ı Allah’tan niyaz
ediyorum ve ayırt etmeksizin tüm milletvekili arkadaşlarımın da bayramlarını
tebrik ediyorum.
BAŞKAN –
Teşekkür ediyorum.
Sayın Özel…
21.- Manisa
Milletvekili Özgür Özel'in, sözlere karşı şiddetle mukabelenin doğru olmadığına
ve Ramazan Bayramı’nın Parlamentoya barış ve huzur getirmesini temenni ettiğine
ilişkin açıklaması
ÖZGÜR ÖZEL
(Manisa) – Sayın Başkan, çok teşekkür ederim.
Dün, iktidar
partisinin döneminde yapılan her türlü hukuksuz yargılamanın, her türlü
üretilmiş delille haksız suçlamaların taşeronunun ortaya çıktığının söylendiği
bir durumda asıl işverenin iktidar partisi olduğunu söylediğimde, iktidar
partisinin bir sayın milletvekili kontrolünü kaybederek grubumuza doğru bir
saldırıda bulunmuştu.
MUSTAFA ELİTAŞ
(Kayseri) – Başkanım, bayram mesajı için söz vermediniz mi? Sayın Yeni’yi
uyarmıştınız Sayın Başkanım.
ÖZGÜR ÖZEL
(Manisa) – Bundan sonra bu tip fikirlere karşı saldırının veya karşı çıkışın
sadece sözlü olması gerektiğini düşünüyorum ve …
BAŞKAN – Sayın
Özel, bu sözü bayram için verdim.
ÖZGÜR ÖZEL
(Manisa) – Evet evet, devam ediyorum.
BAŞKAN – Ama
lütfen, bayramın maksadına uygun olsun.
ÖZGÜR ÖZEL
(Manisa) – Sözlere karşı şiddetle mukabelenin doğru olmadığını düşünüyorum.
Bundan sonra
böyle şeyler yaşanmamasını ümit ediyor, ramazan boyunca yaşanan bütün bu
olumsuzluklara rağmen bayramın ülkemize ve Parlamentomuza da huzur ve barış
getirmesini temenni ediyorum.
Saygılar
sunuyorum.
BAŞKAN – Teşekkür ederim.
Sayın Vural, son söz…
22.- İzmir
Milletvekili Oktay Vural'ın, İslam âleminin Ramazan Bayramı’nı kutladığına ve
Milliyetçi Hareket Partisinin Ulaştırma Bakanlığı döneminde başlatılan
projelerin Cumhurbaşkanı adayı Recep Tayyip Erdoğan tarafından propaganda aracı
olarak kullanılmasının doğru olmadığına ilişkin açıklaması
OKTAY VURAL (İzmir) – Teşekkür ederim
Sayın Başkan.
Mübarek ramazanı bitiriyoruz, Ramazan
Bayramı’nı kutlayacağız, inşallah bayram sevincimiz daim olur. Ben de bütün
milletvekillerinin aileleriyle birlikte huzurlu bir bayram geçirmesini, bütün
milletimize hayırlı huzurlu bir bayram diliyorum. Cenab-ı Hak bizi, bu güzel
günlerimizi beraber, birlikte paylaşmaktan alıkoymasın. 
Bugün Ankara-İstanbul Hızlı Demir Yolu
Projesi aslında önemli bir safhada. Evet, 111 kilometre konvansiyonel hat da
maalesef tamamlanmamış. Marmaray’ın ihalesini yapmış, kredisini bulmuş bir
Hükûmet olarak da, Ankara-İstanbul Demir Yolu Projesi’nin de açıkçası dış
kredili ihaleye çıkılmasını yatırım programına alan ve bilahare 20 Nisan 2000
tarihinde de ihalesini yapan bir Hükûmet olarak da, daha sonra bu projeyi
bugünlere kadar getirenlere de teşekkür ediyorum. 
Bu bakımdan, Milliyetçi Hareket
Partisinin Ulaştırma Bakanlığı döneminde imza attığı bu projelerin bugün hayata
geçmiş olması o günün zor şartlarında ne kadar önemli işler yaptığımızı da
ortaya koyuyor ama Marmaray bitmedi, bu proje Marmaray’a entegre bir projedir,
bu bakımdan bu projenin tamamlanması gerekmektedir. Bu projenin aday Erdoğan’ın
Cumhurbaşkanlığı sürecinde bir propaganda aracı olarak kullanılması aslında
doğru değildir. O bakımdan, umarım bugün yapacağı seyahatte kendisinden önceki
dönemde bu projeye katkı sağlayanlara da bir teşekkür etmeyi ihmal etmez. Ben
bugünlere kadar getirenlere de ayrıca teşekkür ettiğimi ifade etmek istiyorum.
Hayırlı uğurlu olsun efendim.
BAŞKAN – Teşekkür ediyorum.
Sayın Çelebi…
23.- Ağrı
Milletvekili Ekrem Çelebi'nin, İslam âleminin Ramazan Bayramı’nı kutladığına,
Gazze’deki saldırıları nedeniyle İsrail’i bir kez daha kınadığına ve Soma
faciasını ajite ederek AK PARTİ Grubunun üzerine gelinmemesi gerektiğine
ilişkin açıklaması
EKREM ÇELEBİ (Ağrı) – Teşekkür ediyorum
Sayın Başkanım.
Değerli Başkanım, şimdi, bir
milletvekili arkadaşımız dün akşamla ilgili bir konuşma yaptı. Ben burada
kimsenin grubuna…
BAŞKAN – Sayın Çelebi, uyardım sayın
milletvekilini, lütfen, bayramla ilgili verdim efendim sözü.
Buyurun.
EKREM ÇELEBİ (Ağrı) – Sayın Başkanım,
şunu arz edeyim: Ben, tabii, öncelikle herkesin bayramını kutluyorum.
Gazze’deki kardeşlerimize bu mezalimden dolayı burada ben özellikle İsrail’i
bir daha kınıyorum, Cenab-ı Allah o tohumu kurutsun, ben özellikle onu
söyleyeyim ama şu var: Burada milletvekilleri olarak kimsenin, hiçbir insanın,
özellikle Sayın Başbakanımızın, özellikle AK PARTİ Grubunun, hele hele Soma
faciasını ajite edip de bizim üzerimize gelmemesi lazım. Biz yukarıda otuz
sekiz gün boyunca…
BAŞKAN – Sayın Çelebi…
EKREM ÇELEBİ (Ağrı) – İstirham ediyorum
Sayın Başkan.
BAŞKAN – Teşekkür ediyorum Sayın Çelebi,
lütfen.
EKREM ÇELEBİ (Ağrı) – Peki, teşekkür
ediyorum.
BAŞKAN – Gündeme geçiyoruz.
Başkanlığın Genel Kurula sunuşları
vardır. Meclis araştırması açılmasına ilişkin üç önerge vardır, okutuyorum:
VI.-
BAŞKANLIĞIN GENEL KURULA SUNUŞLARI
A) Meclis
Araştırması Önergeleri
1.-İstanbul
Milletvekili Mustafa Sezgin Tanrıkulu ve 19 milletvekilinin, üniversite
öğrencilerinin yurt sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1043)
Türkiye Büyük
Millet Meclisi Başkanlığına
Ülkemizde, ailelerinin ikamet ettiği
illerden farklı illerdeki üniversiteleri kazanarak öğrenimlerini sürdürecek
olan öğrencilerimiz kalacak yer konusunda ciddi sorunlar ile karşılaşmaktadır.
Yurt kapasitelerinin ihtiyacı karşılamaması, yurtların çağın gerekliliklerine
uygun hâle getirilememesi sonucu aileler yüksek maddi külfetlerin altına
girerek zor şartlarda geçimlerini sürdürmektedir. Ayrıca öğrenciler her geçen
gün zorlaşan hayat şartlarında ailelerinden uzakta, zorlaşan hayat şartları ile
mücadele vererek öğrenimlerini sürdürmek yerine hayatta kalma mücadelesi
vermektedir.
Ülkemizde milyonlarca üniversite
öğrenimi sürdüren öğrenci olmasına rağmen Kredi ve Yurtlar Kurumuna ait devlet
yurtları öğrencilerin ihtiyaçlarını karşılayamamaktadır. Uzun, stresli sınav
dönemlerinden çıkan öğrenciler, başarılarının karşılığını almaya sevinmek
yerine yeni bir stresin içine girmekte ve kalacak yer konusunda ciddi
sorunlarla boğuşmaktadır. Hayata yeni yeni atılan ve ülke geleceğimizi emanet
edeceğimiz gençlerin âdeta sağlıkları ile oynanmakta ve görevi bu stresleri
ortadan kaldırmak olan AKP iktidarı ise her yeni bir yılda bu soruna kayıtsız
kalmaktadır.
KYK yurtlarına giremeyen öğrenci
aileleri, maddi külfeti yüksek olan özel yurtlara veya dernek, vakıf vb.
yurtlara yönelerek ciddi riskler almaktadır. Üniversite öğrencilerinin
ailelerinin çoğunluğunu emekli aileler oluşturmaktadır. AKP iktidarının emekli
yurttaşı âdeta 2. Sınıf vatandaş olarak görmesi sonucunda, ağırlaşan hayat
şartlarıyla mücadele eden ailelere yeni bir darbe de çocukları üzerinden
vurularak özel yurtlara yönlendirilmekte ve aileler ile birlikte çocuklar büyük
maddi krizler yaşamaktadır. Birçok ailenin düzeni bozulmakta, uzun yıllar
sonucu elde ettikleri birikimlerini elden çıkarmak zorunda kalmakta ve bu düzen
ile birlikte toplumun en temel taşı olan ailelerde travmalar yaşanmaktadır.
Binlerce, hatta milyonlara varan öğrenciler ailelerine yük olmamak adına
öğrenimlerini ikinci plana atarak iş hayatına yönelmekte ve âdeta AKP
tarafından sermaye karşısında hayatlarını sürdürmek için ezdirilmektedir. Bu
hayat şartlarında ezilen birçok öğrenci öğrenimlerine ara vermekte veya
vazgeçmektedir. Görevi en iyi koşullar sunmak ve öğrencilerin mutlu, huzurlu
bir öğrenim hayatı sürdürmesini sağlamak olan siyasi iktidar ise bu sömürüyü
sadece izlemektedir.
Dernek, vakıf vb. yurtlara yönelen
öğrenciler ise âdeta sıkıyönetim uygulamalarıyla tanışmaktadır. Kaldıkları
yurtlarda dernek, vakıf vb. kuruluşların propagandalarına maruz kalmakta,
düşünceleri baskı yoluyla değiştirilmekte, kendi hayatlarını yaşamak yerine
yönlendirilen ve başkalarının düşüncelerini taşıyarak yaşama zorunluluğuyla
hayatlarını sürdürmek zorunda kalmaktadır.
Devlet yurtlarına girmeyi hak kazanan
öğrencilerin çoğunluğu ise içerisinde insan unsuru içermeyen zor şartlarda
hayat şartlarını sürdürmektedir. Birçok yurtta sıcak su bulunmamakta veya
belirli saatlerde verilmekte, çağımızın olmazsa olmazı olan İnternet
bağlantıları bir yana, bilgisayar dahi bulunmamakta, yurt odalarında
kapasitelerinin üstünde öğrenci barındırılarak âdeta cezaevi koşulları
yaşatılmakta ve bu sorunla birlikte birçok hijyen temelli sağlık sorunlarıyla
boğuşulmaktadır.
Ülke geleceğimizi emanet edeceğimiz
gençler cezaevi koşullarında tutsaklık duygularıyla büyütülmekte ve sağlıksız
koşullarla baş başa bırakılarak sağlıklarıyla oynanmaktadır.
Dolayısıyla, öğrencilerimizin yurt
sorununu çözmek, yurtların mevcut sorunlarını tespit ederek bu sorunları
ortadan kaldırmak, ülke geleceğimizi emanet edeceğimiz geleceğin ülke
yöneticilerine sağlıklı, huzurlu ve rahat koşullarda öğrenim hayatlarını
sürdürmeleri için Anayasa’mızın 98'inci, Türkiye Büyük Millet Meclisi İç
Tüzüğü’nün 104’üncü ve 105'inci maddeleri gereğince Meclis araştırması açılması
için gereğini saygılarımızla arz ederiz. 9/7/2012
1) Mustafa Sezgin
Tanrıkulu (İstanbul)
2) Ali Serindağ (Gaziantep)
3) Rahmi Aşkın
Türeli (İzmir)
4) Namık Havutça (Balıkesir)
5) Haydar Akar (Kocaeli)
6) Hasan Akgöl (Hatay)
7) Sakine Öz (Manisa)
8) Umut Oran (İstanbul)
9) Ali Demirçalı (Adana)
10) Mehmet Hilal
Kaplan (Kocaeli)
11) İhsan Özkes (İstanbul)
12) Ali Sarıbaş (Çanakkale)
13) Mehmet Şevki
Kulkuloğlu (Kayseri)
14) Mehmet Ali
Ediboğlu (Hatay)
15) Bülent
Tezcan (Aydın)
16) Özgür Özel (Manisa)
17) Veli Ağbaba (Malatya)
18) Celal Dinçer (İstanbul)
19) Ahmet İhsan
Kalkavan (Samsun)
20) Aylin
Nazlıaka (Ankara)
2.-
İstanbul Milletvekili Mustafa Sezgin Tanrıkulu ve 19 milletvekilinin, Türk
vergi sisteminde yaşanan sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1044) 
Türkiye Büyük Millet Meclisi Başkanlığına
Ülkemizde
uygulanan vergi sisteminin oluşturduğu adaletsizlik her yıl daha da üstüne
koyarak hızla büyümeye devam ediyor. İzlenen başarısız politikalarla yoksulu
daha yoksul ve zengini ise daha zengin yapan anlayış, başarısızlıklarının
bedelini ise her geçen büyüyen bu adaletsizlikle yoksul vatandaşlardan
çıkarmayı sürdürüyor. Her geçen gün yoksulluğu teşhir edilerek ezilen veya
ezdirilen yoksul yurttaşlarımıza, özellikle vergi sistemin oluşturduğu
adaletsizlik sonucu yaşam mücadelelerinde bir darbe daha vurulmaktadır.
2002 Genel Seçimlerinde yoksullukla
mücadele edeceği sözünü veren AKP, iktidarı süresince yoksulluğu bitirme sözünü
âdeta yutarak yoksul yurttaşı daha da yoksul bir konuma itmeye çalışmaktadır.
Devletin tüm yükünü yoksula bindirerek yoksul yurttaşa yaşama alanı sağlamayan
AKP iktidarı, her geçen uyguladığı adaletsiz politikalarda bir adım daha ileri
giderek yoksul yurttaşlarımızı yaşam mücadelesi karşısında ezdirmektedir.
Ülkemizde en zengin 100 kişinin gelir vergisi oranı yüzde 5'lerde kalırken,
asgari ücretli yüzde 15 ödemek zorunda kalmaktadır. 2002 yılında Türkiye'de en
fakir yüzde 5'Iik kesimin vergi yükü, en zengin yüzde 5'lik kesimin vergi
yükünden 2 kat fazla iken, bu adaletsizlik son on yılda 3 kata çıkmıştır. En
zengin 100 kişinin toplam serveti 92 milyar 351 milyon lirayı bulurken, vergi
rekortmeni 100 kişinin ödediği yıllık vergi 530,5 milyon lira olarak
gerçekleşmiştir. 100 vergi rekortmeni yıllık 2 milyar 40 milyon lira kazanç
elde ederken, aynı kazancı yaklaşık 3 milyon 215 bin asgari ücretli ancak elde
edebilmektedir. Yani farklı bir anlatımla; 32 bin 150 asgari ücretlinin yılda
kazandığı geliri bir zengin tek başına elde edebilmektedir. Bu rakamlar,
Türkiye'deki vergi sisteminin çarpıklığını, zulmünü ve adaletsizliğini açıkça
ortaya koymaktadır.
Türkiye'de vergilerin üçte 2’si KDV,
Özel Tüketim Vergisi (ÖTV) ve Özel İletişim Vergisi (ÖİV) gibi tüketim
üzerindeki vergilerden, yani yoksul yurttaşlarımızın en çok tükettiklerinden
toplanmaktadır. Tüketim vergileri her gelirdeki kişiler için aynı oranda
olduğundan, gelirinin çok daha büyük bir kısmını harcayan yoksul
yurttaşlarımız, tüketim vergileri yoluyla gelirinin daha büyük bir kısmını
vergi olarak ödemekte ve bu şekilde yoksul yurttaşlarımız hayat koşullarına
ezdirilerek sömürülmektedir. Oluşan bu adaletsizlik düzeninin tek bir nedeni
vardır; zengin daha zengin edilmek istenmekte, siyasi iktidar geliri yüksek
olan kişiler yerine emekçiler üzerinden emek sömürüsü yaparak tüm yükü emekçiye
bindirmektedir. Başka bir ifadeyle, zengin yurttaştan gelir vergisi almak
konusunda yöneticiler âciz kalmaktadır.
Sürekli çıkarılan vergi aflarıyla da
dürüst vatandaşlarımıza dürüst olmalarının bedeli ödetilmektedir. Adaletli
toplumlarda dürüst vatandaşlar ödüllendirilirken, ülkemizde AKP iktidarı ile
birlikte her alanı esir alan adaletsizlik sonucu dürüst vatandaş
cezalandırılmakta, devlet kendi eliyle vergi kaçakçılığını özendirmektedir.
Uygulanan bu yanlışı meşrulaştırma politikası sonucu ülkemiz kaybetmekte,
oluşan kayıp da hak aramanın neredeyse imkânsız hâle geldiği ülkemizde
sindirilen toplumlara ödetilmektedir.
Çalışanlara zam verilmesinde sürekli
olarak küresel krizi örnek gösteren fakat devletin kaynaklarını har vurup
harman savurarak tüketen AKP iktidarı, çalışanlara verdikleri adeta sadaka
zamlarını artan vergilerle geri almaktadır. Örneğin, memurlara verilen yüzde
4+4 zam oranı sonrası; yıllık geliri 10 bin liranın üzerine çıkan yüz binlerce
memurun gelir vergisi oranı yüzde 15'ten yüzde 20'ye çıkarak verilen zammın
daha da üstünde bir bedel memurlardan temin edilmektedir. Artan enflasyon
oranlarına dur diyemeyen, başarısız ve kendini bilmez ekonomi politikalarıyla
üretmeyen bir ülke yaratan mevcut iktidar, yukarıda paylaşılan bu oranlarla
birlikte çalışanları sömürerek her geçen gün artan yaşam mücadelesi karşısında
korumasız ve güçsüz bırakmaktadır.
Yukarıda paylaşılan olumsuz tablolarla
mücadele vermek yerine yeni mağduriyetler yaratan AKP iktidarı, neredeyse
ülkemizde yurttaşlarımızın aldığı her nefesi de vergiyle ücretlendirmek
istemektedir. Yapılan uluslararası araştırmalarda ülkemizde alınan vergiler ve
vergilendirme oranları dünya birinciliğine oynamaktadır. Ayrıca, alınan bu
vergilerin çoğunun ne için toplandığı ve ne amaçla kullanıldığı da âdeta bir
sır gibi saklanmaktadır.
Şeffaf devlet ilkelerinin hayata
geçirilerek toplanan vergilerin hangi amaçla toplandığının belirlenmesi,
zengini daha zengin, fakiri daha fakir yapan vergilendirme uygulamalarına son
vermek ve bu adaletsizliği ortadan kaldıracak çözüm yollarının tespit edilmesi
amacıyla Anayasa’mızın 98'inci, Türkiye Büyük Millet Meclisi İç Tüzüğü’nün
104’üncü ve 105'inci maddeleri gereğince Meclis araştırması açılması için
gereğini saygılarımızla arz ederiz. 
1) Mustafa Sezgin Tanrıkulu (İstanbul)
2) Ali Demirçalı (Adana)
3) Ferit Mevlüt Aslanoğlu (İstanbul)
4) Haydar Akar (Kocaeli)
5) Özgür Özel (Manisa)
6) Rahmi Aşkın Türeli (İzmir)
7) Ali Sarıbaş (Çanakkale)
8) Mehmet Hilal Kaplan (Kocaeli)
9) Hasan Akgöl (Hatay)
10) İhsan Özkes (İstanbul)
11) Mehmet Şevki Kulkuloğlu (Kayseri)
12) Mehmet Ali Ediboğlu (Hatay)
13) Bülent Tezcan (Aydın)
14) Sakine Öz (Manisa)
15) Veli Ağbaba (Malatya)
16) Celal Dinçer (İstanbul)
17) Ahmet İhsan Kalkavan (Samsun)
18) Aylin Nazlıaka (Ankara)
19) İlhan Demiröz (Bursa)
20) Umut Oran (İstanbul)
3.-
İstanbul Milletvekili Mahmut Tanal ve 20 milletvekilinin, Şanlıurfa’nın sulama
ve elektrik sorunlarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1045)
 Türkiye Büyük
Millet Meclisi Başkanlığına
Şanlıurfa'nın sulama ve elektrik
sorunlarının araştırılması, bu konuda yürütülecek çözüm odaklı çalışmaların
belirlenmesi amacıyla Anayasanın 98, Türkiye Büyük Millet Meclisi İçtüzüğü’nün
104 ve 105'inci maddeleri uyarınca bir Meclis araştırması açılması hususunda
gereğini saygılarımla arz ederim.23/7/2012
1 ) Mahmut
Tanal (İstanbul)
2 ) Rahmi
Aşkın Türeli (İzmir)
3 ) Ali
Demirçalı (Adana)
4 ) Haydar
Akar  (Kocaeli)
5 ) Ali
Sarıbaş (Çanakkale)
6 ) Aylin
Nazlıaka (Ankara)
7 ) Sakine
Öz (Manisa)
8 ) Mustafa
Sezgin Tanrıkulu (İstanbul)
9 ) Veli
Ağbaba (Malatya)
10 ) Namık
Havutça (Balıkesir)
11 ) Mehmet
Hilal Kaplan (Kocaeli)
12 ) Hasan
Akgöl (Hatay)
13 ) Celal
Dinçer (İstanbul)
14 ) İhsan
Özkes (İstanbul)
15 ) Mehmet
Şevki Kulkuloğlu (Kayseri)
16 ) Mehmet
Ali Ediboğlu (Hatay)
17 ) Bülent
Tezcan (Aydın)
18 ) Özgür
Özel (Manisa)
19 ) Ahmet
İhsan Kalkavan (Samsun)
20 ) Doğan
Şafak (Niğde)
21 ) İlhan
Demiröz (Bursa)
Gerekçe
Başta Şanlıurfa, Diyarbakır ve Mardin
olmak üzere Türkiye'de halkın büyük çoğunluğu geçimini tarım ve hayvancılıkla
sağlamaktadır. Yatırımlarını tarıma ve hayvancılığa yapmaktadırlar. Şanlıurfa,
Mardin ve Diyarbakır'da çiftçilerimiz son dönemlerde ödenmeyen hububat prim
desteklerinden, kesilen doğrudan gelir destek ödemeleri ve dondurulan krediler
nedeniyle büyük zararlar görmektedirler. 2011 yılı Kasım ve Aralık ayında
ödenmesi beklenen hububat prim desteğinden halen yararlanamamış olup, zor
durumda olan çiftçilerimiz bugün gübre alacak, bir sonraki dönemde ekecek
tohumu dahi alacak para bulamamaktadırlar.
Bu sıkıntılarla baş etmeye çalışan
çiftçilerimiz bir de sulama için ödedikleri fahiş elektrik faturaları nedeniyle
git gide darboğaza sürüklenmekte ve çıkış yolu bulamaz hâle gelmektedirler.
GAP'ın tamamlanmaması nedeniyle halkın
önemli bir kesimi arazilerini sondaj yöntemiyle kuyulardan su çekerek sulamakta,
büyük bir kördüğüme dönüşen bu çelişki sulama zamanlarında sağlıklı ve
kesintisiz enerji alamayan çiftçiler sürekli yaşanan elektrik kesintileri
nedeniyle de üretim kaybı yaşadıklarından her sene isyan etme noktasına
gelmektedirler. Aynı zamanda yaşanan bu elektrik kesintileriyle evlerde
kullanılan buzdolabı, televizyon, fırın, çamaşır makinesi, bulaşık makinesi
gibi beyaz eşyalar da yanmakta, vatandaş evinin içinde de zarara uğramaktadır.
Oradaki vatandaşlarımız kışın ısınmak için elektrik sobaları, yazın ise klima
kullanmakta sorun yaşamaktadırlar. Vatandaşların klimaları ve elektrik sobaları
sürekli bozulmaktadır.
Şanlıurfa ili elektrikle sulamanın
yoğun olarak yapıldığı alanlardan olduğu için çok ciddi dezavantajlar
yaşamaktadır. Elektrik enerjisiyle sondaj yöntemiyle kuyulardan su çekerek
sulama yapmak, maalesef, bölge çiftçisinin kaderi hâline gelmiştir. Sulama
zamanlarında binlerce pompanın aynı anda devreye girip çıkmasıyla oluşan teknik
problemler, ortaya çıkan talebi karşılamakta zorlanan kaynak ve şebeke
sıkıntıları çiftçimizin kâbusu hâline gelmiştir.
Yaşanan elektrik kesintileri özellikle
Şanlıurfa halkı başta olmak üzere vatandaşları çok zor duruma sokmaktadır.
Diğer şehirlerde bu kadar yaşanmayan elektrik kesintileri Şanlıurfa'nın bu
ülkenin üvey evladı olup olmadığı sorusunu da beraberinde getirmektedir.
GAP'ta baraj suyunun suladığı alanlarda
dekar başına yıllık 16 Türk lirası sulama parası alınmaktadır. Bu tesisler
tamamen devlet tarafından yapılmış olup dekar başına inşaat maliyeti altmış yıla
bölünse bile yıl başına 70 Türk lirasından az değildir. Baraj suyu ulaşmadığı
için bu imkândan faydalanamayan ve kendi tesisini kuran, elektrikle sulama
yapan çiftçilerimiz ise bugünkü elektrik fiyatlarıyla dekar başına yıllık 225
Türk lirası (200 metreden su çekilerek) ödemektedirler. Fiyatlardaki bu fahiş
fark çiftçiler arasında eşitsizlik getirmekte ve haksız rekabete sebep
olmaktadır.
Hâlbuki bir kamu hizmetinde asıl olan
devletin o hizmeti vatandaşa en az bedelle ve iktisadi kâr amacı gütmeden vermesidir.
Burada sulama imkânlarından faydalanamayan vatandaşların yaşamış olduğu
eşitsizlik devletin yeterli hizmeti sunamamış olmasıdır.
On yıldır iktidarda olmasına rağmen bu
konuda bir türlü ilerleme sağlayamayan AKP Hükûmeti tarafından 2008 yılında
açıklanan GAP Eylem Planı’nda 2012'ye kadar sulama kanallarının çok büyük
oranda tamamlanacağı belirtilmiştir. Tarafımdan bu konuyla ilgili olarak verilen dilekçelere cevap olarak
sürekli yatırım çalışmalarının devam ettiği belirtilmektedir. Bu çalışmalar
neden hâlâ bitmemiştir?
Elektriklerin sürekli kesilmesi veya
yüksek elektrik faturalarını ödeyememeleri nedeniyle vatandaşın ürünleri
kurumaktadır. Devlet bundan sorumludur. Vatandaşın ürününün kurumaması için,
mağdur olmaması için devlet tarafından sulama götürülmeyen yerlerde yıllık
dekar başına 16 TL alındığı şekliyle kendi imkânlarıyla sondaj vurarak sulama
yapan vatandaş da sanki devlet elektrik götürüyor gibi kabul edilerek dekar
başına yıllık 16 TL'nin üzerindeki kısmı devlet tarafından karşılanması Anayasa’nın
eşitlik ve sosyal hukuk devleti ilkesinin bir gereğidir.
Bu sebeplerle devletin su götüremediği
çiftçiler kendi imkânlarıyla suladıkları tarım arazilerinde dekar başına 16 TL
elektrik parası alınması 16 TL'nin üstü elektrik parası devlet tarafından
süspansiyon edilerek kamu hizmeti sunan çiftçinin haksız rekabet
önleneceğinden, sosyal hukuk devleti ve eşitlik ilkesine uyularak gereken
işlemin yapılması için Enerji ve Tabii Kaynaklar Bakanlığı'na ve Türkiye
Elektrik Dağıtım A.Ş.’ye dilekçe verdim. Çünkü 3154 sayılı Enerji ve Tabii
Kaynaklar Bakanlığının Teşkilat ve Görevleri hakkında Kanun’un “Enerji
Bakanlığının görevleri” kenar başlıklı 2'nci maddesinin (d) fıkrasına göre bu,
Enerji Bakanının görev ve sorumlulukları arasında olan bir durumdur ve Sayın
Bakan bir an önce gereğini yapmak zorundadır.
Bu nedenlerle, Şanlıurfa'nın sulama ve
elektrik sorunlarının tam olarak tespit edilmesi ve sorunların çözüme kavuşması
için Anayasa’nın 98, Türkiye Büyük Millet Meclisi İçtüzüğü’nün 104 ve 105'inci
maddeleri uyarınca bir Meclis araştırması açılması hususunda gereğini
saygılarımla arz ederim.
BAŞKAN – Bilgilerinize sunulmuştur.
Önergeler gündemdeki yerlerini alacak ve Meclis araştırması açılıp açılmaması
konusundaki görüşmeler sırası geldiğinde yapılacaktır. 
Alınan karar gereğince, gündemin
"Kanun Tasarı ve Teklifleri ile Komisyonlardan Gelen Diğer İşler"
kısmına geçiyoruz.
1’inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Teklifi ve
Anayasa Komisyonu Raporu’nun görüşmelerine kaldığımız yerden devam edeceğiz. 
VII.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun
Tasarı ve Teklifleri
1.- Adalet
ve Kalkınma Partisi Grup Başkanvekilleri İstanbul Milletvekili Ayşe Nur
Bahçekapılı, Kayseri Milletvekili Mustafa Elitaş, Giresun Milletvekili Nurettin
Canikli, Kahramanmaraş Milletvekili Mahir Ünal ve Adıyaman Milletvekili Ahmet
Aydın’ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ile Tunceli Milletvekili Kamer Genç’in; Türkiye Büyük Millet
Meclisi İçtüzüğünün Bir Maddesinin Değiştirilmesi Hakkında İçtüzük Teklifi ve
Anayasa Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir.
2’nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet
Sırrı Kanunu Tasarısı ve Avrupa Birliği Uyum Komisyonu ile Adalet Komisyonu
Raporları (1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Türkiye Sağlık
Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Benzer
Mahiyetteki Bir Kanun Teklifi ve ve Sağlık, Aile, Çalışma ve Sosyal İşler
Komisyonu Raporu’nun görüşmelerine başlayacağız.
3.- Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Kars Milletvekili
Yunus Kılıç ve Amasya Milletvekili Avni Erdemir ile 79 Milletvekilinin; Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Sağlık, Aile,
Çalışma ve Sosyal İşler Komisyonu Raporu (1/937, 2/2229) (S. Sayısı: 615), 
BAŞKAN – Komisyon? Yok.
Ertelenmiştir.
4’üncü sırada yer alan, İş Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Benzer Mahiyetteki 108 adet kanun teklifi ve Plan ve Bütçe Komisyonu
Raporu’nun görüşmelerine kaldığımız yerden devam edeceğiz.
4- İş Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet Çetin'in;
İstanbul Milletvekili Ferit Mevlüt Aslanoğlu'nun; Yozgat Milletvekili Sadir
Durmaz ve Milliyetçi Hareket Partisi Grup Başkanvekili İzmir Milletvekili Oktay
Vural'ın; İstanbul Milletvekili Abdullah Levent Tüzel'in; Bingöl Milletvekili
İdris Baluken'in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin'in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural'ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı'nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa Çam'ın;
Hatay Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri 1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434, 2/439,
2/453, 2/524, 2/528, 2/555, 2/601, 2/640, 2/689, 2/691, 2/798, 2/885, 2/896,
2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203, 2/1217,
2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301, 2/1302,
2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431, 2/1437,
2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540, 2/1595,
2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775, 2/1794,
2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932, 2/1938,
2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051, 2/2056,
2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178, 2/2186,
2/2187, 2/2190, 2/2191, 2/2192, 2/2198) (S. Sayısı: 639) (X)
BAŞKAN - Komisyon ve Hükûmet yerinde.
Geçen birleşimde İç Tüzük’ün 91’inci
maddesine göre temel kanun olarak görüşülen tasarının dördüncü bölümünde yer
alan 75’inci madde kabul edilmişti.
Şimdi, yeni madde ihdasına dair önerge
var, okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudunun; Ankara Milletvekili Levent
Gök'ün; Ankara Milletvekili Levent Gök'ün; İzmir Milletvekili Musa Çam'ın;
Hatay Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın Kanun Teklifleri
ile; Benzer Mahiyetteki Kanun Teklifleri ve Plan ve Bütçe Komisyonu Raporunun
75. maddesinden sonra gelmek üzere aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz.
“MADDE 76- 04.01.1961 tarihli ve 213
sayılı Vergi Usul Kanunu kapsamında Yıllık Gelir Vergisi ve Kurumlar Vergisi
beyannameleri ile beyan edilen gelir ve kurumlar vergisini taksit süreleri
içinde ödeyenlerden ödenen verginin yüzde beşi oranında vergiyi zamanında ödeme
indirimi yapılır."
Rahmi Aşkın Türeli Engin
Altay Bülent Kuşoğlu
İzmir Sinop Ankara
Musa Çam Müslim
Sarı Vahap Seçer
İzmir İstanbul Mersin
 Celal
Dinçer
 İstanbul
BAŞKAN- Sayın Komisyon, önergeye salt
çoğunlukla katılıyor musunuz? 
PLAN VE BÜTÇE KOMİSYONU SÖZCÜSÜ
ABDULKERİM GÖK (Şanlıurfa) – Katılmıyoruz Sayın Başkanım. 
BAŞKAN – Komisyon önergeye salt
çoğunlukla katılmamış olduğundan önergeyi işlemden kaldırıyorum. 
76’ncı madde üzerinde üç adet aynı
mahiyette önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı’nın 76’ncı maddesinin tasarı metninden çıkarılmasını arz ve teklif
ederiz. 
İdris Baluken Erol
Dora Pervin Buldan
Bingöl Mardin Iğdır
Nazmi Gür Sebahat
Tuncel
Van İstanbul
Aynı mahiyetteki diğer önergenin imza
sahipleri: 
Erkan Akçay S.
Nevzat Korkmaz Kemalettin Yılmaz
Manisa Isparta Afyonkarahisar
Özcan Yeniçeri Mustafa
Kalaycı Mesut Dedeoğlu
Ankara Konya Kahramanmaraş
Diğer önergenin imza sahipleri: 
Rahmi Aşkın Türeli Haydar
Akar Hasan Ören
İzmir Kocaeli Manisa
Musa Çam Vahap
Seçer Mehmet Ali Susam
İzmir Mersin İzmir
 Bülent
Kuşoğlu
 Ankara
BAŞKAN – Komisyon aynı mahiyetteki
önergelere katılıyor mu? 
PLAN VE BÜTÇE KOMİSYONU SÖZCÜSÜ
ABDULKERİM GÖK (Şanlıurfa) – Katılmıyoruz Sayın Başkanım. 
BAŞKAN – Hükûmet katılıyor mu? 
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım. 
BAŞKAN – Aynı mahiyetteki önergeler
üzerinde söz isteyen Erol Dora, Mardin Milletvekili. 
Buyurun Sayın Dora. 
EROL DORA (Mardin) – Sayın Başkan,
değerli milletvekilleri; 639 sıra sayılı İş Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 76’ncı
maddesi üzerine Halkların Demokratik Partisi adına söz almış bulunuyorum. Genel
Kurulu saygıyla selamlıyorum. 
Tasarının 76’ncı
maddesiyle kurumlar vergisi mükellefleri, kasa mevcutları ve işletmenin esas
faaliyet konusu dışındaki işlemleri dolayısıyla ortaklarından alacaklı
bulunduğu tutarlar ile ortaklara borçlu olunan tutarlar arasındaki net alacak
tutarlarını bu kanunun yayımlandığı tarihi izleyen 3’üncü ayın sonuna kadar
vergi dairelerine beyan ederek düzeltebileceklerdir. 
Değerli
milletvekilleri, bu düzenlemeyle şirketler kayıt dışı varlıklarını yüzde 3
vergi karşılığında kayıt altına almaktadır. Bu maddeyle âdeta kara para
aklamanın da meşrulaştırılması söz konusudur. Benzer nitelikte, geçen yıllarda
AK PARTİ Hükûmetince Meclise getirilerek çıkarılan ve AK PARTİ Hükûmetinin “Bir
daha af yok.” sözüne rağmen sermayenin, patronların kayıt dışı kasalarını
aklamaya dönük bir düzenlemeyle yine karşı karşıyayız.
Değerli
milletvekilleri, bu düzenlemeyle patronların şirket kasasından yaptıkları
harcamalar, kayıt içine girmeyen mallar ve kasada meydana gelen açıklar yüzde
3'lük vergiyle kapatılacak ve sisteme alınacaktır. Bu da son yıllarda
şirketlerce elde edilen kayıt dışı gelirlerin kayıt altına alınmasını
sağlayacaktır. Maliye Bakanlığının, şirketlerin iş ve işlemlerinde yürütmesi
gereken etkin denetim rolünü oynamamasının sonucu kaynağı belli olmayan bu
kayıt dışı paralar aklanmış olacaktır.
Değerli
milletvekilleri, Sayıştayın bakanlık bütçelerini denetleyememesi, sağlıklı
raporlar yazamaması gibi, Maliye Bakanlığı da kimi şirketler ve şahıslar
karşısında işlevsiz kalmaktadır. Bu şirketler kayıt dışı birikimleri nasıl,
hangi yollarla yapabilmektedirler? Bu şirketler bu kayıt dışı birikimlerini
yaparlarken Maliye Bakanlığının denetim birimleri ne iş yapmaktadırlar? Sayın
Maliye Bakanının bu kürsüden Meclisi ve kamuoyunu bilgilendirmesi gereklidir.
Değerli
milletvekilleri, küçük vergi borçlarını bile ödemekte güçlük çeken küçük
esnafın ve devletin öğrencilik süresince borçlandırdığı
ancak herhangi bir iş sağlamadığı için öğrenim kredilerini bile ödeyemeyen
üniversite mezunu milyonlarca yurttaşımızın karşısında, Maliye Bakanlığı son
derece ivedi icra ve haciz kararları almakta, milyonlarca vatandaşımızı mağdur
edebilmektedir. Ancak, yolsuzluğa, çevre talanına, rüşvete, kara paraya
bulaşmış, sınırsız kâr hırsıyla işçilerin emeğinin karşılığını ödemeyen,
işçileri ölümlere sürükleyebilen, birçok yuvanın dağılmasına sebep olan,
kaynağı belli olmayan fahiş paraları biriktirebilen şirketler karşısında aynı
Maliye Bakanlığı neredeyse hiçbir işlem yapmamakta, hatta bu maddede olduğu
gibi bu şirketleri ödüllendirebilmektedir.
Sayın Başkan, değerli milletvekilleri;
bu ve benzer kayıt dışı, kaynağı belirsiz paraların aklanması konusunda sürekli
aflar çıkarmak, bu şirket ve şahısları kayıt dışılığa yönlendirme konusunda
teşvik edecektir. Ayrıca bu düzenleme, kayıt dışılığı, kaynağı meşru olmayan
ekonomik kazancı meşrulaştıracaktır.
Değerli milletvekilleri, Soma'da
meydana gelen madenci işçi kıyımı sırasında hayatını kaybedenlerin yakınlarının
mağduriyetlerinin giderilmesi ve madenlerde çalışma koşullarının düzeltilmesi
amacıyla komisyona gelen tasarının, bu şekilde çok sayıda farklı maddeyle
doldurulması siyasi etik açısından da uygunsuzdur. Emekçinin haklarının teslim
edilmesi adına görüşülmesi beklenen bir tasarının, tam tersine sermayenin
çıkarlarını savunan bir noktaya getirilmesinin toplumsal adaletle bir bağı
olmadığı gibi tarafımızca da kabul edilmesi mümkün değildir.
Belirttiğim nedenlerden ötürü 76'ncı
maddenin tasarı metninden çıkarılması talebimizi bir kez daha yeniliyor, Genel
Kurulu tekrar saygıyla selamlıyorum. 
BAŞKAN – Teşekkür ediyorum.
Aynı mahiyetteki önergeler üzerinde
ikinci söz sahibi, Erkan Akçay, Manisa Milletvekili.
Buyurun Sayın Akçay. (MHP sıralarından
alkışlar) 
ERKAN AKÇAY (Manisa) – Sayın Başkan,
değerli milletvekilleri; 76’ncı maddede verdiğimiz önerge üzerine söz aldım.
Hepinizi saygıyla selamlıyorum.
Değerli milletvekilleri, bu 76’ncı
maddede kurumlar vergisi mükellefleri kasa mevcutları ve işletmenin esas
faaliyet konusu dışındaki işlemleri dolayısıyla alacaklı bulunduğu tutarlar ile
veya borçlu bulunduğu tutarlar arasındaki net alacak tutarlarını bu kanunun
yayımlandığı tarihi izleyen üçüncü ayın sonuna kadar vergi dairelerine beyan
ederek kayıtlarını düzeltebilecekler ve bu kayıt dışı varlıklarını da yüzde 3
vergi karşılığında kayıt altına almış olacaklar.
Öncelikle, ifade etmek isterim ki bu
düzenlemeden Maliye Bakanlığının haberinin olmadığı yani Maliye Bakanlığının
dışında başka platformda ve başka milletvekilleri tarafından hazırlandığı
bizzat Maliye Bakanı tarafından ifade edilmiştir ve Maliye Bakanı tarafından da
bir af niteliğinde olduğu bizzat söylenmiştir ki öyledir ve şunu biliyoruz: Bu
2011 yılındaki 6111 sayılı Kanun’da da bu düzenleme vardı ve 36 bin civarında
kurumlar vergisi mükellefi bu düzenlemeden yararlanmış. Şimdi, sadece bu
düzenleme geliyor. 75’inci maddede borç yapılandırması ve bu kayıt düzeltmesi
geliyor. 6111’de olduğu hâlde, şimdi burada olmayan neler var? Mükelleflerin de
beklentileri var. Mesela stok beyanı yok burada, matrah artırımı yok, katma
değer vergisi beyanıyla ilgili düzenleme yok. Bunlar mükelleflerin bir
beklentileriydi, acaba neden yok? Bu iyi niyetli bir düzenleme olsa idi
bunların da getirilmesi gerekirdi. Getirilmemesi de bizim bakımımızdan dikkat
çekici olmuştur.
Ayrıca, tabii, kamuoyunda merakı mucip
oluyor. Acaba bu ayakkabı kutularında saklanan paralar bunda var mıdır? Evlerde
sıfırlanan paralar, yatak odalarındaki kasalarda istiflenen paralar var mıdır?
Evet, vardır. Nasıl vardır? E bu paralar gökten zembille inmedi. Birçok şirket
sahibinin hesapları bozuldu. 
Şimdi, bu düzenleme AKP’nin seçim
çalışmalarına para aktaran, havuza para bulmak için değişik formüller arayan iş
adamlarına da rahat bir nefes aldıracaktır. 
Bilindiği gibi, Başbakan Erdoğan’ın
talimatıyla eski Ulaştırma Bakanı Binali Yıldırım, “ATV-Sabah Grubu” olarak
bilinen havuz medyası için iş adamlarından gayrihukuki bir şekilde yaklaşık 650
milyon dolar toplandığı ifade edilmişti ki bu şirketlerden bazıları 100’er
milyon dolar vermişti. Havuza 100’er milyon dolar veren bu şirketlerin kasa
mevcutlarıyla bilançoları arasında da ciddi farklar oluşmuştur. Bu düzenlemeyle
havuz medyası için para aktaran şirketler ile kara para aklayan ve kayıt dışı
faaliyette bulunan Acem uşağı Reza Zarraf gibi yandaşlara da kolaylık
getirilmektedir. Tabii, bu maddeden yararlanacak mükelleflerin hepsini böyle
olumsuz kategoriye almak da yanlış olur, bunu özellikle bir istisnası olarak
değerlendirmek gerekiyor. 
Tabii, bu düzenlemelerde çiftçilerin
tarımsal sulama, elektrik borçları yok, Ziraat Bankası ve tarım kredi kooperatiflerine
olan borçlar yok, esnafın Halk Bankasına olan borçları yok, köylerin içme suyu,
elektrik borçları yok ve daha başka sayabileceğimiz fakat süremizin el
vermediği pek çok noksanlıkları da içermektedir. 
Bu düşüncelerle, önergemizin de
kabulünü diler, hepinize saygılar sunarım. (MHP sıralarından alkışlar)
BAŞKAN – Teşekkür ederim.
Aynı mahiyetteki önergeler üzerinde
üçüncü söz Ankara Milletvekili Bülent Kuşoğlu’na aittir.
Buyurun Sayın Kuşoğlu. (CHP
sıralarından alkışlar)
BÜLENT KUŞOĞLU (Ankara) – Sayın Başkan,
değerli milletvekilleri; hepinizi saygıyla selamlıyorum. 
Bu görüştüğümüz madde, biliyorsunuz,
tam bir af maddesi. Dün Vedat Bey de konuşması sırasında, bölüm üzerinde bunu
söyledi, bunun yanlışlıklarına işaret etti bir iktidar milletvekilinin işaret
edebildiği kadar.
Sayın Bakanım, siz Hükûmet adına bu
maddeye taraftar mısınız? Bu madde -bilmiyorum, biliyor musunuz nasıl bir madde
olduğunu ama- Sayın Maliye Bakanının deyimiyle “bir af maddesi”, kendisi de
buna karşı. Bu, gerçek bir af getiriyor. Yani, normalde yüzde 15 vergilenmesi
gereken bir konuyu yüzde 3 vergiliyor ama buna ilave olarak, yüzde 15’in yerine
yüzde 3 vergiliyor ama bunun tespit edilmesi hâlinde alınması gereken gecikme
zammı, ceza vesaire bunlardan da vazgeçiliyor. Yani, çok önemli bir konu.
“Vergi affı getirmiyoruz.” diyoruz ama vergi affı getiriyoruz göz göre göre ve
adil olmayan bir şekilde getiriyoruz.
Şimdi, kayıtlarda yer aldığı hâlde
kasada olmayan, ortaklar cari hesabında görülen bazı alacaklar için
getiriyoruz. Peki -Vedat Demiröz Bey dün söyledi- kayıtlarda yer aldığı hâlde
işletmede olmayan demirbaşlar için niye getirmiyoruz, neden envanter için
getirmiyoruz aynı şeyi? Yani, bunun özel bir sebebi mi var? İki işletmeyiz yan
yana, aynı yerde çalışıyoruz; düşünün, sadece fiktif kasa hesabı için bunu
yapıyoruz ama diğerinde onunla beraber çalışanda demirbaşlarla ilgili aynı
sorun var, aynı sebepten bu sorun var ama onun için getirmiyoruz. O zaman ne
için getiriyoruz? Yani, bunu bir hukuk, vergi, ekonomik sebep gerekçesiyle
getirmiyoruz, Allah rızası için de getirmiyoruz, bu mübarek günde ne için
getiriyoruz? Birilerinin parti menfaati için getiriyoruz, bunu basından da
biliyorsunuz, 4 tane müteahhidinin çıkarları için getiriyoruz o zaman. Buna
cevap veremiyorsak doğrudan doğruya böyle bir suçlamayla karşı karşıya kalırız
ve maalesef bu gerçektir. Onun için, lütfen, değerli arkadaşlarım, aranızda dürüst,
düzgün insanlar olduğunu biliyorum, bunun oylamasına katılmasınlar. Gerçekten
çok haksız, çok yanlış, çok hukuksuz bir uygulama bu; gerçekten öyle. 
Şimdi, Maliyeyle ilgili sıkıntılarımız
var. Maliye Bakanı Komisyonda açıkladı “67 milyar lira piyasadan alacağımız var.”diyor,
67 milyar lira. Biliyorsunuz, haziran ayında da vergi gelirleri düştü. Ne düştü
gelirlerden? Kurumlar vergisi düştü önemli ölçüde, katma değer vergisi düştü.
İthalde alınan katma değer vergisi ve dâhilde alınan katma değer vergisi düştü.
Biz neye af getiriyoruz? Kayıtlarda yer aldığı hâlde fiktif olan kasa
mevcutları için, ortaklar cari hesabında olan kasa mevcutları için. Şimdi,
bunun hakla, hukukla ne ilgisi var? Nasıl bir açıklama yapabiliriz bütün bunlar
için? Ne Sayın Bakan açıklayabilir ne ilgili Maliye Bakanı açıklayabilir ki
Sayın Maliye Bakanı sahiplenmedi dahi, sizin de aynı şekilde sahiplenmemeniz
gerekir değerli milletvekilleri. Eğer “Ben hakka, hukuka uygun iş yapıyorum.”
diyorsanız, demişseniz, bunun için yemin etmişseniz, bu ahlaka sahipseniz,
bununla ilgili şüpheniz olmasın, buna oy vermemeniz gerekir. Böyle bir madde
olamaz, böyle bir düzenleme olamaz. 
2011 yılında da biz bir af düzenlemesi
yaptık Meclis olarak ama kapsamlıydı, her alanda getirildi, toplumun da ihtiyacı
vardı. Şimdi, biz sadece 2 kalemle ilgili olarak böyle bir af getiriyoruz,
böyle bir düzenleme getiriyoruz hâlbuki en az 11 kalemle ilgili olarak
getirmemiz gerekir bunun hakkaniyetli olabilmesi için, diğer alanlarda da
düzenleme yapılması gerekir. Böyle bir düzenleme çok sıkıntı yaratacak bir
düzenlemedir. Toplum vicdanı açısından büyük sıkıntı yaratacaktır, devlet
egemenliği açısından büyük sıkıntı yaratacaktır, Maliyenin devlet düzeni
açısından sıkıntı yaratacaktır. Ne açıdan bakarsam bakayım sıkıntılı ve biraz
önce söylediğim gibi ilgili Maliye Bakanı da bu affa karşı. 
Değerli arkadaşlar, onun için bu
maddeyi onaylamamanızı, maddenin çıkarılmasını veya daha sonra bu tekriri
müzakereyle vergi affı konularının tekrar gündeme alınıp daha da kapsamlı bir
şekilde, hakkaniyetli bir şekilde getirilmesini öneriyorum. Hepinize bu
vesileyle saygılar sunuyorum, hayırlı bayramlar diliyorum. (CHP sıralarından
alkışlar) 
BAŞKAN – Teşekkür ediyorum.
VEDAT DEMİRÖZ (Bitlis) – Sayın Başkanım…
BAŞKAN – Teşekkür ediyorum.
Aynı mahiyetteki önergeleri oylarınıza sunacağım.
III.-YOKLAMA
(CHP sıralarından bir grup
milletvekili ayağa kalktı)
ENGİN ALTAY (Sinop) – Yoklama istiyorum.
BAŞKAN – Yoklama talebi var.
MUSTAFA ELİTAŞ (Kayseri) – Sayın Başkan, ama bir sataşma
var. Vedat Bey’in, bu maddeyi oylamadan önce…
BAŞKAN – Vereceğim efendim sataşma nedeniyle, dinleyeceğim.
MUSTAFA ELİTAŞ (Kayseri) – Efendim, maddeyi oylamadan önce
arkadaş bir açıklamasını yapsın.
BAŞKAN – Sayın Elitaş, ayağa kalktılar, “Yoklama yapacağız.”
dedik efendim.
MUSTAFA ELİTAŞ (Kayseri) – Ama Sayın Başkan, maddeyle ilgili
bir itirazı var çünkü oylamaya geçeceksiniz.
BAŞKAN – Sataşmadan dolayı söz isterse tutanakları
getirteceğim Sayın Elitaş ama maddeyle ilgili açıklama yapma gibi bir hakkı yok
efendim.
MUSTAFA ELİTAŞ (Kayseri) – Sayın Başkan, ismine hitaben dedi
ki: “Vedat Demiröz… Ben itiraz ediyorum, aftır diyor.” 
BAŞKAN – Vereceğim diyorum. 
Yoklama talebini yerine getireceğim.
Sayın Altay, Sayın Türeli, Sayın Canalioğlu, Sayın Kuşoğlu,
Sayın Sarıbaş, Sayın Çetin, Sayın Seçer, Sayın Özgümüş, Sayın Eyidoğan, Sayın
Yılmaz, Sayın Serter, Sayın Demiröz, Sayın Günaydın, Sayın Haberal, Sayın
Korutürk, Sayın Ekşi, Sayın Bayraktutan, Sayın Yılmaz, Sayın Akçay, Sayın
Yeniçeri.
Üç dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri, toplantı yeter sayısı
yoktur.
Birleşime on beş dakika ara veriyorum.
Kapanma Saati: 15.19
İKİNCİ OTURUM
Açılma Saati:
15.35
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 126’ncı Birleşiminin İkinci Oturumunu açıyorum.
III.-YOKLAMA
BAŞKAN – 76’ncı madde üzerinde aynı
mahiyetteki üç önergenin oylanmasından önce istem üzerine yapılan yoklamada
toplantı yeter sayısı bulunamamıştı. 
Şimdi yoklama işlemini tekrar
yapacağım. 
Yoklama için üç dakika süre veriyorum
ve yoklama işlemini başlatıyorum.
(Elektronik cihazla yoklama yapıldı)
BAŞKAN – Sayın milletvekilleri, toplantı
yeter sayısı vardır.
VII.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4 - İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Adana Milletvekili Turgay Develi'nin; İzmir Milletvekili
Musa Çam'ın; Bartın Milletvekili Muhammet Rıza Yalçınkaya'nın; İstanbul
Milletvekilleri Mahmut Tanal ve Binnaz Toprak'ın; İstanbul Milletvekili Mahmut
Tanal'ın; İstanbul Milletvekilleri Mahmut Tanal ve Gürsel Tekin'in; İstanbul
Milletvekili Celal Dinçer'in; Manisa Milletvekili Erkan Akçay'ın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Muğla Milletvekili Nurettin Demir'in; Ankara
Milletvekili Levent Gök'ün; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Ali Özgündüz'ün; Tekirdağ Milletvekili Bülent Belen ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Ankara Milletvekili İzzet Çetin'in; İstanbul Milletvekilleri Aydın
Ağan Ayaydın ve Ercan Cengiz'in; Kars Milletvekili Mülkiye Birtane'nin; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Ankara Milletvekili İzzet
Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin; Batman Milletvekili Ayla Akat
Ata'nın; Bursa Milletvekili Sena Kaleli'nin; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin
Şimşek'in; Balıkesir Milletvekili Ayşe Nedret Akova'nın; İzmir Milletvekili
Rahmi Aşkın Türeli'nin; İzmir Milletvekili Rahmi Aşkın Türeli'nin; Balıkesir
Milletvekili Ayşe Nedret Akova'nın; İstanbul Milletvekili Abdullah Levent
Tüzel'in; İzmir Milletvekili Aytun Çıray'ın; Balıkesir Milletvekili Ayşe Nedret
Akova'nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir
Milletvekili Ayşe Nedret Akova'nın; Ankara Milletvekili İzzet Çetin'in; Manisa
Milletvekili Hasan Ören'in; Çanakkale Milletvekili Mustafa Serdar Soydan'ın;
Manisa Milletvekili Hasan Ören'in; Manisa Milletvekili Özgür Özel'in; Bursa
Milletvekilleri Hüseyin Şahin ve Önder Matlı ile 8 Milletvekilinin; İzmir
Milletvekili Aytun Çıray'ın; Manisa Milletvekili Hasan Ören'in; Denizli
Milletvekili Mehmet Yüksel ve Çorum Milletvekili Cahit Bağcı ile 37
Milletvekilinin; Manisa Milletvekili Erkan Akçay ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Manisa Milletvekili Sakine
Öz'ün; Cumhuriyet Halk Partisi Grup Başkanvekili İstanbul Milletvekili Mehmet
Akif Hamzaçebi'nin Benzer Mahiyetteki Kanun Teklifleri ve Plan ve Bütçe
Komisyonu Raporu ile Türkiye Büyük Millet Meclisi Başkanlığı ve Plan ve Bütçe
Komisyonu Başkanlığı Tezkereleri (1/931, 2/115, 2/139, 2/158, 2/195, 2/282,
2/297, 2/298, 2/324, 2/368, 2/399, 2/434, 2/439, 2/453, 2/524, 2/528, 2/555,
2/601, 2/640, 2/689, 2/691, 2/798, 2/885, 2/896, 2/944, 2/1019, 2/1063, 2/1103,
2/1131, 2/1156, 2/1200, 2/1202, 2/1203, 2/1217, 2/1222, 2/1227, 2/1236, 2/1242,
2/1245, 2/1248, 2/1258, 2/1260, 2/1301, 2/1302, 2/1345, 2/1350, 2/1364, 2/1372,
2/1383, 2/1414, 2/1422, 2/1426, 2/1431, 2/1437, 2/1442, 2/1488, 2/1496, 2/1498,
2/1506, 2/1514, 2/1516, 2/1525, 2/1540, 2/1595, 2/1652, 2/1655, 2/1657, 2/1677,
2/1688, 2/1716, 2/1747, 2/1765, 2/1775, 2/1794, 2/1797, 2/1799, 2/1808, 2/1837,
2/1869, 2/1899, 2/1906, 2/1924, 2/1932, 2/1938, 2/1954, 2/1957, 2/1963, 2/1983,
2/1997, 2/2000, 2/2032, 2/2041, 2/2051, 2/2056, 2/2057, 2/2065, 2/2069, 2/2083,
2/2146, 2/2156, 2/2158, 2/2176, 2/2178, 2/2186, 2/2187, 2/2190, 2/2191, 2/2192,
2/2198) (S. Sayısı: 639)(Devam)
BAŞKAN – Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
639 sıra sayılı
Kanun Tasarısı’nın görüşmelerine devam edeceğiz.
Komisyon ve
Hükûmet yerinde.
VEDAT DEMİRÖZ (Bitlis) – Sayın
Başkanım...
BAŞKAN - Maddeyi oylarınıza sunuyorum:
Kabul edenler... Kabul etmeyenler... Madde kabul edilmiştir.
Buyurun Sayın Demiröz.
VEDAT DEMİRÖZ (Bitlis) – Sayın
Başkanım, 69’a göre ismimi zikrederek kasanın affıyla ilgili bağlantı kurduğum
söylendi. Düzeltme yapmak istiyorum. 
BAŞKAN – Sayın Demiröz, lütfen oturun,
yerinizden söz vereceğim.
Buyurun Sayın Demiröz.
V.-
AÇIKLAMALAR (Devam)
24.- Bitlis
Milletvekili Vedat Demiröz'ün, Ankara Milletvekili Bülent Kuşoğlu’nun 639 sıra
sayılı Kanun Tasarısı’nın 76’ncı maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
VEDAT DEMİRÖZ
(Bitlis) – Sayın Başkanım, değerli milletvekili arkadaşlarım; dün geceki
konuşmamda kasayla ilgili düzeltme, bu 76’ncı maddeye zamanım yetmediği için
girememiştim. Gerçi Sayın Akar “Kasa affı ne oldu?” diye sormuştu, ben zamanım
olmadığı için ona girememiştim.
Bu bir af değil.
Bu, işletmelerde -bilhassa, küçük işletmeler değil, sadece şirketlerde-
kurumlar vergisi mükelleflerinde herhangi bir şekilde kasada oluşan bir
fazlalığın ki bu genelde ortakların çektiği olabilir, yapılan bir belgesiz
gider olabilir, bu fazlalıkların -muhasebeciler bilir- borç tarafındaki 131 ve
231 hesaplarının toplamından, pasifteki 331 ve 431’in toplamının mahsubundan
kalan kısmın veya kasadaki fazlalığın beyanıyla ilgili. Bu beyan edilen rakam
üzerinden yüzde 3 ödenecek ve kanunen kabul edilmeyen gider yazılacak. Ancak,
yüzde 3’lük kısım kanunen kabul edilmeyen gider yazılıyor ama fazlalık kısmı da
pasifte, eksi nitelikte bir hesap olarak kalacak ve bu rakam eğer işletmeden
çekildiğinde veya geçmiş yıl kârlarından mahsup edildiği takdirde yüzde 15
stopaja tabi tutulacak. Yani bu, ileride Maliye Bakanlığının çıkaracağı
tebliğle herkes tarafından, izlendiğinde görülecek. Bu bir af değil, sadece
bilanço düzeltmesidir.
Bunu arz etmek
istedim.
BAŞKAN –
Teşekkür ederim Sayın Demiröz.
VII.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4 - İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Adana Milletvekili Turgay Develi'nin; İzmir Milletvekili
Musa Çam'ın; Bartın Milletvekili Muhammet Rıza Yalçınkaya'nın; İstanbul
Milletvekilleri Mahmut Tanal ve Binnaz Toprak'ın; İstanbul Milletvekili Mahmut
Tanal'ın; İstanbul Milletvekilleri Mahmut Tanal ve Gürsel Tekin'in; İstanbul
Milletvekili Celal Dinçer'in; Manisa Milletvekili Erkan Akçay'ın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Muğla Milletvekili Nurettin Demir'in; Ankara
Milletvekili Levent Gök'ün; Manisa Milletvekili Erkan Akçay ve Milliyetçi
Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Ali Özgündüz'ün; Tekirdağ Milletvekili Bülent Belen ve
Milliyetçi Hareket Partisi Grup Başkanvekili Mersin Milletvekili Mehmet
Şandır'ın; Ankara Milletvekili İzzet Çetin'in; İstanbul Milletvekilleri Aydın
Ağan Ayaydın ve Ercan Cengiz'in; Kars Milletvekili Mülkiye Birtane'nin; Manisa
Milletvekili Erkan Akçay ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Ankara Milletvekili İzzet
Çetin'in; Zonguldak Milletvekili Ali İhsan Köktürk'ün; İstanbul Milletvekili
Mustafa Sezgin Tanrıkulu'nun; İstanbul Milletvekili Mahmut Tanal'ın; İstanbul
Milletvekili Mahmut Tanal'ın; İstanbul Milletvekili Atila Kaya ve Milliyetçi
Hareket Partisi Grup Başkanvekili İzmir Milletvekili Oktay Vural ile 2
Milletvekilinin; Barış ve Demokrasi Partisi Grup Başkanvekili Iğdır
Milletvekili Pervin Buldan'ın; Burdur Milletvekili Ramazan Kerim Özkan'ın;
Hatay Milletvekili Mevlüt Dudu'nun; Hatay Milletvekili Mevlüt Dudu'nun; Ankara
Milletvekili Levent Gök'ün; Ankara Milletvekili Levent Gök'ün; Kahramanmaraş
Milletvekili Mesut Dedeoğlu ve Milliyetçi Hareket Partisi Grup Başkanvekili
Mersin Milletvekili Mehmet Şandır ve 1 Milletvekilinin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Balıkesir Milletvekili Ayşe Nedret Akova'nın;
Mersin Milletvekili Ali Öz ve Milliyetçi Hareket Partisi Grup Başkanvekili
Mersin Milletvekili Mehmet Şandır'ın; İstanbul Milletvekili Durmuşali Torlak ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; İzmir Milletvekili Musa Çam'ın; Hatay Milletvekili Adnan
Şefik Çirkin'in; Manisa Milletvekili Sakine Öz'ün; Diyarbakır Milletvekili
Emine Ayna'nın; İstanbul Milletvekilleri Gürsel Tekin ve Mahmut Tanal'ın;
Erzincan Milletvekili Muharrem Işık'ın; İstanbul Milletvekili Abdullah Levent
Tüzel'in; İstanbul Milletvekili Abdullah Levent Tüzel'in; Kocaeli Milletvekili
Haydar Akar'ın; Cumhuriyet Halk Partisi Grup Başkanvekili İstanbul Milletvekili
Mehmet Akif Hamzaçebi ve İstanbul Milletvekili Ferit Mevlüt Aslanoğlu'nun;
İzmir Milletvekili Rahmi Aşkın Türeli'nin; Manisa Milletvekili Özgür Özel'in;
İzmir Milletvekili Rahmi Aşkın Türeli'nin; Batman Milletvekili Ayla Akat
Ata'nın; Bursa Milletvekili Sena Kaleli'nin; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya Milletvekili
Alim Işık ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören'in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639)(Devam)
BAŞKAN – 77’nci
madde üzerinde üç ayrı önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
Olan 639 Sıra Sayılı Kanun Tasarısı’nın 4/11/1981 tarihli ve 2547 sayılı
Yükseköğretim Kanununa geçici madde eklemeyi öngören 77’inci maddesinde geçen
“söz konusu” ibaresinin “belirtilen” şeklinde değiştirilmesini arz ve teklif
ederiz.
 İdris Baluken Erol
Dora Pervin Buldan
 Bingöl Mardin Iğdır
 Nazmi Gür Sebahat
Tuncel
 Van İstanbul
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısının 77 inci maddesinin aşağıdaki şekilde değiştirilmesini
arz ve teklif ederiz.
 Erkan Akçay Mustafa
Kalaycı S. Nevzat Korkmaz
 Manisa Konya Isparta

 Kemalettin Yılmaz Özcan
Yeniçeri Mesut Dedeoğlu 
 Afyonkarahisar Ankara
 Kahramanmaraş
MADDE 77-
4/11/1981 tarihli ve 2547 sayılı Yükseköğretim Kanununa aşağıdaki geçici madde
eklenmiştir. 
GEÇİCİ MADDE 66-
2015 mali yılı sonuna kadar, Yükseköğretim kurumları bütçelerinin
"01-Genel Kamu Hizmetleri" fonksiyonunda öz gelir karşılığı
ödenekleştirilen tutarlardan ilgili ekonomik kodlara aktarma yapılmak
suretiyle, tıp fakültelerine bağlı sağlık uygulama ve araştırma merkezi döner
sermaye birimlerinin bütçesine ilaç, tıbbi malzeme ve tıbbi cihaz alımlarına
ilişkin muaccel borçlarının ödenmesi amacıyla aktarma yapılabilir. Söz konusu
tutar, 17/9/2004 tarihli ve 5234 sayılı Kanunun geçici 1 inci maddesi uyarınca
ödenecek hazine payı ile bu Kanunun 58 inci maddesi uyarınca ayrılacak payların
ve yapılacak ek ödemenin hesabında dikkate alınmaz.
Bu Kanunun 50
inci maddesinin birinci fıkrasının (d) bendi uyarınca öğretim yardımcılığı
kadrolarında görev yapan araştırma görevlileri, hiçbir işleme gerek kalmaksızın
bu Kanunun 33'üncü maddesinin birinci fıkrasının (a) bendinde tanımlanan
araştırma görevlisi kadrolarına atanmış sayılır. Bu madde kapsamında araştırma
görevlisi kadrolarına atananların geçmiş hizmet süreleri araştırma görevlisi
kadrosunda geçirilmiş sayılır. Bu maddenin uygulanması ile ilgili sınırlamalar
getirmeye, usul ve esaslar belirlemeye Maliye Bakanlığı yetkilidir."
Türkiye Büyük Millet Meclisi Başkanlığına
Görüşülmekte
olan 639 sıra sayılı İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Teklifleri ve Plan ve Bütçe Komisyonu
Raporunun 77. Maddesinin metinden çıkarılmasını arz ve teklif ederiz.
 Rahmi Aşkın Türeli Haydar
Akar Hasan Ören
 İzmir Kocaeli Manisa
 Bülent Kuşoğlu Mehmet
Ali Susam Vahap Seçer
 Ankara İzmir Mersin
 Musa Çam
 İzmir
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULKERİM GÖK (Şanlıurfa) – Katılmıyoruz Sayın Başkanım.
BAŞKAN – Hükûmet
katılıyor mu?
GENÇLİK VE SPOR
BAKANI AKİF ÇAĞATAY KILIÇ (Samsun) – Katılmıyoruz Başkanım. 
BAŞKAN – Önerge
üzerinde söz isteyen Vahap Seçer, Mersin Milletvekili. 
Buyurun Sayın
Seçer. (CHP sıralarından alkışlar)
VAHAP SEÇER (Mersin) – Sayın Başkan,
sayın milletvekilleri; hepinizi saygıyla selamlıyorum.
Şimdi, öncelikle önergemizin konusu,
amacı, bu maddenin yani 77’nci maddenin, Yükseköğretim Kanunu’nda yapılan
değişiklikle ek bir madde, geçici bir madde ilave edilmiş, bunun kanun
metninden çıkartılmasını istiyoruz. Niçin istiyoruz onu açıklamaya çalışayım.
Şimdi, üniversiteler kendilerine ait taşınmazları satabiliyorlar ama bunları
münhasıran kendi yatırımlarında kullanabiliyorlar. Burada, 2015 mali yılı
sonuna kadar üniversiteler taşınmazlarını satsınlar ama birikmiş, günü gelmiş
tıbbi malzeme alımlarından kaynaklanan, ilaç alımlarından kaynaklanan
borçlarını bu elde ettikleri gelirleriyle kapatsınlar isteniyor yapılan bu yeni
düzenlemede. 
Değerli arkadaşlarım, elbette sorun
çözmek için yasa yapılıyor ama bu sorun çözen bir düzenleme değil, bu geçici
olarak, adrese teslim-üniversite de belli, bu konuda en büyük sıkıntıyı yaşayan
üniversitenin Hacettepe Üniversitesi olduğunu biliyoruz ve dolayısıyla buna
yönelik bir düzenleme- bir kuruma münhasır yapılan bir düzenleme olduğu için de
karşı çıkıyoruz. Oysaki gerçekten üniversitelerimizin döner sermayelerinde buna
yönelik sorunlar varsa oturulur, bunlar yapılacak farklı düzenlemelerle
çözülebilir. Bu sorunları da biliyoruz, üniversitelerden de görüş aldık
Komisyon çalışmaları sırasında, diyorlar ki: “Biz diğer özel hastaneler gibi
fark alamıyoruz, 10 liralık bir iş yapıyoruz 7 lira fatura edebiliyoruz.
Dolayısıyla, bu açıklar birikiyor birikiyor, bu noktalara geliyor ve
borçlarımızı ödeyemez noktalara geliyoruz. Ayrıca geç ödemelerimizden kaynaklanan
ya da opsiyonlu alımlarımızdan kaynaklanan fiyat farkları ödüyoruz, piyasa
koşullarına göre çok daha fazla, pahalı bu tip tıbbi cihazları ya da diğer
alımlarımızı gerçekleştiriyoruz.” Dolayısıyla, bu, bütün üniversitelerdeki
sorunları bir anda çözecek bir düzenleme değil. Onun için, kanun metninden bu
maddenin çıkartılmasını istiyoruz. 
Değerli arkadaşlarım, geçtiğimiz temmuz
ayı başında Ankara Üniversitesinde 60 öğretim görevlisi hakkında bir soruşturma
başlatıldı. Bunun gerekçesi de “Eğitim ve öğretimin engellenmesine yönelik suç
işlediniz. Bu konuda gelin, bizlere ifade verin.” yaklaşımı. Biliyorsunuz,
Türkiye özellikle türban, başörtüsü, nasıl değerlendirirseniz, nasıl
adlandırırsanız adlandırın, bu konulardan çok çekti, çok tartışmalar oldu,
üniversitelerde oldu, Parlamentoda oldu, “Kamu kurumlarında başörtüsü olsun mu,
olmasın mı?” bu tartışmalar hep yaşandı. 
Şimdi, bu nereden çıktı? 2014
Temmuzunda son zamanlarda gündemden düşmüş bir konu niçin tekrar gündeme
taşınmaya çalışılıyor? İstanbul Üniversitesi Rektörlüğüne YÖK 27 Temmuz 2010
tarihli bir yazı gönderiyor, diyor ki: “Ey öğretim üyeleri, eğer öğrenciler
başörtüsüyle, türbanla derslere gelirse bunları engellemeyin, derslere alın ama
bunlar hakkında da tutanak tutun ve dekanlığa bildirin.” Tabii, Ankara
Üniversitesi de bu yazıya uyuyor ve üniversite yönetim kurulu da bir karar
alıyor 12 Nisan 2011’de, diyor ki: “Üniversitemiz yerleşkelerinde kılık ve
kıyafete ilişkin kurallara aykırı davranışları nedeniyle öğrenciler hakkında
tutulan tutanaklardan soruşturma açılması uygun görülenlerin gereği yapılmak
üzere rektörlüğe gönderilmesine oy çokluğuyla karar verilmiştir.” Aradan üç yıl
geçiyor yani 2014’ün Temmuzunda Ankara Üniversitesi yönetimi diyor ki, Yükseköğretim
Denetleme Kurulu üyeleri Profesör Doktor Cahit Güran ve Profesör Doktor İlyas
Doğan imzalı tebligat gönderiyorlar: “Gelin, bu konuda bize ifade verin.” 
Şimdi, burada ben iyi niyet
arayamıyorum. Niçin? Diyorum ki: Hükûmet bir taraftan emniyet teşkilatında
paralel yapıya yönelik birtakım operasyonlar yapıyor da üniversitelerde de buna
benzer, bunu yansıtan bir operasyon mu başlattınız? Yani bu rövanşist anlayış
nedir? Bu, akademi içerisinde, üniversiteler içerisinde akademik savaş mı,
yoksa YÖK yada üniversitenin kuralları Hükûmetin talimatlarıyla mı hareket
ediyor? Bu konuyu Türkiye Büyük Millet Meclisi gündemine taşımak istedim.
Önergemize destek vereceğinizi umut
ediyorum, hepinize saygılar sunuyorum. (CHP sıralarından alkışlar)
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısının 77 inci maddesinin aşağıdaki şekilde değiştirilmesini
arz ve teklif ederiz.
Özcan Yeniçeri
(Ankara) ve arkadaşları
MADDE 77-
4/11/1981 tarihli ve 2547 sayılı Yükseköğretim Kanununa aşağıdaki geçici madde
eklenmiştir. 
GEÇİCİ MADDE 66-
2015 mali yılı sonuna kadar, Yükseköğretim kurumları bütçelerinin “01-Genel
Kamu Hizmetleri” fonksiyonunda öz gelir karşılığı ödenekleştirilen tutarlardan
ilgili ekonomik kodlara aktarma yapılmak suretiyle, tıp fakültelerine bağlı
sağlık uygulama ve araştırma merkezi döner sermaye birimlerinin bütçesine ilaç,
tıbbi malzeme ve tıbbi cihaz alımlarına ilişkin muaccel borçlarının ödenmesi
amacıyla aktarma yapılabilir. Söz konusu tutar, 17/9/2004 tarihli ve 5234
sayılı Kanunun geçici 1 inci maddesi uyarınca ödenecek hazine payı ile bu
Kanunun 58 inci maddesi uyarınca ayrılacak payların ve yapılacak ek ödemenin
hesabında dikkate alınmaz.
Bu Kanunun 50
inci maddesinin birinci fıkrasının (d) bendi uyarınca öğretim yardımcılığı
kadrolarında görev yapan araştırma görevlileri, hiçbir işleme gerek kalmaksızın
bu Kanunun 33'üncü maddesinin birinci fıkrasının (a) bendinde tanımlanan
araştırma görevlisi kadrolarına atanmış sayılır. Bu madde kapsamında araştırma
görevlisi kadrolarına atananların geçmiş hizmet süreleri araştırma görevlisi
kadrosunda geçirilmiş sayılır. Bu maddenin uygulanması ile ilgili sınırlamalar
getirmeye, usul ve esaslar belirlemeye Maliye Bakanlığı yetkilidir.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ
ABDULKERİM GÖK (Şanlıurfa) – Katılmıyoruz Sayın Başkanım.
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım.
BAŞKAN – Önerge üzerinde söz isteyen
Özcan Yeniçeri, Ankara Milletvekili.
Buyurun Sayın Yeniçeri. (MHP
sıralarından alkışlar)
ÖZCAN YENİÇERİ (Ankara) – Sayın Başkan,
değerli milletvekilleri; bir defa, bu madde, her şeyden önce, Millî Eğitim,
Gençlik ve Spor Komisyonunu ilgilendiren bir madde. Bu maddenin Plan ve Bütçe
Komisyonu bağlamında ele alınması ve torbaya doldurulması başlı başına bir
vahamet. 
Şimdi onu bir tarafa koyalım, acaba
üniversitelerin onlarca sorunu varken 77’nci maddenin hangi ihtiyaçtan
kaynaklandığını ve üniversitelerdeki hangi soruna çözüm getireceğini düşünmek
durumundayız. Bu maddenin torba yasaya konulmasının nedeni Sayıştay
Başkanlığının Hacettepe Üniversitesiyle ilgili denetim raporlarında ortaya
konmuştur. Raporda sadece Hacettepe Üniversitesi değil, aslında bütün
üniversitelerde yaşanan sorunların da altı çizilmiş olmaktadır. 
Bu rapora göre, Hacettepe
Üniversitesinin 2013 yılında geçici mizan ve ödenek üstü kontrolü raporunda 36
milyon liralık ödenek üstü harcama yaptığı tespiti vardır. Yine üniversitenin
2012 yılı hesaplarına ilişkin Sayıştay denetim raporunda da merkezî bütçeden
eğitim öğretim harcaması için gönderilen 60 milyon liralık payın usulsüz olarak
döner sermaye bütçesine aktarıldığı tespiti yapılmıştır. Raporda, kuruma bağlı
akademik ve idari birimlerce yapılan çeşitli alımların Kamu İhale Kanunu’na
göre yapılmadığı, doğrudan alım yöntemiyle farklı fiyatlardan alım yapılarak
kaynakların israf edildiği söylenmektedir. 
Sayıştay raporunda, yüksek bedellerle
gereğinden fazla sayıda satın alınan tıbbi cihazların kullanılmayarak çürümeye
terk edildiği ifade edilmektedir. Kaynakların etkin, ekonomik, verimli ve etik
bir biçimde kullanılmadığı tespiti vardır. Merkezî bütçeden eğitim öğretime
harcanması için gönderilen milyonlarca liranın usulsüz olarak döner sermaye
bütçelerine aktarıldığı tespitleri vardır. İşte bu nedenle 77’nci madde torba
yasaya konulmuş, 77’nci maddeyle, yükseköğretim kurumlarının, öz gelir
karşılığı ödenekleştirilen tutarlardan ilgili ekonomik kodlarına aktarma
yapılmak suretiyle borçlarının ödenebileceği öngörülmüştür. Burada sağlanan
gelirlerle ilaç, tıbbi malzeme ve tıbbi cihaz alma imkânı getirilmiştir. 
Tasarının asıl hizmet ettiği amaç ise
başta Hacettepe üniversitesi olmak üzere üniversite arazilerinin ranta
açılmasıdır. Üniversiteler bu yollarla geçici olarak borçlarını
ödeyebilecekleri bir kaynak elde etmiş olsalar bile Hükûmetin ve YÖK’ün kamu
üniversitelerine yönelik olarak uyguladığı kaynak kısıtlamaları neticesinde
yeniden borç kıskacına düşeceklerinden bu durum bir işe yaramayacak, sadece
mevcut arazilerin elden çıkmasıyla kalınacaktır. 
Bu madde ile bir kalemden diğerine
aktarma yapılmak suretiyle borç-alacak ilişkisi dengelenmeye çalışılmaktadır.
Bu durum soruna köklü bir çözüm getirmiyor, zevahiri kurtarmaya yarıyor.
Kurumlar kendilerine tahsis edilen kaynakları etkin, verimli, yasal ve rasyonel
kullanmadıkları sürece masraf ve borçtan kurtulmaları mümkün değildir. Kaynak
aktarmak suretiyle geçici olarak borçtan kurtulmak, vaziyeti geçici bir süre
idare etmektir. 
Üniversitelerdeki borçlanma sorunu
yapısal ve kurumsaldır. Yapısal ve kurumsal sorunlar geçici ve yüzeysel
önlemlerle çözümlenemez. Kendi kendini finanse etmeye programlanmamış,
kaynaklarını etkin ya da verimli kullanmaya yönlendirilmemiş hiçbir kurumu uzun
vadede kurtarabilecek bir çözüm yoktur. Sorun çıktıkça çözüm geliştiren, parça
parça sorun halletmek iktidar partisinin geleneği hâline gelmiştir.
Üniversitelerin, daha doğrusu eğitim öğretimin köklü sorunlarına el atmaktan
kaçınan bir zihniyetle üniversiteler karşı karşıyadır. 
Adalet ve Kalkınma Partisi
üniversitelerin devasa sorunlarına çözüm bulmak yerine üniversiteleri
AKP’lileştirerek çözmeye çalışmaktadır. Üniversitelere itirazı değil itaati,
liyakati değil sadakati esas alan bir politika egemen olmuştur. Özgür, özgün ve
hür vicdanların sesi olması gereken üniversitelerde edilgen ve elcil yapılar ön
plana çıkarılmıştır. 
AKP döneminde birçok öğretim üyesi
yoksulluk sınırında yaşamaktadır. Düşünme yeteneği yüksek olan bir meslekteki
bir kişinin düşündüğü gibi yaşayamaması bir tarafa, artık günlük ihtiyaçlarını
dahi karşılayamaz hâle gelmiştir. Öğretim elemanlarının büyük çoğunluğu
bilimsel faaliyetleri yeterince takip edememektedir. Sağlıksız çalışma
ortamları, antidemokratik yönetimler altında öğretim üyeleri görevlerini yerine
getirme gayreti içerisindedirler. Üniversite sorununa insandan başlamak,
öğretim üyelerinden ve personelden başlamak yerine, yapılan usulsüzlükleri
kapatacak tedbirlerden başlamak abesle iştigaldir. 
Saygılar sunuyorum. (MHP sıralarından
alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte
Olan 639 Sıra Sayılı Kanun Tasarısı’nın 4/11/1981 tarihli ve 2547 sayılı
Yükseköğretim Kanununa geçici madde eklemeyi öngören 77’nci maddesinde geçen
“söz konusu” ibaresinin “belirtilen” şeklinde değiştirilmesini arz ve teklif
ederiz.
Erol Dora
(Mardin) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ  ABDULKERİM
GÖK (Şanlıurfa) – Katılmıyoruz Sayın Başkan.
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım. 
EROL DORA (Mardin) – Gerekçe…
BAŞKAN – Gerekçeyi okutuyorum: 
Değişiklik ile madde metninin daha
anlaşılır kılınması amaçlanmıştır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
78’inci madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı'nın 78'inci maddesindeki "dokuz eşit taksitte" ibaresinin
"yirmi dört eşit taksitle" ibaresi ile değiştirilmesini arz ve teklif
ederiz.
 İdris Baluken Nazmi
Gür Erol Dora
 Bingöl Van Mardin
 Pervin Buldan Sebahat
Tuncel
 Iğdır İstanbul

Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı'nın çerçeve 78 inci
maddesinin birinci fıkrasına "Bu fıkraya göre Yİ-ÜFE aylık değişim
oranları esas alınarak hesaplanacak
tutarın; bu alacaklara uygulanan faiz, gecikme faizi veya gecikme zammı
tutarından fazla olması halinde, daha düşük olan uygulanır." İbaresinin
eklenmesini arz ve teklif ederiz.
 Rahmi Aşkın Türeli Haydar
Akar Namık Havutça
 İzmir Kocaeli Balıkesir
 Özgür Özel Maliki
Ecder Özdemir Mehmet Ali Susam
 Manisa Sivas İzmir
 Ümit Özgümüş
 Adana 
Türkiye Büyük Millet Meclisi
Başkanlığına
Görüşülmekte olan 639 sıra sayılı
Kanun Tasarısının 78 inci maddesinin aşağıdaki şekilde değiştirilmesini arz
teklif ederiz.
 Erkan Akçay Kemalettin
Yılmaz Nevzat Korkmaz
 Manisa Afyonkarahisar Isparta
 Mesut Dedeoğlu Özcan
Yeniçeri Mustafa Kalaycı
 Kahramanmaraş Ankara Konya

 Bülent
Belen
 Tekirdağ
Madde 78 – 1/6/1989 tarihli ve 3568
sayılı Serbest Muhasebeci Mali Müşavirlik ve Yeminli Mali Müşavirlik Kanunu
hükümlerine göre meslek mensuplarının üyesi oldukları odalara olan
aidat borçları ile odaların Türkiye Serbest Muhasebeci Mali Müşavirler ve
Yeminli Mali Müşavirler Odaları Birliğine olan birlik payı borçlarının asıllarının
tamamını; bu Kanunun yayımlandığı tarihi izleyen ay başından başlamak üzere
ikişer aylık dönemler halinde on iki eşit taksitte ödemeleri durumunda bu
alacaklara uygulanan faiz, gecikme faizi, gecikme zammı gibi fer'i alacakların,
alacak asıllarının bu Kanunun yayımlandığı tarihten önce kısmen veya tamamen
ödenmiş olması halinde ödenmiş borç asıllarına isabet eden faiz, gecikme faizi,
gecikme zammı gibi fer'i alacakların tahsilinden vazgeçilir. 
Ödenmesi gereken toplam tutarın birinci
taksit ödeme süresi içerisinde ödenmesi halinde, ödenmesi gereken tutardan %20
oranında indirim yapılır. 
Bu madde hükmünden yararlanmak
isteyenlerin bu maddenin yürürlüğe girdiği tarihi izleyen ayın sonuna kadar
alacaklı birime başvurmaları şarttır. Madde kapsamında ödenmesi gereken
tutarların maddede öngörülen süre ve şekilde kısmen veya tamamen ödenmemesi
hâlinde, ödenmemiş alacak asılları ile bunlara ilişkin faiz, gecikme faizi,
gecikme zammı gibi fer i alacaklar ilgili mevzuat hükümlerine göre tahsil
edilir.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ
ABDULKERİM GÖK (Şanlıurfa) – Katılmıyoruz Sayın Başkan. 
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım. 
BAŞKAN – Önerge üzerinde söz isteyen
Bülent Belen, Tekirdağ Milletvekili. 
Buyurun Sayın Belen. (MHP sıralarından
alkışlar) 
BÜLENT BELEN (Tekirdağ) – Teşekkür
ederim. 
Sayın Başkan, değerli milletvekilleri;
639 sıra sayılı Kanun Tasarısı’nın 78’inci maddesiyle ilgili söz almış bulunuyorum.
Meclisi saygıyla selamlıyorum. 
Değerli milletvekilleri, değişen
dünyada başlıca konular, kamu yararının korunması, toplumda şeffaflığın
sağlanması, sermaye birikiminin oluşması, gelir ve kaynak dağılımının adil
olması hem ülke olarak hem de birey olarak yaratılan katma değerden hak edilen
payın alınmasıdır. Bu konuların çözümünde hem hesaplaşma düzeninin kurulmasında
hem de gerekli iletişimin sağlanmasında muhasebe mesleği önemli bir işleve
sahiptir. Türk Ticaret Kanunu düzenlemesiyle birlikte muhasebe mesleğinin
denetim boyutuna doğan talep nedeniyle Kamu Gözetimi Muhasebe ve Denetim
Standartları Kurulu kurulmuştur. Kamu Gözetimi Kurulu kurulduğundan itibaren
TÜRMOB’un yirmi beş yıllık bilgi ve deneyimlerinden istifade edilmesi, iş
birliği içinde tecrübelerin paylaşılması arzulanmış ancak bu konuda gerekli
olan iş birliği bugüne kadar gerçekleşmemiştir. 
Kamu Gözetimi Kurulunun var oluş sebebi
olan gözetim görevinden ziyade diğer ülkelerde meslek odalarına bırakılmamış
olan işlevleri de üstlendiğini görmekteyiz. Dünyadaki uygulamalarına bakarsak,
asli görevleri olan bağımsız denetim faaliyetinin gözetim fonksiyonuna
yöneldikleri, muhasebe meslek kuruluşlarından destek ve yardım alarak iş
birliği içinde faaliyetlerini yürüttükleri, muhasebe ve denetim standartlarının
belirlenmesine müdahil olmadıkları, bağımsız denetimi muhasebe mesleğinden ayrı
değil, muhasebe mesleğinin en önemli bir boyutu olarak gördükleri
bilinmektedir. 
Asıl işi gözetim olan Kamu Gözetimi
Kurulunun mevcut yapısı dünya uygulamalarına aykırıdır. Türkiye’de bağımsız
denetim, TÜRMOB üyesi olan serbest muhasebeci, mali müşavirler ve yeminli mali
müşavirlerin işidir. Denetimin olmadığı her yerde suistimaller, yolsuzluk ve
karanlık işler yaşanır. Yolsuzluğun, suistimalin, karanlık işlerin panzehri
denetimdir. 
Maliye Bakanlığı, TÜRMOB üzerindeki
gözetim yetkisini vesayete dönüştürmemeli ve TÜRMOB Genel Kurulunun kabul
ettiği yönetmelikleri ivedilikle yayınlamalıdır. Sürekli Mesleki Gelişim
Yönetmeliği beş yıldır Maliye Bakanlığının yayınlamasını beklemektedir. Eğitim
ve öğretim hizmetleriyle sınırlı olmak üzere TÜRMOB ve bağlı odalar ve bunların
iktisadi işletmeleri için kurumlar vergisi ve katma değer vergisi istisnası
getirilmelidir. Bakanlık ve diğer kurumlarca istenen bilgi, beyan ve formların
sayısı artmıştır. Bu, muhasebe meslek mensuplarını büyük yük altına
sokmaktadır. 4’üncü dönem geçici vergi beyannamesi kaldırılmalı ve e-beyanname
şifresi yalnızca meslek mensuplarına verilmeli. 1 ve 2 no.lu KDV beyannameleri
ile muhtasar beyannameler birleştirilmelidir. Mali tatil süresince verilmesi
gereken beyannameler ve bildirimler takip eden ayın içinde verilecek
beyannamelerle birleştirilerek beyan edilmelidir. Meslek mensuplarının
stopajdan kaynaklanan nakit iade taleplerinde gelirlerinin giderlerine
oranlanarak çıkarılan matrah farkları yasal dayanaktan yoksundur. Bu
uygulamadan vazgeçilmelidir. Mali tatil döneminde inceleme ve denetim
yapılmamalı, günümüz ihtiyaçlarını karşılayacak zamana endeksli ücret tarifesi
uygulamasına geçilmeli, meslek mensuplarının yaptıkları sözleşmeler damga
vergisinden istisna edilmeli, serbest meslek faaliyetlerinde katma değer oranı
yüzde 18’den yüzde 8’e indirilmeli, KDV’yi doğuran olay tahsilata bağlanmalı,
meslek mensuplarının ücretlerini tahsil edebilmesi için TÜRMOB ile iş birliği
yapılarak gerekli düzenlemeler yapılmalı, serbest meslek yıpranma indirimi yani
beyin amortismanı getirilmeli, stajyerler için sosyal güvenlik primi ve vergi
muafiyeti sağlanmalı, bilgisayarlar ve yazılım giderleri iki yıl içinde amorti
edilmeli, serbest meslek giderleri genişletilerek yeniden düzenlenmelidir.
Son zamanlarda vergi incelemelerinde
gerekli özen gösterilmeden meslek mensuplarına sorumluluk yükleme konusunda
haksız uygulamalar yapılmaktadır. Bunun önüne geçilmelidir. Maliye denetim
elemanlarının mükellef nezdinde yürüttükleri incelemelerde mutlaka meslek
mensuplarının bulunması sağlanmalı, takdir komisyonları resen takdir yapmadan
önce mutlaka mükelleften yazılı olarak defter ve belgelerini istemeli, ondan
sonra rapor düzenlenmelidir. 
Sayın Başkan, değerli milletvekilleri;
pazartesi günü idrak edeceğimiz Ramazan Bayramı’nızı kutlar, saygılar sunarım.
(MHP ve CHP sıralarından alkışlar)
BAŞKAN – Teşekkür ediyorum.
Önergeyi oylarınızı sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı kanun
tasarısının çerçeve 78 inci maddesinin birinci fıkrasına “Bu fıkraya göre
Yİ-ÜFE aylık değişim oranı esas alınarak hesaplanacak tutarın; bu alacaklara
uygulanan faiz, gecikme faizi veya gecikme zammı tutarlarından fazla olması
halinde, daha düşük olan uygulanır.” İbaresinin eklenmesini arz ve teklif
ederiz.
Ümit Özgümüş
(Adana) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ
ABDULKERİM GÖK (Şanlıurfa) – Katılmıyoruz Sayın Başkan.
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım.
BAŞKAN – Önerge üzerinde söz isteyen
Ümit Özgümüş, Adana Milletvekili.
Buyurun Sayın Özgümüş. 
ÜMİT
ÖZGÜMÜŞ (Adana) – Sayın Başkan, değerli milletvekilleri; sizleri saygıyla
selamlıyorum. 
Her ne kadar
gizlenmeye, saklanmaya, değişik isimlerle sunulmaya çalışılsa bile yine bir
Maliye Bakanlığı, Maliye idaresi klasiğiyle karşı karşıyayız ve yine bir af
yasasıyla karşı karşıyayız. Torba yasanın içerisine başka değişik maddeler
sıkıştırılmış olsa bile sonuç olarak bu torba yasa bir af yasası AKP
hükûmetlerinin hükûmet programlarında ilk kurulduğu zaman acil eylem planında
Türkiye'de vergi reformu yapılacağı vardı, vergi reformu yapılacağı sözü vardı
ancak on iki yıl geçti, bırakın vergi reformu yapmayı, vergi reformunun adı
bile anılmıyor ve sık sık bu şekilde vergi afları çıkarılıyor ve zaman zaman da
itiraz ediliyor: “Hayır, bu vergi affı değil, bu yeniden yapılandırma.” Bir
başkası çıkıyor “Bu ödeme kolaylığı.” Bir başkası çıkıyor “Tahsilatı
hızlandırma kanunu.” Bir başkası çıkıyor “Vergi barışı.” diye. Ama sonuç olarak
devlet alacağının belli bir kısmından vazgeçtiği için bu da diğerleri gibi bir
af. Cumhuriyet Dönemi’nde 47 af çıktı, AKP iktidarı döneminde 6 kez af çıktı
yani ortalama iki yılda bir af çıkıyor. Ve bu süre içerisinde vergisini
zamanında ödeyen ve mahcup olmamak için bankadan kredi kullanıp vergisini
ödeyen esnaf, sanatkâr, KOBİ’ler de her bir af çıktığı zaman kendilerini enayi
yerine konulmuş hissediyor. Ve zaman zaman deniyor ki: “Kurumlar vergisinde ve
gelir vergisinde yüzde 5’lik, yüzde 10’luk indirimler yapıldı.” Değerli
arkadaşlar, önemli olan bu değil, önemli olan şu: Vergi tabanının genişletilip
verginin tabana yayılarak özellikle istihdam üzerindeki yüklerin yani stopaj,
verginin ve sosyal güvenlik kurumu primlerinin düşürülmesi çünkü maliyeti
doğrudan etkileyen unsurlar bunlar. Yoksa para kazandıktan sonra gelir vergisi
yüzde 30 olmuş, 25 olmuş, 20 olmuş çok önemli değil, önemli olan özellikle
imalatçının, üreticinin, ihracatçının maliyetlerini düşürecek vergi reformunun
yapılması. Ve dün burada konuşan Plan ve Bütçe Komisyonu üyesi AKP’li
milletvekili arkadaşımız eksik olduğunu, örneğin matrah artırımının da gelmesi
gerektiğini söyledi. 
Değerli arkadaşlar, “matrah” artırımı
denen şey devletin vatandaşına ahlaksız teklifidir. Matrah artırımında devlet
diyor ki: “Ey mükellef! Ey vatandaş! Sen, geçen sene, evvelki sene, evvelki
sene ne kadar vergi kaçırdıysan kaçırdın. Sen oradan bana yüzde 5, yüzde 10, o
günkü kurallara göre şu kadar matrah artır, bana biraz o kaçırdığından avanta
ver, ben de o yıllara ait senin defterlerini bir daha incelemeyeceğim.” Böyle
bir vergi anlayışı olabilir mi? Eğer kanun koyuyorsanız o kanunu uygulayıp
vergileri toplamak zorundasınız. 
Şimdi, burada iki grup insan var vergi
aflarının karşısında: Bir tanesi zaman zaman ekonomik sıkıntılardan dolayı
gerçekten parasını tahsil edemeyen, vergisini ödeyemeyen esnaf, sanatkâr, KOBİ
veya tarım kesimindeki insanlar. Ekonomik sıkıntı dönemlerinde bir ödeme
kolaylığının sağlanması, onlara bir kolaylık gösterilmesi doğaldır. Ama bunun
yanında “Her iki yılda bir af çıktığı için de vergisini ödemeyen ve çıkacak
olan affı bekleyen uyanıklar.” diye başka bir grup var. Bu tür yasalar çıkarken
mutlaka bunların ayrılması gerekirdi. Örneğin daha önce her ne ad altında
olursa olsun 1, 3, 5, 7 kez vergi aflarından yararlanan mükelleflerin ilk kez
bundan yararlanacak mükelleflerden ayrılması gerekirdi. En azından onların
kapsam dışı bırakılması gerekirdi. En azından onların indirimlerinin düşük
tutulması gerekirdi ki zamanında vergisini ödeyen vatandaşlar kendilerinin
enayi yerine konduğunu düşünmekten kurtulmuş olsunlar. 
Değerli arkadaşlar, bugüne kadar bir
tane ciddi vergi reformu yapıldı, o da o zamanki Maliye Bakanı Zekeriya Temizel
döneminde. Ciddi çalışılmış, otokontrol sistemi olan, tabana yayılmış. Ama o
zaman başta İstanbul olmak üzere “Vergiyi istemezük.” lobileri tarafından
uygulamaya konması engellenmiştir. Bundan sonraki süreçte bu tür yapay
önlemlerle, aflarla adil bir vergi düzeni kurulamaz. Bu tür geçici önlemler
yerine gerçekten vergi tabanını genişletecek, vergiyi tabana yayacak ve
dolayısıyla vergi oranlarını düşürecek bir reforma ihtiyaç vardır. 
Hepinizi
saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer önergeyi
okutuyorum:
 Türkiye
Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısı'nın 78'inci maddesindeki "dokuz eşit
taksitte" ibaresinin "yirmi dört eşit taksitle" ibaresi ile
değiştirilmesini arz ve teklif ederiz. 
 Erol
Dora (Mardin) ve arkadaşları
BAŞKAN –
Komisyon önergeye katılıyor mu? 
PLAN VE BÜTÇE
KOMİSOYNU SÖZCÜSÜ ABDULKERİM GÖK (Şanlıurfa) – Katılmıyoruz. 
BAŞKAN – Hükûmet
katılıyor mu? 
GENÇLİK VE SPOR
BAKANI AKİF ÇAĞATAY KILIÇ (Samsun) – Katılmıyoruz Başkanım. 
EROL DORA
(Mardin) – Gerekçe…
BAŞKAN –
Gerekçeyi okutuyorum: 
Gerekçe: 
1/6/1989 tarihli
ve 3568 sayılı Serbest Muhasebeci Mali Müşavirlik ve Yeminli Mali Müşavirlik
Kanunu hükümlerine göre meslek mensuplarının üyesi oldukları odalara olan aidat
borçları ile odaların Türkiye Serbest Muhasebeci Mali Müşavirler ve Yeminli
Mali Müşavirler Odaları Birliğine olan birlik payı borçlarının
yapılandırılmasını öngören ilgili düzenleme olumlu olmakla birlikte,
yapılandırılan borcun dokuz taksitle ödenmesi borçlu açısından çok kısa bir
süredir. Bu gerekçe ile bu önerge de yapılandırılan borcun geri ödemesindeki
taksit sayısının arttırılması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
79’uncu madde
üzerinde… 
OKTAY VURAL
(İzmir) – Sayın Başkan, bizim önergemizi çekiyoruz.
BAŞKAN - 79’uncu
madde üzerinde aynı mahiyette üç adet önerge vardır, okutuyorum: 
 Türkiye
Büyük Millet Meclisi Başkanlığına
Görüşülmekte
olan 639 Sıra Sayılı Kanun Tasarısının 79. Maddesinin tasarıdan çıkarılmasını
arz ve teklif ederiz.
 
 Nurettin Canikli  Osman
Aşkın Bak Recep Özel 
 Giresun  İstanbul
 Isparta 
 Ramazan Can  Hilmi
Bilgin  Hakan Çavuşoğlu 
 Kırıkkale  Sivas
 Bursa 
Aynı mahiyetteki
diğer önergenin imza sahipleri:
 İdris Baluken  Erol
Dora  Pervin Buldan 
 Bingöl  Mardin Iğdır
 Nazmi Gür  Sebahat
Tuncel 
 Van  İstanbul
Aynı mahiyetteki
diğer önergenin imza sahipleri:
 Rahmi Aşkın Türeli  Haydar
Akar  Namık Havutça 
 İzmir  Kocaeli
 Balıkesir 
 Mehmet Ali Susam Malik
Ecder Özdemir Özgür Özel 
 İzmir  Sivas
 Manisa 
 Tanju Özcan  Ahmet
İhsan Kalkavan
 Bolu  Samsun
BAŞKAN – Aynı
mahiyetteki önergelere Komisyon katılıyor mu? 
PLAN VE BÜTÇE
KOMİSOYNU SÖZCÜSÜ ABDULKERİM GÖK (Şanlıurfa) – Katılmıyoruz Sayın Başkanım. 
BAŞKAN – Hükûmet
katılıyor mu? 
GENÇLİK VE SPOR
BAKANI AKİF ÇAĞATAY KILIÇ (Samsun) – Katılmıyoruz Başkanım. 
MEHMET DOĞAN
KUBAT (İstanbul) – Gerekçe…
BAŞKAN – Gerekçeyi okutuyorum. 
Gerekçe: 
Ödenmesi öngörülen katkı payı tutarının
açıkça belirlenmemiş olması nedeniyle, yapılması öngörülen değişikliğin
tasarıdan çıkarılması gerekir.
BAŞKAN – Diğer gerekçeyi okutuyorum. 
Gerekçe: 
Plan ve Bütçe Komisyonu'nda görüşülen
birçok madde, İç Tüzük ve Anayasa ihlal edilerek tasarı metnine konulmuştur.
Soma'da kaybettiğimiz madenciler hakkında olması öngörülen bu tasarıya sonradan
çok sayıda konu dışı maddenin eklenmesi yasama tekniği, İç Tüzük ve anayasal
olarak sakıncalı olup doğru bir yasama sürecine tabi tutulmalıdır. Değişiklik
ile bu sorunların giderilmesi amaçlanmıştır.
BAŞKAN – Aynı mahiyetteki önergeler
üzerinde söz isteyen İhsan Kalkavan, Samsun Milletvekili. 
Buyurun. (CHP sıralarından alkışlar) 
AHMET İHSAN KALKAVAN (Samsun) –
Teşekkür ederim Sayın Başkan, özür diliyorum arkadaşlarımdan. 
Sayın Başkan, değerli milletvekilleri;
İş Kanunu ve Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 79’uncu maddesiyle ilgili söz almış bulunmaktayım.
Hepinizi saygıyla selamlıyorum. 
Yalnız değinmek istediğim önemli bir
konu da, güncel olması sebebiyle Samsun’un altyapısındaki bazı sorunlardan da
bahsetmek istiyorum. 
Geçtiğimiz hafta yağan yağmurların
ardından hepinizin de bildiği gibi birçok can ve mal kaybının yaşandığı 2012,
2013’teki Samsun sel felaketlerinin bir benzerini daha yaşamak üzereydik.
Özenmeden yapılan yeni menfez, köprü ve kutuların bağlantılarının yetersiz
olması sebebiyle sele teslim olan Samsun’un bir kez daha aynı felaketle
karşılaşması işten bile değil. Bunun sebebi ise denetimsiz altyapı
çalışmalarıdır. İki sene önce Salıpazarı ilçemizde üç senelik köprünün
yıkılması fakat 1960’larda yapılan aynı dere üzerindeki köprünün hâlâ sağlam
durumda olması günümüzdeki çalışmaların yetersizliğini ve amatörce yapıldığını
gözler önüne sermektedir. Oysaki işin ilgilileriyle çalışılarak profesyonelce
ve kaliteli iş yapılsaydı bu durumlar olmazdı. Altyapı üzerinde ciddiyetsiz ve
yetersiz yapılan her çalışma ardından bir felaketi getiriyor ve onun da
sonrasında yine aynı işi ikinci kez yapmayı gerektiriyor. Bu da hem devlete
madden yük olmakta hem de her seferinde insan hayatıyla oynanmaktadır. Sorunun
muhatabı olan Karayolları ve Devlet Su İşleri Bakanlık bazında uyarılmalı ve
altyapılar sürekli denetlenmelidir. 
Belediyecilik anlayışının değişmesi
gereken Samsun’da diğer bir önemli sorun da Samsun Büyükşehir Belediyesinin
sahil yolu projesidir. Yaklaşık 30 kilometrelik sahil boyunca doğada bir yıkım
gerçekleşmektedir. Burada çok değerli Samsunlu milletvekillerim var, bunlar da
bu durumu yakından görmektedir, Sayın Bakanımız da dâhil. Doğal güzelliklerin
tahribatı bir tarafa tüm Samsunlular olarak deniz ve çevre kirliliği
sorunlarıyla da karşı karşıyayız. Sahil yolunu oturtabilmek için tahrip edilen
şerit boyunca dolgu yapılmakta ve güzelim Atakum sahilleri molozlarla ve büyük
kaya bloklarıyla doldurulmaktadır. Siz eğer bilimsel çalışmalar ve araştırmalar
yapmadan, denizin ve doğanın sebep olabileceği tahribatları düşünmeden bu işe
kalkışırsanız yine birçok can kaybı verilebilir ve Samsun’umuz bir felakete
sürüklenebilir. 
Değerli milletvekili arkadaşlarım, şunu
herkes iyi bilmelidir ki bildiğinize inanıyorum: Deniz kendinden alınan her
şeyi bir yıl da olsa, on yılda olsa yüz yılda olsa tekrar geriye alır. Dilerim
Samsun’da bu işlerin sonucunda can kaybı olmasın. 
Değerli Başkan, değerli milletvekili
arkadaşlarım; üzerinde konuşmak için söz aldığım 79’uncu maddeye gelecek
olursak. Türkiye Odalar ve Borsalar Birliği Kanunu’nun 58’inci maddesi kısa adı
“DEİK” Dış Ekonomik İlişkiler Kurulu hakkındadır. 58’inci maddenin son bendinde
Ekonomi Bakanlığı bir değişiklik yapmak istiyor. Kurulun Bütçesi hâlihazırda
Türkiye Odalar ve Borsalar Birliğinin yaptığı katkı payı, kurucu kuruluşların katkıları,
iş konseyleri ve sponsor gelirlerinden oluşuyor. Şimdi, Ekonomi Bakanlığı, kısa
adı “TİM” olan Türkiye İhracatçılar Meclisini de TOBB gibi ayrıca katkı payı
verecek kuruluş olarak yasaya eklemektedir. Dış Ekonomik İlişkiler Kurulunun
hiçbir ekonomik sıkıntısı yokken neden böyle bir değişikliğe ihtiyaç oluyor,
bunu anlamış değiliz. Hâlihazırda zaten Türkiye İhracatçılar Meclisi yani TİM,
DEİK’in kurucu kuruluşu olduğu için katkı payı vermektedir. İsterse ilave
bağışta da bulunabilir. Mevcut yasalarımız da buna imkân vermektedir. DEİK’in
hiçbir ekonomik sıkıntısı yokken, TİM ilave bir yükün altına neden sokulmak
isteniyor, bunu da anlamış değiliz. Bu talep Türkiye İhracatçılar Meclisi yani
TİM’in yönetiminden geldiyse bu durum daha vahimdir. Bu değişiklik hakkında
biraz evvel dile getirdiğim sorunlar açıklanmaya değer sorulardır, ayrıca TİM
üyelerini de memnun edecek sorulardır kanaatindeyim.
Ben bu duygu ve düşünce içinde yüce
Meclisi saygıyla selamlıyor, hepinize önümüzdeki bayramın hayırlı uğurlu olmasını
diliyorum. (CHP ve AK PARTİ sıralarından alkışlar)
BAŞKAN – Teşekkür ediyorum.
Aynı mahiyetteki önergeleri oylarınıza
sunuyorum: Kabul edenler… Kabul etmeyenler… Kabul edilmiştir. 
Böylece kabul edilen önergeler
doğrultusunda 79’uncu madde Komisyon metninden çıkmıştır. 
Bir karışıklığa mahal vermemek için
tasarının mevcut maddeleri üzerinde görüşmelere devam ediyoruz. Kanunun yazımı
sırasında madde numaraları teselsül ettirilecektir.
80’inci madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 80 inci maddesinin aşağıdaki şekilde değiştirilmesini arz ve teklif
ederiz.
 Erkan Akçay Mustafa
Kalaycı S. Nevzat Korkmaz
 Manisa Konya Isparta
 Kemalettin Yılmaz Mesut
Dedeoğlu Özcan Yeniçeri
 Afyonkarahisar Kahramanmaraş Ankara
MADDE 80- 5174 sayılı Kanuna aşağıdaki
geçici madde eklenmiştir.
"GEÇİCİ MADDE 18 - Bu maddenin
yürürlüğe girdiği tarihten önce ödenmesi gerektiği halde ödenmemiş olan, bu
Kanun hükümlerine göre üyelerinin oda ve borsalara olan aidat, navlun
hasılatından alınacak oda payları ve borsa tescil ücreti ile oda ve borsaların
da Türkiye Odalar ve Borsalar Birliğine olan aidat borçları asıllarının
ödenmemiş kısmının tamamı ile bunlara bağlı faiz, gecikme faizi, gecikme zammı
gibi fer'i alacaklar yerine bu maddenin yürürlüğe girdiği tarihe kadar Yİ-ÜFE
aylık değişim oranları esas alınarak hesaplanacak tutarın; birinci taksiti bu
maddenin yürürlüğe girdiği tarihi takip eden üçüncü ayın sonuna kadar, kalanı üçer
aylık dönemler halinde on iki eşit taksitte ödemeleri halinde, bu alacaklara
uygulanan faiz, gecikme faizi, gecikme zammı gibi fer'i alacakların ve borç
asıllarının bu maddenin yürürlüğe girdiği tarihten önce kısmen veya tamamen
ödenmiş olması hâlinde ise ödenmiş borç asıllarına isabet eden faiz, gecikme
faizi, gecikme zammı gibi fer'i alacakların tahsilinden vazgeçilir.
Ödenmesi gereken toplam tutarın birinci
taksit ödeme süresi içerisinde ödenmesi halinde, ödenmesi gereken tutardan %20
oranında indirim yapılır.
Bu madde hükmünden yararlanılabilmesi
için bu maddenin yürürlüğe girdiği tarihi izleyen ikinci ayın sonuna kadar
alacaklı birime başvurmaları şarttır. Madde kapsamında ödenmesi gereken
tutarların maddede öngörülen süre ve şekilde kısmen veya tamamen ödenmemesi
hâlinde, ödenmemiş alacak asılları ile bunlara ilişkin faiz, gecikme faizi,
gecikme zammı gibi fer'i alacaklar ilgili mevzuat hükümlerine göre tahsil
edilir.
Bu madde hükmünden yararlanmak isteyen
borçluların maddede belirtilen şartları yerine getirmelerinin yanı sıra dava
açmamaları, açılmış davalardan vazgeçmeleri ve kanun yollarına başvurmamaları
şarttır. Bu kapsamda tamamı ödenen alacaklara ilişkin yargılama giderleri ile
icra masrafları ve vekâlet ücretleri karşılıklı olarak talep edilmez.
Bu maddede geçen, Yİ-ÜFE aylık değişim
oranları tabiri, Türkiye İstatistik Kurumunun her ay için belirlediği
31/12/2004 tarihine kadar toptan eşya fiyatları endeksi (TEFE) aylık değişim
oranlarını, 1/1/2005 tarihinden itibaren üretici fiyatları endeksi (ÜFE) aylık
değişim oranlarını, 1/1/2014 tarihinden itibaren yurtiçi üretici fiyat endeksi
(Yİ-ÜFE) aylık değişim oranlarını ifade eder. Bu madde hükümlerine göre
ödenecek alacaklara bu Kanunun yayımlandığı ay için uygulanması gereken Yİ-ÜFE
aylık değişim oranı olarak, bu Kanunun yayımlandığı tarihten bir önceki ay için
belirlenen Yİ-ÜFE aylık değişim oranı esas alınır."
Türkiye Büyük Millet Meclisi
Başkanlığına
Görüşülmekte
olan 639 Sıra Sayılı Kanun Tasarısının çerçeve 80 inci maddesi ile 5174 sayılı
kanuna eklenen Geçici 18 inci maddenin birinci fıkrasının sonuna aşağıdaki
cümlenin eklenmesini arz ve teklif ederiz.
 Rahmi Aşkın Türeli  Haydar
Akar  Namık Havutça
 İzmir  Kocaeli
 Balıkesir
 Mehmet Ali Susam  Malik
Ecder Özdemir  Özgür Özel
 İzmir  Sivas
 Manisa
 Tanju Özcan 
 Bolu
"Bu fıkraya
göre Yİ-ÜFE aylık değişim oranları esas alınarak hesaplanacak tutarın; bu
alacaklara uygulanan faiz, gecikme faizi veya gecikme zammı tutarından fazla
olması halinde, düşük tutarlar üzerinden ödenir."
Türkiye Büyük Millet Meclisi
Başkanlığına
Görüşülmekte
olan "İş Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı”nın 80 inci maddesinin beşinci fıkrasından
sonra gelmek üzere aşağıdaki fıkranın eklenmesini arz ve teklif ederiz.
"İşi
bırakma veya re'sen terk nedeniyle vergi mükellefiyeti sona erdiği halde
oda/borsa kayıtları devam eden üyelerin vergi mükellefiyetinin sona erdiği
tarihe kadar ödenmeyen borçları için bu madde hükümleri uygulanır. Vergi
mükellefiyetinin sona erdiği tarihten sonra tahakkuk etmiş aidat borçlarının
asılları ile birlikte fer'i borçlarının tamamının tahsilinden vazgeçilir."
 Recep Özel  Mustafa
Elitaş  Mehmet Doğan Kubat
 Isparta  Kayseri
 İstanbul
 Mehmet Erdoğan  Halil
Mazıcıoğlu  Şamil Tayyar
 Gaziantep  Gaziantep
 Gaziantep
 Derya Bakbak
 Gaziantep

BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ABDULKERİM GÖK (Şanlıurfa) – Takdire bırakıyoruz Sayın
Başkan.
BAŞKAN – Hükûmet
katılıyor mu?
GENÇLİK VE SPOR
BAKANI AKİF ÇAĞATAY KILIÇ (Samsun) – Katılıyoruz Başkanım.
MEHMET DOĞAN
KUBAT (İstanbul) – Gerekçe…
BAŞKAN –
Gerekçeyi okutuyorum:
Gerekçe: Vergi
mükellefiyeti sona ermesine rağmen oda/borsa kayıtlarını çeşitli sebepler
nedeniyle sildirmeyen veya sildiremeyen birçok üye bulunmaktadır. Bu düzenleme
ile oda/borsa üyelerinin vergi mükellefiyetinin sona erdiği tarihe kadar olan
borçları yapılandırılırken, vergi mükellefiyetinin sona erdiği tarihten sonra
tahakkuk eden aidat borçları tamamen silinmektedir. Zira üye zaten vergi mükellefiyetini
sona erdirerek ticareti terk etmiştir ve oda/borsa hizmetlerinden
yararlanmamaktadır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Kabul edilmiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının çerçeve 80 inci maddesi ile 5174 sayılı kanuna eklenen Geçici 18
inci maddenin birinci fıkrasının sonuna aşağıdaki cümlenin eklenmesini arz ve
teklif ederiz.
 
Rahmi Aşkın Türeli (İzmir) ve arkadaşları
"Bu fıkraya göre Yİ-ÜFE aylık
değişim oranları esas alınarak hesaplanacak tutarın; bu alacaklara uygulanan
faiz, gecikme faizi veya gecikme zammı tutarından fazla olması halinde, düşük
tutarlar üzerinden ödenir."
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ
ABDULKERİM GÖK (Şanlıurfa) – Katılmıyoruz Sayın Başkan.
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım.
BAŞKAN – Gerekçeyi mi okutuyorum?
RAHMİ AŞKIN TÜRELİ (İzmir) – Gerekçe Sayın
Başkan.
BAŞKAN – Gerekçeyi okutuyorum:
Gerekçe:
TOBB üyelerinin, üye oldukları oda ve
borsalara olan aidat borçları ile oda ve borsaların, Türkiye Odalar ve Borsalar
Birliğine olan katılma payı borçları asıllarının ödenmemesi durumunda, Kanuni
Faiz ve Temerrüt Faizine İlişkin Kanuna göre gecikme zammı uygulanmaktadır. Bu
Kanun uyarınca 25 Ocak 2014 tarihli ve 28893 Sayılı Resmî Gazete'de yayımlanan
Genel Tebliğe göre, 2014 yılı kanuni faiz oranı % 9'dur. Bazı yıllarda, Yİ-ÜFE
aylık değişim oranları, aylık Kanuni faiz oranından yüksek olması nedeniyle,
TOBB üyelerinin lehine olan düşük oranın uygulanması için bu önerge
verilmiştir.
BAŞKAN - Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısının 80 inci maddesinin aşağıdaki şekilde değiştirilmesini arz ve teklif
ederiz.
 
Erkan Akçay (Manisa) ve arkadaşları
MADDE 80- 5174 sayılı Kanuna aşağıdaki
geçici madde eklenmiştir.
"GEÇİCİ MADDE 18 - Bu maddenin yürürlüğe girdiği
tarihten önce ödenmesi gerektiği halde ödenmemiş olan, bu Kanun hükümlerine
göre üyelerinin oda ve borsalara olan aidat, navlun hasılatından alınacak oda
payları ve borsa tescil ücreti ile oda ve borsaların da Türkiye Odalar ve
Borsalar Birliğine olan aidat borçları asıllarının ödenmemiş kısmının tamamı
ile bunlara bağlı faiz, gecikme faizi, gecikme zammı gibi fer'i alacaklar
yerine bu maddenin yürürlüğe girdiği tarihe kadar Yİ-ÜFE aylık değişim oranları
esas alınarak hesaplanacak tutarın; birinci taksiti bu maddenin yürürlüğe
girdiği tarihi takip eden üçüncü ayın sonuna kadar, kalanı üçer aylık dönemler
hâlinde on iki eşit taksitte ödemeleri hâlinde, bu alacaklara uygulanan
faiz, gecikme faizi, gecikme zammı gibi fer'i alacakların ve borç asıllarının
bu maddenin yürürlüğe girdiği tarihten önce kısmen veya tamamen ödenmiş olması
hâlinde ise ödenmiş borç asıllarına isabet eden faiz, gecikme faizi, gecikme
zammı gibi fer'i alacakların tahsilinden vazgeçilir.
Ödenmesi
gereken toplam tutarın birinci taksit ödeme süresi içerisinde ödenmesi hâlinde,
ödenmesi gereken tutardan %20 oranında indirim yapılır.
Bu
madde hükmünden yararlanılabilmesi için bu maddenin yürürlüğe girdiği tarihi
izleyen ikinci ayın sonuna kadar alacaklı birime başvurmaları şarttır. Madde
kapsamında ödenmesi gereken tutarların maddede öngörülen süre ve şekilde kısmen
veya tamamen ödenmemesi hâlinde, ödenmemiş alacak asılları ile bunlara ilişkin
faiz, gecikme faizi, gecikme zammı gibi fer'i alacaklar ilgili mevzuat
hükümlerine göre tahsil edilir.
Bu
madde hükmünden yararlanmak isteyen borçluların maddede belirtilen şartları
yerine getirmelerinin yanı sıra dava açmamaları, açılmış davalardan
vazgeçmeleri ve kanun yollarına başvurmamaları şarttır. Bu kapsamda tamamı
ödenen alacaklara ilişkin yargılama giderleri ile icra masrafları ve vekâlet
ücretleri karşılıklı olarak talep edilmez.
Bu
maddede geçen, Yİ-ÜFE aylık değişim oranları tabiri, Türkiye İstatistik
Kurumunun her ay için belirlediği 31/12/2004 tarihine kadar toptan eşya
fiyatları endeksi (TEFE) aylık değişim oranlarını, 1/1/2005 tarihinden itibaren
üretici fiyatları endeksi (ÜFE) aylık değişim oranlarını, 1/1/2014 tarihinden
itibaren yurtiçi üretici fiyat endeksi (Yİ-ÜFE) aylık değişim oranlarını ifade
eder. Bu madde hükümlerine göre ödenecek alacaklara bu Kanunun yayımlandığı ay
için uygulanması gereken Yİ-ÜFE aylık değişim oranı olarak, bu Kanunun
yayımlandığı tarihten bir önceki ay için belirlenen Yİ-ÜFE aylık değişim oranı
esas alınır."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULKERİM GÖK (Şanlıurfa) – Katılmıyoruz Sayın
Başkanım.
BAŞKAN
– Hükûmet katılıyor mu?
GENÇLİK
VE SPOR BAKANI AKİF ÇAĞATAY KILIÇ (Samsun) – Katılmıyoruz Başkanım.
BAŞKAN
– Önerge üzerinde söz isteyen Mustafa Kalaycı, Konya Milletvekili.
Buyurun
Sayın Kalaycı. (MHP sıralarından alkışlar) 
MUSTAFA KALAYCI
(Konya) – Sayın Başkan, değerli milletvekilleri; hepinizi saygılarımla
selamlıyorum.
Görüştüğümüz maddeyle üyelerinin oda ve
borsalara olan aidat, navlun hasılatından alınacak oda payları ve borsa tescil
ücreti ile oda ve borsaların TOBB’a olan aidat borçlarının yeniden
yapılandırılması öngörülmektedir. Ülkemizde yaşanan ekonomik sıkıntılardan
dolayı sanayici ve iş adamları, ticaret ve meslek erbabı, esnaf ve sanatkârlar
ciddi sorunlarla karşı karşıya kalmıştır; vergilerini ve primlerini, borçlarını
zamanında ödeyemez duruma düşmüşler, yükümlülüklerini yerine getirememekten
dolayı yüksek gecikme faizi ve gecikme zammına maruz kalmışlardır. 
Ekonomide çok ciddi sıkıntılar
yaşanmaktadır. Millî sanayicimiz, üreticimiz zor durumdadır. Girişimcilerimiz,
sanayicimiz yeni yatırımlar bir yana mevcut yatırımlarını sürdüremez hâle
gelmiştir, rekabet gücü tükenme noktasına gelmiştir. Birçok sanayici, iş adamı
ve esnaf borç batağına girmiştir. Piyasada tahsilat yapılamamakta, icralar
artmakta, iflaslar baş göstermektedir.
Değerli milletvekilleri, son on iki
yıldır üretmeden kalkınma modeli yürütmeye çalışan iktidarın ülke olarak
bizleri getirdiği nokta, yine, tarihin en büyük affı olarak takdim edilen
tasarının Genel Kurulda görüşülmesi olmuştur. Bu söylediğimiz üretmeden
kalkınma modelini iktidarın, AKP'nin bir genel başkan yardımcısı da dile
getirmektedir. Sayın genel başkan yardımcısının "Yeni Türkiye'nin
Geleceği, Ekonomi-Politik Vizyon" sunumunda, tıpkı 2023 hedeflerinde
olduğu gibi Milliyetçi Hareket Partisinin yıllardır dile getirdiği tespit ve
dinamikler yer almaktadır.
Son on iki yılın ekonomik muhasebesi,
bu sunumda şöyle dile getirilmektedir: "On iki yılda yüksek faiz vererek
ülkeye küresel sermayeyi çektik. Gelen kaynakları gökdelenlere, evlere ve
tüketici kredilerine yatırdık. Emek, enerji ve altyapı eksikliklerimizi
gideremedik." Ardından sunum
yaptığı tablolara baktığımızda, imalat sanayi sektörünün 2002'de gayrisafi yurt
içi hasıladaki yüzde 20'lik payı 2012'de yüzde 18'e, tarım ve ormancılığın
2002'de yüzde 11 olan payı 2012'de yüzde 9'a, elektrik, gaz, ve suyun 2002'de
yüzde 3 olan payı 2012'de yüzde 2'ye düşmüştür, beş sektör ise yerinde
saymıştır. Sektörlerin krediler içindeki payları ise: İmalat sanayi 2002'de
yüzde 33'ten 2012'de yüzde 19'a, tarım ve ormancılık yüzde 8'den yüzde 4'e düşmüştür.
Toplam krediler de aynı dönemde: Konut kredileri sıfırdan 11'e, tüketici
kredileri ise sıfırdan 12'ye, bireysel kredi kartları sıfırdan yüzde 10'a
yükselmiştir. Birinci elden son on iki yılın muhasebesi böyle.
Vatandaşımız, başarısız ekonomi politikaları
sonucunda borca batmış, bırakın tasarrufu, 2002 yılında yüzde 33 olan borcunun
gelire oranı 2013'te yüzde 57'lere yükselmiştir. Büyümenin kaynağını da bu
yüksek borçlanma rasyosu yaratmıştır. Bu yüzden Sayın Başbakanın faiz
oranlarını düşürme isteği, borçlanmanın yeniden cazip olması isteğinden
kaynaklanmakta ve durma noktasına gelen inşaat sektörünü canlandırma arzusundan
kaynaklanmaktadır. Ancak bu şekilde borçlanmayla Türkiye ekonomisinde işler
yolunda görüntüsü verebilmektedir.
Değerli milletvekilleri, ekonomide on
iki yılın sonunda gelinen nokta, ailelerin geçinemedikleri için aşırı
borçlanması, üretmeden tüketen bir Türkiye'dir. Bakanların yurt dışından hediye
gelen saatlerinin vergisinin, cari açığın yüzde 15'ini kapatanların
gelirlerinin dahi affedildiği bu geniş kapsamlı af düzenlemelerinin gerçek
nedeni ekonomi tarihimizde yerini alarak, genç akademisyenlerin tez
çalışmalarına konu olacağından kimsenin şüphesi olmamalıdır.
Ekonomi yönetiminin başarısızlığından
dolayı ülkemizin ihtiyacı olan sıcak paranın gelmemesi ve önümüzdeki
Cumhurbaşkanlığı seçimleri için siyasi bir yatırım olarak gördüğümüz torba
tasarı içindeki bu aflar, iktidar eliyle bir kez daha dürüst vatandaşımızı
rencide etmekte, devlete vatandaşlık görevini yerine getirmeyenleri taçlandırmaktadır.
Ceza, vergi, prim afları yerine
milletimizin borçlanma gereksinimlerini azaltacak ekonomi politikalarının
hayata geçirilmesi gerekliliğini bir kez daha dile getirerek Genel Kurulu
saygıyla selamlıyorum. 
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
81’inci madde üzerinde üç adet önerge
vardır, okutuyorum:
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı’nın, 7/6/2005 tarihli ve 5362 sayılı Esnaf ve Sanatkarlar Meslek
Kuruluşları Kanununa geçici madde eklemeyi öngören 81’nci maddesinde geçen
“%10” ibaresinin “%20” olarak değiştirilmesini arz ve teklif ederiz.

İdris Baluken Erol
Dora Pervin Buldan
 Bingöl Mardin 
Iğdır

Nazmi Gür Sebahat
Tuncel
 Van  İstanbul
Türkiye Büyük
Millet Meclisi Başkanlığına
Görüşülmekte olan Kanun Tasarısının 81
inci maddesinin aşağıdaki şekilde değiştirilmesini arz ve teklif ederiz.

Erkan Akçay Mustafa
Kalaycı S.Nevzat Korkmaz
 Manisa Konya 
Isparta

Kemalettin Yılmaz Emin
Çınar Mesut Dedeoğlu
 Afyonkarahisar Kastamonu Kahramanmaraş
 
 Özcan
Yeniçeri
  Ankara
MADDE 81- 7/6/2005 tarihli ve 5362
sayılı Esnaf ve Sanatkarlar Meslek Kuruluşları Kanununa aşağıdaki geçici madde
eklenmiştir.
“GEÇİCİ MADDE 13- Bu maddenin yürürlüğe
girdiği tarihten önce ödenmesi gerektiği halde ödenmemiş olan, bu Kanun
hükümlerine göre esnaf ve sanatkârların üyesi oldukları odalara aidat borçları
ile odaların birlik ve üyesi oldukları federasyonlara, birlik ve
federasyonların Konfederasyona olan katılma payı borçları asıllarının ödenmemiş
kısmının tamamı ile bunlara bağlı faiz, gecikme faizi, gecikme zammı gibi fer’i
alacaklar yerine bu maddenin yürürlüğe girdiği tarihe kadar Yİ-ÜFE aylık
değişim oranları esas alınarak hesaplanacak tutarın; birinci taksiti bu
maddenin yürürlüğe girdiği tarihi takip eden üçüncü ayın sonuna kadar, kalanı
üçer aylık dönemler halinde oniki eşit taksitte ödemeleri halinde bu alacaklara
uygulanan faiz, gecikme faizi, gecikme zammı gibi fer’i alacakların ve borç
asıllarının bu maddenin yürürlüğe girdiği tarihten önce kısmen veya tamamen
ödenmiş olması halinde ise ödenmiş borç asıllarına isabet eden faiz, gecikme
faizi, gecikme zammı gibi fer’i alacakların tahsilinden vazgeçilir. 
Ödenmesi gereken toplam tutarın birinci
taksit ödeme süresi içerisinde ödenmesi hâlinde, ödenmesi gereken tutardan % 30
oranında indirim yapılır. 
Bu madde hükmünden yararlanılabilmesi
için bu maddenin yürürlüğe girdiği tarihi izleyen ikinci ayın sonuna kadar
alacaklı birime başvurmaları şarttır. Madde kapsamında ödenmesi gereken
tutarların maddede öngörülen süre ve şekilde kısmen veya tamamen ödenmemesi
hâlinde, ödenmemiş alacak asılları ile bunlara ilişkin faiz, gecikme faizi,
gecikme zammı gibi fer’i alacaklar ilgili mevzuat hükümlerine göre tahsil
edilir. 
Bu madde hükmünden yararlanmak isteyen
borçluların maddede belirtilen şartları yerine getirmelerinin yanı sıra dava
açmamaları, açılmış davalardan vazgeçmeleri ve kanun yollarına başvurmamaları
şarttır. Bu kapsamda tamamı ödenen alacaklara ilişkin yargılama giderleri ile
icra masrafları ve vekâlet ücretleri karşılıklı olarak talep edilmez. 
Bu maddede geçen, Yİ-ÜFE aylık değişim
oranları tabiri, Türkiye İstatistik Kurumunun her ay için belirlediği
31/12/2004 tarihine kadar toptan eşya fiyatları endeksi (TEFE) aylık değişim
oranlarını, 1/1/2005 tarihinden itibaren üretici fiyatları endeksi (ÜFE) aylık
değişim oranlarını, 1/1/2014 tarihinden itibaren yurtiçi üretici fiyat endeksi
(Yİ-ÜFE) aylık değişim oranlarını ifade eder. Bu madde hükümlerine göre
ödenecek alacaklara bu Kanunun yayımlandığı ay için uygulanması gereken Yİ-ÜFE
aylık değişim oranı olarak, bu Kanunun yayımlandığı tarihten bir önceki ay için
belirlenen Yİ-ÜFE aylık değişim oranı esas alınır.”
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısının çerçeve 81 inci maddesi ile 5362 sayılı kanuna eklenen Geçici 13
üncü maddenin birinci fıkrasına aşağıdaki cümlenin eklenmesini arz ve teklif
ederiz. 
 Rahmi Aşkın Türeli Haydar
Akar Namık Havutça
 İzmir Kocaeli Balıkesir
 Mehmet Ali Susam Malik
Ecder Özdemir Özgür Özel
 İzmir Sivas Manisa
“Bu fıkraya göre Yİ-ÜFE aylık değişim
oranları esas alınarak hesaplanacak tutarın; bu alacaklara uygulanan faiz,
gecikme faizi veya gecikme zammı tutarından fazla olması halinde, daha düşük
olan uygulanır.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Sayın Başkan.
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım.
BAŞKAN – Önerge üzerinde söz isteyen
Engin Altay, Sinop Milletvekili.
Buyurun. 
ENGİN ALTAY (Sinop) – Teşekkür ederim
Sayın Başkan. 
Sayın milletvekilleri, Genel Kurulu
saygıyla selamlıyorum. 
Sayın milletvekilleri, bu organ kanun
yapan bir organ. Kanun yapan organın önceliği, olmazsa olmazı, hiç şüphe yok,
yaptığı her işi adil ve adaletli yapmasıdır. Ancak, bazen en burnumuzun
dibindeki adalete muhtaç insanları görmeyiz de dünyanın öbür ucundaki insanlara
adalet dağıtmaya çalışırız.

Sayın
milletvekilleri, sanıyorum bir yılı aşkın bir süre önce bir düzenleme yapıldı
ve bu düzenlemeyle Türkiye Büyük Millet Meclisinde kavas kadrosu ihdas edildi.
Ben şimdi size sorsam, desem ki bu Genel Kurulda kaç tane kavas çalışıyor ve
isimleri nedir, herhâlde hiçbirimiz tam da bilmeyiz ama onları simaen, cismen,
belki ismen çok iyi tanırız. Yirmi sekiz yıldır bize, bu Genel Kurula hizmet
eden, kavaslık görevini ifa eden arkadaşımız da var, sekiz yıldır, altı yıldır
hizmet eden de var -çoğunluğu altı yıldır bize hizmet ediyor- bir arkadaşımız
da iki yıldır bize hizmet ediyor. 
Şimdi, soruyorum
vicdanlarınıza bu mübarek ayda: Kavas kadrosu ihdas ediyorsunuz, yirmi sekiz
yıldır burada, bu işi yapan adam varken dışarıdan birilerine kavas kadrosu
vermek caiz midir? 
RECEP ÖZEL
(Isparta) – Değildir. 
ZÜLFÜ DEMİRBAĞ
(Elâzığ) – Değildir. 
ENGİN ALTAY
(Devamla) – Hakkaniyetli midir? 
YILMAZ TUNÇ
(Bartın) – Değildir. 
OSMAN AŞKIN BAK
(İstanbul) – Değildir. 
ENGİN ALTAY
(Devamla) – Adil midir?
İDRİS ŞAHİN
(Çankırı) – Değildir. 
ZÜLFÜ DEMİRBAĞ
(Elâzığ) – Değildir. 
ENGİN ALTAY
(Devamla) – Bütün grupların da bu arkadaşlarımızı çok sevdiğinin -ve
hizmetlerinden de herkes, hepimiz memnunuz- bu sorunu çözmek istediğinin de
bilincindeyim yani iktidar partisinde bir sorun var diye söylemiyorum. İktidar
partisinin sayın grup başkan vekilleri de diğer muhalefet partilerinin grup
başkan vekilleri de bu adaletsiz manzaranın giderilmesini istiyor ama istemek
yetmiyor. 6 tane kadro orada duruyor, şimdi, 2 tane de sınavla eleman almışlar
kavas kadrosuna, onlar başka iş yapıyor ya da hiçbir iş yapmıyor. Bu kanunu
yaparken, bu düzenlemeyi yaparken şunu yazmak zor muydu, “İki yıldır -ki en az
çalışan iki yıl- bu işi yapanlar bir defaya mahsus otomatik bu kadroya geçer.”
denemez miydi? Bu Parlamento, bu Meclisin bürokrasisine güç yetiremiyorsa bu
Parlamento bu milletin sorunlarını çözmeye muktedir olamaz. 
Önümüz bayram,
buradan iktidar partisi adına bir yetkilinin de diğer muhalefet partilerinin de
bu sorunu çözeceklerine dair bir taahhüdü, bir güvenceyi bu arkadaşlarımıza
bayram hediyesi olarak vermesi lazım. 
Sayın
milletvekilleri, bu konuda adil ve hakkaniyetli bir anlayış içine iktidar
partisinin gireceğinden hiç şüphe duymuyorum. 

Evet, gergin, sıkıntılı, anlamsız bir
torba didişmesini, sanıyorum beş hafta Plan Bütçe Komisyonunda, iki haftayı da
burada tamamladık -hafta sonları da çalışarak- ve sanıyorum bir, bir iki güne
daha ihtiyaç olacak şekilde gidiyoruz, anlamsız bir şekilde hem
milletvekillerinin hem Meclisin hem milletin mesaisini de, kesesini de gereksiz
yere işgal ettiğimizi düşünmekle birlikte. 
Bayram nedeniyle biraz sonra ara
vereceğiz. Önce peşinen, Cenab-ı Allah bütün tutulan oruçları, yapılan
ibadetleri, duaları, hayırları kabul etsin; Allah herkesin kalbine göre versin.
(AK PARTİ sıralarından “Âmin” sesleri) Oruç tutmayan, tutamayanların da temiz
kalplerinin niyetine göre muamele etsin. (AK PARTİ sıralarından “Âmin” sesleri)

Evet, ancak bununla beraber, her bayram
olduğu gibi İslam âlemi yine kan ağlayarak ramazan geçirdi, bayrama giriyor.
Gazze başta olmak üzere Mısır’da, Suriye’de, Irak’ta, Çin’de, velhasıl dünyanın
her neresinde kim zulüm görüyorsa, onlara Allah’tan yardım diliyorum, kim
zulmediyorsa da onlara Allah’tan bela diliyorum. (AK PARTİ sıralarından “Âmin”
sesleri, alkışlar)
Bu duygularla tüm sayın
milletvekillerinin, tüm milletimizin, tüm Parlamento çalışanlarının mübarek
bayramını tebrik ediyorum. Milletçe en kötü günümüz bayram tadında, bayram
güzelliğinde olsun diliyorum. Her şey bu millet için, Türkiye için diyorum.
Önümüzde bir seçim var. Huzur için,
huzur içinde sandıklara milletçe gideceğiz. Sevgi için, saygı için, birlik
için, dirlik için güzel bir seçim yapacağız diyorum, Genel Kurulu saygıyla
selamlıyorum. (CHP ve AK PARTİ sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
 Türkiye
Büyük Millet Meclisi Başkanlığına
Görüşülmekte olan Kanun Tasarısının 81
inci maddesinin aşağıdaki şekilde değiştirilmesini arz ve teklif ederiz.
 Emin Çınar
(Kastamonu) ve arkadaşları

MADDE 81- 7/6/2005 tarihli ve 5362
sayılı Esnaf ve Sanatkarlar Meslek Kuruluşları Kanununa aşağıdaki geçici madde
eklenmiştir.
“GEÇİCİ MADDE 13- Bu maddenin yürürlüğe
girdiği tarihten önce ödenmesi gerektiği halde ödenmemiş olan, bu Kanun
hükümlerine göre esnaf ve sanatkârların üyesi oldukları odalara aidat borçları
ile odaların birlik ve üyesi oldukları federasyonlara, birlik ve
federasyonların Konfederasyona olan katılma payı borçları asıllarının ödenmemiş
kısmının tamamı ile bunlara bağlı faiz, gecikme faizi, gecikme zammı gibi fer’i
alacaklar yerine bu maddenin yürürlüğe girdiği tarihe kadar Yİ-ÜFE aylık
değişim oranları esas alınarak hesaplanacak tutarın; birinci taksiti bu
maddenin yürürlüğe girdiği tarihi takip eden üçüncü ayın sonuna kadar, kalanı
üçer aylık dönemler halinde oniki eşit taksitte ödemeleri halinde bu alacaklara
uygulanan faiz, gecikme faizi, gecikme zammı gibi fer’i alacakların ve borç
asıllarının bu maddenin yürürlüğe girdiği tarihten önce kısmen veya tamamen
ödenmiş olması halinde ise ödenmiş borç asıllarına isabet eden faiz, gecikme
faizi, gecikme zammı gibi fer’i alacakların tahsilinden vazgeçilir. 
Ödenmesi gereken toplam tutarın birinci
taksit ödeme süresi içerisinde ödenmesi hâlinde, ödenmesi gereken tutardan % 30
oranında indirim yapılır. 
Bu madde hükmünden yararlanılabilmesi
için bu maddenin yürürlüğe girdiği tarihi izleyen ikinci ayın sonuna kadar
alacaklı birime başvurmaları şarttır. Madde kapsamında ödenmesi gereken
tutarların maddede öngörülen süre ve şekilde kısmen veya tamamen ödenmemesi
hâlinde, ödenmemiş alacak asılları ile bunlara ilişkin faiz, gecikme faizi,
gecikme zammı gibi fer’i alacaklar ilgili mevzuat hükümlerine göre tahsil
edilir. 
Bu madde hükmünden yararlanmak isteyen
borçluların maddede belirtilen şartları yerine getirmelerinin yanı sıra dava
açmamaları, açılmış davalardan vazgeçmeleri ve kanun yollarına başvurmamaları
şarttır. Bu kapsamda tamamı ödenen alacaklara ilişkin yargılama giderleri ile
icra masrafları ve vekâlet ücretleri karşılıklı olarak talep edilmez. 
Bu maddede geçen, Yİ-ÜFE aylık değişim
oranları tabiri, Türkiye İstatistik Kurumunun her ay için belirlediği
31/12/2004 tarihine kadar toptan eşya fiyatları endeksi (TEFE) aylık değişim
oranlarını, 1/1/2005 tarihinden itibaren üretici fiyatları endeksi (ÜFE) aylık
değişim oranlarını, 1/1/2014 tarihinden itibaren yurtiçi üretici fiyat endeksi
(Yİ-ÜFE) aylık değişim oranlarını ifade eder. Bu madde hükümlerine göre
ödenecek alacaklara bu Kanunun yayımlandığı ay için uygulanması gereken Yİ-ÜFE
aylık değişim oranı olarak, bu Kanunun yayımlandığı tarihten bir önceki ay için
belirlenen Yİ-ÜFE aylık değişim oranı esas alınır.”
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Sayın Başkan. 
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım. 
BAŞKAN – Önerge üzerinde söz isteyen
Emin Çınar, Kastamonu Milletvekili.
Buyurun Sayın Çınar. (MHP sıralarından
alkışlar)
EMİN ÇINAR (Kastamonu) – Teşekkür
ederim Sayın Başkan. 
Sayın Başkan, değerli milletvekilleri;
görüşmekte olduğumuz 639 sıra sayılı Kanun Tasarısı’nın 81’inci maddesinde
Milliyetçi Hareket Partisi Grubu olarak vermiş olduğumuz değişiklik önergesi
üzerinde söz almış bulunmaktayım. Yüce heyetinizi saygılarımla selamlarım. 
Ülkemizde 1milyon 546bin 132 esnafımız
ve 1milyon 665bin 668 iş yeri faaliyet göstermektedir. Hepimizin de bildiği
gibi, esnaflarımız ekonomimizin en temel taşlarındandır. “KOBİ” olarak
adlandırdığımız esnaflarımız sadece para kazanılan dükkânlardan ibaret değil,
yüzlerce yıllık geleneği olan, babadan oğula geçen derin bir ticari kültürdür.
Bugün ülkemizde bakkallıktan minibüsçülüğe, lokantacılıktan kahveciliğe,
emlakçılıktan kırtasiyeciliğe, 488 ayrı meslek alanında esnaf ve sanatkâr
işletmesi faaliyet göstermektedir. Esnaflarımız aynı zamanda mahalle
kültürümüzün de önemli ögelerindendir. Komşuluk ilişkilerinin gelişmesi, devam
etmesi için çok önemli unsurlardan bir tanesidir. Ülkemizde ticari hayatın
yüzde 99’unu esnaflarımız oluşturmaktadır. İstihdamın yüzde 77’si, elde edilen
katma değerin yüzde 36’sı esnaflarımız tarafından sağlanmaktadır. Esnaflarımıza
yeterince destek sağlanmaması, yeterli finansmanların bulunmaması, sosyal
güvenlik sorunları, yüksek vergi oranları ve prim borçları, illerin büyük
şehirlere verdiği iç göçlerin artması, alışveriş kültürünün değişmesi gibi
nedenlerle de esnaflarımıza büyük bir darbe indirilmiştir. Son zamanlarda
esnaflarımız özellikle büyük şehirlerde açılan alışveriş merkezleri ve büyük
marketlerin baskısı altında kalmış, ticari açıdan ciddi manada sekteye
uğramıştır. Birçok esnaf, açılan büyük alışveriş merkezlerinin ve gıdadan
kırtasiyeye, giysiden kozmetiğe kadar neredeyse her çeşit ürünü satan devasa
marketlerin gölgesinde kalarak rekabet edemez hâle gelmiş, ya kepenk kapatmış
ya da birçok zorluklarla mücadele ederek yaşam mücadelesi vermektedir. Son on
yılda bu ve benzeri nedenlerle 1,5 milyona yakın esnafımız iş yerlerini
kapatmak zorunda kalmıştır. Bu sorun giderek artmaktadır ve bir an önce çözüme
kavuşturulmalıdır.
Değerli
milletvekilleri, iki aya yakındır görüştüğümüz torba kanun maalesef
esnaflarımızın sorunlarına ciddi çözümler getirmemiştir. Esnaflarımız
Hükûmetten sorunlarının çözümü için gerekli adımların atılmasını beklemektedir.
Ne yazık ki AKP, esnaflarımızı görmezlikten gelmekte, hatta ekonomik hayattan
silinmelerini beklemektedir.
Milliyetçi
Hareket Partisi olarak, 2008 yılında verdiğimiz Perakende Ticaret, Alışveriş
Merkezleri ve Büyük Mağazalar ile Esnaf ve Sanatkârlarımızın Hizmetlerinin Düzenlenmesi
Hakkında Kanun Teklifi’miz gündeme alınsaydı bugün birçok küçük esnafımızın
sorunları çözülmüş olacaktı ama verdiğimiz kanun teklifi AKP tarafından gündeme
dahi alınmamış ve esnaflarımızın sıkıntıları artarak da devam etmiştir.
Sayın Başbakan,
2010 yılında büyük bir alışveriş merkezinin açılışında “Artık sokak
aralarındaki bakkal devri kapandı.” diyerek esnafımızı kaderine terk etmiştir.
Alışveriş merkezlerinden, büyük marketlerden zarar gören esnafların sorunlarını
sivil toplum kuruluşlarıyla birlikte kendilerinin çözmesi gerektiğini ifade
etmiş ve artık Hükûmet olarak esnafa bir destek sağlamayacaklarının
sinyallerini açık olarak vermiştir. Bu, AKP ve Sayın Başbakanın kapitalizme
olan aşkının büyük bir göstergesidir. Sayın Başbakan tercihini, geçimlerini
alın teriyle kazanan, kıt kanaat geçinen büyük bir gelenekten gelen
esnaflarımızdan yana değil, büyük sermayeye sahip patronlardan yana
kullanmıştır. Beyanları, sözleri ve yaptıkları bu durumun bir ispatıdır.
Esnaflarımızı sadece ticari emtia olarak görmek büyük bir yanılgıdır. Hâlbuki
esnaflarımız sadece ticari bir işletmeden ibaret değildir. Esnaflarımız
oluşturdukları etki itibarıyla her kesime hitap eden, bireyler arasında ilişki
ağını sağlayan toplumsallaşmanın ve sosyalleşmenin aile kurumlarından sonra
gelen en büyük ögesidir.
Bu duygu ve düşüncelerle, vermiş
olduğumuz değişiklik önergemize desteklerinizi bekliyor, pazartesi günü idrak
edeceğimiz mübarek Ramazan Bayramı’nın da Türk İslam âlemine hayırlara vesile
olmasını temenni ederek yüce heyetinizi saygılarımla selamlıyorum. (MHP ve AK
PARTİ sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte Olan 639 Sıra Sayılı Kanun
Tasarısı’nın, 7/6/2005 tarihli ve 5362 sayılı Esnaf ve Sanatkarlar Meslek
Kuruluşları Kanununa geçici madde eklemeyi öngören 81’nci maddesinde geçen
“%10” ibaresinin “%20” olarak değiştirilmesini arz ve teklif ederiz.
 
Erol Dora (Mardin) ve arkadaşları
BAŞKAN – Komisyon önergeye katılıyor
mu? 
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) -katılmıyoruz Sayın Başkan. 
BAŞKAN – Hükümet katılıyor mu?
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım. 
EROL DORA (Mardin) – Gerekçe…
BAŞKAN – Gerekçeyi okutuyorum: 
Gerekçe: 
Değişiklikle zamanında ödeme yapan
üyelere sağlanacak avantajın artırılması amaçlanmıştır. 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
82’nci madde üzerinde üç adet önerge
vardır, okutuyorum: 
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı’nın 82’nci maddesinde geçen “%1” ibaresinin “%0,1” şeklinde
değiştirilmesini arz ve teklif ederiz. 
İdris Baluken Erol
Dora Pervin Buldan
Bingöl Mardin Iğdır
Nazmi Gür Sebahat
Tuncel
Van İstanbul
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın 82’nci maddesinin aşağıdaki şekilde değiştirilmesini arz ve teklif
ederiz. 

Erkan Akçay S.
Nevzat Korkmaz Özcan Yeniçeri
Manisa Isparta Ankara
Kemalettin Yılmaz Mesut
Dedeoğlu Mustafa Kalaycı
Afyonkarahisar Kahramanmaraş Konya
MADDE 82- 1(1) Bu Kanunun yayımlandığı
tarih itibarıyla (bu tarih dahil) 13/10/1983 tarihli ve 2918 sayılı Karayolları
Trafik Kanunu uyarınca araç muayenesi yaptırmaları gerektiği halde
muayenelerini süresinde yaptırmamış olanların, 31/12/2014 tarihine kadar (bu
tarih dahil) araç muayenelerini yaptırmaları ve anılan Kanunun 35 inci maddesi
uyarınca muayene süresi geçirilen her ay ve kesri için tahsili gereken % 5
fazla yerine Kanunun yayımlandığı tarihe kadar Yİ-ÜFE aylık değişim oranları,
bu Kanunun yayımlandığı tarihten (yayımlandığı ay dahil) araç muayenelerinin
yapıldığı tarihe kadar her ay ve kesri için aylık % 1 oranı esas alınarak
hesaplanacak tutarı ödemeleri şartıyla anılan madde uyarınca alınması gereken %
5 fazlaların tahsilinden vazgeçilir ve yetkili kuruluş tarafından tahsil edilen
bu tutarlar anılan maddede belirtilen süre ve şekilde Hazine hesaplarına
aktarılır.
(2)  Bu madde
kapsamına giren alacaklara karşılık bu maddenin yayımlandığı tarihten önce
tahsil edilmiş olan tutarların ret ve iadesi yapılmaz.
(3)  Bu maddede
geçen, Yİ-ÜFE aylık değişim oranları tabiri, Türkiye İstatistik Kurumunun her
ay için belirlediği 1/1/2005 tarihinden itibaren üretici fiyatları endeksi (ÜFE)
aylık değişim oranlarını, 1/1/2014 tarihinden itibaren yurtiçi üretici fiyat
endeksi (Yİ-ÜFE) aylık değişim oranlarını ifade eder.
(4)  Bu maddenin
uygulanmasına ilişkin usul ve esasları belirlemeye Maliye Bakanlığı yetkilidir.
Türkiye Büyük Millet Meclisi
Başkanlığına
Görüşülmekte
olan 639 Sıra Sayılı Kanun Tasarısının çerçeve 82. Maddesinin dördüncü
fıkrasının aşağıdaki şekilde değiştirilmesini arz ve teklif ederiz.
 Rahmi Aşkın Türeli Ali
Serindağ Fatma Nur Serter
 İzmir Gaziantep
 İstanbul
 Vahap Seçer Haluk
Eyidoğan
 Mersin İstanbul
“Bu maddenin
uygulanmasına ilişkin usul ve esasları belirlemeye Maliye Bakanlığı ve Hazine
Müsteşarlığı müştereken yetkilidir.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ MEHMET YÜKSEL (Denizli) – Katılmıyoruz Sayın Başkan.
BAŞKAN – Hükûmet
katılıyor mu?
GENÇLİK VE SPOR
BAKANI AKİF ÇAĞATAY KILIÇ (Samsun) – Katılmıyoruz Başkanım.
BAŞKAN – Önerge
üzerinde söz isteyen Ali Serindağ, Gaziantep Milletvekili.
Buyurun Sayın
Serindağ. (CHP sıralarından alkışlar)
ALİ SERİNDAĞ
(Gaziantep) – Teşekkür ederim Sayın Başkan. 
Sayın Başkan,
sayın milletvekilleri; hepinizi saygıyla selamlıyorum. 
Bayramdan önceki
son toplantımız, hepinizin ve tüm milletimizin bayramını tebrik ediyorum ve
herkese sağlık, esenlik diliyorum.
Bir temennimi
daha dile getirmek istiyorum: Türkiye Büyük Millet Meclisinin bundan sonra, hiç
olmazsa bayramdan sonra yapacağı yasama faaliyetinde kaba kuvvete prim
vermemesini, birbirimize karşı daha nezaketle davranmamız gerektiğini bilgilerinize
sunuyorum. Kaba kuvvete başvuran kim olursa olsun, hangi gruba mensup olursa
olsun öncelikle o grup mensuplarının, o sayın milletvekili hakkında en azından
dışlama gibi bir davranışa girmelerinin uygun olduğunu düşünüyorum. Sayın Grup
Başkanvekilimiz Engin Altay’ın biraz evvel dile getirdiği temennilere de aynen
katılıyorum. 
Dün bazı konuşmalar cereyan etti.
Gerçekten eğitime önem vermemiz lazım. Sayın Başbakan Yardımcısı 400 binden
daha fazla öğretmenin kendi dönemlerinde atandığını ve bunun övünç vesilesi
olduğunu ifade etti. Elbette öğretmenleri atamak iyi bir şeydir ancak burada
soru şudur az öğretmen atandı, çok öğretmen atandı meselesi değildir: Öğretmen
ihtiyacı var ise bunun giderilmesi lazım. 1933 yılında Büyük Atatürk
Gaziantep’i ziyaret ettiğinde Antep’te 60 araç vardı, sadece 60 araç. Şimdi biz
o kıyaslamayı mı yapacağız? İhtiyaçlarımız neyse onu karşılayacağız ve
faaliyetlerimize öyle devam edeceğiz. Eğitim başka bir şeyle kıyaslanmaz.
Eğitime pahalı diyenler, bir düşünürün dediği gibi cehaletin maliyetini de iyi
hesaplamalılar. 
Değerli arkadaşlar, madde neyi
öngörüyor? Araçların fennî muayenelerinin yapılmamasından dolayı düzenlenecek
ceza ve benzeri şeylerin yeniden yapılandırılmasını düzenliyor. Şimdi, güzel,
güzel de trafiğe kayıtlı araçların fennî muayenesi yapılıyor, yapılmayınca da
elbette ne tür bir cezai işlem yapılması gerekiyorsa o cezai işleme tabi
tutuluyor. Tutuluyor da şimdi Gaziantep’te 5-6 bin civarında Suriye plakalı
araç var. Bunların fenni muayenelerini nasıl yapacağız, fenni muayeneleri
yapılmadığı takdirde bunlara ne tür bir ceza uygulayacağız, o belirsiz.
Gaziantepli bu nedenle perişan. 
Dün bir nebze değindim ama eksik kaldı
zamanımızın yetersizliği nedeniyle. Bakın değerli arkadaşlar, kızamık başını
aldı gidiyor. Çocuk felci konusunda Türkiye’de herhangi bir sorun yoktu,
yeniden hortlamış durumda. Hastanelerin durumu perişan. Zaten yoğun bakım
servisleri yetersiz, bu hadiseden sonra daha çok arttı. Tabii, Gaziantepli
sıkıntı çekiyor da Suriyeli çekmiyor mu? Suriyeli de çekiyor. Dün örnek verdim,
örneğe devam edelim. 
Bakınız, İnsan Hakları Derneğinin
hazırladığı bir rapor var, diyor ki: “Yetişkin bir Suriyeli 100 lira haftalık
ile ağır işlerde sosyal güvencesi olmadan çalıştırılmaktadır. Bu insanlar
sosyal güvencesiz olarak çalışmak zorunda kalmaktadırlar. Kimi işverenler
tarafından ucuz iş gücü kaynağı olarak kullanılmaktadırlar.” Ve benzeri şekilde
devam ediyor. 
Gene, bir başka bölümde de şöyle diyor,
bilenler bilir: “Şehrin Suburcu, Yeşilsu, Kırkayak gibi merkezî yerlerinde dahi
3-5 yaşlarında, ayakkabıları olmayan, vücudu kir bağlamış, yüzleri yanık
çocuklar çarçabuk kanıksanmış bir gerçek olarak günlük hayatımızdadır.” Bakın,
bayrama doğru gidiyoruz, bayrama gidiyoruz değerli arkadaşlar. “Savaş öncesi
yoğunluklu olarak kâğıt, metal, plastik gibi geri dönüşebilir maddelerin
toplanması için şehrin gelir düzeyi düşük emekçi kesimi tarafından karıştırılan
çöp konteynerleri, şimdi yaygın olarak Suriyeliler tarafından yoğun geçim hatta
besin kaynağı olarak kullanılmaktadır. Savaş öncesi bir çöp konteynerini gün
içerisinde yalnızca 1 veya 2 kişi karıştırırken şu anda çöp konteynerini günde
en az 10 farklı kişi karıştırmaktadır.” Durum budur değerli arkadaşlar, durum
budur.
Birbirimizi aldatmaya gerek yoktur,
gerçekleri halının altına süpürmeye gerek yoktur. Öncelikle yapılması gereken,
şu anda kamplarda barındırılmayan Suriyelileri barındırabilecek kapasitede kamp
inşa etmek, onların insanca yaşamalarına, hiç olmazsa asgari ihtiyaçlarını
karşılamalarına yetecek şekilde de ihtiyaçlarını karşılayacak şekilde kampları
donatmak ve oraya nakletmektir.
(Mikrofon otomatik cihaz tarafından
kapatıldı)
ALİ SERİNDAĞ (Devamla) – Bu, ülkemizin
selameti açısından da gereklidir.
Tekrar hepinizin bayramını şimdiden
kutluyorum, saygılar sunuyorum, teşekkür ederim. (CHP sıralarından alkışlar)
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 sıra sayılı Kanun
Tasarısı’nın 82’nci maddesinin aşağıdaki şekilde değiştirilmesini arz ve teklif
ederiz. 
 S.
Nevzat Korkmaz (Isparta) ve arkadaşları
MADDE 82- 1(1) Bu Kanunun yayımlandığı
tarih itibarıyla (bu tarih dahil) 13/10/1983 tarihli ve 2918 sayılı Karayolları
Trafik Kanunu uyarınca araç muayenesi yaptırmaları gerektiği halde
muayenelerini süresinde yaptırmamış olanların, 31/12/2014 tarihine kadar (bu
tarih dahil) araç muayenelerini yaptırmaları ve anılan Kanunun 35 inci maddesi
uyarınca muayene süresi geçirilen her ay ve kesri için tahsili gereken % 5
fazla yerine Kanunun yayımlandığı tarihe kadar Yİ-ÜFE aylık değişim oranları,
bu Kanunun yayımlandığı tarihten (yayımlandığı ay dahil) araç muayenelerinin
yapıldığı tarihe kadar her ay ve kesri için aylık % 1 oranı esas alınarak
hesaplanacak tutarı ödemeleri şartıyla anılan madde uyarınca alınması gereken %
5 fazlaların tahsilinden vazgeçilir ve yetkili kuruluş tarafından tahsil edilen
bu tutarlar anılan maddede belirtilen süre ve şekilde Hazine hesaplarına
aktarılır.
(2)  Bu madde kapsamına giren
alacaklara karşılık bu maddenin yayımlandığı tarihten önce tahsil edilmiş olan
tutarların red ve iadesi yapılmaz.
(3)  Bu maddede geçen, Yİ-ÜFE aylık
değişim oranları tabiri, Türkiye İstatistik Kurumunun her ay için belirlediği
1/1/2005 tarihinden itibaren üretici fiyatları endeksi (ÜFE) aylık değişim
oranlarını, 1/1/2014 tarihinden itibaren yurtiçi üretici fiyat endeksi (Yİ-ÜFE)
aylık değişim oranlarını ifade eder.
(4)  Bu maddenin uygulanmasına ilişkin
usul ve esasları belirlemeye Maliye Bakanlığı yetkilidir.
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Sayın Başkanım. 
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım. 
BAŞKAN – Önerge üzerinde söz isteyen?
Sayın Kalaycı… 
MUSTAFA KALAYCI (Konya) – Gerekçe…
BAŞKAN – Gerekçeyi okutuyorum…
Gerekçe: 
ikinci fıkrada yer alan ' bu madde
hükümlerine dayanılarak" ibaresi madde metninden çıkarılarak madde metni
sadeleştirilmiştir.
BAŞKAN – Önergeyi oylarınıza sunuyorum:
Kabul edenler… Kabul etmeyenler…Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 639 Sıra Sayılı Kanun
Tasarısı’nın 82’nci maddesinde geçen “%1” ibaresinin “%0,1” şeklinde
değiştirilmesini arz ve teklif ederiz. 
Erol Dora
(Mardin) ve arkadaşları
BAŞKAN – Komisyon önergeye katılıyor
mu?
PLAN VE BÜTÇE KOMİSYONU SÖZCÜSÜ MEHMET
YÜKSEL (Denizli) – Katılmıyoruz Sayın Başkan. 
BAŞKAN – Hükûmet katılıyor mu?
GENÇLİK VE SPOR BAKANI AKİF ÇAĞATAY
KILIÇ (Samsun) – Katılmıyoruz Başkanım. 
BAŞKAN – Gerekçeyi okutuyorum:
Gerekçe: 
Değişiklik ile araç muayenelerini
zamanında yaptıramamış olanlar için 31/12/2014 tarihine kadar bu muayenelerini
yaptırmaları şartıyla muayenede gecikilen her ay için, aylık % 0,1 oranı
kullanılarak hesaplanan tutarı ödemeleri imkânı vermek amaçlanmıştır.
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
Sayın Elitaş, buyurun.
V.-
AÇIKLAMALAR (Devam)
25.-
Kayseri Milletvekili Mustafa Elitaş’ın, milletvekillerinin ve İslam âleminin
Ramazan Bayramı’nı kutladığına ilişkin açıklaması
MUSTAFA ELİTAŞ (Kayseri) – Sayın
Başkan, teşekkür ediyorum.
Mübarek ramazan ayının son günlerine
geldik, bugün ramazan ayının son cumasını idrak ettik, inşallah pazar günü de
son orucumuzu tutup pazartesi günü bayrama ulaşacağımızı ümit ediyoruz,
diliyoruz. 
Rabb’im, bütün insanları, Müslümanları
ramazanda bir ay süreyle nefis terbiyesi yapan din kardeşlerimizi, inşallah,
pazartesi günü bayramla şereflendirecektir. Bu bayram vesilesiyle idrak
ettiğimiz Kadir Gecesi’nin, tuttuğumuz oruçların, ettiğimiz duaların yüzü suyu
hürmetine Gazze’de olsun, dünyanın çeşitli yerlerinde olsun Müslümanlara
yapılan zulmün -bu dualar neticesinde -inşallah ortadan kaldırılacağını ümit
ediyorum.
Tüm milletvekili arkadaşlarımızın,
İslam âleminin mübarek Ramazan Bayramı’nı tebrik ediyorum. Ailesiyle, eşiyle,
dostuyla neşe içerisinde, huzur içerisinde nice nice ramazan bayramlarına
yetişmesi dileğiyle herkesin mübarek Ramazan Bayramı’nı tebrik ediyorum.
Saygılar sunuyorum. (AK PARTİ ve CHP
sıralarından alkışlar)
BAŞKAN – Teşekkür ediyorum.
VIII.-
OTURUM BAŞKANLARININ KONUŞMALARI
1.- Oturum
Başkanı TBMM Başkan Vekili Sadık Yakut'un, İslam âleminin, milletvekillerinin
ve Meclis çalışanlarının Ramazan Bayramı’nı kutladığına ilişkin konuşması 
BAŞKAN-Sayın milletvekilleri, mübarek
ramazan ayını tamamlamak üzereyiz. Önümüzdeki hafta Ramazan Bayramı nedeniyle
çalışmalarımıza kısa bir ara vereceğiz. Ben şimdiden Ramazan Bayramı’nı kutlar,
hepinizin sağlıklı ve huzurlu bir bayram geçirmesini temenni ederim. 
Bu vesileyle bugüne kadar
gerçekleştirdiğimiz faaliyette birlikte çalışma fırsatı bulduğumuz ve ramazan
ayında özverili bir şekilde birlikte yoğun mesai harcadığımız tüm
milletvekillerine, parti gruplarımızın başkan vekillerine, birleşimi yöneten
başkan vekillerine, kâtip üyelere, idare amirlerine ve Hükûmet üyelerine
katkıları ve katılımları için teşekkür ediyoruz. Ayrıca, çalışmalarımıza
yasama, idari ve teknik hizmetleriyle destek veren idari teşkilatımızın Genel
Sekreteri ve yöneticilerine, Divanda yakın destek sağlayan Kanunlar ve Kararlar
Başkanlığı idareci ve yasama uzmanlarına, sözlerimizi kayda geçiren
stenograflara, Genel Kuruldaki teknik sistemi çalıştıran işletme birimi teknik
personeline, sürekli hareket hâlinde taleplerimize yetişen kavaslara, birebir
çalıştığımız danışman ve sekreterlerimize, tüm partilerin grup çalışanlarına,
görüşmelerimizi yansıtan Türkiye Büyük Millet Meclisi televizyon çalışanlarına,
sağlık çalışanlarına, güvenlik hizmetlerini özveriyle yerine getiren koruma
personeline, hazırladıkları ve sundukları iftar ve sahurdaki güzel yemekleriyle
lokanta çalışanlarımıza, çay ve kahveleriyle yorgunluğumuzu alan çay ocakçıları
ve garsonlara, ulaşımımızı sağlayan şoförlere, temizlik hizmetlerini veren
personele, kadın ve erkek kuaförlerine ve çalışmalarımızı kamuoyuyla paylaşan
tüm Parlamento muhabirlerine, velhasıl Meclisimizin bütün çalışanlarına
teşekkür ediyorum.
Herkese yeniden sağlıklı ve huzur dolu
iyi bayramlar diliyorum. 
Birleşime beş dakika ara veriyorum. 
 Kapanma
Saati: 17.11


ÜÇÜNCÜ OTURUM
Açılma Saati:
17.12
BAŞKAN: Başkan Vekili Sadık YAKUT
KÂTİP ÜYELER:
Muharrem IŞIK (Erzincan), Muhammet Bilal MACİT (İstanbul) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 126’ncı Birleşiminin Üçüncü Oturumunu açıyorum.
639
sıra sayılı Kanun Tasarısı’nın görüşmelerine devam edeceğiz. 
VII.- KANUN
TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun
Tasarı ve Teklifleri (Devam)
4.- İş
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin’in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Abdullah Levent Tüzel'in; Bingöl Milletvekili İdris Baluken’in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Durmuşali
Torlak ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; İzmir Milletvekili Musa Çam'ın; Hatay
Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkereleri (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639) (Devam)
Komisyon? Yok.
Ertelenmiştir.
Gündemin 5’inci sırasında yer alan
Engellilerin Haklarına İlişkin Sözleşmeye Ek İhtiyari Protokolün Onaylanmasının
Uygun Bulunduğuna Dair Kanun Tasarısı ile İnsan Haklarını İnceleme Komisyonu ve
Dışişleri Komisyonu Raporlarının görüşmelerine başlayacağız. 
5.-
Engellilerin Haklarına İlişkin Sözleşmeye Ek İhtiyari Protokolün Onaylanmasının
Uygun Bulunduğuna Dair Kanun Tasarısı ile İnsan Haklarını İnceleme Komisyonu ve
Dışişleri Komisyonu Raporları (1/892) (S. Sayısı: 605)
BAŞKAN – Komisyon? Yok.
Ertelenmiştir.
Kanun tasarı ve teklifleri ile komisyonlardan
gelen diğer işleri sırasıyla görüşmek için 31 Temmuz Perşembe günü saat
15.00’te toplanmak üzere birleşimi kapatıyorum.
Kapanma Saati:
17.13




(X) 639 S. Sayılı Basmayazı 15/7/2014
tarihli 116’ncı Birleşim Tutanağı’na eklidir.




