



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
114’üncü Birleşim
19 Temmuz 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ankara Milletvekili Erkan Haberal'ın,
Ankara’nın köylerinin sorunlarına ilişkin gündem dışı konuşması
2.- İstanbul Milletvekili Dursun Çiçek'in,
İstanbul ilinin sorunlarına ilişkin gündem dışı konuşması
3.- Nevşehir Milletvekili Ebubekir
Gizligider'in, Kapadokya turizmine ilişkin gündem dışı konuşması
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı'nın, yeni Bakanlar Kurulunun hayırlı olmasını dilediğine
ilişkin konuşması
2.- Oturum Başkanı TBMM Başkan Vekili Ayşe
Nur Bahçekapılı'nın, Erzurum Milletvekili İbrahim Aydemir'in annesine Allah'tan
rahmet dilediğine ilişkin konuşması
3.- Oturum Başkanı TBMM Başkan Vekili Ayşe
Nur Bahçekapılı'nın, Başkanlık Divanı olarak Suruç'ta işlenen vahşeti
lanetlediklerine ve Suruç’ta hayatını kaybedenleri sevgiyle andıklarına ilişkin
konuşması
VI.- AÇIKLAMALAR
1.- Gençlik ve Spor Bakanı Osman Aşkın
Bak'ın, kendisini Gençlik ve Spor Bakanlığı görevine layık gören Başbakan ile
Cumhurbaşkanına teşekkür ettiğine ve Türk sporu ile Türk gençliği için güzel
çalışmalar yapmak için elinden gelen gayreti göstereceğine ilişkin açıklaması
2.- İstanbul Milletvekili Didem Engin'in,
AKP Hükûmetinin yatırımları artırıp işsizliği azaltmak istiyorsa bir an evvel
OHAL’i kaldırıp sözde değil özde demokratikleşme için çalışması gerektiğine
ilişkin açıklaması
3.- Mersin Milletvekili Aytuğ Atıcı'nın,
Kabine değişikliği yapılmasına ve bakanlar ile Başbakanı artık hiçbir
bürokratın takmadığına ilişkin açıklaması
4.- İstanbul Milletvekili Sibel Özdemir'in,
ÖSYM’nin kurumsal güven ve imajının yaptığı her sınavla iyice düştüğüne ve
bitmek bilmeyen hatalarına bir son verilmesi için Hükûmeti acilen göreve davet
ettiğine ilişkin açıklaması
5.- Hatay Milletvekili Serkan Topal'ın,
açığa alınanlar ve çalışma izni iptal edilenlerin OHAL İnceleme Komisyonuna
başvuru yapamadıklarına ve bu Komisyonun mağduriyetleri gidermek anlamında
objektif olup olmayacağını öğrenmek istediğine ilişkin açıklaması
6.- İzmir Milletvekili Murat Bakan'ın,
İstanbul’da yağmur sonrası yaşanan manzaraların AKP yerel yönetimlerinin doğayı
talan etmesinin, kent bilinci fukaralığının ve beton zenginliğinin sonucu olduğuna
ilişkin açıklaması
7.- Giresun Milletvekili Bülent Yener
Bektaşoğlu'nun, Trabzon Adli Tıp Kurumu Grup Başkanlığının iş yoğunluğu ve
personel eksikliği nedeniyle hizmet vermekte yetersiz kaldığına ve yeni bir
yapılanma gerektiğine ilişkin açıklaması
8.- Mersin Milletvekili Hüseyin Çamak'ın,
yurtlarla ilgili yönetmelikte yapılan değişikliğe ve Millî Eğitim Bakanlığını
çocukların sağlığı, hayatı söz konusu olduğunda daha hassas ve tavizsiz olmaya
davet ettiğine ilişkin açıklaması
9.- Balıkesir Milletvekili Namık
Havutça'nın, Balıkesir ilinde ve bölgede yağan şiddetli yağış ve dolu nedeniyle
çiftçilerin uğradıkları zararlarının karşılanmasının zorunlu olduğuna ilişkin
açıklaması
10.- İstanbul Milletvekili Mahmut Tanal'ın,
Gençlik ve Spor Bakanından Şanlıurfaspor’un şike yoluyla Birinci Lig’den
düşürülmesinin mağduriyetini bir an önce gidermesini talep ettiğine ilişkin
açıklaması
11.- Adıyaman Milletvekili Behçet
Yıldırım'ın, iktidarın 15 Temmuz darbe girişimini siyasal, sosyal ve ekonomik
olarak tam bir tahakküm ve baskı sürecine dönüştürdüğüne ilişkin açıklaması
12.- Çankırı Milletvekili Muhammet Emin
Akbaşoğlu'nun, Çankırı’nın Ilgaz ilçesinin 15 Temmuzun karargâhı olduğuna ve
2016 yılı sonunda hizmete açılan Ilgaz Tüneli’ne “Ilgaz 15 Temmuz İstiklal
Tüneli” ismi verildiğine ilişkin açıklaması
13.- Niğde Milletvekili Ömer Fethi
Gürer'in, 669 sayılı Kanun Hükmünde Kararname’yle okulları kapatılan
öğrencilerin OHAL İnceleme Komisyonuna başvuruda bulunamadıklarına ve bu
öğrencilerin durumunun gün ışığına çıkarılmasını talep ettiğine ilişkin
açıklaması
14.- Kahramanmaraş Milletvekili İmran
Kılıç'ın, yeni Kabinenin hayırlı olmasını dilediğine ve fazilet ile erdemin
önemine ilişkin açıklaması
15.- Balıkesir Milletvekili Mehmet Tüm'ün,
2017-2018 eğitim öğretim yılında uygulanacak müfredata ilişkin açıklaması
16.- Adana Milletvekili Zülfikar İnönü
Tümer'in, Adana’nın Pozantı ilçesinin sorunlarına ilişkin açıklaması
17.- Bursa Milletvekili Orhan Sarıbal'ın,
Tunceli Pülümür’de bir süredir devam eden yangına müdahale edilmemesi konusunda
bilgi talep ettiğine ve bugün bütün Türkiye’de eş zamanlı olarak “Cerattepe ve
Artvin bizimdir.” adlı bir açıklama yapılacağına ilişkin açıklaması
18.- İstanbul Milletvekili Filiz
Kerestecioğlu Demir'in, iktidarın 15 Temmuz darbe girişimini bahane ederek
ülkenin rejimini değiştirdiğine ve Kabine değişikliği yapılmasına ilişkin
açıklaması
19.- Samsun Milletvekili Erhan Usta'nın,
yeni açıklanan Kabinenin hayırlı olmasını dilediğine, OHAL İnceleme Komisyonuna
müracaat edemeyen askerî öğrencilerin durumuna ve bu konuda Hükûmeti hassas
davranmaya davet ettiğine ilişkin açıklaması
20.- Amasya Milletvekili Mehmet Naci
Bostancı'nın, yeni Kabinenin hayırlı olmasını dilediğine, muhalefetin dilinin
rasyonel olması, amigo tarzında belli kesimlere hitap eden provokatif,
kışkırtıcı bir dil kullanmaması gerektiğine ilişkin açıklaması
21.- İstanbul Milletvekili Engin Altay'ın,
Kabinenin hayırlı olmasını dilediğine, Amasya Milletvekili Mehmet Naci
Bostancı’nın yaptığı açıklamasındaki bazı ifadelerine, Millî Eğitim
Bakanlığının açıkladığı müfredat değişikliğinin kamuoyunda büyük infial
yarattığına ve bu milletin kalbinden cumhuriyetin, devletin laik niteliğinin ve
Gazi Mustafa Kemal Atatürk’ün silinemeyeceğine ilişkin açıklaması
22.- İstanbul Milletvekili Filiz
Kerestecioğlu Demir'in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ve iktidarın saygılı, herkesin hakkını
kollayan, eşitlikçi bir üslubunun olması gerektiğine ilişkin açıklaması
23.- Samsun Milletvekili Erhan Usta'nın,
Kâtip Üye Hatay Milletvekili Mehmet Necmettin Ahrazoğlu’nun yaşadığı sağlık
sorunu nedeniyle geçmiş olsun dileğinde bulunanlara teşekkür ettiğine ilişkin
açıklaması


24.- Amasya Milletvekili Mehmet Naci
Bostancı'nın, Kâtip Üye Hatay Milletvekili Mehmet Necmettin Ahrazoğlu’na geçmiş
olsun dileğinde bulunduğuna ve acil şifalar dilediğine ilişkin açıklaması
25.- İstanbul Milletvekili Engin Altay'ın,
Kâtip Üye Hatay Milletvekili Mehmet Necmettin Ahrazoğlu’na geçmiş olsun
dileğinde bulunduğuna ve acil şifalar dilediğine ilişkin açıklaması
26.- İstanbul Milletvekili Filiz
Kerestecioğlu Demir'in, HDP Eş Genel Başkanı Selahattin Demirtaş hakkında
fezleke dahi düzenlenmemiş bir yargılama talebi olduğuna ilişkin açıklaması
27.- Erzurum Milletvekili Mustafa
Ilıcalı'nın, Erzurum Milletvekili İbrahim Aydemir'in annesine Allah'tan rahmet
dilediğine ilişkin açıklaması
28.- İstanbul Milletvekili Engin Altay'ın,
Erzurum Milletvekili İbrahim Aydemir'in annesine Allah'tan rahmet dilediğine
ilişkin açıklaması
29.- Kayseri Milletvekili Mustafa
Elitaş'ın, Erzurum Milletvekili İbrahim Aydemir'in annesine Allah'tan rahmet
dilediğine ve Kâtip Üye Hatay Milletvekili Mehmet Necmettin Ahrazoğlu’na geçmiş
olsun dileğinde bulunduğuna ilişkin açıklaması
30.- Samsun Milletvekili Erhan Usta'ın,
Erzurum Milletvekili İbrahim Aydemir'in annesine Allah'tan rahmet dilediğine
ilişkin açıklaması
31.- Erzurum Milletvekili Kamil Aydın'ın,
Erzurum Milletvekili İbrahim Aydemir'in annesine Allah'tan rahmet dilediğine ve
Kâtip Üye Hatay Milletvekili Mehmet Necmettin Ahrazoğlu’na geçmiş olsun
dileğinde bulunduğuna ilişkin açıklaması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Arzu Erdem ve 20
milletvekilinin, ülkedeki intihar girişimlerinin nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/586)
2.- İstanbul Milletvekili Arzu Erdem ve 20
milletvekilinin, Millî Eğitim Bakanlığının, teşkilat ve görevleri hakkında,
Türkiye Cumhuriyeti Anayasası hükümlerini göz ardı ederek Danıştay kararını uygulamamasının
nedenlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/587)
3.- Iğdır Milletvekili Mehmet Emin Adıyaman
ve 21 milletvekilinin, kadına yönelik şiddet ve kadın cinayetleri konusunun
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/588)



VIII.- ÖNERİLER
A) Siyasi Parti Grubu Önerileri
1.- HDP Grubunun, 19/7/2017 tarihinde Grup
Başkan Vekili İstanbul Milletvekili Filiz Kerestecioğlu Demir tarafından, 15 Temmuz
darbe girişimi sonrası yayınlanan hemen hemen her KHK sonrası yaşanan
antidemokratik uygulamalara karşı gerekli önlemlerin alınması amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 19 Temmuz 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- CHP Grubunun, 19/7/2017 tarihinde
İstanbul Milletvekili Eren Erdem ve arkadaşları tarafından, bilimin önündeki
engellerin kaldırılması ve yeni bir devlet politikası oluşturulması amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 19 Temmuz 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
IX.- SATAŞMALARA İLİŞKİN KONUŞMALAR
1.- İstanbul Milletvekili Filiz
Kerestecioğlu Demir'in, Bartın Milletvekili Yılmaz Tunç’un HDP grup önerisi
üzerinde yaptığı konuşması sırasında Halkların Demokratik Partisine sataşması
nedeniyle konuşması
2.- Bartın Milletvekili Yılmaz Tunç'un,
İstanbul Milletvekili Filiz Kerestecioğlu Demir’in sataşma nedeniyle yaptığı
konuşması sırasında şahsına sataşması nedeniyle konuşması
3.- İstanbul Milletvekili Engin Altay'ın,
Bartın Milletvekili Yılmaz Tunç’un HDP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
4.- Amasya Milletvekili Mehmet Naci
Bostancı'nın, İstanbul Milletvekili Engin Altay’ın sataşma nedeniyle yaptığı
konuşması sırasında AK PARTİ Genel Başkanına sataşması nedeniyle konuşması
5.- İstanbul Milletvekili Engin Altay'ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/839) ve Adalet
Komisyonu Raporu (S. Sayısı: 490)
2.- İş Mahkemeleri Kanunu Tasarısı (1/850)
ve Adalet Komisyonu Raporu (S. Sayısı: 491)
3.- Türkiye Cumhuriyeti Hükümeti ile
Birleşmiş Milletler Mülteciler Yüksek Komiserliği Arasında Ev Sahibi Ülke
Anlaşması ile Anlaşmada Değişiklik Yapılmasına İlişkin Notaların Onaylanmasının
Uygun Bulunduğuna Dair Kanun Tasarısı (1/787) ve Dışişleri Komisyonu Raporu (S.
Sayısı: 461)
XI.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu'nun, 2015-2017 döneminde İş-Kur'a başvuran ve iş bulan engelli
sayısına ilişkin Başbakandan sorusu ve Çalışma ve Sosyal Güvenlik Bakanı Mehmet
Müezzinoğlu’nun cevabı (7/14346)
2.- İstanbul Milletvekili Yakup Akkaya'nın,
özel istihdam bürolarına ve geçici iş ilişkisi kurma izni alanlara ilişkin
sorusu ve Çalışma ve Sosyal Güvenlik Bakanı Mehmet Müezzinoğlu’nun cevabı
(7/14474)
3.- İstanbul Milletvekili Mustafa Sezgin
Tanrıkulu'nun, Van ilinde işsizlik sorununun çözümüne ilişkin sorusu ve Çalışma
ve Sosyal Güvenlik Bakanı Mehmet Müezzinoğlu’nun cevabı (7/14649)
19 Temmuz
2017 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Ayşe
Nur BAHÇEKAPILI
KÂTİP ÜYELER: Fatma KAPLAN
HÜRRİYET (Kocaeli), Ömer SERDAR (Elâzığ)
-----0-----
BAŞKAN – Türkiye Büyük Millet Meclisinin
114’üncü Birleşimini açıyorum.
Toplantı yeter sayısı vardır. 
Görüşmelere başlıyoruz. 
Gündeme geçmeden önce üç sayın milletvekiline gündem
dışı söz vereceğim. 
Gündem dışı ilk söz, Ankara’nın köylerinin sorunları
hakkında söz isteyen Ankara Milletvekili Erkan Haberal’a aittir. 
Buyurun Sayın Haberal. (MHP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Ankara Milletvekili Erkan Haberal'ın,
Ankara’nın köylerinin sorunlarına ilişkin gündem dışı konuşması
ERKAN HABERAL (Ankara) – Sayın Başkan, sayın
milletvekilleri; köylere mahalle demişiz ama ahır var, hayvancılık yapılmakta;
köylere mahalle demişiz ama kümes var, tavukçuluk yapılmakta; köylere mahalle
demişiz ama tarım yapılmakta. Ankara’nın aynı zamanda bir tarım ili olduğunu
unutmuşuz, görmüyoruz. Haymana Ovası, Kahramankazan Ovası, Bala, Polatlı başta
olmak üzere, tarım arazilerinin nasıl yok olduğunun, geri kalanının ne kadar
verimsiz kullanıldığının farkında değiliz. 
Hemen şurada, burnumuzun dibinde Çankaya Yakupabdal
köyü, 12 kilometre, 15 bine yakın nüfusu var, yirmi gündür su akmamakta. Köyde
iki tane çeşme var, birine devlet tarafından kullanılmaz raporu verildiği hâlde
önünde su kuyrukları var. 
12 kilometre Çankaya’ya, aynı zamanda kanalizasyonu
yok; derelere akıyor kanalizasyon, altyapısı yok. Bazı aileler de evlerinin
önüne foseptik yapmışlar, foseptik kullanılıyor. Elektrik 1975 yılındaki tahta
direklerle gelmiş. Haftanın yarısında bu köyümüzde elektrik yok. İlkokulu var,
lisesi var, ortaokulu yok. Köylü kendi arasında toplanmış, bir tane binayı
devlete tahsis etmiş “Buyurun, buraya ortaokul yapın.” diye. Lakin gören yok,
duyan yok. 
Karataş köyü, hemen şurası, karşımız, bu yamacın arkası
Karataş köyü, Çankaya’nın merkezi, gözbebeğimiz ama suyu yok, asfaltı yok,
kanalizasyonu yok üstelik, dereye akmakta. Köyün suyuna köylü, kendisi su
deposu yapmış, saat bağlamış, bir de pompa almışlar, bir de o pompayı açsın
diye bekçi tutmuşlar, bir de atık su parası ödüyorlar; bir suya 4 ücret ödüyor
Karataş köyü. 
Mühye köyü, şimdiki adı Yeşilkent Mahallesi, otuz üç
yıllık. Çankaya Köşkü bu köyün üstüne kurulmuş, Birlik Mahallesi, Kırkkonaklar
hep bu köyün arazisinde oluşmuş, her tarafı rant ama köyün ortasında, köyün
gerçek yerleşim yerinde imar yok. Niye yok acaba? Çok merak ediyorum. Ama hemen
yanında, hemen bitişiğinde, her gün gazetelere çıkan 8 bin konutluk proje var.
Hatta şimdi o projenin 12 bin konuta çıkacağı konuşuluyor. Mezarlıklarına,
defalarca başvurdukları hâlde su bağlanmamış. Yıldız ASKİ kavşağına alt geçit
istiyorlar evlerinin önüne gitmek için çünkü orada her gün kaza oluyor. 
Evciler köyü, hemen şurası o da, hemen Çankaya’nın
köyleri bu saydıklarım; kanalizasyonu yok, dereye akıyor. Köyün arazisi üstüne
bir tane gölet yapılmış -devam ediyor- ama köylüye su yok. Diğer 6 tane köye bu
göletten su verilecek. Artık ne düşünüldüyse… Takdirinize bırakıyorum. 
Hemen burada, dün gittim, dün burada yemek vaktinde siz
yemek yerken dedim gideyim bakayım, Tohumlar köyünde ne var. Tohumlar köyü o
kadar enteresan ki sağlık ocağı yok, köy konağı yok, kendileri yapmaya
kalkmışlar. Köyün imamı yok. Fatma Boyraz, 90 yaşında bir teyze, yanıma geldi,
70 yaşındaki çocuğuna, yatalak evladına bakıyor. “Evladım, benim evime su
bağlamadılar.” dedi. “Neden su bağlamadılar teyze?” dedim, “On metre şuradan
akıyor.” dedi. “Eski evimi yıktım, yeni iki odalı bir ev yaptım, bunun için
bağlamadılar, yapı kullanım belgesi yok.” dedi. Niye? Burası mahalle ilan
edilmiş. Hepimizin derdi bu, bütün milletvekillerinin derdi bu. Peki, madem
burası mahalle ilan edildi, neden koyun dağıtıyoruz, neden keçi dağıtıyoruz,
neden arı kovanları koyuyoruz? Bir yer ya köydür ya mahalledir; köyse köy gibi
davranmak lazımdır, mahalleyse mahalle gibi davranmak lazımdır. 
Hemen hızlı geçeceğim, Ankara’nın köyleri çok tabii,
sonra tekrar konuşacağız bunları inşallah.
Sincan, Yenikent, hocam, 100 bine yakın nüfusu var,
hastanesi yok, sağlık ocağı yok, yol problemi var, nikâh salonu yok, spor
salonu yok, halı sahası yok, karakolu yok, parklar sarhoşların tekelinde.
Vallahi, Sincanlılar size çok kızıyor. “Hapishane Sincan’da, çöplüğü de
Sincan’a taşıdılar.” diyorlar. Üstüne bir de ne diyorlar biliyor musunuz?
“Çinçin’i kaldırdılar, gayrimeşruyla Sincan’a taşıdılar.” diyorlar. Sincan’da
bir Saraycık köyü var, Saraycık köyü Çinçin’in merkezi olmuş, Ankara’da ne
kadar o bizim tasvip etmediğimiz, mücadele ettiğimiz uyuşturucu mafyası,
gayrimeşru varsa bu köyün içine taşınmış. Bir tarafta TOKİ, bir tarafta uyuşturucu
satıcıları, bir tarafta köyün yerlileri kalmış.
Sürem bitti efendim, teşekkür ediyorum. (MHP ve CHP
sıralarından alkışlar)
BAŞKAN – Ben de teşekkür ederim Sayın Haberal.
ÖMER FETHİ GÜRER (Niğde) – Ankara böyleyse Türkiye
yanmış.
BAŞKAN – Gündem dışı ikinci söz, İstanbul’un sorunları
hakkında söz isteyen İstanbul Milletvekili Dursun Çiçek’e aittir.
Buyurun Sayın Çiçek.
2.- İstanbul Milletvekili Dursun Çiçek'in,
İstanbul ilinin sorunlarına ilişkin gündem dışı konuşması
DURSUN
ÇİÇEK (İstanbul) – Sayın Başkanım, yüce Meclisi saygıyla selamlıyorum.
Tabii,
bu söz hakkını istediğim pazartesi günü İstanbul’da yağmur yoktu, su baskını
yoktu, gündemde olan bir konu değildi. Takdiriilahi, bütün sorunu şu an
Türkiye'nin İstanbul, bir numaralı gündemi. Dolayısıyla, resimler getirmiştim,
bunları sosyal medyada hepimiz gördük ve vicdanlarımız kanadı. Tabii, kumpas
davalarında yıllarca mağdur olduk, gerçekleri söyledik, sonra gerçekler ortaya
çıktı, sorumlular özür diledi. Şimdi İstanbul için de, yıllardır İstanbul’u yöneten
iktidarın İstanbullulara bir özür borcu var.
Tabii,
İstanbul’un önemi Türkiye için, ekonomi için, siyaset için, kültürel anlamda
tartışılmaz. İstanbul, Türkiye’nin sosyal ve ekonomik anlamda neredeyse üçte
1’i. Nüfus olarak beşte 1’i ama misafirlerle, akrabalarla yine o da üçte 1’e
yakın bir nüfus taşıyor. Dolayısıyla, 13 ilin yer aldığı İç Anadolu Bölgesi’nin
çıkardığı 79 milletvekilinden daha fazla, 18 ilin yer aldığı Karadeniz
Bölgesi’nin çıkardığı 38 milletvekilinin de iki katı milletvekili çıkaran,
siyasi anlamda da büyük bir ilimiz. 
Şimdi,
sel felaketi şunu ortaya koydu ki: İstanbul, altyapı olarak imar planları
olarak, ulaşım olarak iyi yönetilmiyor. Bunu doğal afete, kadere, kısmete
bağlamak acizlerin yapacağı bir şey diyorum. İstanbul’un en temel sorunu imar
planları. Tabii, imar planlarına rant gözüyle bakarsanız, insan odaklı
bakmazsanız işte geldiğimiz nokta salı günü yaşadığımız feci durum olur. Vali
çıkmış “Sokağa çıkmayın, zorunlu olmadıkça şahsi araçlarınızla sokağa
çıkmayın.” diyor. Yani valinin görevi, belediye başkanının görevi vatandaşların
hak ve özgürlüklerini sınırlamak mı? Asla. Başta vali olmak üzere bütün
yetkililere şunu söylemek istiyorum: Sorunları çözün, sınırlayarak, okulları
kapatarak bu ülkeyi, bu şehirleri yönetemezsiniz. 
Tabii,
İstanbul’un sorunlarının temelinde göç var. Nüfus 15 milyonu geçti,
misafirlerle beraber 30 milyona dayandı. Bu yetmezmiş gibi Kanal Projesi, başka
projelerle Anadolu’yu iyice boşaltmak, İstanbul’un sorunlarını çözülmez hâle
getirmektir. Bu yanlış yoldan dönelim, Merkez Türkiye gibi, Türkiye’nin değişik
bölgelerinde yeni çalışmalar var, cazibe merkezleri, üretim merkezleri açalım,
istihdam alanları yaratalım ki İstanbul’a göç dursun, İstanbul’un sorunları
çözülür hâle gelsin. 
Tabii,
imar planlarıyla ilgili, depreme dayanıklı yapılarla ilgili çalışmaların
genellikle rantı yüksek olan ilçelerde olduğunu görüyoruz, rantı düşük olan
ilçelerde hiçbir çalışma yok çünkü müteahhitler oralara girmiyor, devletin,
belediyelerin teşvikleri de bunun için yeterli olmuyor.
İkinci
temel sorun trafik sorunu. Onunla ilgili somut bir örneği paylaşmak istiyorum:
Otobüslerin fiyatı yeni artışlarla 2 lira 60 kuruş oldu. Aynı hatlarda çalışan
minibüslerin fiyatı 1 lira 80 kuruş. Minibüsün taşıma kapasitesi ortada, otobüslerinki
ortada. Toplu taşıma... Bu fiyatı bile mukayese ettiğinizde İstanbul’un ne
kadar sahipsiz olduğunu, İstanbulluların ulaşım anlamında da ne kadar
sömürüldüğünü hep birlikte görüyoruz. Bursa’da olduğu gibi kadınları erkekleri
ayırmak yerine, hatları artırmak, otobüs sayısını artırmak, metroyu geliştirmek
gerekir çünkü ha kadın kadına otobüslerde tıkış tıkış gitmişsiniz, ha erkek
erkeğe gitmişsiniz; bu, vatandaşa işkencedir, başka bir şey değildir.
Tabii,
güvenlik sorunu son dönemde nispeten arttı. Dolayısıyla, bu konuda, devletin
temel kurumlarından, güvenlik kurumlarından FETÖ militanlarının temizlenmesinin
büyük etkisi olduğuna inanıyorum. Bu konuda biz her türlü desteği veriyoruz,
vermeye devam edeceğiz. Devletin kurumları, yargısı, polisi, askeri devletin,
cumhuriyetin kurumları hâline getirilmeli, cemaatlerden kesinlikle
temizlenmelidir, güvenlik sorununun aşılmasına devam edilmelidir.
Deprem
konusundaki çalışmalar yetersiz, yeşil alanlar imara açılıyor, ranta açılıyor.
Dolayısıyla, bu konuda, iktidarı, deprem konusunda başımıza felaket gelmeden
tedbir almaya çağırıyoruz. 
Son
olarak vurgulamak istediğim konu şu: 1911’de açılan Yıldız Teknik Üniversitesi
var, arazisi boşaltılıyor, üniversite naklediliyor. Bu niye yapılıyor? Yani
üniversite öğrencileri şehir merkezinden askerî kışlalar gibi niye şehrin
dışına çıkarılıyor, bunu anlamak mümkün değil.
Meclisi
saygıyla selamlıyorum. Teşekkür ederim. (CHP sıralarından alkışlar)
BAŞKAN
– Teşekkür ederim Sayın Çiçek.
Gündem
dışı üçüncü söz, Kapadokya turizmi hakkında söz isteyen Nevşehir Milletvekili
Ebubekir Gizligider’e aittir.
Buyurun
Sayın Gizligider. (AK PARTİ sıralarından alkışlar)
3.- Nevşehir Milletvekili Ebubekir
Gizligider'in, Kapadokya turizmine ilişkin gündem dışı konuşması
EBUBEKİR
GİZLİGİDER (Nevşehir) – Sayın Başkanım, saygıdeğer milletvekilleri; gündem dışı
bölümünde Kapadokya turizmi hakkında söz almış bulunuyorum. Bu vesileyle
hepinizi saygıyla selamlıyorum. 
Tabii
benden önceki konuşmacılardan biri İstanbul’un sorunlarını, biri Ankara’nın sorunlarını
konuştu, bense dünyanın merkezi Kapadokya’nın güzelliklerini anlatacağım. 
Öncelikle,
iki dönemdir bu kutsal çatı altında temsil etme şerefine nail olduğum
Nevşehir’in vilayet oluşunun, il oluşunun 63’üncü yıl dönümünü kutluyorum. 20
Temmuz 1954’te Menderes Hükûmetinin aldığı kararla Gazi Meclisimizin çıkardığı
kanunla Nevşehir’imiz vilayet olmuştu ve onların emanetini, inşallah, her geçen
gün yeni hizmetlerle daha da ileriye taşımaya çalışıyoruz. 
Tabii
Kapadokya güzel atlar ülkesi. Belki yüzlerce medeniyete ev sahipliği yapmış ve
onun kalbi Nevşehir’de, bütün dünyada büyük bir rağbet gören ve turizme yeni
bir çeşitlilik, yeni bir nefes getiren bir sistemi sizinle paylaşmak istiyorum.
Buna kısaca biz “butik turizm” diyoruz aslında. Butik turizm dediğimizin çok
kısa özeti şu: Eski tip turizmin yerine, paket turların yerine, o dev otellerin
yerine bu tarih kokan, medeniyet kokan evler, mahalleler aslına uygun olarak ve
modern bir mimariyle bunlar harman edilerek yeni bir dizaynla sunuluyor ve inanın,
dünyada şu anda 116 ülkeden misafirimiz var; Nevşehir dendiğinde, Kapadokya
dendiğinde özellikle, hemen Türkiye aklına geliyor ya da şöyle söyleyelim:
Türkiye dendiğinde akla gelen birkaç vitrin markadan biri hâline geldi. Bunun
tüm Türkiye’de de uygulanmasının hayırlı olacağını, doğru olacağını
düşünüyorum. 
Yine
bu kayadan oyma mağaralarımız çok ilginç, bugün içinde üst düzey konforun eşsiz
Kapadokya manzarasıyla buluştuğu malikânelere dönüşmüş durumda. Az önce
anlattığım eski mahalleler âdeta modernin ve geleneğin bir araya geldiği eşsiz
bir görüntü sunuyor. Sizinle şunu paylaşmak isterim: Ne yaparsınız orada? Sabah
dünyanın en güvenli aracı sıcak hava balonuyla güneşin doğuşunu yüzlerce metre
yüksekten izlerken büyüleneceksiniz, indikten sonra kuş cıvıltıları eşliğinde
yapacağınız vadi yürüyüşlerinde hayatınızdaki en huzurlu saatleri
yaşayacaksınız. Dünyada birkaç yerde, Türkiye’de ise sadece Nevşehir
Kapadokya’da balona binebilirsiniz. İsterseniz Avanos’ta çanak tezgâhlarında
elleriniz çamur içinde testi, çömlek yaparsınız isterseniz Kızılırmak’ın
anlattıklarına dalar gidersiniz ya da Ürgüp size Üç Güzeller’in hikâyesini
anlatır, Kaymaklı’da, Derinkuyu’da yerin yedi kat altına iner, geçmiş
medeniyetlerin muhteşem yer altı şehirlerini hayranlıkla gezersiniz. Gelmişken
mutlaka tevazu ve edebin dergahı Hacı Bektaş Veli’yi ziyaret eder, Kozaklı’da
ise termal suyun sağlığını, dinginliğini yaşarsınız. 
Tabii,
Nevşehir, yaklaşık 300 bin nüfusuyla küçük bir Orta Anadolu şehri değil,
nüfusunun 10 katından fazla nitelikli yerli ve yabancı misafir ağırlayan ve
dünyada UNESCO Dünya Miras Listesi’ndeki nadir noktalarımızdan biri. Peki, biz
ne yaptık bu büyük miras için? Öncelikle ulaşım sıkıntılarını giderdik,
yıllardır kapalı olan havaalanını bölge havalimanı şeklinde, şu anda İstanbul,
Antalya ve İzmir’e hemen hemen her gün seferlerle ulaşım mümkün. Yine, otoyol
ihalemiz yapıldı, biliyorsunuz, Gölbaşı-Niğde, böylece otoyolla ulaşmak mümkün.
Sadece gemi kalıyor, onu da eğer çok zorlarsanız Kızılırmak aracılığıyla, küçük
bir tekne aracılığıyla gene bekleyebiliriz. Efendim, yine, hızlı tren hattı çok
önemli, bu noktada Antalya ile Kapadokya’yı bağlıyoruz, bir yanda en büyük
turizm merkezimiz, diğer yanda üçüncü noktamız ve bunun bir anlamı da şu olacak
inşallah, bunları çok yakın bir zamanda göreceğiz: Hacı Bektaş Veli ile Mevlâna
Hazretleri’ni de buluşturmuş olacağız. 
Elbette
yapmamız gereken çok şey var, hedeflerimiz var. Birinci hedefimiz, bu beş yıl
içinde 5 milyon nitelikli turiste ulaşmak. Bu bakımdan bu özel bölgeye,
Allah’ın bize lütfettiği bu özel bölgeye klasik mevzuatla, klasik yatırım
anlayışıyla hizmet edebilmemiz doğrusu dünyadaki rekabet anlayışı itibarıyla
çok zor, burayı yeni baştan ele almaya çalışıyoruz. Belki, alan yönetimi burada
gündemde, bunları tartışacağız. Yatırım noktasında oraya gerek devletin gerekse
özel teşebbüsün yatırımının on katını, yüz katını çok kısa bir zamanda alması
mümkün, bunlarla ilgili yeni düzenlemeler olacak. Yüzlerce filmin çekildiği,
hem uluslararası, Hollywood, Bollywood, hatta Avrupa’da ortak çekimler,
Yeşilçam hem de bunlarla ilgili film festivalini inşallah hedefliyoruz. Yine,
dünyada balon festivalini hedefliyoruz, çok yakışacağını düşünüyoruz ve şunu
söylemek istiyorum: Aynı gün içinde yerin yedi kat dibine ve göğün yedi kat
üstüne sadece Kapadokya’da ulaşabilirsiniz. İnanmıyorsanız hepinizi bekliyorum.

Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Gizligider. 
BÜLENT
YENER BEKTAŞOĞLU (Giresun) – Sayın Başkan, Meclise geçmiş olsun, Osman bakan
olmuş. 
TANJU
ÖZCAN (Bolu) – Efendim, Osman Bak bakan olmuş. 
BAŞKAN
– Anlamadım?
TANJU
ÖZCAN (Bolu) – Osman Bak bakan olmuş. 
BÜLENT
YENER BEKTAŞOĞLU (Giresun) – Meclise geçmiş olsun. 
MEHMET
NACİ BOSTANCI (Amasya) – Osman Bey her yerde kıymetli Sayın Başkanım. 
BAŞKAN
– Öyle mi? Nerede Osman?
TÜLAY
KAYNARCA (İstanbul) – Şimdi çıktı Başkanım. 
BAŞKAN
– Hadi hayırlısı olsun. 
Bir
on beş dakika ara vereyim birleşime. 
Kapanma
Saati: 14.18
İKİNCİ OTURUM
Açılma Saati: 14.32
BAŞKAN: Başkan Vekili Ayşe Nur
BAHÇEKAPILI
KÂTİP ÜYELER: Fatma KAPLAN
HÜRRİYET (Kocaeli), Ömer SERDAR (Elâzığ)
-----0-----
BAŞKAN – Türkiye Büyük Millet Meclisinin
114’üncü Birleşiminin İkinci Oturumunu açıyorum. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı'nın, yeni Bakanlar Kurulunun hayırlı olmasını dilediğine
ilişkin konuşması
BAŞKAN
- Sayın milletvekilleri, yeni Bakanlar Kurulu listesi açıklandı. Sayın
bakanlarımıza işlerinde başarılar, kolaylıklar diliyoruz. Belki Sayın Osman Aşkın
Bak’ı arayacağız burada ama çok önemli bir göreve geldi kendisi; onun da yolu
açık olsun, hepsinin yolu açık olsun. Hepimiz için hayırlı olsun. Osman’ı
alkışlıyor muyuz şimdi? (Alkışlar) Herkese, ülkemize, milletimize hayırlı
olsun.
TANJU
ÖZCAN (Bolu) – Yürüyüşü bile değişti daha ilk dakikadan.
BAŞKAN
– Yürüyüşü değişti mi hemen? (CHP sıralarından “Evet, değişti.” sesleri)
Osman
değişmez.
Sayın
Bak, sizi arada sırada bekliyoruz buraya yine, öyle bizi unutmayın, bırakıp
gitmeyin yani.
GENÇLİK
VE SPOR BAKANI OSMAN AŞKIN BAK (Rize) – Çağırın biz geliriz.
ERHAN
USTA (Samsun) – Aman aman Sayın Başkan, Meclis kurtuldu, biz kurtulduk yani
bilmem; artık insicamımız bozulmadan konuşacağız.
BAŞKAN
- Yok, yok; Osman’ı seviyoruz.
Tekrar
hayırlı olsun kardeşim hepinize, yeni Bakanlar Kurulumuza da iyi çalışmalar
dileyelim tekrar.
Sayın
milletvekilleri, Sayın Osman Aşkın Bak’ın söz talebi var, söz verelim. 
Bakan
olarak ilk açıklamasını yapıyor.
Buyurun.
VI.- AÇIKLAMALAR
1.- Gençlik ve Spor Bakanı Osman Aşkın
Bak'ın, kendisini Gençlik ve Spor Bakanlığı görevine layık gören Başbakan ile
Cumhurbaşkanına teşekkür ettiğine ve Türk sporu ile Türk gençliği için güzel
çalışmalar yapmak için elinden gelen gayreti göstereceğine ilişkin açıklaması
GENÇLİK
VE SPOR BAKANI OSMAN AŞKIN BAK (Rize) – Çok teşekkür ederim Sayın Başkanım,
değerli milletvekili arkadaşlarım.
Öncelikle,
tarafımıza verilen bu kutsal görevi en layık bir şekilde yapmak için
çalışacağız; sizlerin de desteğine her zaman açığız, desteğiniz bizim için çok
önemli. Tabii, burada şu tabloyu gördüm -geçtiğimiz beş yıllık süre içerisinde
çok güzel, tatlı anılarımız oldu- sevildiğimi fark ettim muhalefet tarafından
da. (Alkışlar) Tabii, biliyorsunuz, laf atmak bir sanattır, onu da
gerçekleştiriyorduk biz burada. Bazen kızıyorlardı bana ama gene seviyorlardı.
Dolayısıyla, inşallah, Türk sporu için de Türk gençliği için de güzel
çalışmalar yapmak için elimizden gelen gayreti göstereceğiz. Bu göreve bizi
layık gören Değerli Başbakanımıza, Cumhurbaşkanımıza teşekkür ediyorum. Bu
güzel, bu aziz millete hizmet etmek çok büyük bir görev, bu görevi en iyi
şekilde yapmaya gayret edeceğim. Sizlerin, milletvekili arkadaşlarımızın da
bize önerilerini, desteklerini bekliyoruz. Burada sporun içerisinden gelen
arkadaşlarımız da var. İnşallah, bu aziz millete hizmete devam edeceğiz.
Çok
teşekkür ediyorum. (AK PARTİ sıralarından alkışlar)
BAŞKAN
– Biz teşekkür ederiz.
Tekrar
kolaylıklar diliyoruz sevgili kardeşimiz, size ve diğer bakan arkadaşlarımıza.
Evet,
şimdi, işimize, gündemimize dönelim.
Sisteme
giren on beş milletvekiline yerlerinden birer dakika söz vereceğim.
Söz
vereceğim sayın milletvekillerinin isimlerini okuyorum: Sayın Engin, Sayın
Atıcı, Sayın Özdemir, Sayın Topal, Sayın Bakan, Sayın Bektaşoğlu, Sayın Çamak,
Sayın Havutça, Sayın Tanal, Sayın Yıldırım, Sayın Akbaşoğlu, Sayın Gürer, Sayın
Kılıç, Sayın Tüm ve Sayın Tümer.
Evet,
Sayın Engin, buyurun. 
2.- İstanbul Milletvekili Didem Engin'in,
AKP Hükûmetinin yatırımları artırıp işsizliği azaltmak istiyorsa bir an evvel
OHAL’i kaldırıp sözde değil özde demokratikleşme için çalışması gerektiğine
ilişkin açıklaması
DİDEM
ENGİN (İstanbul) – Talimatla sözde istihdam seferberliği yürütenlere duyurulur:
İşsiz sayımız 3 milyon 287 bin, genç işsizlik oranı yüzde 19,8 yani her 5
gencimizden biri işsiz. Kayıt dışı çalışma oranı yüzde 34 gibi korkunç bir
seviyede yani ülkemizde her 3 kişiden biri sigortasız çalışıyor. 
Referandumda
“evet” çıksın diye piyasaya milyarlarca liralık kredi ve teşvik pompalayan AKP
Hükûmeti ise günü kurtarma derdinde. Hâlbuki yatırımcı ve üretici, demokrasinin
ve hukukun üstünlüğünün geçerli olduğu güven ortamı ve öngörülebilirlik arar,
talimatla yatırım yapmaz. Yatırımcılar, olağanüstü hâl fırsatçılığı yapan
Hükûmetin söylemlerine ve politikalarına artık inanmıyor ve güvenmiyor. AKP
Hükûmeti, eğer gerçekten yatırımları artırıp işsizliği azaltmak istiyorsa, bir
an evvel OHAL’i kaldırıp sözde değil, özde demokratikleşme için çalışmalı.
Teşekkür
ederim.
BAŞKAN
– Teşekkür ederim ben de.
Sayın
Atıcı…
3.- Mersin Milletvekili Aytuğ Atıcı'nın,
Kabine değişikliği yapılmasına ve bakanlar ile Başbakanı artık hiçbir
bürokratın takmadığına ilişkin açıklaması
AYTUĞ ATICI (Mersin) – Teşekkürler Sayın Başkan.
Bugün Kabine değişikliği yapılacağını duyunca ister
istemez gülümsedim. Acaba, bu değişiklik neden yapılıyordu? Değişen bakanlar
başarısız mıydı? Yeni gelenler umut verecek mi? Hayır. Başarı da, umut da artık
bakanlara ait değil, hatta Başbakana bile ait değil. Bakanları ve Başbakanı
artık hiçbir bürokrat takmıyor. Tüm gözler sarayda, gerisi boş. Ülkenin geldiği
durumun özeti budur. Kabine değişikliği kimi heyecanlandırıyordu? Bir, mevcut
bakanları, “Acaba gidici miyim?” diye. İki, bakanlık bekleyenleri, “Acaba bakan
olur muyum?” diye. Kabine değişikliği bürokratların da umurunda değil, milletin
de. Genel kanaat şu: Geldikleri gibi giderler. AKP Genel Başkanı Tayyip
Erdoğan, bahsettiği, AKP’deki metal yorgunluğunu bu şekilde düzelteceğini
düşünüyorsa yanılıyor. 
Beyler, yazık oluyor güzel ülkemize.
BAŞKAN – Sayın Özdemir…
4.- İstanbul Milletvekili Sibel Özdemir'in,
ÖSYM’nin kurumsal güven ve imajının yaptığı her sınavla iyice düştüğüne ve
bitmek bilmeyen hatalarına bir son verilmesi için Hükûmeti acilen göreve davet
ettiğine ilişkin açıklaması
SİBEL ÖZDEMİR (İstanbul) – Teşekkür ederim Sayın
Başkan.
ÖSYM’nin kurumsal güven ve kurumsal imaj kaybı yaptığı
her sınavla iyice düşmektedir. 2017 LYS sonuçlarını tekrar hesaplayan ve
yaklaşık 2 milyon öğrencinin başarı sıralamasını değiştiren kurum iki soruyu da
iptal etmişti. Hatalar ve bunun sonucu öğrenci mağduriyetleri devam etmektedir.
Son olarak binlerce öğrencinin 2017 KPSS netleri eksik ve hatalı hesaplandığı
iddia edilerek kuruma itiraz başvuruları yapılmaktadır. Adayların itirazlarına
yanıt olarak 50 TL karşılığında inceleme yapılabileceğini söyleyen ÖSYM, her
adayın Ankara’ya gelerek bizzat başvuru yapması gerektiğini söylüyor. Bu da
adaylar için büyük masraflar demek.
ÖSYM’nin bitmek bilmeyen hatalarına bir son verilmesi
için Hükûmeti acilen göreve davet ediyor ve kurumun 2017 KPSS netlerini tekrar
hesaplayarak öğrencilerin mağduriyetlerini dikkate alması çağrısında
bulunuyorum.
BAŞKAN – Sayın Topal…
5.- Hatay Milletvekili Serkan Topal'ın,
açığa alınanlar ve çalışma izni iptal edilenlerin OHAL İnceleme Komisyonuna
başvuru yapamadıklarına ve bu Komisyonun mağduriyetleri gidermek anlamında
objektif olup olmayacağını öğrenmek istediğine ilişkin açıklaması
SERKAN TOPAL (Hatay) – Sayın Başkan, 17 Temmuz
itibarıyla on binlerce yurttaşımızın kurulmasını beklediği OHAL Komisyonu
kuruldu ve başvurular, valiliklere ve şahısların son çalıştığı kurumlara
yapılmak üzere alınmaya başlandı. Elbette ki FETÖ ve PKK gibi terör
örgütleriyle irtibatlı ve iltisaklı olanların ceza kanunlarımız çerçevesinde
cezalandırılmaları gerekmektedir, destekliyoruz. Ancak, açığa alınanlar ve
çalışma izni iptal edilenler komisyona başvuru yapamıyorlar. Bu yurttaşlarımız
haklarını nasıl arayacaklar? Bu suçlarla itham edilenler hakkındaki kararın
kanunlar doğrultusunda yargılama yapan mahkemelerce alınması gerekmez mi? Gerçekten
bu komisyon, mağduriyetleri gidermek anlamında objektif olacak mı?
Teşekkür ediyorum.
BAŞKAN – Teşekkür ederim Sayın Topal.
Sayın Bakan…
6.- İzmir Milletvekili Murat Bakan'ın,
İstanbul’da yağmur sonrası yaşanan manzaraların AKP yerel yönetimlerinin doğayı
talan etmesinin, kent bilinci fukaralığının ve beton zenginliğinin sonucu
olduğuna ilişkin açıklaması
MURAT BAKAN (İzmir) – Teşekkür ederim Sayın Başkan.
İstanbul dün Venedik gibiydi sayenizde. Çünkü “Yol
yaptık, tünel yaptık, AVM yaptık, saray yaptık, denizi doldurduk, koca koca
binalar diktik.” diye övüne övüne anlatadurdunuz, her şeyi unuttuğunuz gibi
doğayı da unuttunuz. Dün fırtına, tufan, boran yoktu İstanbul’da, yağmur yağdı
sadece. Suya yol bırakmadığınız için su da sizin yolunuza, tünelinize, AVM’nize
aktı doğal olarak. 
AKP yerel yönetimlerinin doğayı talan etmesinin, kent
bilinci fukaralığının, beton zenginliğinin sonucudur dünkü İstanbul
manzaraları. Ayrıca, AKP’nin küresel ısınmaya karşı Paris Anlaşması’ndan, iklim
değişikliğinin bilimsel sonuçlarından bihaber oluşunun da göstergesidir. 
Değerli arkadaşlar, doğanın sesine kulak vermezseniz
doğa verdiğini geri alır. 
BAŞKAN – Sayın Bektaşoğlu… 
7.- Giresun Milletvekili Bülent Yener
Bektaşoğlu'nun, Trabzon Adli Tıp Kurumu Grup Başkanlığının iş yoğunluğu ve
personel eksikliği nedeniyle hizmet vermekte yetersiz kaldığına ve yeni bir
yapılanma gerektiğine ilişkin açıklaması
BÜLENT YENER BEKTAŞOĞLU (Giresun) – Çok teşekkür ederim
Sayın Başkan. 
Sorumluluk alanında Karadeniz’deki 14 il ve 140 dolayındaki
ilçe olan Trabzon Adli Tıp Kurumu Grup Başkanlığı iş yoğunluğu ve personel
eksikliği nedeniyle hizmet vermekte yetersiz kalıyor. Bunun için iki merkezli
yeni bir yapılanma gerekiyor. Bölgemizin tam ortasındaki Giresun altyapı ve
konum itibarıyla bu kurum için ideal illerimizden bir tanesidir. Mevcut kapalı
cezaevi taşınacak. Buraya adliye sarayı yapılırken adli tıp da bu projeye
katılabilir. Böylece, adli tıp olaylarının raporlanmasındaki zaman kaybı
önlenmiş olur, yargı sürecine katkı hızlanır. Özellikle otopsi için gönderilen
cenazelerin ailelere teslimindeki mağduriyet de önlenmiş olur ve bunu talep
etmekteyiz. 
Teşekkür ediyorum. 
BAŞKAN – Teşekkür ederim ben de. 
Sayın Çamak…
8.- Mersin Milletvekili Hüseyin Çamak'ın,
yurtlarla ilgili yönetmelikte yapılan değişikliğe ve Millî Eğitim Bakanlığını
çocukların sağlığı, hayatı söz konusu olduğunda daha hassas ve tavizsiz olmaya
davet ettiğine ilişkin açıklaması
HÜSEYİN ÇAMAK (Mersin) – Teşekkür ederim Sayın Başkan. 
Aladağ’da yaşanan öğrenci yurdu yangınından sonra böyle
acıları bir daha yaşamamak için Meclis çatısı altında ortak bir irade
belirmişti. Devamında Millî Eğitim Bakanlığı yurtlarla ilgili denetimleri
sıklaştırmış ve yeni bir yönetmelik çıkarmıştı. Ancak, Bakanlık çıkarılan bu
yönetmeliği kurum sahiplerinin yaşadığı geçiş süreci zorlukları bahanesiyle
değiştirdi. Yönetmelikte öğrencilerin yaşam alanları da iyice düşürüldü,
güvenlik ve sağlık odası gibi birimleri kurma zorunluluğu 2019’a ertelendi.
Çocuklarımızın yaşamlarının söz konusu olduğu böylesi bir düzenlemenin, -hele
ki Aladağ gibi vahim tecrübeler yaşamamıza rağmen- ertelenmesi kabul edilemez. 
Millî Eğitim Bakanlığını çocuklarımızın sağlığı, hayatı
söz konusu olduğunda daha hassas ve tavizsiz olmaya davet ediyorum.
Teşekkür ederim. 
BAŞKAN – Teşekkür ederim ben de. 
Sayın Havutça…
9.- Balıkesir Milletvekili Namık
Havutça'nın, Balıkesir ilinde ve bölgede yağan şiddetli yağış ve dolu nedeniyle
çiftçilerin uğradıkları zararlarının karşılanmasının zorunlu olduğuna ilişkin
açıklaması
NAMIK HAVUTÇA (Balıkesir) – Teşekkür ederim Sayın
Başkan.
Dün Balıkesir ilimizde ve bölgede yağan şiddetli yağış
ve dolu nedeniyle özellikle Bandırma, Susurluk, Gönen ve Bursa bölgesinde,
Karacabey ilçesinde Bakırköy, Ova Hamidiye, Ovaesemen köylerinde ve Mustafakemalpaşa’da
Çeltikçi, Durumtay köylerinde bütün ekili alanlar yok oldu. Kırk beş dakika
yağan yağmur ve dolu nedeniyle metrekareye 70 kilogram yağış düştü ve 80 bin
dönüm arazi zarar gördü. Bu zararın maliyeti yaklaşık 300 milyon lira. Domates,
karpuz, biber, mısır ekili alanların tümü yok oldu. 
Buradan Tarım Bakanımıza sesleniyorum, yeni Tarım
Bakanımız Fakıbaba Urfa’da çiftçi bir aileden geliyor, çiftçilerimizin bu
zararlarının karşılanması zorunlu. Çiftçilerimiz borçlarının ertelenmesi,
borçlarının silinmesi, gerekirse faizlerin silinmesi ve bölgenin afet alanı
olarak ilan edilmesini talep ediyor çünkü sigorta kapsamı seli ve doluyu
kapsamadığı için çiftçilerimizin zararları ne yazık ki kendilerine kalıyor.
BAŞKAN – Teşekkür ederim.
Sayın Tanal…
10.- İstanbul Milletvekili Mahmut Tanal'ın,
Gençlik ve Spor Bakanından Şanlıurfaspor’un şike yoluyla Birinci Lig’den
düşürülmesinin mağduriyetini bir an önce gidermesini talep ettiğine ilişkin
açıklaması
MAHMUT TANAL (İstanbul) – Teşekkür ediyorum Sayın
Başkan.
Sporun temel amacı insanın beden ve ruh sağlığını
geliştirmek, iradesini güçlü kılmak ve toplumda barış, kardeşlik ve dayanışma
duygusunu yaygın hâle getirmektir.
Şanlıurfaspor’un şike yoluyla 1’inci Lig’den
düşürülmesi toplumdaki barış, kardeşlik ve dayanışma duygusunu zedelemiştir.
Şike yoluyla maçın ve ligin sonucu değiştirilmiştir. Dürüst oynamak ve yarışmak
ilkesi ihlal edilmiştir. Şanlıurfaspor’un şike yoluyla meydana gelen
mağduriyeti ne zaman giderilecektir?
Esas olan dürüstlüktür. Oyun dürüst oynanmalıdır.
Şikeyle dürüst oyun bozulmuştur. Şanlıurfaspor’un mağduriyetini yeni atanan
Spor Bakanının duymasını istirham ediyoruz, yeni Spor Bakanından
Şanlıurfaspor’un bu şike yoluyla düşürülmesi mağduriyetinin bir an önce
giderilmesini talep ediyoruz.
Teşekkür ederim.
BAŞKAN – Teşekkür ederim ben de.
Sayın Yıldırım…
11.- Adıyaman Milletvekili Behçet
Yıldırım'ın, iktidarın 15 Temmuz darbe girişimini siyasal, sosyal ve ekonomik
olarak tam bir tahakküm ve baskı sürecine dönüştürdüğüne ilişkin açıklaması
BEHÇET YILDIRIM (Adıyaman) – Teşekkürler Başkanım.
15 Temmuz darbe girişiminin üzerinden bir yıl geçti.
Darbe teşebbüsünü Allah’ın bir lütfu olarak nitelendiren siyasal iktidar, bu
süreci, siyasal, sosyal ve ekonomik olarak tam bir tahakküm, baskı ve zor
sürecine dönüştürmüştür. Darbe girişiminin yıl dönümünde OHAL dördüncü kez
uzatılmıştır. 692 sayılı Kanun Hükmünde Kararname’yle onlarca kamu kurumundan
toplam 7.348 kamu personeli daha ihraç edilmiştir. Böylece KHK’lar kapsamında
kamudan ihraç edilenlerin sayısı 110 bini aşmıştır. Adıyaman’da son
kararnameyle, ömrü FETÖ’yle mücadelede geçmiş aynı aileden 4’üncü kişi kamudan
ihraç edilmiştir. Kendi branşlarında, sağlık ve eğitimde başarılı olan bu
kardeşlerin suçu barışa, özgürlüğe, demokrasiye olan bağlılıklarıdır. İhraçlarla
yüz binlerce aileyi ekonomik olarak çökertmek hangi vicdana sığar? Yazıktır,
ayıptır, günahtır! Bu nedenle diyorum ki OHAL sağlığa zararlıdır, OHAL
ekonomiye zararlıdır, OHAL iç barışa zararlıdır, OHAL demokrasiye zararlıdır.
BAŞKAN – Sayın Akbaşoğlu…
12.- Çankırı Milletvekili Muhammet Emin
Akbaşoğlu'nun, Çankırı’nın Ilgaz ilçesinin 15 Temmuzun karargâhı olduğuna ve
2016 yılı sonunda hizmete açılan Ilgaz Tüneli’ne “Ilgaz 15 Temmuz İstiklal
Tüneli” ismi verildiğine ilişkin açıklaması
MUHAMMET EMİN AKBAŞOĞLU (Çankırı) – Teşekkür ediyorum
Sayın Başkanım.
Nasıl ki birinci istiklal mücadelemizde
İnebolu-Kastamonu-Ilgaz-Çankırı-Ankara yolu müseccel bir istiklal yolu olarak
tarihe geçmişse, ikinci istiklal mücadelemiz olan 15 Temmuzda da Sayın
Cumhurbaşkanımızın meydanlara çağrısıyla birlikte Sayın Başbakanımızın
Ilgaz-Çankırı-Ankara yolunu takip ederek milletimizin zaferinin ilan edilmesi
tarihin bir tevafukudur. 
Türkiye’nin mayası, kilit taşı olan Çankırı’mızın Ilgaz
ilçesi 15 Temmuzun karargâhı olmuştur. Şairin “Kökü mazide olan atiyim.”
mısrasından hareketle 2016 yılı sonunda hizmete açtığımız Ilgaz Tüneli’ne şehit
ve gazilerimizi ve onların yolunu ebedileştirmek için “Ilgaz 15 Temmuz İstiklal
Tüneli” ismini verdik. Böylece aziz milletimizin karakteri olan
“istiklalitamme”yi bütün dünyaya tekrar hatırlattık. 15 Temmuz bu sebeple yeni
bir dönemin, yeni bir dünyanın miladıdır diyor, hepinizi saygıyla selamlıyorum.
BAŞKAN – Teşekkür ederim.
Sayın Gürer…
13.- Niğde Milletvekili Ömer Fethi
Gürer'in, 669 sayılı Kanun Hükmünde Kararname’yle okulları kapatılan
öğrencilerin OHAL İnceleme Komisyonuna başvuruda bulunamadıklarına ve bu
öğrencilerin durumunun gün ışığına çıkarılmasını talep ettiğine ilişkin
açıklaması
ÖMER
FETHİ GÜRER (Niğde) – Teşekkür ederim Sayın Başkan.
669
sayılı Kanun Hükmünde Kararname’yle okulları kapatılan öğrenciler, 685 sayılı
Kanun Hükmünde Kararname’yle oluşan OHAL Komisyonuna başvuruda bulunuyorlar.
Ancak bu başvurunun gerçekleşmesi için valiliğe yapacakları başvuruya dayanak
olmak üzere “ohalkomisyonu.basbakanlik.gov.tr” adresine kimlik başvuruları için
girdiklerinde “Girmiş olduğunuz kimlik bilgileri OHAL kapsamında başvuru
yapmaya uygun değildir.” ibaresiyle karşılaşıyorlar. Dolayısıyla, onay kodunu
alamayan öğrenciler valiliğe başvuru yapmış olamıyorlar. Bu durumda bir
açıklama gerekiyor. Bu öğrencilerin OHAL Komisyonuna başvuruları alınacak mı?
Bu öğrencilerin durumu nasıl değerlendirilecek? Komisyon bunlarla ilgili
çalışmaları yapacak mı? Üniversite kayıtları başlamakta, soruna çözüm bulunması
için kısa bir süre var. Mağdur aileler bizleri arıyorlar. Bu konuda kesin bir
açıklamayla öğrencilerin durumunun gün ışığına çıkarılmasını talep ediyoruz.
Teşekkür
ederim Sayın Başkan.
BAŞKAN
– Teşekkür ederim Sayın Gürer.
Sayın
Kılıç…
14.- Kahramanmaraş Milletvekili İmran
Kılıç'ın, yeni Kabinenin hayırlı olmasını dilediğine ve fazilet ile erdemin
önemine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Yeni
Kabinemiz ülkemize, milletimize hayırlı olsun, hepsine başarılar diliyorum.
“Fazilete
yükselmek güç, rezalete alçalmak kolaydır.” buyurur Hazreti Ali. Erdem, toplum
çıkarını kişisel çıkarın üstünde tutmaktır. Şeref, faziletin kazandığı bir
mükâfattır. Erdem çıkarların çarpıştığı yerde meydana çıkar. Bir milletin büyüklüğü
erdemli insanlarının çokluğuyla ölçülür. Erdemli olmaya çalışanlar çoğu zaman
mutlu olurlar. Mutluluk erdemin bizzat kendisidir. Fazilet akıl ve edepledir,
asalet ve hasetle değildir. Erdem ruhun güzelliğidir ve kötülüğe karşı sabırlı
olmaktır. “Fazilete yol vermeyen eğitim, boş bir çaba ve aldatmacadır.” der
Aristo. “Faziletli kişi için gurbet olmaz, cahile de vatan bulunmaz.” demiştir
atalar. İkbal uğruna erdemler çiğnenmemelidir.
BAŞKAN
– Sayın Tüm…
15.- Balıkesir Milletvekili Mehmet Tüm'ün,
2017-2018 eğitim öğretim yılında uygulanacak müfredata ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Millî
Eğitim Bakanlığının 2017-2018 eğitim öğretim yılında uygulanacak olan müfredatı
bugün açıklanmıştır. Bu müfredatta Atatürk’e ilişkin bölümler daraltılmış ve
“cihat” kavramı derslere eklenmiştir. Bu konu hakkında Sayın Bakan “Cihat bizim
dinimizde bir unsur, cihadın ne olduğu ve ne olmadığının öğretilmesi görevi de
bizim.” demiştir. 
Sayın
Bakana soruyorum: Müfredattaki bu değişiklik çağdaş, laik ve bilimsel eğitim
modeline uygun mudur? Cihat konusunun müfredata eklenmesindeki gerekçe nedir?
Öğrencilere cihat eğitimi kapsamında neler öğretilecektir? Cihat eğitimi kindar
ve dindar nesil yetiştirme projenizin bir parçası mıdır? Cihat eğitimi
verilmesi cihatçı örgütlerle iş birliğinizin bir sonucu mudur?
BAŞKAN
– Sayın Tümer…
16.- Adana Milletvekili Zülfikar İnönü
Tümer'in, Adana’nın Pozantı ilçesinin sorunlarına ilişkin açıklaması
ZÜLFİKAR İNÖNÜ TÜMER (Adana) – Sayın
Başkan, Adana’nın batı illerimize açılan penceresi konumundaki tarihî ve
turistik mekânlarıyla öne çıkan ilçesi Pozantı’nın Gökbez ve Hamidiye başta
olmak üzere insanların yoğun olarak yaşadığı çok önemli mahallelerinde 2/B
kanunundan kaynaklanan mülkiyet sorunları yaşanmaktadır ve vatandaşlarımız
güncelleme çalışmaları beklemektedir. Yine, ilçeye ayrı bir güzellik katan
Çakıt Deresi ıslah edilmeyi beklemektedir. Çakıt Deresi’nin ıslahı olası
taşmaları önleyeceği gibi, ıslah sonunda oluşacak yeni alanlar Pozantı sanayisinin
gelişimine katkı koyacak, aynı zamanda dağlarla ovaları birleştiren dere
nedeniyle yerli ve yabancı turistlerin bölgeye olan ilgisi artacaktır. 
İlçedeki
Alpu ve Yenikonacık
Mahallelerindeki arsalarda yaşanan parsel kaymaları ise
hemşehrilerimizin başka bir sorunudur.
İlçedeki
başka bir sıkıntı da kız öğrenci yurdunun olmamasından kaynaklanmaktadır.
İlçede hazineye devredilmiş ve kaba inşaatı bitmiş bir bina da mevcuttur ve
burası öğrencilerimiz için yurt hâline dönüştürülebilir. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Tümer. 
ZÜLFİKAR
İNÖNÜ TÜMER (Adana) – Tüm bu sorunların çözümlenebileceğine olan inancımı
paylaşıyor, görüştüğüm ilgililerin bu konuya duyarlı yaklaşımları için teşekkür
ediyorum. 
BAŞKAN
– Sayın Tarhan yerine Sayın Sarıbal. 
17.- Bursa Milletvekili Orhan Sarıbal'ın,
Tunceli Pülümür’de bir süredir devam eden yangına müdahale edilmemesi konusunda
bilgi talep ettiğine ve bugün bütün Türkiye’de eş zamanlı olarak “Cerattepe ve
Artvin bizimdir.” adlı bir açıklama yapılacağına ilişkin açıklaması
ORHAN SARIBAL (Bursa) – Teşekkür ederim
Sayın Başkan.
Tunceli Pülümür bölgesinde askerî
karakolun hemen üzerinde bir süredir başlayan ve müdahale edilmeyen büyük bir
yangın var, yangın büyüyor fakat bir müdahale söz konusu değil. Meclisin bu
konuda bilgilendirilmesi ve neden müdahale edilmediği konusunda bilgi talebimiz
vardır; birinci önerim, isteğim budur. 
İkincisi de evet, ısrarla Cerattepe’den
vazgeçilmiyor, yerel mahkemenin ret kararı verdiği, bilirkişinin reddettiği
maden arama, ne yazık ki Yargıtay tarafından tekrar gündeme getirilmiş
durumdadır. Bugün bütün Türkiye’de eş zamanlı olarak “Cerattepe ve Artvin
bizimdir.” adlı bir açıklama yapılacak, basın açıklaması yapılacak. Lütfen,
Cerattepe’den elleriniz çekilsin, Cerattepe bizimdir, ülkemizindir. 
Teşekkür ediyorum, saygılar sunarım. 
BAŞKAN – Teşekkür ederim Sayın Sarıbal. 
Şimdi söz talebinde bulunan sayın grup
başkan vekillerine söz vereceğim. 
Sayın Kerestecioğlu, buyurun. 
18.- İstanbul Milletvekili Filiz
Kerestecioğlu Demir'in, iktidarın 15 Temmuz darbe girişimini bahane ederek
ülkenin rejimini değiştirdiğine ve Kabine değişikliği yapılmasına ilişkin
açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Son
bir yılda 15 Temmuz darbe girişimi bahane edilerek iktidar, bir ülkenin
rejimini değiştirdi. O günden bu yana tüm uygulamalar, her şey bir kişinin iki
dudağı arasında olabilsin diye aslında. Bugün de bunun bir örneğini yaşadık,
Sayın Erdoğan, Binali Yıldırım’ı çağırdı ve yeni Kabineyi tebliğ etti; istişare
yok, ortaklaşma yok, sadece tebliğ edildi. Herkesin yüreği ağzındaydı,
milletvekilleri “Acaba bakan olur muyum?” diyordu, bakanlar “Koltuğumdan olur
muyum?” diyordu; biz de geçmiş olsun diyoruz. Önemli değişiklikler var Kabinede.
Örneğin, Adalet Bakanı Sayın Abdulhamit Gül olmuş ama bu değişiklik Sayın Bekir
Bozdağ’ın başarısızlığından kaynaklı ya da bu ülkede adalet olmamasından
kaynaklı değil elbette, zaten kendisi Başbakan Yardımcısı. Ya da Başbakan
Yardımcısı Numan Kurtulmuş Kültür Bakanı olmuş. Ne yazık ki bu iktidarda Kültür
Bakanlığı tenzilirütbe sayılıyor. Bu neden oldu? Cevabı yine bir kişide. Kültür
Bakanı, Türkiye’de sinemanın, tiyatronun, sanatsal üretimin bitme noktasına
gelmesinden, turizmin can çekişiyor olmasından dolayı görevinden alınmadı ne
yazık ki. Ya da Sayın Tuğrul Türkeş, babasının partisini karşısına alarak
AKP’ye geçen, bu uğurda çok taviz veren Sayın Türkeş neden Kabinede yok, cevabı
yine bir kişide. Tarım Bakanı değişmiş. Elbette sebebi çarpık tarım politikaları
ve çiftçilerin içinde bulunduğu zor durum ve tarımın yönetilmemesinden dolayı
değil. 
Tüm
bu değişiklikler yeteneklerin sonucu ya da ülkenin, halkın istekleri sonucu
değil, bir kişinin çıkarlarıyla paralel yapılıyor çünkü kendisi hiç kimseye
güvenmiyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
FİLİZ
KERESTECİOĞLU DEMİR (İstanbul) – Darbenin siyasi ayağının ortaya çıkmasını da
engellediği için “Bu değişikliklerle görevden alınanlar cemaat mensubu mu?
Tenzilirütbeye uğrayanların suçu ne?” diye sorma hakkımız da doğuyor. 
Parti
devletine bir adım daha yaklaşan uygulamalarla karşı karşıyayız. Hayırlı olsun
diyoruz. 
Teşekkürler.

BAŞKAN
– Teşekkür ederim ben de. 
Sayın
Usta, buyurun.
19.- Samsun Milletvekili Erhan Usta'nın,
yeni açıklanan Kabinenin hayırlı olmasını dilediğine, OHAL İnceleme Komisyonuna
müracaat edemeyen askerî öğrencilerin durumuna ve bu konuda Hükûmeti hassas
davranmaya davet ettiğine ilişkin açıklaması
ERHAN
USTA (Samsun) – Teşekkür ederim Sayın Başkan. 
Ben
de öncelikle yeni açıklanan bu Kabinenin ülkemiz için hayırlı ve uğurlu
olmasını istiyorum. İnşallah, güzel hizmetler yaparlar diye temenni ediyorum. 
Sayın
Başkan, son günlerde özellikle sürekli mesajlar alıyoruz, bu mesajlar da bu
OHAL Komisyonu kurulduktan sonra OHAL Komisyonuna müracaat edemeyen askerî
öğrencilerle ilgili. Tabii, bu konuda aslında ciddi sıkıntılar var. Bu hain
darbe girişiminden sonra FETÖ’yle mücadele kapsamında biliyorsunuz dış
kaynaktan subay, astsubay alımlarında veya işte meslek yüksekokulu, teknik okul
okuyan öğrenciler filan, hepsi hak kaybına uğradı, hepsinin okullarıyla
ilişkileri kesildi. Burada, tabii yapılan işteki belki bir sakatlık bunların
hepsine FETÖ’cü muamelesi yapılmasıydı yani herhangi bir diyelim, güvenlik soruşturmasına
tabi tutulabilirlerdi, yeniden haklarında inceleme yapılabilirdi. Bunların
içerisinde elbette FETÖ’cü olanlar veya FETÖ’nün değişik şekillerde
tavassutuyla girenler olmuş olabilir. Onların ayıklanması gerekirken,
üniformaya sevdalı, subay olma, astsubay olma aşkıyla yanan, hakikaten bunların
içerisinde çok vatanperver gençlerimiz de vardı; o çocuklarımızın da hepsinin
aslında hakları elinden alınarak hayalleri yıkıldı, gelecekleri karartıldı.
Şimdi, bu, başlı başına bir sorun. Yaklaşık 20 bin kişi var bu şekilde, 20 bin
tane gencimiz var. En önemli varlığımız gençlerimiz, geleceğe bakış açısından.
İşte sürekli anlatıyoruz, “demokratik fırsat penceresi” diyoruz, “teknoloji”
diyoruz, “ilerleme” diyoruz, “Gençler bizim en büyük avantajımız.” diyoruz
ancak bunları çok iyi kullanamıyoruz. Burada elbette FETÖ’ye bulaşmış olanlar
varsa onların ayıklanması lazım ancak bütün bu okullarda okuyanlara -bunların
nihayetinde birçoğu da işte üniversite sınavıyla girmiş, değişik elemelerden
geçerek gelmiş çocuklar, dolayısıyla bir kısım objektif sınavlarla buraya
gelmiş çocuklar- bunların hepsine FETÖ’cü muamelesi... 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Usta.
ERHAN
USTA (Samsun) – ...yapılmasının yanlış olduğunu bir kez daha ifade etmek
istiyorum.
Maalesef
burada kolay yol seçildi, hepsini attık, haklarını ellerinden aldık. Ha, ne
oldu? Şimdi bu çocuklar özel harekât polisi olmak istiyor çünkü bunların fiziki
güçleri yerinde, gayet iyi; işte, polis olmak istiyorlar. Şimdi oralara
girmelerine de müsaade edilmiyor. Yani, kanunda öngörülmeyen bir cezayı kimseye
veremezsiniz. Bu çocukların bir suçu varsa hapse atın, hapse tıkın, cezası
neyse verelim ancak böyle bir ceza verilmeden ellerinden haklarını alıyorsunuz,
ondan sonra polis olmasına da işte, başka mesleklere girmesine de engel
oluyorsunuz. Şimdi bir kısmına okullarda okuma imkânı verildi, onlara da o,
işte, KHK damgası vuruluyor. Olmaz, yıllarca peşinden gelecek bir şeyi yapmaya
hakkımız yok. Bu çocukların hepsine vatan haini muamelesi yapılmaması lazım. 
Şimdi,
bu çocuklar komisyonlara müracaat edemiyor Sayın Başkan. Peki, mesela bütün
bakanların açıklamaları var, videolarını gönderiyorlar bize, Sayın Canikli
mesela, bu işlerden sorumlu Başbakan Yardımcısı diyor ki: “OHAL Komisyonu
kurulduğunda onlara müracaat edebilirsiniz.”
(Mikrofon
otomatik cihaz tarafından kapatıldı) 
ERHAN
USTA (Samsun) – Çok affedersiniz, bitireyim.
BAŞKAN
– Buyurun.
ERHAN
USTA (Samsun) – “Onlara müracaat edebilirsiniz.” deniliyor. BİMER’e yazıyorlar
durumlarını, BİMER “Gelecek hafta Komisyon kuruluyor, oraya müracaat
edebilirsiniz.” diyor fakat müracaat edemiyorlar. Niye? Çünkü komisyonlara
müracaatta şöyle bir sıkıntı var, mesela Kara Kuvvetlerinde. Kara Kuvvetleri…
Bu okullar kapatılıyor ama öğrencilerin her biri tek tek, isim olarak KHK’larda
yer almadığı için ve isimleri ve T.C.’leri de buraya bildirilmediği için bu
çocuklar müracaat edemiyor. Bu tür, böyle aslında, idari açıdan da sakatlıklar
var, bunların düzeltilmesi lazım. Yani, 21’inci yüzyılda bizim ülkemize
yakışmıyor bunlar; bunları lütfen düzeltelim ve insanımızı mağdur etmeyelim.
Gerçek suçluyu cezalandıralım, sonuna kadar cezalandıralım. Ama, suçu olmayan
insanlara idari işlemlerden dolayı, kendimizi sağlama alma güdüsünden dolayı,
suçu olmayan gençlerimizin de hayatını karartmayalım. Ben, bu konuda Hükûmeti
hassas davranmaya davet ediyorum. 
Teşekkür
ederim. 
BAŞKAN
– Teşekkür ederim. 
Sayın
Bostancı…
20.- Amasya Milletvekili Mehmet Naci
Bostancı'nın, yeni Kabinenin hayırlı olmasını dilediğine, muhalefetin dilinin
rasyonel olması, amigo tarzında belli kesimlere hitap eden provokatif,
kışkırtıcı bir dil kullanmaması gerektiğine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Yeni
Kabine ilan edildi, memlekete, millete hayırlı olsun. 
AK
PARTİ 2002 yılında iktidara gelmişti; yıl 2017, on beş yıllık bir süre
içerisinde iktidarda olmasının sebebi, hiç şüphesiz, yaptığı icraatlar ve
Kabinelerin bütün toplumu temsil etme yönünde bir irade ve çalışma göstermeleri,
halkın bu şekilde algılaması. 
Elbette,
kabineler herkesindir, bütün toplumundur. Kabinelerin iktidar adına icraatları
bütün memlekete, millete faydalı olma istikametinde icraatlardır; kastı budur,
hedefi budur. İktidarlar icraatlarıyla konuşurlar, muhalefet de muhakkak
beyanlarıyla, yapılıp edilenleri eleştirir, yol gösterici olur, farklı
çevrelerin duyarlılıklarını temsil eder. Burada iktidarların değişimini tayin
eden, muhakkak, toplumun büyük bir çoğunluğunu temsil eden bir dil, bir beyan,
bir vicdan, bir yaklaşım göstermek muhalefet adına, iktidar adına da gösterdiği
performanstan geriye düşmekdir; iktidarların değişim dinamiğinin temeli budur.
O bakımdan, muhalefetin kendi elindeki iktidar imkânı olan dili, beyanı
kullanırken rasyonel olması, amigo tarzında belli kesimlere hitap eden
provokatif, kışkırtıcı bir dil kullanmaması, “vicdan, vicdan” diye söz
edilirken bu vicdanın evrensel, insani değerlerle bağlantılı bu toplum içinde
seksen milyonun vicdani duyarlılıkları…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bostancı lütfen. 
MEHMET
NACİ BOSTANCI (Amasya) - …temsil eden bir vicdani yere yaslanması gerektiği çok
açıktır. Eğer böyle bir diliniz, böyle bir yaklaşımınız yoksa ve iktidar da
başarılıysa, iktidarların değişim dinamiği olmaz. Bu gerçekliği görelim.
İstiskal etmek, küçük, heyecanlı gruplara ateşli konuşmalar yapmak memlekete
de, ilgili siyasi partilere de fayda sağlamaz. Bu memleket hepimizin, iktidar
işini yapacak, muhalefet de iktidarın da payına düşebilecek, “Bunlar ne diyor?”
diye dikkat edebileceği, kendisini dışarıda hissetmeyeceği rasyonel dil
kullanmalıdır, ödevi budur. Ümit ederim, Türkiye siyasetinde bu hususlar daha
fazla belirginlik kazanır, daha çok öne çıkar, bundan bütün memleket, bütün
partiler faydalanır. 
Çok
teşekkür ediyorum. 
BAŞKAN
– Ben de teşekkür ederim Sayın Bostancı. 
Sayın
Altay, buyurun, sizi dinliyoruz. 
21.- İstanbul Milletvekili Engin Altay'ın,
Kabinenin hayırlı olmasını dilediğine, Amasya Milletvekili Mehmet Naci
Bostancı’nın yaptığı açıklamasındaki bazı ifadelerine, Millî Eğitim
Bakanlığının açıkladığı müfredat değişikliğinin kamuoyunda büyük infial
yarattığına ve bu milletin kalbinden cumhuriyetin, devletin laik niteliğinin ve
Gazi Mustafa Kemal Atatürk’ün silinemeyeceğine ilişkin açıklaması
ENGİN
ALTAY (İstanbul) – Teşekkür ederim. 
Kabine
hayırlı olsun diyelim, inşallah hayırlı olur, bizim pek umudumuz yok ama. Sayın
Bostancı’nın Kabine revizyonundan sonra dilinde bir değişiklik görüyorum, daha
atraksiyonel bir dil kullanmaya başladı. Herhâlde bunda Kabineye yeni atanan
iki sayın bakanın Genel Kurulda İç Tüzük’ün ilgili maddelerine rağmen laf
atmak, sataşmak yerine muhalefeti taciz etmeleri ve sonrasında bakan olmaları
galiba etkili olmuş. Bizim sorunumuz değil, iktidar partisinin sorunu. Hayırlı
uğurlu olsun. 
Kabinede
görev almayan, görevi bırakan sayın bakanlara her şeye rağmen teşekkür ederiz.
Siyaset önce nezakettir. Biz buna olabildiğince dikkat ediyoruz. Lakin, Sayın
Bostancı’nın muhalefete nasıl muhalefet yapacağına dair yaptığı konuşmayı
garipsedim. Muhalefet amigoluk yapmıyor, çığırtkanlık yapmıyor, milletin içinde
bulunduğu ızdıraba, milletin size yönelik müştekiliğine tercüman olmaya
çalışıyor. Buna katlanmanız lazım, buna alışmanız lazım. Belki de Parlamento
tarihinin en nazik muhalefetini yapan bir partiyle karşı karşıya olduğunuzu
unutmamanız lazım. Biz, Refah Partisinin burada 36 milletvekiliyle nasıl
muhalefet yaptığını unutmadık. Onun için, Sayın Bostancı, bazen sert, bazen
yapıcı ama her defasında bir hak kaybı olmasın, bir hukuksuzluk yaşanmasın,
toplumun bir kesiminin hakkı, hukuku zayi edilmesin, ulusal birliğimiz,
bütünlüğümüz zarar görmesin anlayışında muhalefet yaptığımızın unutulmaması
lazım.
İktidarın
başarılı olup olmamasının ölçüsü, doğrudur, seçimlerdir. Biz, milletin
takdirini her seçimde, her şeye rağmen kabul etmiş, “Milletin takdiri başımızın
üstündedir.” demiş bir partiyiz ama bu, şu demek değil: “Seçmen yanlış tercih
yapmaz.” anlamına da gelmez. Seçmen bir yanlış yapar, iki yanlış yapar, sonunda
seçmen de doğru tercihlerle Parlamentonun daha doğru şekillenmesine imkân
sağlar.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Altay.
ENGİN
ALTAY (İstanbul) – Öte yandan, Millî Eğitim Bakanlığının dün açıkladığı
müfredat değişikliği kamuoyunda büyük infial yarattı. Arkadaşlarımız, uzman
arkadaşlarımız yapılan değişiklikle ilgili bir çalışma yürütüyorlardı;
çalışmayı değerlendiriyoruz. Daha önce de, bundan üç dört yıl önce bir müfredat
değişikliği yapıldığında, bilindiği gibi, olumlu görüşler de söylemiş bir
partiyiz. Biz doğruya doğru demekten imtina etmiyoruz ama bir şeyi garipsedim:
Millî Eğitim Bakanlığında müfredattan Atatürk’ü, Gazi Mustafa Kemal Atatürk’ü
neredeyse tümüyle çıkarma çabaları bu müfredat değişikliğinde kabul edilemez
noktaya geldi, kabul edilebilir sınırların çok üstünde. Bırakın bizi, bu millet
bu yapılana en yüksek refleksi gösterecektir. Atatürk’ü müfredattan silseniz de
bu milletin gönlünden, kalbinden silemeyeceğinizi unutmamanız gerekir; iktidar
partisinin yöneticilerine bunu hatırlatmayı bir görev sayıyorum.
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Bitirmeme müsaade eder misiniz Sayın Başkan?
BAŞKAN
– Ek bir süre daha vereyim size, bir dakika.
Buyurun
Sayın Altay.
ENGİN
ALTAY (İstanbul) - Öte yandan, müfredata “cihat” kavramının geniş geniş koyulup
yerleştirilmesini anlamadım. Yakın tarihte Müslümanlar birbirini boğazlıyor,
birbirini kırıyor; milleti de birbirine kırdırmak için mi bu müfredata “cihat”
kavramını koydunuz, birden çok yere, çok geniş kapsamlı olarak? Bu konuda
arkadaşlarımız değerlendirmeyi bitirdikten sonra, müfredatla ilgili, kamuoyuna
ve Parlamentomuza gerekli açıklamaları yapacağız ama şu kadarını söylemekle
yetineyim: Gittiğiniz yol yol değildir. Bu milletin gönlünden, kalbinden
cumhuriyeti, devletin laik niteliğini ve Gazi Mustafa Kemal Atatürk’ü
silemezsiniz, nokta.
Teşekkür
ederim. 
BAŞKAN
– Teşekkür ederim.
MEHMET
NACİ BOSTANCI (Amasya) - Sayın Başkanım…
FİLİZ
KERESTECİOĞLU DEMİR (İstanbul) – Sayın Başkan, ben de bir söz istedim.
BAŞKAN
– Peki.
Sayın
Bostancı, buyurun, sizi dinleyelim.
MEHMET
NACİ BOSTANCI (Amasya) – Kayıtlara geçsin diye söylüyorum: Muhalefetin iktidarı
eleştirme hakkı vardır. Demokrasilerde iktidarı temsil edenler de elbette muhalefetin
diline ilişkin eleştiri dile getirebilirler. Hiçbir alan lâyüsel değil.
İkincisi:
Muhalefetin diline ilişkin burada getirmiş olduğum eleştiri genel bir
eleştiriydi, kendisini hedef olarak seçmiş bir çevre yoktu. İki farklı muhalif
dilden bahsettim. Biri: Analitik, kucaklayıcı, yol gösterici, mihmandarlık
edici.
ENGİN
ALTAY (İstanbul) – Benim yaptığım ne şimdi?
MEHMET
NACİ BOSTANCI (Amasya) – İkincisi: Kışkırtıcı, amigovari, siyasal dilden
bahsettim. Sayın Engin Altay niçin ikincisi üzerinden alınganlık gösterdi bunu
anlamıyorum.
Teşekkür
ederim.
ENGİN
ALTAY (İstanbul) – Cevap vermem lazım.
BAŞKAN
– Buyurun.
ENGİN
ALTAY (İstanbul) – Ben kendi üzerimden, grubum üzerinden bir alınganlık
göstermedim. Burada üç tane muhalefet partisi var. Siz çoğunluk partisinin grup
başkan vekili olarak Parlamentoda kullanılan dili “amigoluk” diye nitelerseniz
size de muhalefetten birileri çok ağır başka laflar söylerler. Sizi bağlar
bağlamaz, ben bunu söylemiyorum. Nezaket bende kalsın. Ben hep söyledim:
Siyaset nezaket ve vicdan işidir ama iktidar iktidar olduğunu bilecek,
muhalefete tahammül edecek. Demek ki siyaset aynı zamanda bir tahammül işidir.
Buna tahammül göstereceksiniz, göstermek durumundasınız. Bunun tekrar altını
çizmek istiyorum. Şu günde biraz daha dilimi sertleştirmeyi doğru bulmuyorum.
Böyle, burada keselim bu muhabbeti.
MEHMET
NACİ BOSTANCI (Amasya) – Birbirimize tahammül edeceğiz.
ENGİN
ALTAY (İstanbul) – Tahammül edeceksiniz. 
BAŞKAN
– Genel bir yaklaşımdan bahsetti.
MEHMET
NACİ BOSTANCI (Amasya) – Tabii, tahammül edeceğiz.
ENGİN
ALTAY (İstanbul) – Biz ediyoruz size.
MEHMET
NACİ BOSTANCI (Amasya) - Birbirimize edeceğiz.
ENGİN
ALTAY (İstanbul) – Bunca yanlışınıza tahammül ediyoruz, daha ne yapacağız?
BAŞKAN
– Sayın Bostancı genel bir yaklaşımdan bahsetti. 
ENGİN
ALTAY (İstanbul) – Genel ama muhalefeti eleştirince üstümüze alınıyoruz.
AYTUĞ
ATICI (Mersin) – Ama “amigoluk” demek de yakışmadı Sayın Başkan, hiç yakışmadı.
BAŞKAN
– Ama ikinci kez söylediğinde -yani tabii ki kendisini savunabilir Sayın
Bostancı ama- tanımlaması iki eksen üzerindeydi… 
AYTUĞ
ATICI (Mersin) – Siz de onu savunmayın Sayın Başkan.
BAŞKAN
– Muhalefet yapma çeşitleri üzerinden bahsetti.
MEHMET
NACİ BOSTANCI (Amasya) – Savunulacak bir şey söylemedim, ne söylediğim ortada. 
AYTUĞ
ATICI (Mersin) – Siz de savunmayın, Sayın Bostancı kendini savunacak kadar bir
yetiye sahiptir.
ENGİN
ALTAY (İstanbul) – Kendileri muhalefete düştüğünde o seçeneklerden birini
kullanırlar.
BAŞKAN
– Size bir eleştiri yöneltmedi ama burada kapatalım.
ENGİN
ALTAY (İstanbul) – Üç dakika ne konuşacağız burada? Bir şey konuşacağız işte. 
BAŞKAN
– Tamam, peki. 
Evet,
Sayın Kerestecioğlu, buyurun.
22.- İstanbul Milletvekili Filiz
Kerestecioğlu Demir'in, Amasya Milletvekili Mehmet Naci Bostancı’nın yaptığı
açıklamasındaki bazı ifadelerine ve iktidarın saygılı, herkesin hakkını
kollayan, eşitlikçi bir üslubunun olması gerektiğine ilişkin açıklaması
FİLİZ
KERESTECİOĞLU DEMİR (İstanbul) – Şimdi, Sayın Bostancı’nın sözleri gerçekten
bana burada bir an İsveç Parlamentosundayız şeklinde bir duygu uyandırdı. Yani
bunu muhalefetten değil de aslında en fazla iktidardan beklemek lazım. Yani
iktidarın, yönetenlerin o ülkeye yönelik saygılı, herkesin hakkını kollayan,
eşitlikçi bir üslubunun olması lazım. Ama biz özellikle iki buçuk yıldır yani 7
Haziran seçimlerinden beri ülkede böyle bir üslubu asla göremiyoruz ve 11
milletvekili tutuklu olan -eş başkanları içinde olmak üzere- bir parti olarak
herhâlde dünyanın en nezaketli siyasetini yürütüyoruz burada. Gerçekten aslında
bu Parlamentoda kıyametin kopması lazım ama bu Parlamento bütün bunlara rağmen
hiçbir şey olmamış gibi yoluna devam edebilen bir Parlamento. 
BAŞKAN
– Teşekkür ederim.
Gündeme
geçiyoruz sayın milletvekilleri. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge bulunmaktadır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Arzu Erdem ve 20
milletvekilinin, ülkedeki intihar girişimlerinin nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/586)
Türkiye Büyük Millet Meclisi
Başkanlığına
Ülkemizdeki intihar girişimlerinin nedenlerinin
araştırılarak gereken önlemlerin tespit edilmesi için Anayasa'nın 98'inci, İç
Tüzük’ün 104'üncü ve 105'inci maddeleri gereğince Meclis araştırması açılmasını
arz ederim. 
1) Arzu Erdem (İstanbul)
2) Ekmeleddin Mehmet İhsanoğlu (İstanbul)
3) Ümit Özdağ (Gaziantep)
4) İsmail Ok (Balıkesir)
5) Baki Şimşek (Mersin)
6) Kadir Koçdemir (Bursa)
7) Mustafa Mit (Ankara)
8) Edip Semih Yalçın (İstanbul)
9) Mevlüt Karakaya (Adana)
10) Mehmet Erdoğan (Muğla)
11) İzzet Ulvi Yönter (İstanbul)
12) Celal Adan (İstanbul)
13) Deniz Depboylu (Aydın)
14) Mehmet Necmettin Ahrazoğlu (Hatay)
15) Mehmet Parsak (Afyonkarahisar)
16) Erkan Haberal (Ankara)
17) Nuri Okutan (Isparta)
18) Ruhi Ersoy (Osmaniye)
19) Zihni Açba (Sakarya)
20) Yusuf Halaçoğlu (Kayseri)
21) Ahmet Selim Yurdakul (Antalya) 
Gerekçe:
Türkiye
İstatistik Kurumu verilerine göre 2014 yılına kadar son kırk yılda toplam 72
bin 112 kişi intihar ederek hayatını kaybetmiştir. 1974 yılında 618 olan
intihar vakaları 2014 yılında 3.065'e yükselmiştir. Bu da son kırk yılda yüzde
500 artış gösterdiğini ifade etmektedir. Buna karşın intihar girişiminde
bulunanlara ilişkin kapsamlı bir çalışma yapılmamıştır.
Doğadaki
her canlıda yaşamını devam ettirme içgüdüsü vardır. Bu içgüdü insanda da
mevcuttur. Yaşamda her türlü güçlükle mücadele eden insanların bir kısmının
yaşamlarına son vermeleri çok önemli bir araştırma konusudur.
Ülkemizde
son günlerde intihar vakaları hızlı bir artış göstermektedir. İntihar eden
kişide birçok olumsuz faktör bir aradadır. Geçim sıkıntısı, aile ilişkileri,
stresli yaşam, hastalıklar, mutsuz evlilikler, ticari başarısızlık, işsizlik,
eğitimsizlik ve ülkemizin içinde bulunduğu sosyal ve siyasal sorunların arttığı
günümüzde bu gibi sorunların birinden veya bir kaçından duyulan rahatsızlık
kişileri depresyona sokmakta ve intihara sürüklemektedir. Dolayısıyla intiharı
bir faktöre bağlamak yerine toplumun ruh sağlığıyla ele almak gerekmektedir.
Örneğin, işsizlik oranı yüksek olan ülkemizde, üniversiteli işsizler ordusuna
her geçen gün yenileri katılmakta, uzun süreli iş bulma uğraşları sonuçsuz
kalmaktadır. Özellikle son zamanlarda sıkça rastlanan tecavüz olayları
sonucunda genç kızlarımız yaşadıkları psikolojik travmaları kaldıramamakta ve
hayatlarına son vermektedir.
İntiharlar,
manevi değerlerimizin tahribata uğramasının bir sonucudur. Bireyin yalnızca
kendisini değil ailesini, sosyal çevresini ve toplumu etkilediğinden önemli bir
halk sağlığı problemidir. Bu tür vakaları önlemek, milletimizin daha sağlıklı
ve güvenli bir şekilde hayatlarını sürdürmelerine katkı sağlamak amacıyla,
intiharı önleme çalışmalarının bir hedef hâline getirilmesi gerekmektedir.
Yaşanmakta
olan intihar eylemlerinin önüne geçilmesi, gerekli tedbirlerin yerinde ve
zamanında alınması amacıyla Türkiye'de intihar olgusuna ilişkin bir haritanın
çıkarılması, uzmanların konuya dâhil edilmesi, konuya dair somut önerilerin
ortaya çıkarılması ve bu önerilerin ivedi bir şekilde hayata geçirilmesi büyük
önem taşımaktadır. Ayrıca cezai yaptırımlar yeteri kadar caydırıcı değildir ve
bu konuda da düzenlemeler yapılması gerekmektedir.
Bu
gerekçeler doğrultusunda, ülkemizdeki intihar girişimlerinin nedenlerinin
araştırılarak gereken önlemlerin tespit edilmesi için Anayasa'nın 98'inci, İç
Tüzük’ün 104'üncü ve 105'inci maddeleri gereğince Meclis araştırması açılmasını
arz ederim.
2.- İstanbul Milletvekili Arzu Erdem ve 20
milletvekilinin, Millî Eğitim Bakanlığının, teşkilat ve görevleri hakkında,
Türkiye Cumhuriyeti Anayasası hükümlerini göz ardı ederek Danıştay kararını
uygulamamasının nedenlerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/587)
Türkiye Büyük Millet Meclisi
Başkanlığına
Millî Eğitim Bakanlığının teşkilat ve görevleri
hakkında Türkiye Cumhuriyeti Anayasası hükümlerini göz ardı ederek, Danıştay
kararını uygulamamasının nedenlerinin araştırılarak gereken önlemlerin tespit
edilmesi için Anayasa'nın 98'inci, İç Tüzük’ün 104'üncü ve 105'inci maddeleri
gereğince Meclis araştırması açılmasını arz ederim.
1) Arzu Erdem (İstanbul)
2) Ekmeleddin Mehmet İhsanoğlu (İstanbul)
3) Baki Şimşek (Mersin)
4) Zihni Açba (Sakarya)
5) Mustafa MİT (Ankara)
6) İsmail Ok (Balıkesir)
7) Nuri Okutan (Isparta)
8) Mehmet Necmettin Ahrazoğlu (Hatay)
9) Mustafa Kalaycı (Konya)
10) İsmail Faruk Aksu (İstanbul) 
11) Deniz Depboylu (Aydın)
12) Erkan Haberal (Ankara)
13) Ruhi Ersoy (Osmaniye)
14) Emin Haluk Ayhan (Denizli)
15) Fahrettin Oğuz Tor (Kahramanmaraş)
16) Kadir Koçdemir (Bursa)
17) Mehmet Günal (Antalya)
18) Celal Adan (İstanbul)
19) Oktay Öztürk (Mersin)
20) Saffet Sancaklı (Kocaeli)
21) Kamil Aydın (Erzurum)

Gerekçe:
Millî
Eğitim Bakanlığının görevde yükselme ve unvan değişikliğine yönelik yapılmış
yönetmelik düzeyindeki düzenlemelere karşı idari yargıda açılmış davalar
sonucunda iptal edilen hükümlere göre yargı kararlarının uygulanması konusunda
çeşitli sıkıntılara sebep olduğu belirtilmektedir. Özellikle görevde yükselme
ve unvan değişikliklerinde yönetmelik düzeyindeki düzenlemelerin yargı
kararıyla çoğunlukla iptal edildiği, sebebinin ise bu düzenlemelerin Hükûmeti
temsil eden bakanlıklar ile bağlı kuruluşlar tarafından yapıldığı ancak bu
durumun Türkiye Cumhuriyeti Anayasası hükümlerini göz ardı eden sonuçlar
doğurduğu açıkça görülmektedir.
Gelişen
ve değişen Türkiye'ye rağmen sözlü sınav, mülakat ve benzeri kavramların
maalesef halk arasında ne anlama geldiği açıkça bilinmektedir. Sözlü sınavların
yapılması seçilecek kişilerin niteliğini, atama yapılacak kadroya uygunluğunu
belirtmekten çok, referanslar, bireysel bağlantılar, belirli sivil toplum
kuruluşlarına üyelikler ve benzeri yollarla çıkış yolu bulma çabasının ortaya
çıktığı bir yarış hâline dönüşmüştür. Yine bu yollarla belirli konumlara gelen
kişilerin de devlet hizmetini adil ve tarafsız olarak ne derece sürdürebileceği
de sorulması gereken soruların başında gelmektedir.
Danıştay
2. Dairesinde temyiz aşamasında görülmekte olan 15/10/2015 tarih, 2015-3097
esas ve 2015-8038 karar sayılı Kararı’nda sadece sözlüyle yapılan 1.709 atama
işlemini kesin olarak iptal etmiştir. Ardından da yine Danıştay 2. Dairesi
10/11/2015 tarihinde 2015-5968 esas ve 2015-8739 karar numaralı Kararı ile
Ankara 4. İdare Mahkemesinin sözlüyle yapılan tüm atamaların iptalini öngören
kararı temyiz aşamasında onaylayarak bir kez daha tüm atamaları iptal etmiştir.
Son
olarak Danıştay 16. Daire 2015/17164 sayılı Kararı’yla Mesleki ve Teknik Eğitim
Sendikasının (METE-SEN) açtığı davada 1.709 şube müdürü ataması işleminin
yürütmesini durdurmuştur.
24’üncü
Dönem Millî Eğitim Bakanı Sayın Nabi Avcı, sadece Danıştay tarafından atamalara
dayanak hükümlerin iptal edildiğini, atamaların iptalinin gerekmediğini
açıklamıştır. Ancak bu açıklama MEB'e olan güveni sarsmıştır. Kurumun
yönetmelik düzeyinde düzenleme yapması, muhatapların ilgili düzenlemeye dava
açması, davanın düzenlemeyi yapan kurumun aleyhine iptalle sonuçlanmasına
rağmen bu düzenlemeye göre yapılan işlemlerin geri çekilmemesi idari yargıyı
saf dışı bırakmak anlamı taşmakta olup yargıyı gereksiz kılmaktadır.
Çalışanlarının
kendilerini kariyer ilerlemesi açısından güvende bulması ve yanlı tutumun
giderilmesi adına, Millî Eğitim Bakanlığının teşkilat ve görevleri hakkında
Türkiye Cumhuriyeti Anayasası hükümlerini göz ardı ederek Danıştay kararını
uygulamamasının nedenlerinin araştırılarak gereken önlemlerin tespit edilmesi
için Anayasa'nın 98'inci, İç Tüzük’ün 104'üncü ve 105'inci maddeleri gereğince
Meclis araştırması açılmasını arz ederim.
3.- Iğdır Milletvekili Mehmet Emin Adıyaman
ve 21 milletvekilinin, kadına yönelik şiddet ve kadın cinayetleri konusunun araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/588)
Türkiye Büyük Millet Meclisi
Başkanlığına
Türkiye'nin taraf olduğu ve 1 Ağustos 2014 tarihinde
yürürlüğe giren Kadınlara Yönelik Şiddet ve Ev İçi Şiddetin Önlenmesi ve
Bunlarla Mücadeleye Dair Avrupa Konseyi Sözleşmesi (İstanbul Sözleşmesi)'ne
göre; kadınlara yönelik kamusal ve özel alanda meydana gelen şiddet kadınlara
fiziksel, cinsel, psikolojik ve ekonomik acı veya ıstırap veren veya verebilecek
olan toplumsal cinsiyete dayalı her türlü eylem veya bu tür eylemlerle tehdit
etme, zorlama veya keyfî olarak özgürlükten yoksun bırakmaktır.
Kadına yönelik şiddet bir insan hakları ihlalidir,
kadınlara yönelik ayrımcılığın bir biçimidir. Ülkemizde kadına yönelik şiddetin
her yıl daha da arttığı bu ihlallerin tespit edilmesi alınacak tedbirlerin
belirlenmesi amacıyla Anayasa’nın 98’inci İç Tüzük’ün 104 ve 105’inci maddeleri
gereğince Meclis araştırması açılmasını saygılarımızla arz ve teklif ederiz.
1) Mehmet Emin Adıyaman (Iğdır)
2) Meral Danış Beştaş (Adana)
3) Behçet Yıldırım (Adıyaman)
4) Berdan Öztürk (Ağrı)
5) Dirayet Taşdemir (Ağrı)
6) Sırrı Süreyya Önder (Ankara)
7) Ayşe Acar Başaran (Batman)
8) Mehmet Ali Aslan (Batman)
9) Saadet Becerekli (Batman)
10) Hişyar Özsoy (Bingöl)
11) Mizgin Irgat (Bitlis)
12) Altan Tan (Diyarbakır)
13) Çağlar Demirel (Diyarbakır)
14) Feleknas Uca (Diyarbakır)
15) İmam Taşçıer (Diyarbakır)
16) Nimetullah Erdoğmuş (Diyarbakır)
17) Nursel Aydoğan (Diyarbakır)
18) Sibel Yiğitalp (Diyarbakır)
19) Ziya Pir (Diyarbakır)
20) Mahmut Toğrul (Gaziantep)
21) Abdullah Zeydan (Hakkâri)
22) Erdal Ataş (İstanbul)
Gerekçe:
Kadını
ve kadınla birlikte yaşayan aile bireylerini her türlü şiddetten korumak ve
gerekli tedbirler almak amacıyla çıkarılan Ailenin Korunması ve Kadına Karşı
Şiddetin Önlenmesine Dair 6284 sayılı Kanun, adından da anlaşıldığı üzere,
ailenin korunmasını öncelemekte olup, özensiz uygulamalarıyla şiddete maruz
kalan kadınları korumadığı, kamuoyuna yansıyan kadın cinayetlerinin ve kadına
yönelik şiddetin her geçen gün artmasıyla görülmekte ve endişe yaratmaktadır.
Kadına
yönelik şiddetin, erkekler ve kadınlar arasındaki eşitlikçi olmayan güç
ilişkilerinden kaynaklanan tarihsel bir olgu olduğu ve bu güç ilişkisinin
erkekler tarafından kadınlar üzerinde baskı kurulmasına ve kadınlara yönelik
ayrımcılık yapılmasına yol açtığı ve kadınların ilerlemelerini engellediği gün
gibi ortadadır.
Mahkemelere
yansıyan kadına yönelik taciz, tecavüz, cinsel istismar dosyalarında tahrik
indirimi uygulanması, savcılıklarca etkili soruşturma yürütülmemesi, kadının
şiddetten korunması için gerekli yasal önlemlerin alınmaması, önlemlerin sadece
kâğıt üzerinde kalması sonucunda kadınlar her geçen gün daha vahim şiddet
olaylarına maruz kalmaktadırlar. 2014 yılında Avrupa İnsan Hakları Mahkemesinin
etkili soruşturma yürütülmemiş olması nedeniyle Türkiye'yi Gülperi O. davasında
yaşam hakkının ihlaliyle mahkûm etmiş olması, kadınların yasalarca yeterince
korunamadığının sonucudur.
İktidar
ve kurumlarının belli kademelerinde bulunan yetkililer, kadına yönelik şiddeti
meşrulaştıran söylemlerde bulunmaktadırlar. Bu söylemlere karşı adli makamlarca
etkin soruşturma yürütülmemektedir. Kadına yönelik şiddetin medya görünürlüğünde
kullanılan dil ve üslup etik değerlere uygun değildir
Türkiye
kadına yönelik ayrımcı politikaların devlet eliyle sürekli üretildiği kadının
hedef hâline getirildiği bir ülkedir. Başbakan Davutoğlu'nun çocuk doğurmayı
vatani bir hizmet olarak görmesi, Aile ve Sosyal Politikalar Bakanlığının
"Kadına şiddet yoktur, algıda seçicilik vardır." "Zorla güzellik
olur." açıklamaları, Diyanet İşleri Başkanlığının bir babanın 9 yaşından
büyük kızına şehvet duymasının haram olmadığı yönündeki fetvaları, kadının
bedeni, kimliği, cinsiyeti üzerinde uygulanan politikaların somut hâlidir.
Kadına şiddeti meşrulaştıran, kadını sadece annelik ve çocuk bakımı üzerinden
tanımlayan, kadın bedenini devletin bekası için araçsallaştıran bu yaklaşım
kadının kendi kaderini tayin etme hakkını elinde almayı, onu kamusal alandan
soyutlayarak eve kapatmayı amaçlamaktadır.
Kadınlara
yönelik şiddet eylemleri hem iktidar mekanizmalarıyla hem de yargısal
kararlarla korunmaktadır. Hukuk sisteminin hâlen cinsiyetçi öğelerden
arındırılmamış olması, yargı ve kolluk güçlerinin kadının mağdur olduğu
vakalardaki uygulamalarında kadına ön yargılı ve ötekileştirici yaklaşımı,
erkeği koruma ve aklama refleksi kadınları korumasız bırakarak yaşamı çekilmez
hâle getirmektedir. Özellikle “iyi hâl”, “saygın tutum”, “haksız tahrik” adı
altında erkek faillerin cezalarında indirime gidilmesi onları âdeta cezasız
bırakmakta, benzeri suçları önlemede caydırıcılığını yitirmekte ve adalete olan
güveni sarsmaktadır.
Kadın
cinayetlerinde yaşam hakkı ihlal edilen kadınların faillerinin bulunması için
ivedi ve etkili soruşturma yürütülmeli, failler yargılanmalı ve hakikat açığa
çıkarılmalıdır. Kadınların şiddetten korunması için gereken yasal tedbirler
alınmalıdır.
Kadına
yönelik şiddetin sona ermesi için yapılacak çalışmalarda kadın kurumları ile
insan hakları örgütlerinin önerileri doğrultusunda yasal düzenlemeler
yapılmalıdır.
Sonuç
olarak Meclisin yapması gereken, kadın cinayetine ve kadına karşı işlenen
suçlara onay verir nitelikteki indirimleri cezasızlığa son verecek ve
caydırıcılığı artıracak şekilde düzenlemek, boşanma komisyonu kurup kadının
içinde öldürüldüğü aileyi koruma politikasını bırakıp kadın cinayetlerini
durduracak kadını koruyan komisyonlar, politikalar üretmektir. Her kadının
barış ortamında yaşama ve korunma hakkı vardır. Devletin temel görevi, can ve
mal güvenliğini sağlamaktır. Bu görevini getirirken hiçbir gerekçeye
sığınmadan, cinsiyet ayrımı gözetmeksizin bu görevini yerine getirmek
zorundadır.
Kadın
ölümlerinin araştırılması ve açığa çıkarılması için Meclis araştırması talep
ediyoruz. 
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Sayın
milletvekilleri, şimdi partilerin grup önerilerini görüşeceğiz.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, 19/7/2017 tarihinde Grup
Başkan Vekili İstanbul Milletvekili Filiz Kerestecioğlu Demir tarafından, 15
Temmuz darbe girişimi sonrası yayınlanan hemen hemen her KHK sonrası yaşanan
antidemokratik uygulamalara karşı gerekli önlemlerin alınması amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 19 Temmuz 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
Türkiye Büyük Millet Meclisi
Başkanlığına
Danışma Kurulu 19/7/2017 Çarşamba günü (Bugün)
toplanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim. 
 Filiz
Kerestecioğlu Demir
 İstanbul
 Grup
Başkan Vekili
Öneri:
19
Temmuz 2017 tarihinde İstanbul Milletvekili Grup Başkanvekili Filiz
Kerestecioğlu tarafından verilen 5065 sıra numaralı 15 Temmuz darbe girişimi
sonrası yayınlanan hemen hemen her KHK sonrası yaşanan antidemokratik
uygulamalara karşı gerekli önlemlerin alınması amacıyla Türkiye Büyük Millet
Meclisine verilmiş olan Meclis araştırması önergesinin Genel Kurulun bilgisine
sunulmak üzere bekleyen diğer önergelerin önüne alınarak 19/7/2017 Çarşamba
günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir.
BAŞKAN
– Halkların Demokratik Partisi grup önerisinin lehinde ilk olarak İstanbul
Milletvekili Sayın Filiz Kerestecioğlu konuşacak.
Buyurun
Sayın Kerestecioğlu. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri, sevgili
halkımız; 15 Temmuz darbe girişiminin üzerinden bir yıl geçti. O gün ve o
günden sonra yaşananlar kamuoyuna tek bir sesten, tekleşmiş şekilde anlatılıyor.
Kahramanlık destanı düzenlenen törenlerle, şaşalı kutlamalarla süsleniyor ve
âdeta yeni bir tarih yazımının aracı olarak kullanılıyor. Türkiye gibi
darbelerle tarihi dolu olan bir ülkede bir daha darbe felaketini yaşamak
istemeyen insanların tankların karşısında canlarını siper etmeleri büyük
cesarettir. O güne kadar ülke bu denli öfke politikalarıyla yönetilmemiş
olsaydı emin olun ki o gün tankların karşısına çıkan insanlar çok daha fazla
sayıda olur, meydanları doldururdu. Ama o günden sonra yaşadıklarımız bu
iktidarın yaptıkları, darbecileri aratmayan uygulamaları, tankların karşısında
duran “Darbe olmasın." diye hayatını kaybeden canlara da saygısızlıktır. 
Neden
saygısızlık olduğunu görmek için son bir yılın darbe uygulamalarına bakmak
yeterli. Türkiye'de 21 Temmuz 2016’da üç ay süreyle olağanüstü hâl ilan edildi.
Türkiye tam bir yılını OHAL yönetiminde geçirdi. Hafta başında, bu notere
dönüştürülmek istenen Mecliste üç ay daha uzatıldı OHAL. Adalet Bakanlığı bir
yıl içerisinde Gülen cemaatiyle irtibatlı olduğu gerekçesiyle tutuklananların
sayısını 50.510 olarak açıkladı. Tutuklu yargılanan 50.510 kişiye karşı
tamamlanan iddianame sayısı sadece 620. Bakın, rakamlar nasıl da anlatıyor
durumun vahametini. Bunca tutuklamaya karşı sadece 620 iddianame hazırlanmış. 
Bir
başka çarpıcı rakam da şu: Bir yılda örgüt üyeliği nedeniyle 168.896 kişiye
işlem yapıldı. Bunların ne kadarı gerçekten örgüt üyesi? Bu sorunun net
cevabını öğrenebilecek miyiz bilmiyoruz ama emin olduğumuz bir şey var:
Fetullah Gülen’i öve öve bitiremeyenlerin hiçbiri cezaevinde değil. Bırakın
cezaevinde olmayı, bazıları aktif siyasetin içerisinde, hatta bazıları da belki
Bakanlar Kurulunda. 
Biraz
daha netleştirirsek, bir yılda ne oldu ve biz neden son bir yılın uygulamaları
için darbeden farksız diyoruz? 11 KHK çıkarıldı, 110 bin kişi işsiz bırakıldı.
Darbe olsaydı insanlar siyasi görüşlerinden, katıldıkları açıklamalardan,
sosyal medya paylaşımlarından dolayı işten atılmayacak mıydı? İşsiz bırakma
tehdidi olmayacak mıydı? Olacaktı. O zaman ne farkınız kaldı darbecilerden?
Bunların hepsini yaptınız zaten. Bir yıllık OHAL döneminde 23.407 akademisyen
bu yolla görevinden oldu. Size Kenan Evren’i hatırlatmıyor mu? 1402’liklerden
ne farkı kaldı şimdi bugün işsiz bırakılanların? Üstelik işsiz bıraktığınız 10
binlerin başka yerlerde iş bulmasının da önünü kestiniz. Özel sektörü üstü
kapalı tehdit ederek istihdam sağlanmasının önünü kapatıyorsunuz. Hak
aramalarını bile engelliyorsunuz. Bu insanların hâlen başvurabilecekleri doğru
dürüst bir yargı yolu yok. Bir komisyon tutturdunuz. 7 kişilik bir komisyon
kimin derdine çare olacak bunu da bilmiyoruz. 
Vicdan
hatırlatması yapmanın sizlere ne kadar yersiz olduğunu anlayamamak da herhâlde
bizim kabahatimiz. Ne yapalım ki hâlâ bir miktar var mıdır diye ümit ediyoruz.
Ama Nuriye ve Semih erirken kulaklarını tıkayanlara her söylediğimiz uçup
gidiyor. Bu da belki sizi değil ama bizi insanlığımızdan utandırıyor. 
Kamuda,
akademide durum bu. Yerel yönetimlerde farklı mı? Kelimenin tam anlamıyla yerel
yönetimlere ciddi bir saldırı söz konusu. Yine rakamlara bakalım. Önce
siyasetteki en güçlü rakiplerinizi, HDP’nin eş genel başkanlarını tutukladınız.
HDP ve bileşenlerinin Türkiye için umut olan sözlerinden, uygulamalarından
öylesine çekindiniz ki 15 Temmuzu fırsat bilerek Gülencilerden daha fazla
hedefe koydunuz HDP’yi. DBP’li 89 belediyeye kayyum atadınız; 36’sı kadın, 86
belediye eş başkanı ve eş başkan vekilini tutukladınız ama eş başkanlarımız da
milletvekillerimiz de belediye başkanlarımız da cezaevinde de olsalar oradan
umut yaymaya, dik durmaya, üretmeye devam ediyorlar. İşte Türkiye’nin geleceği
yine orada ve onları destekleyen milyonlarda duruyor, bu da sizlere dert olsun.
Evet,
belediyelerde milyonların oylarıyla göreve gelen belediye başkanlarını tutuklamak,
belediyelere kayyum atamak darbecilik değil de nedir peki? 
Evet,
OHAL’in bir de kadın hâli vardı, kadınlara yapılanlar. Kadın düşmanlığında da
zirveye oynadınız bu son bir yılda. OHAL’i muhalefete olduğu kadar kadınlara da
darbe olarak kullandınız. 8 Martı yasakladı bu kadın düşmanı zihniyet. Van
Kadın Derneği, Gündem Çocuk Derneği kapatıldı, belediyelerimizin kadın
sığınmaevleri kapatıldı; bu muydu darbeyle mücadele yönteminiz? Dünyanın ilk
kadın haber ajansı olan JINHA’yı kapatmak mıydı darbeyle mücadele yöntemi? Ama
kadınlar hiçbir zaman susmadı, 8 Martlarda da sokaklara çıktı ve susmayacaklar.
Bunları
yaptınız, OHAL’le yönettiniz ve ne sağladınız? Bir yılda ne uğruna savaştığını
bilmeden hayatını kaybeden onlarca genç, erkek cinayetine kurban giden 372
kadın, cinsel istismara maruz kalan 368 çocuk, açlığa mahkûm edilen binlerce
emekçi, bölünen, parçalanan aileler; evet, OHAL’in özeti bu. Sizse tüm bu
kıyametle güçleniyorsunuz. Sizin için 15 Temmuz, darbe, Gülen bahane; siz,
sizden farklı olana, farklı bir Türkiye tahayyülü olana maalesef tahammül
edemiyorsunuz çünkü bu ayrıştırıcı şiddet politikalarından besleniyorsunuz;
çünkü ranttan, TOKİ’den, inşaattan nemalanıyorsunuz, bugün Sur’u yıkmak
istemeniz de ondan. 
İnşaat,
yol sevdalısı politikalarınızın en son örneğini İstanbul’da da gördük. Hani
demişti ya Başbakan adalet yürüyüşçülerine “Yürüsünler de ne kadar güzel yollar
yaptığımızı görsünler.” demişti. Gördük, güzel yüzülüyor yollarınızda,
vatandaşlar yüzdüler dün; sadece yürüyen değil, akan merdivenler yapmışsınız.
Tüm
bu darbeci uygulamaları gizlemek için ne yaptınız peki? Gazetecileri
tutukladınız, televizyonları kapattınız. Yeri geldi interneti yasakladınız.
Darbeciler de olsa aynen böyle yapardı emin olun. Sizin bugün gerçekleri
saklayarak abartılı törenlerle yazdığınız bu tarih, belki bir gün resmî tarih
olarak okutulacak ama alternatif tarih yazıcıları da her zaman başka bir tarihi
kaleme alacaklar bugüne kadar aldıkları gibi. Gerçekler er ya da geç ortaya
çıkacak, tarih kimin darbeci olduğunu kimin darbeye karşı direndiğini de
yazacak. 
Son
olarak şunu ifade etmek isterim: En büyük kötülüğü aslında OHAL nereye yaptı
biliyor musunuz? Bu Meclise yaptı ve yapmaya da devam ediyor. Vekilleri
cezaevine yollayan ve sanki hiçbir şey olmamış gibi yoluna devam eden, kendi
vicdanını, kendi hukukunu, kendi yolunu kaybeden bir Meclis şu anda yaşanan;
bomboş bir Meclis, içi boşaltılmış bir Meclis ve İç Tüzük’le de şimdi
Türkiye'de olmayan ifade özgürlüğünü aslında Mecliste de yok ederek bunu daha
fazla taçlandıracak olan bir Meclis. 
MAHMUT
TANAL (İstanbul) – 21 milletvekili var.
FİLİZ
KERESTECİOĞLU DEMİR (Devamla) – Gerçek bir Meclisin bu Meclisteki tek bir
milletvekili sadece düşüncelerini ifade ettiği için içeri alındığında ayağa
kalkması gerekirdi ama merak etmeyin, özgürlük de bulaşıcıdır, iyilik de
bulaşıcıdır, demokrasi de bulaşıcıdır. Referandumda halkımız bunun sonuçlarını
önemli bir ölçüde gösterdi, bundan sonrasında da gösterecektir. Cesaret de
bulaşıcıdır ve gerçekten bir gün bu Meclis de tarihe sözlerle, demokrasiyle ve
demokrasiyi, ifade özgürlüğünü savunmayla geçecek bir Meclis olarak yazılacak.
Bunu umuyoruz, böyle bir Türkiye için mücadele etmeye her zaman devam edeceğiz.

Teşekkür
ederim, saygılar sunarım. (HDP ve CHP sıralarından alkışlar)
BAŞKAN
– Teşekkür ederim Sayın Kerestecioğlu. 
Halkların
Demokratik Partisi grup önerisinin aleyhinde ilk olarak Muğla Milletvekili
Sayın Mehmet Erdoğan konuşacak. 
Buyurun
Sayın Erdoğan. (MHP sıralarından alkışlar) 
MEHMET
ERDOĞAN (Muğla) – Sayın Başkan, değerli milletvekilleri; HDP grup önerisinin
aleyhinde Milliyetçi Hareket Partisi Grubu adına söz almış bulunmaktayım.
Konuşmamın başında yüce heyetinizi ve ekranları başında bizleri izleyen aziz
vatandaşlarımızı saygıyla, muhabbetle selamlıyorum. 
Ülkemiz,
15 Temmuz 2016 tarihinde, hainlikte zirve yapan FETÖ’nün kahpe bir tuzağıyla
karşı karşıya kalmıştır. Çok şükür ki Türk milletinin birlik beraberlik içinde
sergilediği millî duruşu ve devletine bağlı güvenlik güçlerimizin mücadelesiyle
bu işgal girişimi bertaraf edilmiştir. Ancak bu işte FETÖ tek başına değildir,
burada hedefe konulan Türk devletidir; PKK, PYD, YPG, DHKP-C ve IŞİD gibi bütün
taşeron terör örgütlerinin hain saldırısı da devletimizi, milletimizi yıpratmak
ve yıkmak için çalışmalarını sürdürmektedir. Tabii, bu terör örgütlerinin ve
ardındaki güçlerin bu saldırıları artarak devam etmektedir. FETÖ, PKK, DHKP-C
başta olmak üzere, eli kanlı terör örgütlerinin devlet kurumlarına yerleşmiş
ayaklarının temizlenmesi mücadelenin başarıya ulaşması açısından çok önemlidir.
Bu sebeple, 15 Temmuzdan sonra hız kazanan bu ayıklama süreci doğru yönetilmeli
ve gereği neyse yapılmalıdır. 
Sayın
Başkan, değerli milletvekilleri; eğitim yuvası olması gereken üniversitelerde
PKK sempatizanı, FETÖ yandaşı, DHKP-C üyesi gibi davranan, akademisyen postuna
bürünmüş ve zehir saçan kişiler hakkında gerekli işlemlerin yapılması
zorunludur. Bunları savunmak da mümkün değildir. 
20
Şubat 2015 tarihinde Ege Üniversitesinde PKK’lı teröristlerin saldırısına
uğrayan ve bir terörist tarafından bıçaklanarak şehit edilen Türk gençliğinin
adresi Ülkü Ocakları Eğitim ve Kültür Vakfı mensubu ülküdaşımız, Ege
Üniversitesi Tarih Bölümü öğrencisi Fırat Yılmaz Çakıroğlu’nun katiliyle ilgili
karar dün çıktı. Şükürler olsun, adalet tecelli etti ve yüce Türk adaleti
PKK’lı teröristi ağırlaştırılmış müebbet hapis cezasına çarptırdı. Ancak
Fırat’ımızın şehit edilmesinde kullanılan suç aletlerini üniversite bahçesine
gömdürenlerin, üniversite yerleşkelerinde kurtarılmış bölge ilan edecek kadar bu
hainleri cesaretlendirenlerin, hukuksuzluğa göz yuman ve teröristlere eğitim
yuvalarını teslim eden üniversite yöneticilerinin bu işte hiç mi suçu yoktur?
Merak etmekteyiz.
Varlığını
Türk varlığına armağan eden, feda eden Fırat ve feda etmeye aday olan on
binlerce gencimizin eğitim hakkını görmezden gelen, can güvenliğini yok sayan,
ülküdaşlarımızı bıçaklayanları fakültelerin arka bahçelerinde saklayıp
yerleşkeye polisin girmesine müsaade etmeyen dekanlardan, rektörlerden,
idarecilerden hesap sorulmasına niçin müsaade edilmemektedir? Bunu da merak
etmekteyiz.
Değerli
milletvekilleri, az evvel bahsettiğimiz hususlar FETÖ için de geçerlidir.
Görevini kötüye kullanan siyasiler, görevini kötüye kullanan üst düzey
bürokratlar için gerekenin yapılması zorunludur. FETÖ’yle mücadelede, terör
örgütleriyle mücadelede hatır gönül ilişkileri bir kenara bırakılmalı, kitapta
yazan herkese eşit olarak uygulanmalı ve terör örgütlerinin kökü devlet
kurumundan tamamıyla temizlenmelidir. 
Sayın
Başkan, değerli milletvekilleri; uzun zamandır beklenen Olağanüstü Hal
İşlemleri İnceleme Komisyonu kuruldu. Kurulan Komisyon, OHAL kapsamında
yayımlanan KHK’larla mağdur olduğunu iddia eden vatandaşların bu iddialarını
incelemek üzere başvuruları almaya başladı. 
Biraz
önce de ifade ettiğim gibi, neşter vurulmalıdır, devletin kılcallarına kadar
sızmış bu illet temizlenmelidir ancak bu yapılırken yaşanan mağduriyetler
olduğu da herkesin malumudur. Komisyonun kuruluşundan sonra genel düzenlemeleri
yapması beklenirken Komisyonun çalışma usulüyle ilgili mevzuatta, tebliğde
Komisyonun hangi başvuruları, kimlerin durumunu inceleyeceğinin tek tek
sayılması gerçekten bir hayal kırıklığı yaratmıştır. Ancak Komisyonun görev ve
yetkilerine baktığımızda mağdur olduğunu söyleyen insanların neredeyse yarısı
bu Komisyona başvuru hakkına sahip değildir, dolayısıyla mağduriyetlerini
giderecek bir merci olarak gördükleri bu Komisyondan faydalanmaları mümkün
değildir. 
Örneğin,
astsubay olmak için eğitimini tamamlayıp mezun olan ve atama beklerken hakları elinden
alınan gençlerimiz hem bir zan altında kalmış hem de mağduriyetleri konusunda
başvuracakları bir muhatap bulamamaktadırlar. Yine, sınavları kazanmış, askerî
okula başlamak üzereyken hain darbe girişimi sonrasında haklarını kaybetmiş
gençlerimiz için müracaat makamı yoktur. Askerî okullarda eğitim görmekte olan
öğrenciler de oradaki haklarını kaybetmişler fakat onlara da bu Komisyona
başvurma hakkı tanınmamıştır. Yaklaşık bir yıldır açıkta bekleyen, haklarında
adli ve idari bir işlem bulunmayan, ihraç da edilmeyen birçok kamu görevlisi
için gidecek bir makam yoktur. Pasaportunun iptal edildiğini yurt dışına çıkmak
için sınır kapısına gittiğinde öğrenen insanların gidebileceği bir merci
yoktur. Yapılan bir iftirayla, sahte bir ihbarla özel güvenlik belgesi iptal
edildiği için işini kaybeden vatandaşın ne yapacağı, nereye başvuracağı belli
değildir. Hakkında yapılan bir ihbar veya iftira sebebiyle adli tahkikat
başlatılan kişilerin pasaportları otomatik olarak iptal ediliyor ancak bu
kişilerin bunlardan haberi bile yok. Bu kişilerin karşılaştığı sıkıntılardan
kurtulması için hangi komisyona, nereye gideceği belli değil. Belediye
şirketlerinde veya taşeron şirketlerde çalışan birçok insanın sözleşmesi
feshedilmiştir, bu insanların dertlerini anlatabileceği bir makam yine yoktur. 
Sayın
Başkan, değerli milletvekilleri; Milliyetçi Hareket Partisi olarak FETÖ’yle ve
diğer terör örgütleriyle mücadelede ucu nereye ve kime dokunursa dokunsun
mücadelenin kararlı bir şekilde yapılmasını bugüne kadar hep savunduk, bundan
sonra da savunmaya devam edeceğiz. Eş, dost, akraba, hatır gönül ilişkileri
üzerinden bu mücadelenin sulandırılmasına, sekteye uğratılmasına müsaade
edilmemelidir. Aksi takdirde, FETÖ ve diğer terör örgütü sempatizanları
devletten temizlenemez, hatta bunların devlet içinde daha da palazlanmasına
zemin hazırlanmış olur, zamanı gelince siyasi ayak yeni FETÖ’cüleri devlete
monte eder. Her zaman söylediğimiz bir hususu burada tekrar ifade etmekte fayda
var.
Değerli
milletvekilleri, devlete kamu görevlisi alırken devlete sadakat, ehliyet,
liyakat yerine başkalarına sadık kişilere devlet kapısı açılırsa yeni
FETÖ’lerin hortlamasının önü alınamaz. Yaşanan sorunların bir daha yaşanmaması
için yapılması gereken çok basit: Ehliyet, liyakat ve devlete sadakat. Türkiye'de
personel rejimiyle kimse böyle oynamak cüretine kalkışmamalı ve devlete sadakat
noktasında yeni personel istihdamında gerekli inceleme, araştırma yapılmalı ve
hassasiyet gösterilmelidir. Devlete sadakat yerine başka yerlere sadakat
gösterenlerin devlet görevlerine alınmasının sonuçları 15 Temmuzda yaşadığımıza
benzer şekilde ileride karşımıza çıkacaktır. Bu bakımdan, bugün, Türkiye'nin
içinde bulunduğu süreçte iki işi birlikte yapması lazım: Birincisi, devletin
içerisindeki bütün terör uzantılarını temizlemesi lazım. Bu arada yapılan
yanlışlar varsa da insanların müracaat ederek kendi haklarını arayabilecekleri
bir sistemin oluşturulması lazım. Bu manada, OHAL İnceleme Komisyonu -maalesef
dağ fare doğurmuştur- bu talebin önemli bir kısmını karşılayamamaktadır.
İkincisi
de bundan sonrasıyla ilgili yapılacak çalışmalarda devletimizin
reorganizasyonudur. Burada, başta istihbarat birimleri olmak üzere, yargımızı,
ordumuzu ve devletin bütün kurumlarını bugün Türk milletinin, Türk devletinin
ihtiyaçlarını karşılayacak şekilde yapılandırarak bu kurumların sağlıklı
çalışmasını sağlamamız lazım. Bu kurumlar sağlıklı çalıştığında aslında birçok
şey kendiliğinden de çözüme kavuşacaktır.
Burada
da işte dediğimiz gibi devlete sadakat, millete sadakat, ehliyet ve liyakat
ölçülerinden ayrılmadan devletin yeni yapılanması muhakkak sağlanmalıdır. Bu
sağlanmadığı takdirde etrafımızdaki ateş çemberi gene Türk devletini, Türk
milletini tehdit etmeye devam edecektir. E, tabii ki bir taraftan da bu
mücadeleye devam etmek zorundayız yani “Siz bekleyin, biz devletimizi tamir
edelim, sonra bu mücadeleyi yapalım.” deme hakkımızın olmadığını tekrar
hatırlatıyor, bu duygu ve düşüncelerle HDP grup önerisinin aleyhinde olduğumuzu
tekrar belirtiyor, yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederim Sayın Erdoğan. 
Halkların
Demokratik Partisi grup önerisinin lehinde son olarak Bolu Milletvekili Sayın
Tanju Özcan konuşacak. 
Buyurun
Sayın Özcan. (CHP sıralarından alkışlar) 
TANJU
ÖZCAN (Bolu) – Sayın Başkan, saygıdeğer Genel Kurul üyeleri diye söze başlamak
istiyorum ama şöyle bakıyorum, AKP sıralarında 5 arkadaşımız, MHP ve HDP
sıralarında da yine 10 kadar arkadaşım var. Genel Kurulu saygıyla selamlıyorum.

Aslında
bu konu çok önemli bir konu, bu konuya ben ilgi göstermenizi bekliyordum ancak
Kabine değişikliğinden midir, başka sebepten midir, gönül kırgınlıkları olan
arkadaşlarımızın, bakan olamamış arkadaşlarımızın içeriye gelmeme isteğinden
midir, herhâlde Genel Kurul tarihinin en boş salonlarından bir tanesine karşı
konuşmak zorunda kalıyoruz bu önemli konuyu. 
Sayın
milletvekilleri, 15 Temmuzda başarısız bir darbe girişimi oldu çok şükür. O gün
Sayın Erdoğan’ın havaalanında yaptığı konuşmayı hatırlıyorum. Ellerini
ovuşturarak demişti, hatırlıyor musunuz, “Bu darbe girişimi Allah’ın bir lütfu
oldu.” diye. Biz “Darbe girişimi başarısız oldu.” derken daha o dakikalarda,
belki daha öncesinde kafasındaki planı hayata geçirmeye başlamış. 15 Temmuzda
başarısız bir darbe oldu çok şükür ama 20 Temmuzda başarılı bir darbe oldu
Türkiye’de. 20 Temmuz darbesinden bahsediyorum, KHK’lar eliyle Türkiye’nin ne
hâle getirildiğinden bahsediyorum. 
Sayın
milletvekilleri, o tarihten sonra yaklaşık 26 KHK çıkartıldı. Bu 26 KHK’yla
birlikte yaklaşık 111 bin kamu personeli ihraç edildi. Bunların hemen hemen
hiçbirisine soru dahi sorulmadan ihraç edildi, hatta bir kısmı -Sayın Kaboğlu
da dâhil hâlâ- neyle suçlandığını bile bilmeden ihraç edildi. Ya bir tek
savunma bile alınmadı, “Sen ne diyorsun?” bu konuda bile denmedi, usulen de
olsa bir tahkikat yapılmadı. Bu, çok acı verici, üzüntü verici bir durum. 
Sayın
milletvekilleri, tabii, genel olarak ihraçlara baktığımızda, ortaya konan
gerekçeler nelerdi? “FETÖ’cülerin okullarına çocuklarınızı göndermişsiniz.”
Birinci gerekçe buydu değil mi? İkinci gerekçe “FETÖ’cülerin bankasına para
yatırmışsınız.” Üçüncü gerekçe de –daha başka gerekçeler de var ama ana
gerekçeleri sayıyorum- “FETÖ’cülerin sendikasına üye olmuşsunuz.” Değil mi,
gerekçeler bunlar. 
Şimdi,
şu gerekçeleri bir irdeleyelim, benim aklıma takılan çok şeyler var. Şimdi,
okullar meselesi. Sayın milletvekilleri, ben şimdi size “FETÖ’ye mali anlamda
destek olmuşsunuz, hem de 17-25 Aralıktan sonra.” desem eminim tepki
gösterirsiniz ama bunu yapmışsınız. Bakın, çıkan bir yasa var, 14 Mart 2014
tarihli, 6528 sayılı Yasa. Yani bu özel okullara çocukları gönderenleri
destekleme amacıyla çıkartılan yasa. Hatırlıyorsunuz değil mi bunu? Siz
demişsiniz ki “Özel okullara çocuklarınızı gönderin.” Peki, bu dönemde kaç tane
özel okul kapatılmış? 1.064 tane özel okul kapatılmış. Bunların zaten 835
tanesi de sizin döneminizde açılmış. Yani siz diyorsunuz ki veliye, çocuğun
babasına, paranın yarısını veren çocuğun babasına veya bir kısmını veren
çocuğun babasına: “Sen bunların okuluna çocuk gönderdin, ben seni terörist
sayıyorum.” E, diğer parayı kim vermiş, teşviki kim vermiş? Devlet baba vermiş,
sizin çıkarttığınız kanun sayesinde vermiş. Yani siz bir anlamda kendi
koyduğunuz milattan sonra FETÖ terör örgütüne mali olarak destek vermişsiniz.
Sadece 2015-2016 eğitim yılında 114 milyon lira para aktarmışsınız bu kapatılan
okullara, 114 milyon lira, dikkatinizi çekiyorum. Şimdi, diyorsunuz ki siz:
“Çocuklarınızı bu okullara gönderdiniz.” E, peki bu okulların açılmasına
sebebiyet verenler kimler, bu izinleri verenler kimler? Bu siyasi kararları
alanlar sizlersiniz, AKP olarak ülkeyi siz yönetiyorsunuz. İdari kararları
alanlar kimler? Sizin atadığınız bürokratlar. E, şimdi sizin hiç mi suçunuz
yok? O okullara çocuk gönderen kamudan ihraç ediliyor ama o okulları açanların,
o okullara mali destek verenlerin, bunların hiç mi suçu yok? Şimdi onlar
terörist oldu, siz sütten çıkmış ak kaşık mısınız?
Bank
Asya meselesi… Bakın, Bank Asyanın nasıl kurulduğunu defalarca anlattık. Hatta
iki gün önce Sayın Metiner’in kaleme aldığı yazıda geçen protokole baktığınızda
Fetullah Gülen hariç hepsi gene oradaydı, kurdeleyi kesenlerle aynıydı. 
Şimdi,
Bank Asyayla ilgili şu sorulara bir türlü cevap bulamıyoruz: Bank Asyada kaç
milyon hesap var? Kaç milyon hesap var? Türkiye genelindeki Bank Asya
şubelerinde kaç tane çalışan var? Bu soruların cevaplarını bulamıyoruz, bu
konuda verilmiş soru önergelerine de cevap yok.
Şimdi
siz diyorsunuz ki: “Bank Asyaya para yatırdıysan sen teröristsin, FETÖ'cüsün.”
Peki, şunu bilmiyor musunuz? Özellikle AKP’li belediyelerin Bank Asya
aracılığıyla toplu taşıma hizmeti verdiklerini, dolayısıyla Türkiye'de birçok
ilde binlerce kişinin belediyenin toplu taşımasından faydalanmak için Bank
Asyaya hesap açtırmak zorunda kaldığını bilmiyor musunuz? Yine birçok kamu
kurumunun maaşlarının neredeyse 15 Temmuza kadar Bank Asya üzerinden
verildiğini bilmiyor musunuz? İnsanların bu maaşı almak için bu hesabı açtırmak
zorunda kaldıklarını öngörmüyor musunuz? 
Şimdi,
böyle bir gerekçe olabilir mi? Ben bunu tekrar düşünmenizi özellikle talep
ediyorum.
Ha,
bir de şu AKTİF-SEN meselesi var, ismini de verelim sendikanın. Ya, arkadaşlar,
“AKTİF-SEN cemaatin, FETÖ'cülerin sendikası.” diyorsunuz. 15 Temmuz gecesi
darbe girişimi oldu. Biliyorsunuz bu tür sendikalara sendika katılım payını
devlet yatırıyor, değil mi? Darbe girişiminden sonra AKTİF-SEN’in hesabına
sendikal payların yatırıldığını biliyor musunuz Hükûmetiniz tarafından? Hiç
buna baktınız mı? Burada bile derin çelişkiler olduğunu sizlerle paylaşmak
istiyorum.
Özetle
söylersek sayın milletvekilleri, bu KHK’lar sayesinde yapılan bu ihraçlarla siz
milyonlarca insanı mağdur ettiniz, milyonlarca insanı mağdur ettiniz. Öbür
tarafta bunun hesabını nasıl vereceksiniz bilmiyorum ama bu tarafta, inşallah,
mahkemeler huzurunda bu hesabı verdiğinize biz şahit olacağız, Allah’tan en
büyük dileğim bu. 
Bir
de bir konu daha var, şu “ByLockçu kamu görevlilerini ihraç ediyoruz.”
diyorsunuz. Şimdi, MİT’ten kaynaklı haberler var. Diyor ki: “Türkiye'de 213 bin
byLock kullanıcısı var.” Bu haberler düzeltilmedi. 213 bin byLock kullanıcısı
varsa, bugüne kadar şöyle bakıyorum, en fazla 20 bin byLock kullanıcısıyla
ilgili işlem yapılmıştır. Peki, nerede geri kalan 180 bin? Nerede? Eğer byLock
kullanmak terör örgütü üyesi olmakla eş değerse, şu anda bizim bilmediğimiz 180
bin byLock kullanıcısı ne olacak? Ne zaman ortaya çıkacak bunlar? Ne zaman
ortaya çıkacak? On yıl mı sürecek, yirmi yıl mı sürecek? Bir de MİT zaman zaman
güncelleme yapıyor, her güncellemede de bu byLock kullanıcısı sayısı artıyor.
Bunun içinden çıkmamız lazım bir an önce.
Sayın
Metiner, ilgiyle dinlediğinizi görüyorum ama dün sorduğum soruya hâlâ bir cevap
vermediniz. 
MEHMET
METİNER (İstanbul) – Ne sordunuz? 
TANJU
ÖZCAN (Devamla) – İki tane… “Ben orada FETÖ’cüleri gördüm.” diyorsunuz, 15
Temmuz etkinliklerinde, o FETÖ’cülerin kim olduğunu hiçbir savcı size sormuyor,
ben bu milletin milletvekili olarak soruyorum…
MEHMET
METİNER (İstanbul) – Sataşmada bulunursan cevap veririm.
TANJU
ÖZCAN (Devamla) – …size de sataşıyorum, lütfen, çıkın anlatın. Kim bu bakanlar?
Kimi gördünüz? Hem de “Meclisin bahçesinde gördüm.” diyorsunuz…
MEHMET
METİNER (İstanbul) – Doğru.
TANJU
ÖZCAN (Devamla) – …hem de “Protokolün en önünde oturuyorlardı.” diyorsunuz. 
MEHMET
METİNER (İstanbul) – Doğru.
TANJU
ÖZCAN (Devamla) – Sayın Cumhurbaşkanımız oradaydı, Sayın Başbakanımız oradaydı.
Allah korusun, o FETÖ’cülerden Sayın Cumhurbaşkanımıza, Başbakanımıza bir zarar
gelseydi ne olurdu? Ne zamana kadar susacaksınız? Bu sırrı öbür tarafa mı
götüreceksiniz? Ben sizden bunu açıklamanızı bekliyorum.
BÜLENT
YENER BEKTAŞOĞLU (Giresun) – Valla, güzel soru!
TANJU
ÖZCAN (Devamla) – Sayın milletvekilleri, bir konu daha var, bu vesileyle ona da
değinmek istiyorum. 
Kuzey
Irak’ta 25 Eylülde bir referandum yapılacak. İki ay kaldı. Neticenin de ne
olacağını görüyoruz eğer bu referandum engellenmezse. Her konuda fikir beyan
eden, çok ağır cümleler kuran Sayın Cumhurbaşkanımız ve Başbakanımız, neden bu
konu gündeme geldiğinde geçiştirmekle kalıyor. Bu konuyu önemsemiyor musunuz?
Bu konunun ülkemizde ve bölgemizdeki dengeleri ne kadar değiştireceğinin
farkında değil misiniz? Bu sorunun ben cevabını sizlerden istiyorum. 
Söylenecek
çok şey var ama süremiz yetersiz olduğu için, Sayın Başkanın da bana bir dakika
daha vereceğini düşünmediğim için… 
BAŞKAN
– Neden düşünmüyorsunuz, aşk olsun. 
TANJU
ÖZCAN (Devamla) – Verir misiniz efendim? 
BAŞKAN
– Bitmediyse veririm. 
TANJU
ÖZCAN (Devamla) – Genel Kurulu saygıyla selamlıyorum, çok teşekkür ediyorum.
(CHP sıralarından alkışlar) 
BAŞKAN
– Teşekkür ederim. Bana atmayın topu Sayın Özcan, konuştuklarınız bitti
herhâlde. 
ERHAN
USTA (Samsun) – Sayın Başkan…
MEHMET
METİNER (İstanbul) – Sayın Başkan… 
TANJU
ÖZCAN (Bolu) – Sayın Başkanım, sataşma vardı.
BAŞKAN
– Sayın Usta, açıklama yapacaktınız, önce size söz vereyim. 
Buyurun
bir dakika. 
VI.- AÇIKLAMALAR (Devam)
23.- Samsun Milletvekili Erhan Usta'nın,
Kâtip Üye Hatay Milletvekili Mehmet Necmettin Ahrazoğlu’nun yaşadığı sağlık
sorunu nedeniyle geçmiş olsun dileğinde bulunanlara teşekkür ettiğine ilişkin
açıklaması
ERHAN
USTA (Samsun) – Teşekkür ederim Sayın Başkan. 
Türkiye
Büyük Millet Meclisi Başkanlık Divanı Kâtip Üyesi ve bizim Hatay
Milletvekilimiz Mehmet Ahrazoğlu bugün sabah saatlerinde kalple ilgili bir
şikâyet nedeniyle Başkent Hastanesine kaldırılmıştır. Kendisine 2 tane stent
takılmıştır. Konuyla ilgili olarak geçmiş olsun dileklerinde bulunan
milletvekili arkadaşlarımız oldu. Ben hem Meclisimizi bilgilendirmek hem de
bize geçmiş olsun dileklerinde bulunan milletvekili arkadaşlarımıza teşekkür
etmek için söz aldım. 
Teşekkür
ederim Sayın Başkan. 
BAŞKAN
– Teşekkür ederim. 
Ben
de şimdi öğrendim. Çok çok geçmiş olsun diyoruz Sayın Ahrazoğlu’na. İnşallah
sağlık durumu iyidir Sayın Usta. 
ERHAN
USTA (Samsun) – Şu anda iyi sağlık durumu. 
BAŞKAN
– Çok şükür. 
MEHMET
NACİ BOSTANCI (Amasya) – Sayın Başkan, ben de bir geçmiş olsun dilemek isterim.

BAŞKAN
– Peki Sayın Bostancı.
Buyurun.

24.- Amasya Milletvekili Mehmet Naci
Bostancı'nın, Kâtip Üye Hatay Milletvekili Mehmet Necmettin Ahrazoğlu’na geçmiş
olsun dileğinde bulunduğuna ve acil şifalar dilediğine ilişkin açıklaması
MEHMET
NACİ BOSTANCI (Amasya) – Sayın Başkanım, biz de şimdi öğrendik Sayın
Ahrazoğlu’nun bir sağlık problemi yaşadığını. Biz de AK PARTİ Grubu olarak
kendisine geçmiş olsun dileklerimizi iletiyoruz. Allah şifa versin. 
Teşekkürler.

BAŞKAN
– Teşekkürler. 
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay. 
25.- İstanbul Milletvekili Engin Altay'ın,
Kâtip Üye Hatay Milletvekili Mehmet Necmettin Ahrazoğlu’na geçmiş olsun
dileğinde bulunduğuna ve acil şifalar dilediğine ilişkin açıklaması
ENGİN
ALTAY (İstanbul) – Biz de Sayın Ahrazoğlu’na Allah’tan şifa diliyoruz. Bir an
önce Genel Kurul çalışmalarına sağlıklı bir şekilde katılmasını temenni
ediyoruz. Geçmiş olsun. 
BAŞKAN
– İnşallah. Teşekkürler. 
Sayın
Metiner… 
MEHMET
METİNER (İstanbul) – Evet, sayın milletvekili alenen sataştığını söyledi,
benden de yanıtlamamı istediği soruları oldu. Eğer İç Tüzük’ten kaynaklı bir
hakkım varsa onu kullanmak isterim. 
TANJU
ÖZCAN (Bolu) – Var efendim, sataştım. 
BAŞKAN
– Sayın Metiner, Sayın Özcan size sataşmadı, sadece… 
TANJU
ÖZCAN (Bolu) – Sataştım efendim, sataştım. 
BAŞKAN
– “Ben size sataşıyorum.” demekle sataşma olmaz. 
TANJU
ÖZCAN (Bolu) – Ya nasıl olacak? Sataşma olarak…
BAŞKAN
– Söylediklerinin içinde bir sataşma yoktu kelime ve kavram olarak. 
MEHMET
DOĞAN KUBAT (İstanbul) – Başkanım 60’a göre…
BAŞKAN
– Sadece sizin yazdığınız bir yazı üzerine sizden açıklama istedi. İsterseniz
size bir dakika yerinizden söz vereyim, açıklamanızı yapın...
TANJU
ÖZCAN (Bolu) – Efendim, kürsüden açıklasın.
BAŞKAN
– …isterseniz de Sayın Özcan’ın bireysel isteği olduğu için, burada herhangi
bir yerde, içeride veya burada konuşup kendisine bilgi verebilirsiniz.
TANJU
ÖZCAN (Bolu) – Hayır efendim, ben kendim için istemiyorum. 
MEHMET
METİNER (İstanbul) – Hiç konuşmasak da olur.
TANJU
ÖZCAN (Bolu) – Konuşmuyor musunuz? 
BAŞKAN
– Tamam, teşekkür ederim.
TANJU
ÖZCAN (Bolu) – Sayın Başkan, siz o törendeki FETÖ’cüleri merak etmiyor musunuz,
eski bakanları?
BAŞKAN
– Merak edersem sorarım kendisine. Genel Kurulda gündemimizle ilgili değil o.
MEHMET
BEKAROĞLU (İstanbul) – Biliyorsun o zaman, biliyorsun sen! 
ENGİN
ALTAY (İstanbul) – Demek ki siz de biliyorsunuz!
TANJU
ÖZCAN (Bolu) – O zaman siz de biliyorsunuz. Açıklayın, kimler.
MEHMET
BEKAROĞLU (İstanbul) – Herkes herkesi tanıyor!
BAŞKAN
– Tanıyorsa konuşmaya gerek yok zaten.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 19/7/2017 tarihinde Grup
Başkan Vekili İstanbul Milletvekili Filiz Kerestecioğlu Demir tarafından, 15
Temmuz darbe girişimi sonrası yayınlanan hemen hemen her KHK sonrası yaşanan
antidemokratik uygulamalara karşı gerekli önlemlerin alınması amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 19 Temmuz 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisinin aleyhinde son olarak Bartın
Milletvekili Sayın Yılmaz Tunç konuşacak.
Buyurun
Sayın Tunç. (AK PARTİ sıralarından alkışlar)
YILMAZ
TUNÇ (Bartın) – Sayın Başkan, değerli milletvekilleri; HDP grup önerisi aleyhinde
söz aldım. Bu vesileyle Genel Kurulu saygılarımla selamlıyorum. 
Ben
de Sayın Ahrazoğlu’na geçmiş olsun dileklerimi buradan iletiyorum.
Bugün
gerçekleştirilen Kabine değişikliğinin de ülkemiz için, milletimiz için hayırlı
olmasını diliyor…
TANJU
ÖZCAN (Bolu) – Seni bakan olarak bekliyorduk ama…
YILMAZ
TUNÇ (Devamla) – …ve sayın bakanlarımıza, yeni bakanlarımıza başarılar
diliyorum, tebriklerimi Genel Kuruldan sunuyorum.
MEHMET
BEKAROĞLU (İstanbul) – Seni de bekliyorduk!
TAHSİN
TARHAN (Kocaeli) – Sizi de bekliyorduk ama olmadı!
YILMAZ
TUNÇ (Devamla) – HDP grup önerisiyle gündeme alınmak istenen araştırma
önergesinde, 15 Temmuz darbe girişimi sonrasında yayımlanan kanun hükmünde
kararnamelerle gerçekleştirilen kamu personellerinin ihraçları ve kapatılan
sivil toplum kuruluşları, o sivil toplum kuruluşu zannettiğimiz örgütler,
kurumlar, kuruluşlar, bunların kapatılmasının kazanılmış haklara aykırı olduğu
şeklindeki ifadeler, yine teröre destek verdiği tespit edilen belediyelere
kayyum tayin edilmesi, yine 1.128 akademisyenin “Bu suça ortak olmayacağız.”
başlıklı bildiriye imza altmış olmaları, OHAL süresince gerçekleştirilen tüm
işlemler, ceza soruşturmaları, adli ve idari işlemlerle alakalı olarak tüm
bunların toplumsal yaşamı altüstü ettiği, toplumsal yaşamı etkilediği yönündeki
eleştiriler gerekçede belirtilmiş ve bununla ilgili de bir araştırma komisyonu
kurulması isteniyor. 
Şimdi,
değerli milletvekilleri, 15 Temmuz darbe girişiminin üzerinden bir yıl geçti.
Dört gün önce de şehitlerimizi rahmetle yâd ettik, gazilerimize bir kez daha
şükranlarımızı ifade ettik ve 6 milyon insanın hem İstanbul’da hem Ankara’da bu
anma toplantılarına katıldığını, tüm illerimizin, şehirlerimizin, ilçelerimizin
meydanlarında vatandaşlarımızın 15 Temmuzu, 15 Temmuz hain darbesini
gerçekleştirenleri lanetlediklerini, şehitlerimizi ve gazilerimizi rahmetle,
şükranla andıklarını hep beraber gördük.
15
Temmuz darbe girişimi, küresel güçlerin ülkemiz yönetimini ele geçirmek,
bağımsızlığımızı ortadan kaldırmak için FETÖ terör örgütünün maşa olarak
kullanıldığı bir olaydır, bunu artık herkes görmektedir. Bu hain saldırıya
karşı duran milletimiz ülkemizin yönetimini yabancı güçlere teslim
etmeyeceğini, bağımsızlığına sahip çıkacağını, vatanına canı pahasına sahip
çıkacağını bütün dünyaya, demokrasi mücadelesinin nasıl yapılacağını da cümle
âleme göstermiş oldu. 15 Temmuz gecesinde şehit olanlar, gazi olanlar, tankları
durduranlar, kadın, erkek, yaşlı, genç, çocuk demeden meydanlara koşanlar o
gecenin, o karanlık gecenin aydınlık bir sabaha evrilmesine yol açtılar,
sağladılar. 
15
Temmuzda Türkiye’ye düşmanlık yapan hainlerden hesap sormak, bu saldırıların
faillerini bağımsız yargı önüne çıkarmak, bir daha bu ülkede bu tür hain
girişimlerin, darbelerin olmaması için gereken hukuki ve idari tedbirleri almak
elbette ki bir hukuk devletinin asli görevidir. Anayasa ve yasalarımızda
darbeye geçit vermeyecek düzenlemeleri yapmak, darbecileri soruşturmak ve
gerekli cezaları vermek, millet adına görev yapan başta Türkiye Büyük Millet
Meclisimiz olmak üzere devletin tüm kurumlarının ve yargı makamlarının elbette
asli görevidir. İşte, o nedenle, Türkiye Büyük Millet Meclisi geçtiğimiz yıl 20
Temmuz tarihinde olağanüstü hâl kararı aldı ve bu OHAL kararı Anayasa’mız ve
uluslararası sözleşmeler çerçevesi içerisinde alınan bir karardır, bundan hiç
kimsenin de şüphesi yoktur. Bu OHAL kararı çerçevesi içerisinde de olağanüstü
hâl kanun hükmünde kararnameleri yayımlandı, yayımlanmaya da devam ediyor ve bu
kararnamelerle terör örgütüyle irtibat ve iltisakı bulunan kişiler, şahıslar,
devletin kurumlarından temizlenmeye çalışılıyor, bu temizlik süreci devam
ediyor, bir taraftan da adli soruşturmalar yapılıyor. Yani burada biraz önce
yapılan konuşmada, işte “Bankada hesabı olduğu için soruşturmaya tabi tutuluyor.”
şeklindeki beyanlar... Aslında işin doğrusu şudur: Bankada hesabı olan 3 milyon
kişi vardır ama soruşturmaya tabi tutulan ya da kamudan ihraç edilen 120 bin
kişi vardır. Demek ki bankada hesabı olan herkesle ilgili işlem yapılmıyor.
Kiminle ilgili yapılıyor? Belli tarihte terör örgütü liderinin talimatıyla
bankaya belli bir miktarda para yatıranlar hakkında işlem yapılıyor. Onun için,
çocuğunun okul parasını yatırdığı için hakkında işlem yapılması gibi bir durum
söz konusu değildir. 200 bin civarında byLock kullanıcısından bahsediliyor ama
neden 50 bin kişi tutuklu deniyor? Burada da yargı makamları byLock’la ilgili
içerik çözümlemelerini yaptıkça bu rakamlarda değişiklikler olabileceğini kabul
etmek gerekiyor. 
Değerli
milletvekilleri, 20 Temmuza bir karşı darbe demek gerçekten şehitlerimizin
kemiklerini sızlatan bir durumdur, gazilerimizin yaralarını bir kez daha acıtan
bir durumdur yani aslında bu söylemden vazgeçmek gerekir. Aslında doğru, 20
Temmuz bir karşı darbedir ama kime karşı bir karşı darbedir? 15 Temmuzu
gerçekleştiren Türkiye düşmanlarına karşı bir karşı darbedir. Şu yüce çatıyı
bombalayanlara karşı bir karşı darbedir 20 Temmuz. 51 polisimizin üzerine
gözünü kırpmadan canice bombalar atanlara karşı, hainlere karşı bir karşı
darbedir 20 Temmuz. Bunu karşı darbe olarak nitelendiriyorsak darbeye karşı
koyan milletimizin kararıdır 20 Temmuz ve milletimiz de bu kararı
desteklemektedir. Bu söylem, maalesef 15 Temmuzun sanıklarını da şımartmıştır,
mahkemelerdeki tavırlarda, sanıkların ifadeleri alınırken göstermiş oldukları
tavırlar da bu söylemlerin bir karşılığıdır. O nedenle, bu söylemlerden artık
kaçınmak gerekir. Yani şu “kontrollü darbe” sözü o kadar izandan yoksun ki.
Şimdi, Hükûmetin, darbecileri kontrol ettiği… “Bir yere kadar gidin, orada durun.”
“Ee, ne olacak?” “Oradan sizi alıp müebbet hapse tıkacağız, ödül olarak da
zindanlarda çürüteceğiz…” Bu hainler de bu tiyatroyu kabul etmiş.
EREN
ERDEM (İstanbul) – Öyle değil, öyle değil.
YILMAZ
TUNÇ (Devamla) - Böyle bir tez savunulabilir mi değerli milletvekilleri? 15
Temmuz bu milletin oylarıyla seçilen Hükûmeti devirmek için yapılmıştır.
Hükûmetin kendisine karşı kontrollü darbe yaptığını söylemek kadar mantık
yoksunu ve izan yoksunu bir söylem olamaz. 
Değerli
milletvekilleri, grup önerisinde belediyelere kayyum atanması ve belediye
başkanlarının gözaltına alınması ve tutuklanması eleştirilmektedir.
Belediyelere neden kayyum atandığını oralarda yaşayan vatandaşlarımız çok iyi
bilmektedir. Eğer siz devletin aktardığı bütçeyle halka hizmet yerine terör
örgütlerine destek mahiyetinde çalışmalar yapıyorsanız, ölen teröristlerin
heykellerini dikiyorsanız, teröristlere PKK paçavralı özel mezarlıklar
yapıyorsanız, vatandaşın yürümek için kullanacağı caddeleri belediyelerin iş
makineleriyle kazıp oralara bombalar tuzaklıyorsanız, belediyenin resmî
araçlarıyla bombalar ve teröristler taşıyorsanız, belediyenin kiraladığı
araçlarla teröre destek veriyorsanız, terör örgütü üyelerini yüksek maaşlarla
belediye taşeronlarında çalışıyor gösteriyorsanız orada belediyecilikten
bahsedilemez. Devlet işte o zaman devreye girer, yargı devreye girer ve gerekli
soruşturmayı yapar. Adli, idari soruşturma neticesinde de belediyecilik
yapmayan belediye nasıl belediyecilik yaptığını gösterir ve halkın temel
ihtiyaçlarını eğer gidermiyorsa o belediye, devlet o temel ihtiyaçları giderir
ve nitekim kayyum tayin edilen belediyelerde bunu görüyoruz.
Şimdi,
akademisyenlerin imzaladığı bildiri, 1.128 akademisyenin imzaladığı bildiri
burada. Bu bildiriyi okuduğumuz zaman, içerisinde şiddet içeren ifadeler…
Şimdi, şiddetin savunulmasının ifade özgürlüğü kapsamında olmadığını hepimiz
biliyoruz. 
FİLİZ
KERESTECİOĞLU DEMİR (İstanbul) – Nerede o, nerede?
YILMAZ
TUNÇ (Devamla) - Anayasa’mızın, Avrupa İnsan Hakları Sözleşmesi’nin, Birleşmiş
Milletler Medeni ve Siyasi Haklar Sözleşmesi’nin maddeleri “Şiddet içeren
ifadeler düşünce özgürlüğü kapsamında sayılmaz.” diyor. 
FİLİZ
KERESTECİOĞLU DEMİR (İstanbul) – Nerede o, nerede?
YILMAZ
TUNÇ (Devamla) – Devletin terörle mücadelesini… Siz eğer terör örgütüne karşı
bir katliam olarak nitelenen bir bildirinin altına imza atıyorsanız orada
düşünce özgürlüğünden, akademisyenlikten bahsedemezsiniz. 
FİLİZ
KERESTECİOĞLU DEMİR (İstanbul) – Taybet ana terör örgütü üyesiydi, değil mi?
YILMAZ
TUNÇ (Devamla) – Orada suç vardır, suç olduğunda da hukuk devleti, yargı
makamları devreye girer. Nitekim, burada da öyle olmuştur.
MERAL
DANIŞ BEŞTAŞ (Adana) – Ölen çocuklar da mı terör örgütü üyesi, anneler,
babalar? Uğur Kaymaz da teröristti, değil mi?
YILMAZ
TUNÇ (Devamla) – OHAL kapsamında 120 bini aşkın kamu çalışanı ihraç edildi,
evet. OHAL işlemleriyle ilgili Olağanüstü Hâl Komisyonu kuruldu, Olağanüstü Hal
İşlemleri İnceleme Komisyonu ve pazartesiden itibaren de çalışmalarına başladı.
Şimdi, bu çalışmalar kapsamında mağdur olduklarını ifade eden kişiler komisyona
başvuracaktır. 
Bakın,
şunu da ifade etmek istiyorum: Anayasa’mıza göre, Anayasa’nın 148’inci
maddesine göre olağanüstü hâl…
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) – Askerî öğrenciler başvuramıyormuş.
BAŞKAN
– Bir dakika ek süre vereyim, tamamlayın Sayın Tunç.
YILMAZ
TUNÇ (Devamla) – Teşekkür ederim.
Olağanüstü
hâl kanun hükmünde kararnameleriyle ilgili olarak Anayasa Mahkemesine şekil ve
esas bakımından iptal davası açılamaz, bu genel bir kuralımız Anayasa’da. Biz
bunun da ötesine giderek olağanüstü hâl kanun hükmünde kararnamesiyle ihraç
edilen, bir işlem yapılan hakkında Anayasa’nın da ötesine geçerek bir hak
tanıyoruz. Nedir o? Olağanüstü Hal İşlemleri İnceleme Komisyonunu kurduk; oraya
başvuracak, orası incelemeyi yapacak ve o incelemenin neticesinde eğer kişi
kararı beğenmiyorsa yargı yoluna başvurabilecek. Bu da bu konuda ne kadar
samimi olduğumuzun göstergesidir. Bu nedenle, HDP grup önerisine katılmadığımı
belirtmek istiyorum. 
Genel
Kurulu saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Tunç. 
FİLİZ
KERESTECİOĞLU DEMİR (İstanbul) – Sayın Başkan…
TANJU
ÖZCAN (Bolu) – Sayın Başkan…
FİLİZ
KERESTECİOĞLU DEMİR (İstanbul) – Bir sataşma söz konusu olmuştur.
BAŞKAN
– Sayın Özcan’ı dinleyeyim.
FİLİZ
KERESTECİOĞLU DEMİR (İstanbul) – Neden? Daha öne çıktığı için mi?
BAŞKAN
– Evet, önce onu gördüm.
FİLİZ
KERESTECİOĞLU DEMİR (İstanbul) – Böyle işte hep.
BAŞKAN
– Önce onu gördüm. 
Ya,
her şeyin altında bir neden aramayın yani nasıl ifade edeyim, bir art niyet
aramayın. 
FİLİZ
KERESTECİOĞLU DEMİR (İstanbul) – Hayır, saygıyla buradan kalkıyorum, ilk beni
görüyorsunuz...
BAŞKAN
– Gerçekten kafamı kaldırdım ve Sayın Özcan’ı gördüm. 
FİLİZ
KERESTECİOĞLU DEMİR (İstanbul) – Tamam.
BAŞKAN
– Yani yapmayın bu kadar kötü niyetlilik lütfen, öyle nitelendirmeyin.
Buyurun
Sayın Özcan.
TANJU
ÖZCAN (Bolu) – Sayın Başkan, hatip benim konuşmama atfen, benim hiç
kullanmadığın “karşı darbe” ifadesini kullanmak suretiyle sözlerimin başka bir
anlama çekildiğini…
YILMAZ
TUNÇ (Bartın) – Sana demedim.
BAŞKAN
– Size söylemedi yalnız onu. Yani “Sayın Özcan böyle ifade etmiştir.”
anlamında…
TANJU
ÖZCAN (Bolu) – Efendim, benim konuşmamda bu “darbe” kelimesi vardı, ben şunu…
YILMAZ
TUNÇ (Bartın) – Sayın Tanju Bey’i kastetmedim. “Kontrollü darbe” diyenleri
Tanju Bey çok iyi biliyor. Ben kendisini kastetmedim, sataşma yok.
BAŞKAN
– Bakın, açıkça sizi kastetmediğini söylüyor.
TANJU
ÖZCAN (Bolu) – Efendim ama çok yanlış anlama gelecek bir şey söyledi. Sanki ben
o başarısız darbe…
BAŞKAN
– Sayın Özcan, sizin adınızı zikretmedi, konuşmalarınızla ilgili bir ithamda
bulunmadı. Şu anda kendisi de, Sayın Tunç da diyor ki: “Ben, Sayın Özcan’ı
kastetmedim.” Tutanaklara da geçti bu.
TANJU
ÖZCAN (Bolu) – Efendim, şunu da düzeltmek istiyorum, tutanaklara geçsin, o
anlama gelecek bir algı yaratmaya çalıştı. Ben 20 Temmuzdaki darbenin bir karşı
darbe olduğunu söylemedim. “15 Temmuzda başarısız bir darbe girişimi vardı ama
20 Temmuzda başarılı bir darbe girişimi vardı.” dedim.
BAŞKAN
– Aynen böyle söylediniz, duydum.
TANJU
ÖZCAN (Bolu) – Birbirine alternatif, o darbeye karşı bir karşı darbe olarak
nitelendirmedim. 
BAŞKAN
– Nitelendirmediniz, doğru, evet, kayıtlara da geçti.
Sayın
Kerestecioğlu kızıyor, önce onu görmüştüm.
Buyurun.
FİLİZ
KERESTECİOĞLU DEMİR (İstanbul) – Kızıyor değilim efendim, ben yerimden
kalkıyorum ve nezaketle burada duruyorum yani şuraya gelebilirim aynı şekilde.
BAŞKAN
– Buyurun, sizi dinliyorum, bir şey demiyorum zaten.
FİLİZ
KERESTECİOĞLU DEMİR (İstanbul) – Konuşmalarda özellikle bizim önergemizi sanki
orada terörle ilişkisi olanlar var ve onlar ihraç edilmiş ya da işte onlara
karşı bir kararname düzenlenmiş…
BAŞKAN
– Buyurun.
İki
dakika…
IX.- SATAŞMALARA İLİŞKİN KONUŞMALAR
1.- İstanbul Milletvekili Filiz
Kerestecioğlu Demir'in, Bartın Milletvekili Yılmaz Tunç’un HDP grup önerisi
üzerinde yaptığı konuşması sırasında Halkların Demokratik Partisine sataşması
nedeniyle konuşması
FİLİZ
KERESTECİOĞLU DEMİR (İstanbul) – Öncelikle, bir hukukçu milletvekilinden şu
sözleri duymak gerçekten esef verici: “Teröre destek verdiği tespit edilen
belediyelerin, sivil toplum kuruluşu iddia edilen örgütlerin kapatıldığı,
üyelerinin tutuklandığı…” Siz yüksek mahkeme yargıcı mısınız? Yani bu tutum o
kadar alışkanlık kazandığınız bir tutum oldu ki artık “masumiyet karinesi” diye
bir şey bu ülkede yok, esamesi okunan bir şey değil. Yargı ne yapar? Yargılama
yapar. Sizin söylediğiniz belediyelerle ilgili iddianamelerde o söylediğiniz
suçlamaların bir tanesi bile yer almıyor, bir tanesi bile yer almıyor ve 86
belediyeden bahsediyoruz biz. “Öldürülen insanlar” diyorsunuz, ya; bu insanlar,
çocuklar, kadınlar var orada, bir hafta cesedi orada ortada kalan Taybet ana
var, bu insanlar mı teröristlerdi? Yani gerçekten esef duyduğumu tekrar ifade
etmek istiyorum. 
Diyorsunuz
ki: “Bu tutum sanıkları da şımartmıştır.” Ne demek “sanıkların şımarması?” 
YILMAZ
TUNÇ (Bartın) – Darbecileri dedim.
FİLİZ
KERESTECİOĞLU DEMİR (Devamla) - Sanık dediğiniz yani zaten cezaevinde olan
insanlardan bahsediyorsunuz. Hiç önemli değil, darbeci olmuş, şucu olmuş, bucu
olmuş, ben hukukçuyum ve insanlar gerçekten yargı hükmü verilip kesinleşene
kadar masumdurlar, ki bu kadar siyasallaşmış bir yargıda zaten bugün biz
herhangi bir adalet falan beklemiyoruz, kimse için beklemiyoruz. Ama siz
beklediğinizi iddia ediyorsunuz, siz yargının iyi işlediğini iddia ediyorsunuz,
adaletin çok iyi olduğunu iddia ediyorsunuz. O zaman bari bunları söylerken
kendi inançlarınıza, inandığınız bu yargıçlara saygılı olun, bırakın mahkemeler
yargılama yapsın, sizler her biriniz birer yüksek yargıç gibi buradan konuşma
hakkına sahip değilsiniz, esef duydum. 
YILMAZ
TUNÇ (Bartın) – Sayın Başkan…
BAŞKAN
– Sayın Tunç, size de söz vereceğim ama Sayın Altay izin verirse.
YILMAZ
TUNÇ (Bartın) – Yoklama için.
BAŞKAN
– Sayın Altay, yoklama talebiniz mi var?
ENGİN
ALTAY (İstanbul) – Yok efendim, ben sataşmadan dolayı söz talep edeceğim uygun
görürseniz.
BAŞKAN
– O zaman isterseniz Sayın Tunç’a vereyim konu sıcakken, sonra size vereyim.
ENGİN
ALTAY (İstanbul) – Olur.
BAŞKAN
– Buyurun Sayın Tunç…
Hayır,
bir dakika Sayın Tunç, nedir talebiniz?
YILMAZ
TUNÇ (Bartın) – Sayın Kerestecioğlu şunu söyledi: Konuşmamı çarpıttı ve esef
verici bulduğunu ifade etti, 69’a göre sataşmadır efendim.
FİLİZ
KERESTECİOĞLU DEMİR (İstanbul) – “Esef duydum.” dedim. Esef duymak sataşma mı?
MEHMET
BEKAROĞLU (İstanbul) – Esef duymak…
TANJU
ÖZCAN (Bolu) – Sataşmak mı efendim bu?
MEHMET
BEKAROĞLU (İstanbul) – Sataşmamıdır, eseften dolayı söz verdiniz…
FİLİZ
KERESTECİOĞLU DEMİR (İstanbul) – O zaman gerçekten herhangi biri böyle bir şey
söylerse sataşmadan söz vereceksiniz.
BAŞKAN
– Sayın milletvekilleri, lütfen…
Buyurun
iki dakika.
2.- Bartın Milletvekili Yılmaz Tunç'un,
İstanbul Milletvekili Filiz Kerestecioğlu Demir’in sataşma nedeniyle yaptığı
konuşması sırasında şahsına sataşması nedeniyle konuşması
YILMAZ
TUNÇ (Bartın) – Sayın Başkan, değerli milletvekilleri; benim ifadelerim açık.
Burada belediyelere kayyum tayin edilmesinin gerekçelerini hepimiz biliyoruz. 
FİLİZ
KERESTECİOĞLU DEMİR (İstanbul) – Bilmiyorsunuz.
YILMAZ
TUNÇ (Devamla) - Bunu biliyoruz, siz bilmiyor musunuz?
FİLİZ
KERESTECİOĞLU DEMİR (İstanbul) - Bilmiyorsunuz, hayır, biz biliyoruz.
YILMAZ
TUNÇ (Devamla) – Nasıl bilmiyorsunuz? Bakın, şu belediye kamyonunda 100 kilo
bomba yakalandığını siz bilmiyor musunuz, Van Belediyesine ait araç?
FİLİZ
KERESTECİOĞLU DEMİR (İstanbul) – Anadolu Ajansının haberlerini biliyorsunuz,
Anadolu Ajansının. 
BAŞKAN
– Sayın milletvekilleri, lütfen…
YILMAZ
TUNÇ (Devamla) – Şimdi, Diyarbakır’da belediye araçlarına el konulurken hendek
kazan iş makinelerini siz bilmiyor musunuz? Şunları bilmiyor musunuz siz?
FİLİZ
KERESTECİOĞLU DEMİR (İstanbul) – Bunları kim söylüyor? Sizin ajansınız
söylüyor, siz söylüyorsunuz.
YILMAZ
TUNÇ (Devamla) – Bunları biliyorsunuz, aslında biliyorsunuz. 
Şimdi
bunlar tabii ki soruşturuluyor, hem yargı hem idari makamlar bunları
soruşturmaya devam edecek. 
FİLİZ
KERESTECİOĞLU DEMİR (İstanbul) – Siz mahkeme misiniz, yargıç mı, ben bunu
soruyorum size.
YILMAZ
TUNÇ (Devamla) – PKK’lı teröristlerin 11 polisi şehit ettiği bombalı saldırıda
kullanılan çöp kamyonunun HDP’li Cizre Belediyesine ait olduğunu siz bilmiyor
musunuz? 
FİLİZ
KERESTECİOĞLU DEMİR (İstanbul) – Kim yazmış?
MERAL
DANIŞ BEŞTAŞ (Adana) – Kim yazdı bunu, kim yazmış?
YILMAZ
TUNÇ (Devamla) – Bunlar yargı dosyalarında var, yargının soruşturduğu konular
bunlar. Bunlar savcılıkların açılan davalarda devam eden... 
MERAL
DANIŞ BEŞTAŞ (Adana) – Hayır, yok.
FİLİZ
KERESTECİOĞLU DEMİR (İstanbul) – Hiçbir iddianamede yok bunlar, yok, hiçbiri
yok.
YILMAZ
TUNÇ (Devamla) – Şimdi, Van’da öldürülen teröristlerin belediye aracından
çıktığını siz bilmiyor musunuz? 
FİLİZ
KERESTECİOĞLU DEMİR (İstanbul) – Hayır, yok bunlar. İşte algı yönetimi bu,
hepiniz de buna inanıyorsunuz.
MERAL
DANIŞ BEŞTAŞ (Adana) – Ya, kendiniz söyleyip kendiniz inanıyorsunuz.
YILMAZ
TUNÇ (Devamla) – İşte belediye aracı, teröristler. 3 terörist ele geçirildi ve
belediyenin kiralık araçlarından çıktığını aslında siz çok iyi biliyorsunuz.
FİLİZ
KERESTECİOĞLU DEMİR (İstanbul) – Siz hukukçu olmaya devam edin, çok güzel hukuk
yapıyorsunuz!
YILMAZ
TUNÇ (Devamla) – Bakın, sözlerimi çarpıtıyorsunuz Sayın Kerestecioğlu, ben şunu
söyledim, “Darbe sanıklarını şımartıyorsunuz.” derken evet, şunu söylüyorum:
“Kontrollü darbe” söylemi FETÖ’nün bir söylemidir, bütün dünyaya yaymak
istediği bir söylemdir. Bu söyleme alet olan, bunu tekrar eden, her gün tekrar
eden, FETÖ’nün ekmeğine yağ sürmektedir, darbe sanıklarını şımartmaktadır.
Bundan daha açık bir şey var mıdır? 
Hepinize
teşekkür ediyorum. (AK PARTİ sıralarından alkışlar) 
BAŞKAN
– Teşekkür ederim.
Sayın
Altay, kusura bakmayın sizi beklettik biraz.
ENGİN
ALTAY (İstanbul) – Rica ederim Sayın Başkan.
BAŞKAN
– Buyurun.
ENGİN
ALTAY (İstanbul) – Sayın hatip bizi mantıksızlık ve izansızlıkla suçlamak
suretiyle açık bir sataşmada bulundu, söz talep ediyorum. 
BAŞKAN
– Peki, buyurun, iki dakika. (CHP sıralarından alkışlar) 
3.- İstanbul Milletvekili Engin Altay'ın,
Bartın Milletvekili Yılmaz Tunç’un HDP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Teşekkür ederim.
Siz
bu kontrollü darbe işini sağırdan almaya devam ediyorsunuz, anlamaza yatmaya
devam ediyorsunuz fakat yarın bunu açıklayacağım ama şu Fuat Uğur’un 21/4/2016
tarihli bir yazısı var, önce oradan bir tane bir şey okuyayım çok hızlı.
Cemaatçi subayları uyarmış uyarmış, sonra onlara bir seçenek önermiş, demiş ki:
“Diğer bir seçeneğinizse dediğimiz gibi, sonu belirsiz ölümcül maceraya
atlamak. Tekrar cemaatçi kripto askerleri uyarıyorum, devlet ve komuta kademesi
her şeyi biliyor ve suç işlemeye teşebbüs etmenizi bekliyor. Hayır, kimsenin,
ne devletin ne de TSK’nın bu olası kalkışmadan çekindiği yok.” Atlıyorum. “Eğer
bu akıl dışı hezeyanlara kulak vermedikleri takdirde kendilerine yazık
edecekler.” Eğer 15 Temmuzdan sonra bir kişi tutuklanacaksa bence darbeden üç
ay önce haberi olan bu Fuat Uğur’a bir sormanız lazım “Gel bakayım, sen ne
biliyordun, bu yazıyı niye yazdın?” diye. Niye bununla meşgul değilsiniz; bir. 
İki:
Bizim söylediğimiz şu, bizim bu darbeye “kontrollü darbe” dememize vesile olan
hadise şu, okuyorum: “Tabii, 3 ayrı noktada uçak var, tabii, o gece hedef
saptıracağız, Dalaman’daki uçakla beraber hareket ediyoruz. Recep Tayyip
Erdoğan.” Niye 3 uçak bekletiyorsun kardeşim, ne oldu? Ne yapıyorsun, neyin
hedefini saptırıyorsun? 3 uçakla nereye kaçacaksın? 
Şimdi,
bir şey daha söyleyeyim, sonra söyleyin siz ne söyleyecekseniz. Kontrollü
darbeden kastımız, darbeyi siz yaptırdınız değil, bu darbeyi duydunuz, duyumunu
aldınız, öngördünüz, sezdiniz, önlem almak yerine izlediniz, açığa çıksınlar
enseleyelim diye beklediniz, o kanlı ellerin tetiğe dokunmasına, uçağın bomba
pimini ateşlemesine seyirci kaldınız, kendinizi 3 uçakla garantiye aldınız.
(Mikrofon
otomatik cihaz tarafından kapatıldı)
ENGİN
ALTAY (Devamla) - Tankın üstüne çıkmak şöyle dursun, o gece televizyona
çıkamadınız; olay budur. (CHP sıralarından alkışlar) 
MEHMET
NACİ BOSTANCI (Amasya) – Sayın Başkan… 
FATMA
BENLİ (İstanbul) – O yüzden mi Sayın Cumhurbaşkanımızın en yakınındaki insanlar
öldürüldü, senelerce çalışma yaptığı insanlar öldürüldü, bilerek mi yaptı? Bunu
nasıl söyleyebiliyorsunuz vicdanen?
ENGİN
ALTAY (İstanbul) – Niye çıkmadı televizyona Erdoğan, niye çıkmadı? Şimdi ona da
cevap vereceğim.
BAŞKAN
– Sayın milletvekilleri, sessiz olur musunuz lütfen. Sayın Bostancı’yı
dinliyorum. 
Buyurun.

MEHMET
NACİ BOSTANCI (Amasya) – Sayın Başkan, 15 Temmuz olmuş, darbe girişimi olmuş… 
ENGİN
ALTAY (İstanbul) – Olmuş.
MEHMET
NACİ BOSTANCI (Amasya) – …Sayın Cumhurbaşkanının ne yaptığı herkesin
görebileceği şekilde ortada. 
ENGİN
ALTAY (İstanbul) – Ne yapmış?
BAŞKAN
– Sayın Altay, lütfen…
MEHMET
NACİ BOSTANCI (Amasya) – Kalkıp “3 uçakla nereye kaçacaktın?” diye sormak ya
sürçülisandır ya da büyük bir ayıptır. 
ENGİN
ALTAY (İstanbul) – Ayıp.
MEHMET
NACİ BOSTANCI (Amasya) – Gerçekten ayıp ve bunu ben Engin Bey’e yakıştıramadım.
Sayın Cumhurbaşkanının ne yaptığı belli, bu bir sataşma, söz istiyorum. 
ENGİN
ALTAY (İstanbul) – Cumhurbaşkanına sataşmadan söz veremezsiniz. 
MEHMET
NACİ BOSTANCI (Amasya) – Hayır, Genel Başkanımız aynı zamanda. 
BAŞKAN
– Genel Başkanı. 
ENGİN
ALTAY (İstanbul) – Öyle olur, öyle söyle, “Genel Başkanımıza sataştı.” de. 
MEHMET
NACİ BOSTANCI (Amasya) – Aynı zamanda Genel Başkanımız. 
BAŞKAN
– Buyurun Sayın Bostancı. (AK PARTİ sıralarından alkışlar)
4.- Amasya Milletvekili Mehmet Naci
Bostancı'nın, İstanbul Milletvekili Engin Altay’ın sataşma nedeniyle yaptığı
konuşması sırasında AK PARTİ Genel Başkanına sataşması nedeniyle konuşması
MEHMET
NACİ BOSTANCI (Amasya) – 15 Temmuz darbe girişimi süreci içerisinde kimin ne
yaptığını milletimiz, bizim buradaki konuşmalara bile ihtiyaç hissetmeksizin
biliyor, millet de meydanlardaydı zaten. Milleti meydanlara çağıran en temel
irade, Sayın Engin Altay, Cumhurbaşkanıydı. Bunu siz bilmiyor musunuz?
Biliyorsunuz.
MEHMET
BEKAROĞLU (İstanbul) – Fuat Uğur nereden biliyor bu işi Naci Bey? 
MEHMET
NACİ BOSTANCI (Devamla) – “3 uçak orada ne bekliyordu? Nereye kaçacaktı?” lafı
son derece ayıp ve 15 Temmuzda olup bitenlere karşı da, kusura bakmayın,
saygısızca bir ifade. Sayın Cumhurbaşkanı milletin direnişini örgütlemiş…
ENGİN
ALTAY (İstanbul) – Örgütlemiş…
MEHMET
NACİ BOSTANCI (Devamla) – …millete mihmandarlık etmiş, o karanlık gecede,
partisi ne olursa olsun, insanlar Cumhurbaşkanı ne yapacak, şimdi milleti
toparlamak için ne söyleyecek, bu beklentiye girmişken ve Sayın Cumhurbaşkanı
bu beklentiye uygun, kişiliğine uygun, karakterine uygun, siyasetine uygun,
mücadeleci ahlakına uygun bir tavır sergilemişken, gelip burada olup bitmiş bir
işe ilişkin sanki ihtimaller varmış gibi konuşmak her bakımdan yanlış. 
ENGİN
ALTAY (İstanbul) – 3 uçak niye?
MEHMET
NACİ BOSTANCI (Devamla) – Fuat Uğur meselesine gelince; bir gazeteci çıkmış bir
şey yazmış. 
ENGİN
ALTAY (İstanbul) – Üç ay önce yazmış. 
MEHMET
NACİ BOSTANCI (Devamla) – Niye yazdı, hangi kafayla yazdı, amacı neydi, bu bizi
ilgilendirmez. Ha, bunu soruşturacak ilgili yargı mercileri varsa…
MEHMET
BEKAROĞLU (İstanbul) – Maç sonucunu tahmin etmiş, maç sonucunu!
BARIŞ
YARKADAŞ (İstanbul) – Sizin adınıza konuşuyor, sizin adınıza!
MEHMET
NACİ BOSTANCI (Devamla) – Olabilir, mümkündür; her yere nüfuz etmiş olan bu
çete mensuplarına ilişkin kendine göre bir iş yapmaya kalkışmış olabilir. 
MEHMET
BEKAROĞLU (İstanbul) – Maç tahmini yapmış! 
EREN
ERDEM (İstanbul) – Naci Bey, bütün olayı yazmış, “Kalkışma olacak.” demiş. 
MEHMET
NACİ BOSTANCI (Devamla) – O kendi aklı. Hukuken soruşturulacak bir yan var ise
de bunu yapacak olan makamlar belli. 
EREN
ERDEM (İstanbul) – Ama “Devlet biliyor.” demiş Naci Bey, “Devlet biliyor.”
demiş. 
MEHMET
NACİ BOSTANCI (Devamla) – Ama buradan çıkarıp bir siyasi ihale anlayışıyla
“Acaba ne söyleyebilirim?” tavrını da doğru bulmayız. 
Teşekkür
ediyorum, saygılarımla. (AK PARTİ sıralarından alkışlar)
BAŞKAN
– Sayın Altay…
ENGİN
ALTAY (İstanbul) – Benim yaptığım konuşmayı ayıp etmekle ve saygısızlıkla itham
etmek suretiyle çok ağır bir sataşmada bulunduğu kanaatindeyim. 
BAŞKAN
– Buyurun, iki dakika. 
5.- İstanbul Milletvekili Engin Altay'ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
ENGİN
ALTAY (İstanbul) – Ya, 15 Temmuzdan on gün sonra dedim ki: “Şu Erdoğan’a söyleyin,
14 Temmuz ayarlarına geri dönmesin.”
Bak,
bir musibet bin nasihatten iyidir; birbirimizi daha iyi dinlemeye, daha iyi
anlamaya başladık. Siz dediniz ki: “Top sesleri kulaklarımızdaki pası aldı.” Ne
güzel günlerdi o günler. Ne oldu, ne oldu kardeşim, ne oldu? Kendinizi
garantiye aldınız, 20 Temmuzda sivil diktatörlüğü inşa edecek her türlü adımı
attınız, buna karşı çıkınca da CHP tu kaka oldu değil mi? 
Hayati
Yazıcı burada mı? İnşallah buradadır. Kılıçdaroğlu ile Hayati Yazıcı aynı
uçakta. Havaalanına indiler; darbe olmuş, eyvah! Şiddetle karşı olduğunu Genel
Başkanımız, Hayati Yazıcı’ya söylemiş. Sonra Hayati Yazıcı da havaalanından
ayrıldı. Bir yerde gören var mı? Kılıçdaroğlu’nun adresi belli: Bakırköy
Belediye Başkanının evi. 
Ben
şimdi soruyorum ve cevap istiyorum: O gece Marmaris’te havalanan uçak havada
kaç tur attıktan sonra İstanbul’a indi ve uçak hangara girip hangarın kapısı
kapalı olarak Sayın Erdoğan orada kaç saat bekledi? Nokta.
Soru
iki: Başbakan…
HALİS
DALKILIÇ (İstanbul) – Bırak Allah aşkına ya, bırak!
ENGİN
ALTAY (Devamla) – Başbakan o gece…
HALİS
DALKILIÇ (İstanbul) – Havaalanında karşılayan biziz ya, ne hangarı ya?
ENGİN
ALTAY (Devamla) - Cevap ver kardeşim!
HALİS
DALKILIÇ (İstanbul) – Ayıp ya! Hangi hangar ya?
ENGİN
ALTAY (Devamla) - Başbakan o gece hangi tünelde saklandı, hangi tünelde
saklandı? 
HALİS
DALKILIÇ (İstanbul) – Hangi hangar ya? Ayıp ya, Engin Bey, ayıp ya! Ne hangarı?
Havalimanında biz vardık ya!
ENGİN
ALTAY (Devamla) - İçişleri Bakanı hangi hangardan operasyonu yönetti? (CHP
sıralarından alkışlar) Buralarda saklananların adresi belli olanlara “Şuraya
gittin, buraya gittin.” demeye hakkı yok! 
HALİS
DALKILIÇ (İstanbul) – Atatürk Havalimanı’nda milletiyle buluştu. Milletin içine
geldi, milletin içine geldi!
ENGİN
ALTAY (Devamla) – Vallahi de billahi de Recep Tayyip Erdoğan hangardaydı,
hangarda saklandı! 
HALİS
DALKILIÇ (İstanbul) – Belediye Başkanının evine sığınmadı! Milletle
birlikteydi, sabaha kadar milletle birlikteydi.
ENGİN
ALTAY (Devamla) - Gelin, “Saklanmadı.” deyin, “Hangarda değildi.” deyin; öyle
şey olur mu! (CHP sıralarından alkışlar)
HALİS
DALKILIÇ (İstanbul) – Sabaha kadar milletiyle birlikteydi. 
BAŞKAN
– Sayın Altay… (AK PARTİ ve CHP sıralarından gürültüler)
HALİS
DALKILIÇ (İstanbul) – Sabaha kadar milletle havalimanında operasyonu yönetti. 
BAŞKAN
- Sayın Altay… (AK PARTİ ve CHP sıralarından gürültüler)
HALİS
DALKILIÇ (İstanbul) – Ne alakası var?
BAŞKAN
- Sayın milletvekilleri…
Sayın
Altay, 15 Temmuzu istediğiniz gibi tarif edebilirsiniz, 15 Temmuzla ilgili
istediğiniz cümleyi kurabilirsiniz ama lütfen Sayın Recep Tayyip Erdoğan, ama
lütfen Sayın Başbakan için “Hangarda saklandı…”
ENGİN
ALTAY (İstanbul) – Evet. 
BAŞKAN
– “…3 tane uçak onu bekliyordu.” demeye hakkınız yok. 
ENGİN
ALTAY (İstanbul) – O söylüyor ya! Ya, Recep, Tayyip Erdoğan…
BAŞKAN
– Onların ne yaptığına millet karar verdi.  
ENGİN
ALTAY (İstanbul) – …sizi ilgilendirmez, sizi ilgilendirmez, sizi ilgilendirmez!
BAŞKAN
- Onların ne yaptığına sokakları dolduran insanlarımız karar verdi. 
ENGİN
ALTAY (İstanbul) – Siyaset yapıyoruz biz burada, kabak çekirdeği yemiyoruz biz
burada! 
BAŞKAN
- Sizin kararınızın bir hükmü yok. 
ENGİN
ALTAY (İstanbul) – Siz haddinizi bileceksiniz! İç Tüzük’ün 64’üne uyacaksınız! 
BAŞKAN
- Sokaktaki insanlar, sokaktaki milletimiz onlara sahip çıktı. 
ENGİN
ALTAY (İstanbul) - İç Tüzük’ün 64’üne uymak zorundasınız.
BAŞKAN
- Ne yaptığını biliyorlar. 
ENGİN
ALTAY (İstanbul) - Öyle şey olur mu? Neredeydi Erdoğan, kim görmüş? Kim görmüş?
BAŞKAN
- Sizin tarifinize de ihtiyacımız yok. 
ENGİN
ALTAY (İstanbul) - Ayıp ya! Ayıp ya!
HALİS
DALKILIÇ (İstanbul) - Milleti meydanlara çağırdıktan sonra sabaha kadar
havaalanında operasyonu yönetti. Yanındaydık, yanındaydık, yanındaydık.
BAŞKAN
- Ben bu sözleri Meclisi yöneten başkan vekili olarak değil… (AK PARTİ
sıralarından alkışlar, CHP sıralarından sıra kapaklarına vurmalar)
ENGİN
ALTAY (İstanbul) - Böyle bir hakkınız yok.
BAŞKAN
- …Türkiye Cumhuriyeti’nin vatandaşı olarak söylüyorum… (AK PARTİ sıralarından
alkışlar, CHP sıralarından sıra kapaklarına vurmalar)
ENGİN
ALTAY (İstanbul) - Böyle bir hakkınız yok, böyle bir hakkınız yok. Yazıklar
olsun! (CHP sıralarından sıra kapaklarına vurmalar)
BAŞKAN
- …15 Temmuzda sokakta olan birisi olarak veriyorum. 
Birleşime
on beş dakika ara veriyorum.
Kapanma Saati: 16.23
ÜÇÜNCÜ OTURUM
Açılma Saati: 16.44
BAŞKAN: Başkan Vekili Ayşe
Nur BAHÇEKAPILI
KÂTİP ÜYELER: Fatma KAPLAN
HÜRRİYET (Kocaeli), Ömer SERDAR (Elâzığ)
-----0-----
BAŞKAN – Türkiye Büyük Millet Meclisinin
114’üncü Birleşiminin Üçüncü Oturumunu açıyorum. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 19/7/2017 tarihinde Grup
Başkan Vekili İstanbul Milletvekili Filiz Kerestecioğlu Demir tarafından, 15
Temmuz darbe girişimi sonrası yayınlanan hemen hemen her KHK sonrası yaşanan
antidemokratik uygulamalara karşı gerekli önlemlerin alınması amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 19 Temmuz 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Halkların Demokratik Partisi grup önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
2.- CHP Grubunun, 19/7/2017 tarihinde
İstanbul Milletvekili Eren Erdem ve arkadaşları tarafından, bilimin önündeki
engellerin kaldırılması ve yeni bir devlet politikası oluşturulması amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 19 Temmuz 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi

Sayı:436  19/7/2017
Türkiye Büyük Millet Meclisi
Başkanlığına
Danışma Kurulu 19/7/2017 Çarşamba günü (bugün)
toplanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Engin
Altay
 İstanbul Grup
Başkan Vekili
Öneri: 
İstanbul Milletvekili Eren Erdem ve arkadaşları
tarafından, "bilimin önündeki engellerin kaldırılması ve yeni bir devlet
politikası oluşturulması” amacıyla 19/7/2017 tarihinde Türkiye Büyük Millet
Meclisi Başkanlığına verilmiş olan Meclis Araştırma Önergesinin (1313 sıra
no.lu), Genel Kurulun bilgisine sunulmak üzere bekleyen diğer önergelerin önüne
alınarak, 19/7/2017 Çarşamba günlü birleşimde sunuşlarda okunması ve
görüşmelerinin aynı tarihli birleşiminde yapılması önerilmiştir.
BAŞKAN – Cumhuriyet Halk Partisi grup önerisi lehinde
ilk olarak İstanbul Milletvekili Sayın Eren Erdem konuşacak. 
Buyurun Sayın Erdem. (CHP sıralarından alkışlar) 
EREN ERDEM (İstanbul) – Sayın Başkan, çok değerli
milletvekilleri; tabii, Parlamentonun gündemi sürekli olarak OHAL ve OHAL’in
sonuçları üzerinden şekillendiği için gerçek gündemi yakalamakta
zorlanabiliyoruz. Bu Parlamentonun toplumun yararına değer üretmek gibi bir
vazifesi var, bunu da tekrar hatırlatmak isterim. 
Arkadaşlar, Türkiye şu anda kendi sanayi
devrimini gerçekleştirememiş, montaj sanayi üzerine, tabiri caizse ekonomisini
alternatif enerji devriminin gerçekleşmesiyle birlikte tedavülden kalkacak
petrol şeyhlerinin kasasındaki kara paralarla ikame eden bir yarı sömürge ülke
hâline getirilmiştir. Şimdi, bu sürecin, bu realitenin çıkış yolu yazılım
teknolojisidir, alternatif enerji devrimidir ve organik tarım faaliyetleridir.
Bunu yapmak için ya da bunları hayata geçirebilmek için çok ciddi bir vizyona
ihtiyaç vardır. Başta “Bu bilimle falan kafanızı çok yormayın.” diyen bir
siyasi lisandan bu meseleye eğilmeyi bir amaç edinme durumuna geçiş yapmak
gerekir. Şimdi, arkadaşlar bazı rakamlardan bahsedeceğim durumun vahametini
görme açısından. Örneğin, bugün politikasını hepimizin eleştirdiği İsrail
devletinin AR-GE’ye ayırdığı bütçe yüzde 4,5, İsveç’in yüzde 3,74, Amerika’nın
3, Japonya’nın 3,4, bizim 0,95 yani biz arkadaşlar AR-GE’ye yılda 8 milyar
bütçe ayırıyoruz. Bunun yüzde 21’i savunmaya gidiyor, yüzde 10’u endüstriyel
üretim ve teknolojiye gidiyor, yüzde 10’u eğitime gidiyor, yüzde 6’sı ulaşıma
gidiyor ve yüzde 53'ü diğer başlıklar altında gidiyor arkadaşlar. 
Bakın, Türkiye’de GSM abone sayısı 76
milyon fakat bizim bir yerli telefonumuz ve yazılımımız bile yok arkadaşlar.
Neden yok? Bu alanda hiçbir teşvik yapılmıyor. Teknoparklar açılmış,
teknoparkların içerisinde şirketlerin geniş bir istihdamla teknoloji ve yazılım
üretmesi gerekiyor ama bu alanda şirketler teşvik edilmediği için teknoparklar,
arkadaşlar, katma değeri yüksek bir üretim yapmıyor. Tam tersine, durumumuz ne?
Arabanın dışını yapmışız ama motorunu yapmayı unutmuşuz, araba yerinde duruyor,
gitmiyor arkadaşlar. Peki, nereye gidecek bu iş? Zannediyorsunuz ki bu çok
güvendiğiniz Katar şeyhleri petrol satarak kara parasını burada aklamaya devam
edecek ve böylece bu işi götüreceksiniz, yanlış arkadaşlar. Neden? 
Bakın,
alternatif enerji devrimi nedir? İngiltere’de bir solar ev, bu ev arkadaşlar,
kendi enerjisini kendi üretiyor. Bu devrim, şu anda, dünyada, tabiri caizse
bütün ülkelerin gündeminde. Bizim gündemimizde ne var arkadaşlar? TÜBİTAK’ın
başına hayvanat bahçesi müdürü koyacağız, efendim, bizim için teknoloji “tweet”
atmaktan ibaret olacak. 
Şimdi,
bakın, Japonya’da doğal afeti enerjiye çeviren bir tasarım yapıldı arkadaşlar.
Deprem enerjiye dönüştürülüyor, aynı zamanda doğal afet bir kazanıma yol açmış
oluyor. Türkiye’de doğal afet olunca ne oluyor? Aksaray’daki vatandaş Aksaray’ı
yüzerek geçmek durumunda kalıyor, “doğal afet” diyerek bu işin içerisinden
çıkmaya çalıştınız ama. 
Aynı
zamanda, bakın, arkadaşlar, bu “stormy” denilen solar otobüsler, kendi
enerjisini üretme kapasitesine sahip. Güneş panellerini çok doğru bir şekilde
bu araçlara monte ederek enerji üretimi yapıyorlar. Bizde, arkadaşlar, vaziyet
nedir? Şöyle göstereyim: İşte, biz yağmurun, çamurun felakete dönüştüğü bir
ülke pozisyonundayız. Neden? Bu alanda yatırım yok, bu alanda teşvik yok, bu
alana eğilecek bir vizyon yok değerli arkadaşlar.
Şimdi
size ben bir iki projeden de bahsetmek istiyorum. Şimdi, bu, özellikle “sosyal
demokrat belediyecilik” diye tanımladığımız çerçevede değer üreten
belediyelerimizin Türkiye’de hem istihdamı artıracak hem de organik tarım
üzerinden Türkiye’deki doğal zenginliği, Türkiye’deki toprağın verimliliğini
istihdama dönüştürecek çalışmalar yaptığı çok fazla örnek var. Ama, ben bir
örnekten bahsedeceğim size arkadaşlar.
Bakın,
bu bir destinasyon projesidir. Bizim Silivri Belediyemiz, İstanbul’da Silivri
Belediyemiz çiçek ekstraktlarını yani çiçek özlerini bir şekilde çıkartarak,
bunun üretimini yaparak, o çiçek özlerinin, bitki özlerinin değerli arkadaşlar,
bir şekilde üreticiden tüketiciye erişmesini sağlıyor. Buradaki verimlilik ne?
Bir ton buğday hasat alan çiftçi yerine, bir ton çiçek üreten çiftçinin oradan
çıkarttığı özütle beraber kazancı neredeyse yirmi kat, on kat fazla olma
imkânına erişiyor. Bunu yapmak için ne gerekiyor değerli arkadaşlar? Kindar
nesil yetiştiren değil; bilimsel, ilerici, aydınlanmanın yaratmış olduğu bütün
koşulları kavrayan nesilleri inşa edecek bir eğitim entegrasyonuna ihtiyacımız
var arkadaşlar. 
Şimdi,
bakın, bizde aynı zamanda kuyruklar var arkadaşlar. Bu gördüğünüz OHAL
mağdurlarının kuyruğu; girmişler, OHAL Komisyonunun önünde mağduriyetlerini
aktarmak için kuyruğa girmişler. Dünyada arkadaşlar, daha çok teknoparklarda ve
teknoloji çalıştaylarında biz kuyrukların olduğunu görüyoruz.
Aynı
şekilde, değerli arkadaşlar, bakın, bizim memlekette yağmur yağdığı zaman,
işte, Aksaray’da vatandaş yüzerek geçiyor, yukarıda gördüğünüz örnek, yağmur
sularının aynı zamanda yer altında birikerek bir yenilenebilir ve doğal enerji
üretimine yol açacak bir kaynağa dönüşmesini sağlayan bir yer altı çalışması
arkadaşlar. Bu, bizde yok, bizde yok, bizde hiçbir şekilde böyle bir çalışma
yok, özellikle de kentlerde yok.
MUSTAFA
ILICALI (Erzurum) – Sizi kesmemek için söylemiyorum ama çok var. 
EREN
ERDEM (Devamla) - Bakın, şunu da söyleyelim. Dünyada arkadaşlar, biliyorsunuz,
yapay kalp üretilmiş, efendim, yapay zekâ tartışması artık çok farklı bir
noktaya gelmiş, bizim akademisyenlerimiz cezaevinde yahut da polis copuyla ağzı
burnu kırılır bir şekilde. Arkadaşlar, dünyada bütün akademisyenler ciddi
devlet teşvikleriyle önemli çalışmalar yapıyorlar. 
Şimdi,
çok değerli arkadaşlar, bakınız, ben birkaç rakamdan daha bahsedeceğim ve
toparlayacağım. Şimdi, TV izleme sıralamasında, arkadaşlar, Türkiye 330 saatle
1’inci sırada. Yani, biz 330 saat televizyon izliyormuşuz, çok ciddi bir rakam,
aynı zamanda bu, dünyada da 1’inci sıraya çıkmamıza yol açmış ama buna karşı
bizim yerli bir televizyon markamız bile yok. Aynı şekilde arkadaşlar,
bütçelendirme -plan bütçe geldiği zaman yine aynı tartışmalar olacak ama- bizim
bahsettiğimiz AR-GE yatırımlarına bütçe ayırmayışımızdan kaynaklı olarak
geldiğimiz vahim durumu bir rakamla size göstermek istiyorum: Apple’ın 2017
piyasa değeri 800 milyar dolar değerli arkadaşlar, 800 milyar dolar. Bu
Apple’ın telefonları hepinizin cebinde var. Türkiye'nin yani Türkiye
Cumhuriyeti’nin, bizim 2017 bütçemiz 651 milyar TL değerli arkadaşlar. Bakın,
genç kuşağın çok yoğun olduğu, yaygın olduğu, genç nüfusun çok ciddi rakamlarda
olduğu bir ülkeyiz biz. Bizim, gençleri kanalize etmemiz gereken nokta alternatif
enerji devrimidir, teknolojidir, yazılım teknolojisidir. Biz burada artık
endüstriyel devrimi, sanayi devrimini gerçekleştirecek treni çoktan kaçırdık.
Bizim “Endüstri 4.0” diye bugün tanımlanan yazılım ve teknoloji eksenli bu yeni
süreci yakalamamız gerekiyor. Bu konuda Parlamentoda mutlaka ve mutlaka bir
çalışma yapmak durumundayız. Aksi takdirde, arkadaşlar, bunu yakalayamazsak çok
güvendiğiniz Katar petrol şeyhlerinin bütün sermayesi yakın bir tarihte dünya
alternatif enerji kaynaklarına yönelimini tamamladığında darmadağın olacak,
Arap coğrafyasında petrol şeyhlerinin hükümdarlığı sona erecek, iş buraya doğru
gidiyor değerli arkadaşlar. 
Bakın,
bugün Hindistan… Şimdi diyeceksiniz ki “Hindistan’ın kişi başına düşen millî
geliri ne?” 1 milyar insan var, dolayısıyla kişi başına düşen millî gelir çok
belirgin bir noktada değil ama Hindistan’ın yazılım sektöründe şu anda dünyada
başı çeken ülkelerden biri olduğunu biliyoruz. Nasıl yaptılar? Tam da bunu bir
vizyon belgesiyle ortaya koyarak, bunu çok kararlı bir şekilde sürdürerek
yaptılar. Arkadaşlar, bu bizim kalkınmamızın tek yolu. Bunu yakalamazsak, bunu
yapmazsak, boş işlerle uğraşmaya devam edersek ve aynı zamanda Katar şeyhlerine
sırtımızı yaslayarak var olacağımız inancını sürdürürsek sonumuz felakettir,
önümüzde dev bir uçurum vardır. Dünyayı yakalamak durumundayız. Bunun için
güçlü bir vizyona ihtiyacımız var değerli arkadaşlar.
Şimdi,
son bir nokta daha söyleyeceğim. Bu, özellikle önerdiğim bir akademisyendir.
Profesör Doktor Özgür Demirtaş, AR-GE teşvikleri üzerine yaptığı bir mülakatta,
röportajda Türkiye'nin bu treni çoktan kaçırdığını yani sanayi devrimi trenini
çoktan kaçırdığını, yazılım sektöründe Türkiye'nin çok sayıda imkâna sahip
olduğunu ama bu alanda Hükûmetin hiçbir teşvikte bulunmadığını belirgin bir
şekilde söylüyor. 
(Mikrofon
otomatik cihaz tarafından kapatıldı) 
EREN
ERDEM (Devamla) – Rica ediyoruz, gelin, araştıralım, bu konuyla ilgili bir
komisyon kuralım, hep beraber bu alanda bir çalışma yapalım. Bu bizim,
hepimizin menfaatinedir arkadaşlar, Türkiye'nin çıkarları içindir. Dolayısıyla
sizlerden bu konuda destek istiyoruz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Erdem. 
Cumhuriyet
Halk Partisi grup önerisinin aleyhinde Ankara Milletvekili Zühal Topcu
konuşacaklar.
Buyurun
Sayın Topcu. (MHP sıralarından alkışlar) 
ZÜHAL
TOPCU (Ankara) – Teşekkür ediyorum Sayın Başkan.
Biz
aleyhte söz aldık ama bu konunun gerçekten üzerinde durulması, irdelenmesi ve
Türkiye için, Türkiye'nin kendini gerçekleştirebilmesi ve küresel rekabette
yerini alabilmesi için çok önemli olduğunu biz de düşünüyoruz.
Adına
ne dersek diyelim, artık her şey çok daha hızlı bir değişim içerisinde, artık
her şeyin de çok daha akıllısı makbul olmaya başladı. 
Evet,
iktidara baktığımızda yıllardır her yerde her zaman iktidar sorumlularından,
katma değeri yüksek ekonomiye geçmenin son çare olduğu ve bunun için
çabalandığı sözlerini duyuyoruz ama icraata bakıldığında da bunun çok fazla
eyleme dönüşmediğini de görebiliyoruz. Bunun eyleme dönüşme alanlarından en
önemli sektör eğitim sektörü, üniversiteler ve gençlik oluyor ve iktidarın bu
politikalarının da çok fazla dikkate değer olmadığını da görebiliyoruz. Ülkeler
arasındaki rekabet çok yoğun ve acımasız, bunu hep birlikte hem görüyoruz hem
de içinde yaşıyoruz. İşte bu acımasız rekabette en önemli araç sanayi
olmaktadır, sanayinin yakalanması olmaktadır. Tabii, sanayi bütün ülkeler için
önemli ama Türkiye için de çok önemli ve bu Türkiye için önemli bir güç ama
Türkiye'nin aynı zamanda katma değerde yapısal sorunlarının olduğunu da
biliyoruz ve karşımızda kocaman dağ şeklinde duruyor. Bu yapısal zorlukların
yanı sıra küresel sanayi 4.0 dönüşüm süreciyle diğer ülkelerin
verimliliklerinde yaşanabilecek olası artışlar Türkiye'nin aleyhine
işleyecektir ve bu, Türkiye'nin de rekabet edebilme şansını gittikçe
düşürecektir. Türkiye’nin sanayi 4.0 yatırımlarını gerçekleştiremediği
durumunda teknolojileri ve insan kalitesini, insan kaynağı kalitesini
yakalaması da zorlaşacaktır. 
Türkiye
G20 ülkeleri arasında yer alıyor ama özellikle dünyanın en becerikli 40
ülkesine bile giremiyor. İşte PISA sonuçlarını görebiliyoruz. Bizim çocukların
40 ülke arasında olmadığını da bazı beceri alanlarına göre olmadığını da
görebiliyoruz. Evet, sormak istiyoruz: Her gün NASDAQ sonuçlarını alıyoruz
haberlerde. Acaba NASDAQ içinde Türk şirketi var mı, Türk markası var mı hiç
baktığımızda? İstanbul’un yarısı kadar nüfusa sahip İsrail’in, Yunanistan’ın…
NASDAQ’da neredeyse İsrail’in 100 tane şirketi bulunuyor, Yunanistan’ın onlarca
şirketi bulunmaktadır. 80 milyonluk Türkiye'nin acaba NASDAQ’da bir tane bile
şirketi neden yok? Bunların da aslında şöyle sorulması, dikkatlice altı
çizilerek sorulması gerekiyor. 
Evet,
çağı yakalayabilmemiz için buna, bu işin içine teknolojiyi, fenni, matematiği,
sanatı ve mühendisliği mutlaka katmamız lazım. Tabii bunun içine bunlara katma
derken bunların adam gibi eğitiminin verilmesi lazım. Bu çocukların eğitim
sisteminde gerçekten hakkının verilerek yetiştirilmesi lazım. Yani kısaca,
bilim ve sanata değer vermek lazım ve bunun eğitim sistemimizde de kaliteli bir
biçimde gerçekleştirilmesi gerekiyor. Katma değeri yüksek üretime geçebilmede,
evet, bilim ve sanatı işin içine katmamız gerekiyor. Küçük bir örnek vermek
istiyorum: Fındık üretimi. Türkiye tekel fındık üretiminde, evet, ama yıllık
cirosuna baktığımızda 3 milyar Türkiye’nin cirosu. Firmanın ismini vermek
istemiyorum ama bir firma bunu bizim sofralarımıza ekmeğin üzerine sürülecek
çikolata şeklinde getiriyor ve yıllık cirosu neredeyse 10 milyar dolar kadar.
Şimdi, işte baktığımızda bu sanatı getiriyor ve tasarımı getiriyor. Biz
fındıkta tekelken, yalnızca işte saf bir şekilde ürünü pazarlamayı
hedeflemişken diğerlerinin, Batılı -işte tırnak içerisinde- sanayileşmiş ülkelerin
bunu işlenmiş ürün hâline ve daha sonra da marka hâline getirerek tekrar bize
sattığına şahitlik edebiliyoruz. Bunun birçok örneğini verebilmemiz mümkün.
İşte biliyoruz ki yağımız var, zeytinyağımız var; İstanbul’umuz var aslında ama
hâlâ İstanbul’u bir marka yapamadık. Bunların temelinde tabii ki eğitim ve
eğitimin kalitesi yatıyor. 
Türkiye’de
eğitim süresi ortalama 6,5 yıl ve 6,5 yıl sonucunda da elde ettiğimiz sonuçlar
ortada. Daha önce bu kürsüden hep açıkladık; sınavlarda, üniversite
sınavlarında çocuklarımızın matematik ve fen ortalamalarını açıkladık. Bu yıl
da yine yapılan sınavlar da aynı şekilde karşımızda duruyor, artma yok.
Matematik, 50 soruda öğrencilerimizin ortalaması 10; geometri, 30 soruda 4
ortalamaları var. Kimya, biyoloji ve fizikte de aynı sonuçların olduğunu
görebiliyoruz. Acaba bu sonuçlar her yıl bu şekilde tekrar ederken neden hâlâ
iktidar tedbir alma yoluna gitmemektedir? Sürekli sistem değiştiriyor, daha dün
bile müfredat değişikliği açıklandı ama hâlâ bu katma değer temelli sanayiyi
yakalamaya yönelik olarak bir çabanın olmadığını görüyoruz. 
Üniversitelerdeki
durumlara baktığımızda da dünya sıralamasına kaç üniversitemiz giriyor? Ben
bunları sormak istiyorum. İşte, sizlere her zaman bu kürsüden açıklıyoruz ama
bunlar gerçekten çok önemli.
Yine,
Türkiye’de üniversitede temel bilimler alanında eğitim alan öğrenciler üzerinde
yapılan bir araştırma sonucunda bu işin vahameti çok daha net olarak gözler
önüne serilmiştir. Bu çalışmada özellikle temel bilimler alanında ve teknoloji
alanında eğitim gören öğrencilerin inovasyon algısı ve teknoloji algıları
üzerine bir çalışma yapılıyor. Bu çalışmada öğrencilerin yüzde 79’u patent alma
usulleri hakkında hiçbir bilgilerinin olmadığını söylüyorlar, yüzde 42’si
üniversitelerde inovasyon ortamlarının olmadığını belirtiyor, yüzde 30’u
inovasyon konusunda herhangi bir bilgiye sahip değil ve ayrıca yüzde 10’u da
teknolojinin çalışma prensiplerine ve 4G altyapısına, işleme sistemine ilişkin
sorulara cevap veriyor, yüzde 90’ı veremiyor. İşte bunlar da gerçekten çok
önemli.
Ayrıyeten
TOBB’un 2014 yılında üniversitelerde üniversite ile sanayi iş birliği alanında
yaptığı, hazırladığı bir raporun sonuçlarını da aktarmak istiyorum. Bu rapor,
TOBB’un yaptığı rapor üniversitelerin sanayinin ihtiyaç ve beklentisini
karşılamadığını yazıyor. Öğretim üyelerinin sanayiyle iş birliği yapmalarının
akademik kariyerleri açısından bir getirisinin olmadığını düşündüklerini
söylüyorlar. Üniversite bünyesinde üniversite-sanayi iş birliğini destekleyecek
yapı ve yapılanmaların yetersiz olduğu ve etkin olmadığı görüşünün hâkim olduğu
belirtilmiştir. Sanayicinin ve sektörün ihtiyaçlarını karşılayacak yeterli
sayıda öğretim üyesi bulunmadığı da belirtilmektedir. Daha birçok şey var. Bu
da aslında bakıldığında bu sorunun hâlâ devam ettiğini de yansıtıyor. Mevzuat
ve destek programlarına baktığımızda, özellikle destek programlarında sürecin
işlemesi sırasında birçok sıkıntıyla ve engelle karşılaşıldığı ve bunların da
vazgeçmelere neden olduğu verilmektedir.
Bunlara
bakıldığında da yine bu TOBB’un araştırması, diğer araştırmalar ve şu anda
bizzat yaşadığımız problemler hâlâ “ben yaptım olur” mantığıyla hareket
edildiğini karşımıza çıkarmaktadır ve hâlâ, içinde bulunduğumuz zamanın
hassasiyetinin de farkında olmadığımızı da göstermektedir. Sanayileşmeyi
yakalayamamanın bedelini ödemekteyiz. “Dördüncü sanayi devrimi” olarak ifade
edilen sanayinin de bir an önce kaçırılmaması için özellikle kodlama eğitiminin
birinci sınıftan itibaren başlatılması önem arz etmektedir.
Beni
dinlediğiniz için hepinize teşekkür ediyorum. (MHP ve CHP sıralarından
alkışlar) 
BAŞKAN
– Teşekkür ederiz Sayın Topcu. 
Cumhuriyet
Halk Partisi grup önerisinin lehinde son olarak Adana Milletvekili Sayın Meral
Danış Beştaş konuşacak.
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; önerge üzerinde
düşüncelerimi birazdan açıklayacağım ama ilke olarak bu önergeyi
desteklediğimizi, lehine oy kullanacağımızı belirtmek istiyoruz. 
Değerli
milletvekilleri, geçen hafta bütün basın-yayın sansürü nedeniyle yeterince
yansımadığını bildiğimiz Eş Genel Başkanımız Sayın Demirtaş’ın mektubunu
sizlerle paylaşmak istiyoruz. Bu mektup… AKP Genel Başkanı Erdoğan’ın
“Cumhurbaşkanı” sıfatıyla katıldığı G20 toplantısının ardından düzenlediği
basın toplantısında Demirtaş için “terörist” “insanları öldürten kişi” gibi
ifadeler kullandı. Demirtaş da bunun üzerine kendisine bir çağrı yaptı, aynen
okuyorum:
“AKP
Genel Başkanına Çağrı
Öncelikle,
şahsımda milyonların iradesine yaptığın hakareti aynen iade ederim fakat başka
bir açıdan da bu itirafın nedeniyle teşekkür etmek istiyorum. Bizimle ilgili
“yargı” adı altında yürütülen sürecin yargıyla alakası olmadığını, kararın
bizzat tarafından verildiğinin ispat külfetinden kurtardın bizi. Açık çağrı
yapıyorum: Sekiz aydır emrindeki savcıların ve bazı hâkimlerin, 6-8 Ekim Kobani
olayları için halkı sokağı yakıp yıkmaya çağırdığıma dair tek bir delil
bulamadılar. Elinde böyle bir delil varsa çaresizlik içinde aleyhime delil arayan
savcılarına teslim etmeni istiyorum.
Benim
terörist olduğumu ve 54 kişiyi öldürttüğümü daha mahkemem başlamadan hüküm
şeklinde ilan ederek bundan sonraki bütün yargılamaları anlamsız ve gereksiz
kıldığın için sana şükranlarımı sunuyorum. Er veya geç hâkimlerinin karşısına
çıkacağım. Orada kimin terörist kimin katil olduğu kamuoyu nezdinde netleşmiş
olacaktır, ondan önce Hakk’ın nezdinde zaten her şey biliniyordur. Bu arada,
Kobani olaylarında katledilen 54 yurttaşımızın 44’ü HDP’lidir. Kobani olaylarında
insanlarımız sokakta katledilirken; Cizre’de, Sur’da şehirler yıkılırken,
siviller katledilirken 15 Temmuzda darbeye kalkışanlar vali, komutan, emniyet
müdürü, savcı, hâkim olarak görevdeydiler. Bu kişilerin 15 Temmuz darbe
girişiminin içinde olduklarını ve yüzlerce sivil yurttaşı acımasızca
katlettiklerini görüyor olmana rağmen, 6-8 Ekim katliam ve provokasyonlarında
payları olup olmadığını soruşturmak yerine, bütün suçu benim üstüme yıkarak
siyasi bir rakibinden intikam alma basitliğine düşüyor olman tam bir gaflettir.
Ülkede
yaşanan her olayın birinci derecede siyasi sorumlusu on beş yıldır ülkeyi
yönetiyor olduğun için öncelikle sensin. Bunu unutturmaya çalışma gayretlerin
gözümüzden kaçmıyor. Dört duvar arasında olmama rağmen, panik hâlinde bana haksızca
saldırıyor olman mertlikten uzak bir tutumdur. Bilmeni isterim ki Allah’tan
başka kimseden korkum yoktur. Ne senden ne de emrindeki zulüm
uygulayıcılarından merhamet dilenmek gibi bir ucuzluğa düşmeyeceğim. Ömrümün
geri kalanını hapiste geçireceğimi bilsem de onursuzluğu ve teslimiyeti asla
kabul etmeyeceğim. HDP ve HDP’nin bütün dostlarıyla birlikte içeride ve
dışarıda faşizme karşı direneceğiz ve tarihsel olarak emin ol ki biz
kazanacağız. F tipi bir hücrede olsam da vicdanım rahat, korkusuz ve mutlu
olduğumu bilmeni isterim. Bu yüzden benim için endişelenme lütfen.
Selahattin
Demirtaş
Halkların
Demokratik Partisi
Eş Genel
Başkanı”
Bir bölümü tekrarlamak istiyorum değerli
milletvekilleri, Demirtaş Erdoğan’a diyor ki: “Sekiz aydır emrindeki savcıların
ve bazı hâkimlerin, 6-8 Ekim Kobani olayları için halkı sokağı yakıp yıkmaya
çağırdığıma dair tek bir delil bulamadılar. Elinde böyle bir delil varsa
çaresizlik içinde aleyhime delil arayan savcılarına teslim etmeni istiyorum.”
Açıkça gördüğünüz üzere, Demirtaş açıkça diyor ki: “Varsa bir delil bunu
savcılarına teslim et.” Ve aradan bir hafta geçti, bu mektup kamuoyunda
açıklandıktan sonra bir hafta geçti. Kaç gün geçti hiç önemli değil ama geçen
süre zarfında ne bir belge ne bir delil açıklandı. Savcılığa, soruşturma
makamına ya da kovuşturma makamına hiçbir delil sunulmadı çünkü öyle bir delil
yoktur. “Çıkıp açıkla.” diyoruz biz de Erdoğan’a. Nasıl bir arka planla, hangi
delille, hangi hakla ve hangi hadle bir partinin eş genel başkanına “terörist”
diyebiliyorsun? Açıklamazsan iftiracısın, yalancısın. Biz ispata davet
ediyoruz. 
Şimdi, Kobani olaylarına ilişkin şu ana kadar iki tane
dosya var: Biri Yasin Börü dosyası, biri de Şehriban Sertkal dosyası; biri
Antep’te, biri Ankara’da. 11 milletvekilimiz tarafından araştırma önergesi
verildi, onlarca soru önergesi verildi. Kobani olaylarını Meclis çatısı altında
araştırmak için bütün gücümüzle, gayretimizle çaba sarf ettik ama gelinen
aşamada bundan nemalanma, siyaseten kârlı çıkma hesapları yapılıyor. Geçen hafta
yine Erdoğan şöyle bir açıklama yaptı: “53 Kürt kardeşim 83 milletvekili
kazandıktan sonra öldürüldüler.” dedi. Tarihi de bilmiyor, zamanı da
karıştırdı. Kobani olayları 2014 yılındaydı, biz 80 milletvekilini 7 Haziranda
çıkardık. Her şey kafasında allak bullak olmuş durumda. Bu nedenle gerçekten,
bu seçimden önce olması meselesini bile hatırlamadığını biliyoruz.
Erdoğan’ın Demirtaş’a yönelik suçlamaları aslında bir
suçluluk psikolojisidir, cezadan kurtulmak içindir çünkü orada öldürülen
vatandaşlardan siyasi olarak ve Anayasa’mıza göre siyasi iktidar sorumludur.
Halkların Demokratik Partisinin tek bir dahli varsa o ölümlerde, biz bunun
hesabını zaten verirdik, bugüne kadar kırk kere bu meselede soruşturma ve
kovuşturma yapılırdı. Ama bizzat bir ülkenin, hem AKP’nin Genel Başkanı hem
Cumhurbaşkanı sıfatıyla çıkıp daha yargı karar vermeden, daha Demirtaş
mahkemeye çıkmadan, daha bu konuda beyanda bulunmadan suçlu ilan edip,
mahkûmiyet kararını verip ilan etmesi kabul edilemezdir en hafif deyimiyle. Bu
kararı Erdoğan mı vermiştir; hangi delillerle vermiştir, hangi yargı yerine
geçmiştir?
Ankara
Ağır Ceza Mahkemesine eş başkanımız çıkarılmak istendi. 4 Kasımdan beri, hatta
20 Mayıstan beri “HDP’li milletvekilleri yargıdan kaçıyor.” diye propaganda
yapılıyor. Şimdi, yargı karşısına çıkmak istiyor, eş başkanımız dilekçe veriyor
“Bütün dava duruşmalarına çıkmak istiyorum.” diye, diğer milletvekillerimiz de
“SEGBİS’te savunma yapmayacağız.” diyorlar; milletvekillerimizi mahkeme
karşısına çıkarmıyorlar. Biz de şimdi kendilerine diyoruz: Mahkeme karşısında
Demirtaş’ın gerçekleri açıklayacağını bildiğiniz için mi korkuyorsunuz? Niye
kelepçe dayatmasında bulunuyorsunuz? Siyasi etikle, hukukla bağdaşır mı? Ceza
İnfaz Kanunu’nda bile kelepçe takılmasının koşulları bellidir. Bir
milletvekiline kelepçe takılma cüreti, ona oy veren 6 milyon insanın bileğine
kelepçe takmaktır aslında. Bu nedenle, eş başkanımızın taleplerinin de
gerçekten yerine getirilmesi, mahkemeye çıkma talebinin karşılanması siyasi
olarak, hukuki olarak, etik olarak, hangi dilden söylersek söyleyelim
mecburidir. Demirtaş, Erdoğan’ın rakibidir, onun karşısında Cumhurbaşkanı adayı
olmuştur. Şimdi cezaevinde dört duvar arasındayken kendisine haricen “terörist”
demesi asla ve asla halk tarafından, Türkiye yurttaşları ve dünya kamuoyu
tarafından normal karşılanmaz. 
Üzülerek
belirtiyorum ki Sayın Erdem, önergeye sıra kalmadı ama siz çok iyi bir konuşma
yapmıştınız -aslında notlarım da var- önergeyi desteklediğimizi söyleyerek
teşekkür ediyorum.
Sağ
olun. (HDP sıralarından alkışlar) 
BAŞKAN
– Teşekkür ederim Sayın Danış Beştaş.
Cumhuriyet
Halk Partisi grup önerisinin aleyhinde son olarak Bolu Milletvekili Sayın Ali
Ercoşkun konuşacak.
Buyurun
Sayın Ercoşkun. (AK PARTİ sıralarından alkışlar) 
ALİ
ERCOŞKUN (Bolu) – Sayın Başkan, değerli milletvekilleri; Cumhuriyet Halk
Partisi önerisi aleyhinde söz almış bulunuyorum. Bu vesileyle, yüce heyetinizi
saygıyla selamlıyorum. 
Öncelikle,
15 Temmuzun yıl dönümünde şehitlerimizi rahmetle, minnetle bir kez daha
anıyorum, gazilerimize şifalar diliyorum. Tüm şehitlerimizin anısı önünde
saygıyla eğiliyorum.
Evet,
Selahattin Demirtaş konusu her ne kadar önergeyle hiçbir alakası olmasa da
gündeme geldi ama bu konuda muhakkak ki yargı bağımsız bir şekilde görevini en
iyi şekilde gerçekleştirecektir, bunun dışında bir polemik yapılmasına
kesinlikle müsaade etmemek gerekir. 
“Üretim”
aslında ülkelerin, milletlerin ekonomisinin belkemiğini ifade eden terimlerden.
Bu manada Sanayi, Ticaret Komisyonu olarak hem geçtiğimiz dönemde hem de bu dönemde
oldukça verimli çalışmalar gerçekleştirdik. Çünkü her ne kadar 2002’den bu yana
Türkiye’nin gayrisafi millî hasılası 230 milyar dolardan 850 milyar dolarlara
çıksa, ihracatımız 36 milyar dolarlardan 150 milyar dolarlara gelse ve kişi
başı millî gelirimiz 3.500 dolardan 11.500 dolarlara çıksa da artık bir
paradigma değişimine ihtiyacımız var. Evet, bizim, ihracatımızı 500 milyar
dolara çıkartabilmek için mevcut yapıda çok köklü değişikliklere ihtiyacımız
var.
Sanayi
Devrimi’nin yüz yıldan fazla zaman önce gerçekleşmesi, özellikle Avrupa
tarafında gerçekleşmesi ve Türkiye olarak buna ayak uydurmadığımız doğru. Gerek
sermaye oluşumu gerekse ondan sonraki süreçlerde o büyük sermayelerin
tetiklediği üretimde gerçekten çok geri kaldık ama bilgi ekonomisine dayanan
temelde artık çok farklı alanları dizayn edebilecek bir kabiliyete de ulaşmak
durumundayız. Bunu yapmak aslında hepimizin hedefi iktidarıyla muhalefetiyle.
Bu manada, AR-GE’nin çok büyük payı var. Evet, AR-GE her ne kadar yüzde 1’ler
seviyesine gelse de yeterli değil, bunu 2’ye, 2,5’a çıkarmamız lazım ama
geçmişle de kıyaslamak lazım. Yani bu, on sene önce de yüzde 1 değildi, sadece
yüzde 0,35’ler seviyesindeydi, 3 katlık bir artışla yüzde 1’ler seviyesine
çıktı. Bunu 2 yapmak, evet, hedefimiz. Zaten bu manada geçtiğimiz dönem ve bu
dönem komisyonda yaptığımız değişikliklerle AR-GE çalışmalarını destekleyecek
bazı önemli adımlar attık. Ne yaptık? Bir kere, AR-GE merkezlerinde çalışan
kişi sayısını düşürdük. Çünkü 50 kişinin, 100 kişinin çalışacağı merkezleri
oluşturmak zaten başlı başına zor bir işti, dolayısıyla bu sayıyı azalttık.
Yeter mi? Yetmez. Neden? Çünkü geçmişte büyükler küçüklere bir şeyler
öğretirken -yani hem deneyim olarak, tecrübe olarak, akademik olarak- artık
küçükler büyüklere bir şeyler öğretiyorlar. Yani biraz önce örneğini verdiğiniz
firmanın bir notebookla adım atıp oradan gelmiş olduğu yer belli; bunu farklı
teknoloji firmalarıyla da özetleyebiliriz, Fecebook’u ortaya koyabiliriz, siz
Apple’ı söylediniz.
Peki,
o zaman, 1 kişiyi de desteklemek bizim önceliğimiz olmalı. Ama bunun için de
bir kültüre ihtiyacımızı var, yani AR-GE kültürünün gelişmesine ihtiyacımız
var. Şu anda atılan adımlar da aslında bunları destekleyecek adımlar. Çünkü
geçtiğimiz, yani bu dönemde yine Sınai Mülkiyet Kanunu olarak bilinen… Patent,
aslında “patent” isminin altında da dört beş ayrı kalem var. Yani marka,
tasarım, patent, faydalı model ve coğrafi işaretleri tanımlayan ve dünyayla
rekabet etmemiz anlamında önemli bir adım olan bir kanunu –ki 200 madenin
üzerinde bir kanundu- hep birlikte çıkarttık. Burada Cumhuriyet Halk Partisinin
de Milliyetçi Hareket Partisinin de çok olumlu destekleri oldu. Ve bu,
gerçekten rakamlara baktığımız zaman da hemen olumlu neticeler verdi.
Diğer
taraftan, Üretim Reformu Paketi içerisinde de hepimizin arzu ettiği sanayici
ile üniversiteyi birleştirecek bazı adımları da burada ortaya koyduk,
gerçekleştirdik, bunun da olumlu katkılarını göreceğiz. Nedir bunlar? Bir kere
araştırmacı öğrencilerin desteklenmesi anlamında bilimsel araştırma
projelerinde çalışan bursiyer öğrencilere 5102 sayılı Kanun’a tabi olmaksızın
burs verilmesinin önünü açtık. 
Diğer
taratan, üniversitelerde sanayiye yönelik araştırma yapanların ve yenilikçi
projelerin desteklenmesi için YÖK izniyle teknoloji transfer ofislerinin
açılmasına imkân verdik. Ücretli araştırma izni verilebilmesi, doktora sonrası
araştırmacı istihdam edilebilmesi anlamında da önünü açtık. Yani burada, kendi
ilim Bolu’da da ben Abant İzzet Baysal Üniversitesinin tüm sanayi kuruluşlarıyla
birlikte iş yapabilmesi gerektiğini düşünüyorum ve bu manada desteklemek
istiyoruz ama önümüze çıkan sıkıntıları işte bu reform paketiyle birlikte
ortadan kaldırıyoruz; akademik çevrelerin, üniversite çevrelerinin de
neticelerden pay alabilmesini sağlayacak adımları atarak inşallah, bu noktada
olumlu gelişmeleri hep birlikte ortaya koyacağız.
Diğer
taraftan, tabii, ihracatı artırabilmenin yolu daha fazla domates üretip satmak
değil veya daha fazla kot dikerek bunu artırmak değil. Dolayısıyla, biz
ihracatı nasıl artırabiliriz? İşte, o “Endüstri 4.0”la ifade ettiğiniz
bilişimle, yazılımla ama bunların bilgi ekonomisi temelli uygulamalarıyla bunu
gerçekleştirebiliriz. Önümüzde örnekler var, evet, Hindistan bir örnek,
özellikle bilişimde, yazılım tarafında önemli bir örnek ama bizim -şuna emin
olun- Hindistan’ın yaptığının aynısını, hatta daha fazlasını yapabilecek bir
potansiyelimiz var. Bunu gerçekleştirmek için neye ihtiyacımız var? Bunu
gerçekleştirmek için en önemlisi zihinsel değişime ihtiyacımız var. Bu zihinsel
değişimle birlikte gördüğümüz eksikliği de tamamlamamız lazım. Mesela Sayın
Eren Erdem solar ev projesini koydu buraya yani elektriği üretebilecek ve bunu
da hiçbir yere bağımlı kalmadan devam ettirebilecek. Geçtiğimiz belki bir iki
hafta içinde izlediniz, şu anda evde elektrik üretebilmek için yani çatılarda
güneş enerjisiyle elektrik üretebilmek için artık ruhsat alınması söz konusu
değil. Enerji Bakanlığı EPDK’yla birlikte ruhsat alımını zorunlu koşan kararı
iptal etti. Dolayısıyla, tüm evlerde, tüm ofislerde, fabrikalarda çatılarda
elektrik enerjisi ruhsata bağlı kalmaksızın üretilebilecek. İşte bunlar sahada
bizden talep edilen değişikliklerdi ve biz bu talep edilen değişiklikleri bir
bir yerine getirerek bu sürecin önünü açmaya çalışıyoruz.
Değerli
arkadaşlar, diğer taraftan, özellikle sanayicilerle birlikte tüm STK’ların yani
TÜSİAD’dan MÜSİAD’a kadar veya Odalar ve Borsalar Birliğine kadar veya sanayi
odalarına, organize sanayi yöneticilerine kadar bu süreçlerdeki taleplerini hep
birlikte, herhangi bir siyasi kaygı taşımadan yürütmemiz lazım. Üretim Reformu
Paketi içerisinde, aslında, bir polemik ortaya koyarak, zeytinlik meselesini
gündeme getirerek bazı şeylerin önünü kapattık. Doğru bir şey mi? Bence
kesinlikle değil. Eğer burada zeytinlik meselesinin polemik yapılmasını hep
beraber engelleyebilseydik, işte, o sanayicinin, üreticinin arzu ettiği bazı
değişiklikleri de o paket içerisinde gerçekleştirebilecektik…
GÜLAY
YEDEKCİ (İstanbul) – Zeytinliği koymasaydınız olacaktı.
ALİ
ERCOŞKUN (Devamla) – …ama, bunun, sadece ve sadece siyasi bir polemik ortaya
koymak adına engellenmesi, hiçbirimize bir şey kazandırmadı… 
GÜLAY
YEDEKCİ (İstanbul) – Zeytinliği kurtarmak adına yapıldı.
ALİ
ERCOŞKUN (Devamla) – … Türkiye'ye de kazandırmadı, sanayiciye de üreticiye de
kazandırmadı. 
GÜLAY
YEDEKCİ (İstanbul) – Koymasaydınız ne güzel olurdu, zeytinlikler için
uğraşmazdık.
ALİ
ERCOŞKUN (Devamla) – Dolayısıyla, burada yapılması gereken, herhangi bir siyasi
kaygıyı bir tarafa bırakıp doğrusu neyse bunu yapmak. 
KAZIM
ARSLAN (Denizli) – Doğrusu oydu! 
ALİ
ERCOŞKUN (Devamla) – Doğrusunu bulma noktasında, ben eminim ki bir masa
etrafında bunu yapabilecek potansiyelimiz var.
GÜLAY
YEDEKCİ (İstanbul) – Muhalefetin katkılarıyla zeytinlik kurtuldu, tabii! Bizim
katkılarımızla kurtuldu.
ALİ
ERCOŞKUN (Devamla) – Cumhuriyet Halk Partisinin çok değerli milletvekilleri,
Milliyetçi Hareket Partisinin aynı şekilde Komisyona katkı veren çok değerli
milletvekilleri var; hep birlikte bunları gerçekleştirebiliriz ama yeter ki bu
konuyu…
GÜLAY
YEDEKCİ (İstanbul) – Kutsal zeytin ağaçlarını kurtarmış olduk.
ALİ
ERCOŞKUN (Devamla) – …millî olan bu konuyu bir politik malzeme hâlinde
kullanmayalım, sadece ve sadece doğrusu neyse bunu yapmaya gayret edelim ve
bunu yapabildiğimizi de aslında bu geçtiğimiz süreçlerde göstermiş olduk.
Bilişim
sanayisinin beklediği çok önemli bir şey vardı, bilişim ürünleri artık bir
sanayi ürünü olarak kabul ediliyor bu en son Üretim Reformu Paketi’yle.
Yazılımcıların müthiş derecede memnun olduğu ve gerçekten yıllardan beri çok
beklediği bir kanundu, bunu da bu paket içerisinde gerçekleştirmiş olduk. Ben
katkılarınızdan dolayı hepinize teşekkür ediyorum.
Tüm
bu konularda yapmış olduğumuz çalışmalar var, yapacağımız çalışmalar var.
Geçtiğimiz dönem gerçekleşen Komisyon çalışmaları da bunu gösteriyor. 
Dolayısıyla,
önergenin aleyhinde olduğumuzu belirtiyor, hepinizi saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Ali Ercoşkun. 
Cumhuriyet
Halk Partisi Grubunun önerisini oylarınıza sunacağım.
III.- YOKLAMA
(CHP
sıralarından bir grup milletvekili ayağa kalktı)
MEHMET
GÖKDAĞ (Gaziantep) – Efendim, bir yoklama talebimiz var. 
BAŞKAN
– Yoklama talebi var. 
MEHMET
MUŞ (İstanbul) – 20 kişi kalksın. 
GÜLAY
YEDEKCİ (İstanbul) – 30 kişi varız, endişe etme. 
MEHMET
MUŞ (İstanbul) – 20 kişi aynı anda kalkacaksınız. 
BAŞKAN
- Sayın Gökdağ, Sayın Gök…
GÜLAY
YEDEKCİ (İstanbul) – Biz kendi işimizi kendimiz yaparız. Siz keyfinize bakın. 
MEHMET
MUŞ (İstanbul) – İç Tüzük’e uyacaksınız hanımefendi.
MEHMET
GÖKDAĞ (Gaziantep) – Meclis Başkanı orada Sayın Muş.
MEHMET
MUŞ (İstanbul) – Sayın Başkan, 20 kişi aynı zamanda kalkacak; böyle 3 kişi, 5
kişi değil. 
MEHMET
GÖKDAĞ (Gaziantep) – Kalktık, sen nereye bakıyorsun?
BAŞKAN
– Evet, kalktılar.
MEHMET
MUŞ (İstanbul) – Eş zamanlı kalkacaksınız, eş zamanlı kalkacaksınız. 
MEHMET
GÖKDAĞ (Gaziantep) – Arkayı gördün mü? Eş zamanlı kalktık.
MEHMET
MUŞ (İstanbul) – Eş zamanlı kalkılacak, grup başkan vekilinize sorun.
BAŞKAN
– Sayın Yiğit, Sayın Yedekci, Sayın Erdem, Sayın Dudu, Sayın Arslan, Sayın
Bektaşoğlu…
MEHMET
MUŞ (İstanbul) – Sayın Gök, eş zamanlı 20 kişi kalkacak. İç Tüzük’e uygun
hareket edin. Öyle veresiye değil, eş zamanlı. 
BAŞKAN
– İşlem yapıyorum sayın milletvekilleri. 
Sayın
Tümer, Sayın Tarhan, Sayın Çamak, Sayın Göker, Sayın Tamaylıgil, Sayın Öztrak,
Sayın Özcan, Sayın Yalçınkaya, Sayın Havutça, Sayın Turpcu, Sayın Aldan, Sayın
Yüksel, Sayın Bekaroğlu.
Yoklama
için üç dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur, birleşime otuz dakika ara veriyorum. 
Kapanma
Saati: 17.32
DÖRDÜNCÜ OTURUM
Açılma Saati: 18.03
BAŞKAN: Başkan Vekili Ayşe
Nur BAHÇEKAPILI
KÂTİP ÜYELER: Fatma KAPLAN
HÜRRİYET (Kocaeli), Ömer SERDAR (Elâzığ)
-----0-----
BAŞKAN – Türkiye Büyük Millet Meclisinin 114’üncü
Birleşiminin Dördüncü Oturumunu açıyorum.
III.- YOKLAMA
BAŞKAN
- Cumhuriyet Halk Partisi grup önerisinin oylamasından önce istem üzerine
yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için beş dakika süre veriyorum ve yoklamayı başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 19/7/2017 tarihinde
İstanbul Milletvekili Eren Erdem ve arkadaşları tarafından, bilimin önündeki
engellerin kaldırılması ve yeni bir devlet politikası oluşturulması amacıyla
verilmiş olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 19 Temmuz 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi Grubunun önerisini
oylarınıza sunuyorum: Kabul edenler... Kabul etmeyenler... Kabul edilmemiştir.
Sayın milletvekilleri, alınan karar gereğince sözlü
soru önergelerini görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1’inci sırada yer alan, Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı ve Adalet Komisyonu
Raporu’nun görüşmelerine kaldığımız yerden devam edeceğiz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/839) ve Adalet
Komisyonu Raporu (S. Sayısı: 490) (x)
BAŞKAN
– Komisyon? Burada.
Hükûmet?
Burada.
Geçen
birleşimde, İç Tüzük’ün 91’inci maddesine göre temel kanun olarak görüşülen 490
sıra sayılı Kanun Tasarısı’nın ikinci bölümü üzerindeki görüşmeler
tamamlanmıştı.
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
Sayın
milletvekilleri, tebrik ve kabul işlerini kuliste yaparsanız… 
Sayın
Hakan Çavuşoğlu, sizi de kutluyoruz, yolunuz açık olsun, başarılar diliyoruz. 
Evet, 15’inci madde üzerinde üç adet önerge vardır,
okutuyorum: 
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
15’inci maddesindeki "teselsül ettirilmiş” ibaresinin yerine
"birbirine bağlanmış” ibaresinin eklenmesini arz ve teklif ederiz.

 Filiz Kerestecioğlu Demir Behçet Yıldırım Saadet
Becerekli
 İstanbul Adıyaman Batman

 Müslüm Doğan Mehmet
Ali Aslan Hüda Kaya
 İzmir Batman İstanbul
Türkiye Büyük Millet Meclisi
Başkanlığına
Görüşülmekte olan 490 sıra sayılı Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla
Bazı Kanunlarda Değişiklik Yapılmasına Dair Kanun Tasarısı’nın çerçeve 15'inci
maddesinin (1)’inci fıkrası uyarınca Ceza Muhakemeleri Kanunu’nun 280'inci
maddesinin (1)’inci fıkrasına işlenecek (c) bendinin aşağıdaki şekilde
değiştirilmesini arz ve teklif ederiz.

 İsmail Faruk Aksu Celal
Adan Mehmet Parsak
 İstanbul İstanbul Afyonkarahisar

 Mustafa Kalaycı Muharrem
Varlı Mehmet Erdoğan
 Konya Adana Muğla
“c) Dosyada herhangi bir eksiklik bulunmayıp, suçun
yanlış nitelendirilmesi dışında, hükümdeki hukuka aykırılık ve hatanın
düzeltilmesinin mümkün olduğu hâllerde hükmü düzelterek istinaf başvurusunun
esastan reddine;”
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 15’inci maddesinde öngörülen
değişikliğin aşağıdaki şekilde düzeltilmesini arz ve teklif ederiz. 
MADDE 15 — 4/12/2004 tarihli ve 5271 sayılı Ceza
Muhakemesi Kanununun 280 inci maddesinin birinci fıkrasının (a) bendinde yer
alan "(c)” ibaresi "(a), (c), (d)” şeklinde değiştirilmiş, fıkraya
(a) bendinden sonra gelmek üzere aşağıdaki bentler eklenmiş, mevcut (b) ve (c)
bentleri (d) ve (e) bentleri olarak teselsül ettirilmiş ve maddeye aşağıdaki
fıkra eklenmiştir.
"b) Cumhuriyet savcısının istinaf yoluna başvurma
sebebine uygun olarak mahkumiyete konu suç için kanunda yazılı cezanın en alt
derecesinin uygulanmasını uygun görmesi hâlinde, hukuka aykırılığın
düzeltilerek istinaf başvurusunun esastan reddine,
c) Olayın daha fazla araştırılmasına ihtiyaç duyulmadan
davanın reddine karar verilmesi veya güvenlik tedbirlerine ilişkin hatalı
kararın düzeltilmesi gereken hâllerde hukuka aykırılığın düzeltilerek istinaf
başvurusunun esastan reddine,
(3) Birinci ve ikinci fıkra uyarınca
verilen kararların sanık lehine olması hâlinde, bu hususların istinaf isteminde
bulunmamış olan diğer sanıklara da uygulanma olanağı varsa bu sanıklar da
istinaf isteminde bulunmuşçasına verilen kararlardan yararlanırlar.”

 Levent Gök Necati Yılmaz Mehmet
Gökdağ
 Ankara Ankara Gaziantep

 Zeynel Emre Namık
Havutça Cemal Okan Yüksel
 İstanbul Balıkesir Eskişehir
BAŞKAN - Okunan son önergeye Komisyon katılıyor mu? 
ADALET KOMİSYONU BAŞKANI AHMET İYİMAYA (Ankara) -
Temsil kuramı içinde katılmıyoruz Sayın Başkan. 
BAŞKAN – Sayın Hükûmet?
MALİYE BAKANI NACİ AĞBAL (Bayburt) – Katılmıyoruz Sayın
Başkan.
BAŞKAN - Önerge üzerinde Ankara Milletvekili Sayın
Levent Gök konuşacak.
Sayın milletvekilleri, konuşmacı kürsüye geldi, lütfen
biraz sessiz olalım. Rica ediyorum.
Buyurun Sayın Gök.
LEVENT GÖK (Ankara) – Efendim, dikkatimiz dağılıyor
gerçekten. Arkadaşlarımızın bu Kabine değişikliğinden dolayı heyecanlarını
anlıyorum ama…
BAŞKAN - Evet, sayın milletvekilleri…
Buyurun Sayın Gök.
LEVENT
GÖK (Ankara) – Sayın Başkan, değerli milletvekilleri; görüşülmekte olan kanun tasarısı
üzerinde söz aldım. Hepinizi sevgiyle, saygıyla selamlıyorum.
Bundan
tam bir ay kadar önce Genel Başkanımız öncülüğünde “hak, hukuk, adalet” adını
verdiğimiz bir yürüyüş başlattık. Bu yürüyüşte Türkiye’de adalete olan güvenin
ne kadar sarsıldığını, milyonlarca yurttaşımızın, insanımızın adalet
haykırışının bir yansımasını, onların hislerine bir tercüman olmayı kendimize
görev saydık. Yürürken kimi zaman taş attılar kimi zaman hakaret ettiler, her
birini anlayışla karşıladık, olgunlukla karşıladık. “Niçin sokaklardasınız,
yürüyorsunuz?” diyenlere alkışlarla cevap verdik çünkü anayasal bir hakkımızı
kullandık, demokratik bir hakkımızı kullandık. Dünyanın Gandhi’nin rekorunu
geçen en uzun soluklu, en kitlesel yürüyüşünü gerçekleştirdik bir tek kişinin
burnu kanamadan. “Hak” dedik “hukuk” dedik “adalet” dedik. Dün burada Adalet
Bakanlığı görevinde bulunan Sayın Bekir Bozdağ vardı. Dün kendisine sorduk
“Adalet var mı?” diye, kendisi “Adalet var.” dedi ama bugün kendisi yok. 
Yeni
bakanlara da hayırlı olsun dileklerimi iletirken, yeni bakanlarımızın da, Hakan
Bey’in, Osman Bey’in ve diğer arkadaşlarımızın da görevlerinde başarılar
diliyorum. Umuyorum ve diliyorum ki bu bakanlık görevlerinde arkadaşlarımız
toplumun hissiyatını, muhalefetin hissiyatını daha iyi özümseyerek
değerlendirirler ve görev yaparlar. Örneğin, bugün görevi sona eren Adalet
Bakanı tarihimizde “Türkiye’de Türk yargısının, adaletin en güvensiz olduğu bir
bakanlık” sürecini yaşayarak bitirdi. Yeni gelen Bakan artık bu hissiyatları
dikkate almalı değerli arkadaşlarım. 
“Sokaklarda
yürüdük.” dedik. E, “Sokaklarda yürünmez.” diyenler 15 Temmuzda meydanlarda,
sokaklarda oldular haklı olarak ve meşru olarak, bizler de olduk. Demek ki
sokakların bir anlamı var, meydanların bir dili var, tıpkı bu cuma Tunceli’de
olacağı gibi. 
Sayın
Başkan, değerli milletvekilleri; gencecik bir öğretmen, Necmettin Yılmaz,
ailesinin dar olanaklarıyla, kıt olanaklarıyla okutuldu, kura çekti, öğretmen
oldu, Tunceli’de, kara yoluyla gittiği sırada PKK’lı teröristler tarafından kaçırıldı,
vahşice katledildi. Buna seyirci mi kalacağız? Buna sessiz mi kalacağız?
Necmettin Yılmaz, o gencecik beden, tertemiz beden, ailesinin geleceği olan,
öğrencilerinin geleceği olan bir öğretmen bugün aramızda yok maalesef. Suçu?
Hiçbir suçu yok. Masum, tertemiz. Görev yapıyor, Türkiye’nin en uzak illerinde
görev üstleniyor, saygıyla karşılanması gereken bir davranışla gitti
Şanlıurfa’ya öğrenci yetiştirmek için ama bir hain terör saldırısı, bir PKK
terörü onu aramızdan aldı. 
Sayın
Başkan, değerli milletvekilleri; şimdi, biz, cuma günü, PKK terörünü kınamak
üzere, Necmettin Yılmaz kardeşimizin şahsında, masum, öldürülen tüm sivil
yurttaşlarımız, askerlerimiz ve polislerimiz anısına Tunceli’de yine sokaklarda
yürüyüş yapacağız değerli arkadaşlarım; teröre karşı, terörün karşısında durmak
için, elimizde parti bayrağı olmayacak. Ben de yarın Tunceli’ye gidiyorum,
arkadaşlarımızla beraber elimizde Türk bayrağı olacak, karanfiller olacak,
hepinizi bekliyoruz bu yürüyüşe. Teröre karşı ortak bir duruş sergilenmediği
müddetçe, bir millî beraberlik sergilenmediği müddetçe terörün üstesinden
gelemeyeceğimize inanıyorum. Tunceli’de yakılan bu fitilin, ateşlenen bu
kıvılcımın Türkiye’ye yayılması gerekiyor. Yeter artık diyoruz teröre.
PKK’sını, DHKP-C’sini, DEAŞ’ı, IŞİD’i, her neyse, elinde silah tutan herkesi
lanetliyoruz ve Cumhuriyet Halk Partisinin milletvekili olarak, elimizde parti
bayrağı taşımadan sadece karanfil ve Türk Bayrağı taşıyarak Tunceli’de bir
yürek olmaya sizleri de davet ediyoruz değerli arkadaşlarım. (CHP sıralarından
alkışlar) Gelin, burada beraber olalım; gelin, o sokaklarda teröre karşı
beraber omuz omuza yürüyelim. Türkiye’nin buna ihtiyacı var, Türkiye’nin bu
moral değere ihtiyacı var. 
(Mikrofon
otomatik cihaz tarafından kapatıldı) 
BAŞKAN
– Bir dakika daha veriyorum Sayın Gök. 
Buyurun.
LEVENT
GÖK (Devamla) – Böylesine bir ortamda hak, hukuk, adalet derken herkesi içine
alan bir kavram, terör de herkesi içine alan bir kavram. Şimdi, yüreğimizi
ortaya koymanın zamanı. Şimdi, hep beraber, bu gencecik öğretmenin şahsından,
onun anısından ve ona olan saygımızdan güç alarak teröre karşı birlik olma
zamanı. 
Türkiye’nin
terörü yenecek birikimi, dinamikleri, potansiyeli vardır, Türkiye’nin her türlü
sorunu konuşarak çözecek bir aklı vardır. Türkiye büyük bir ülkedir. Türkiye’de
biz bütün devasa sorunlarımızı konuşarak çözebiliriz değerli arkadaşlarım, bunu
yapacak gücümüz var. Hem bunu yapacak gücümüzü harekete geçirelim hem de teröre
asla prim vermeyelim. 
Hepinizi
cuma günü Tunceli’de hiçbir parti bayrağı altında olmaksızın
gerçekleştireceğimiz yürüyüşe davet ediyorum. Biz de Tunceli’den yükselecek
sese tercüman olmaya çalışacağız. Bu sese sizler de kulak verin diyor, hepinizi
saygıyla, sevgiyle selamlıyorum. (CHP sıralarından alkışlar) 
BAŞKAN
– Teşekkür ederim Sayın Gök.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 490 sıra sayılı Bölge Adliye ve Bölge İdare Mahkemelerinin İşleyişinde
Ortaya Çıkan Sorunların Giderilmesi Amacıyla Bazı Kanunlarda Değişiklik
Yapılmasına Dair Kanun Tasarısı’nın çerçeve 15'inci maddesinin (1)’inci fıkrası
uyarınca Ceza Muhakemeleri Kanunu’nun 280'inci maddesinin (1)’inci fıkrasına işlenecek
(c) bendinin aşağıdaki şekilde değiştirilmesini arz ve teklif ederiz.
“c) Dosyada
herhangi bir eksiklik bulunmayıp, suçun yanlış nitelendirilmesi dışında,
hükümdeki hukuka aykırılık ve hatanın düzeltilmesinin mümkün olduğu hâllerde
hükmü düzelterek istinaf başvurusunun esastan reddine;”
Muharrem Varlı (Adana) ve
arkadaşları 
BAŞKAN
– Okunan önergeye Komisyon katılıyor mu?
ADALET
KOMİSYONU BAŞKANI AHMET İYİMAYA (Ankara) – Komisyon katılmama görüşündedir
Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Adana Milletvekili Sayın Muharrem Varlı konuşacak.
Buyurun
Sayın Varlı. (MHP sıralarından alkışlar) 
MUHARREM
VARLI (Adana) – Sayın Başkan, değerli milletvekilleri; önerge üzerinde söz
aldım, bu vesileyle hepinizi saygıyla selamlıyorum. 
Bugün
yeni bir Bakanlar Kurulu oluştu, yeni bir Hükûmet oluştu. Görev alan bütün
bakanlara başarılar diliyorum. İnşallah ülkemize, milletimize hayırlı olur;
inşallah bu ülkenin eksikliklerini, problemlerini giderme noktasında büyük
gayret sarf ederler ve bir an önce de bu işi çözümlerler. Tabii, beni en çok
ilgilendiren konulardan bir tanesi tarım olduğu için, Tarım Bakanı da değişti,
yeni bir bakan görevlendirildi, inşallah bu yeni Sayın Bakan tarımla ilgili
problemleri bir an önce çözme yolunda gayret sarf eder. Özelikle son dönemlerde
yükselen et fiyatlarının önüne geçmek adına dışarıdan ithal hayvan değil de
içerideki kendi imkânlarımızla bu işi nasıl çözebiliriz, buğday fiyatını tekrar
nasıl yükseltebiliriz, mısırı nasıl koruyabiliriz, ayçiçeği üreticilerini nasıl
koruyabiliriz, daha doğrusu üreten, ürettiğinden para kazanan çiftçilerimizi
nasıl var ederiz, bunun gayreti içerisinde bir çaba gösterirse bundan hepimiz
memnun olacağız çünkü gerçekten çiftçiler bu konularda çok mağdur oldular, çok
problemler yaşadılar. İnşallah, bundan sonra da bu problemleri yaşamayız.
Yine,
mazot konusunu da sürekli gündeme getiriyoruz. İnşallah bir an önce mazot
konusunda ve gübre konusunda da çiftçilerimizin ihtiyaçlarını karşılayacak,
onlara daha az fiyatlarla mazot ve gübre sağlayabilecek bir politika uygularlar
ve üreten insanları da bu manada memnun etmiş olurlar.
Yine,
1998 yılında Adana Ceyhan depremi olmuştu, bunu hatırlarsınız, birçok
insanımızı kaybettik; Allah rahmet eylesin hayatını kaybeden insanlarımıza,
ailelerine de başsağlığı diliyoruz. O deprem sonrasında bir yardım kampanyası
başlatılmıştı gerek devletimiz gerekse sivil vatandaşlar tarafından. Aynı
zamanda, yine, devletimiz hem konut yapımında hem de kısa sürede kira
ihtiyaçlarını karşılamak ve o deprem sonrasındaki mağduriyetleri gidermek adına
da bir miktar para yardımında bulunmuştu. Şimdi, bölgeden iki günden beridir
çok yoğun telefonlar geliyor, bu paralar tekrar geri talep ediliyormuş hem de
faiziyle birlikte. Sayın Maliye Bakanım -buradayken tebrik ediyoruz kendisini
de yeniden görev aldı Hükûmette- bu konuyla bir ilgilenirseniz çok memnun
olurum. Yani o dönemde bir mağduriyet yaşandı, devletimiz yardımcı olmuştu,
şimdi bu insanlardan faiziyle tekrar geri isteniyormuş. Yani, bu konuda ne
yapabiliriz devlet olarak bir bakarsanız çok memnun oluruz. Bu, tabii, depremde
birçok insan hayatını kaybetti, birçok insan evini kaybetti, yurdunu kaybetti,
onun için önemli bir konu, bir an önce çözülmesinde fayda var. 
Yine,
bugün, Grup Başkan Vekilimiz Sayın Erhan Usta da gündeme getirmişti, bu konuda
da çok telefon aldığımız için, çok mesaj aldığımız için sizlerin gündemine ve
milletimizin gündemine tekrar taşımakta fayda gördüm. Arkadaşlar, bu FETÖ’yle ilgili
yapılan bütün operasyonlarda, gerçekten bu işin içerisinde olan bütün
suçlularla ilgili Hükûmetin arkasında olduğumuzu ve sonuna kadar da arkasında
olacağımızı her dönemde beyan ettik, beyan etmeye ve arkasında durmaya da devam
edeceğiz. Ancak, bu askerî okul öğrencileri var yani hakikaten bunlarda çok
büyük bir mağduriyet var. Bu çocukların birçoğu okulu bitirmiş olmalarına
rağmen uzaklaştırıldılar ve şu ana kadar da bunlarla ilgili hiçbir çözüm
üretilmedi. Ya, bunların içerisinde FETÖ’cü varsa gerçekten kaldırıp atalım
yani devletimizin istihbaratı var, polisin istihbaratı var; kimin nerede
oturduğunu, nerede kalktığını her gün takip ediyorlar bunlar. Yani bunları da
bulsunlar, gerçekten bu öğrencilerle ilgili mağduriyeti bir an önce çözelim.
Hakikaten bu konuda da çok yoğun mesajlar ve telefonlar geliyor, bunu da çözmek
bizim görevimiz Türkiye Büyük Millet Meclisi olarak.
Gerçekten,
terör örgütleriyle ilgili Hükûmetin yapmış olduğu her operasyonun arkasındayız,
Hükûmete desteğimiz sonuna kadar devam ediyor bu konuda. Ancak, dediğim gibi,
bu tip mağduriyetleri de gidermek bizim görevimiz arkadaşlar, bunu da dile
getirmek lazım. Bu öğrencilerle ilgili, özellikle askerî okullardan atılan
öğrencilerle ilgili veya okulu bitirmiş, uzaklaştırılan öğrencilerle ilgili,
eğer gerçekten bunların FETÖ’yle bağlantısı varsa -zaten yapılan- en ağır
şeyler yapılsın ama yoksa da bunların hakkını vermek gerekir diye düşünüyorum. 
Hepinize
saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Varlı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
15’inci maddesindeki "teselsül ettirilmiş” ibaresinin yerine
"birbirine bağlanmış” ibaresinin eklenmesini arz ve teklif ederiz.
Mehmet Ali Aslan (Batman) ve
arkadaşları
BAŞKAN
– Komisyon önergeye katılıyor mu? 
ADALET
KOMİSYONU BAŞKANI AHMET İYİMAYA (Ankara) – Katılınmıyor Sayın Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Batman Milletvekili Sayın Mehmet Ali Aslan konuşacak. 
Buyurun
Sayın Aslan. (HDP sıralarından alkışlar) 
MEHMET
ALİ ASLAN (Batman) – Sayın Başkan ve Sayın Genel Kurulu saygıyla selamlıyorum. 
Tabii,
Meclisteyiz; evvela, Meclis personelinin, Meclis üyelerinin, adil bir şekilde
kendilerine ortam, zemin hazırlanması gerekiyor. Örneğin, eskiden Meclis
personeli saat on ikiye kadar kaldı mı ertesi gün izinli sayılıyordu, bunu son
birkaç aydır saat ikiye çektiler ve sabah yine personel çalışmak zorunda
bırakılıyor. Yani, düşünün, dün biz bir buçukta buradan ayrıldık, personel de
aynı şekilde; servisi beklemesi, eve yetişmesi falan saat üç buçuk, dördü buluyor
ve sabah erkenden işe gelmek zorunda kalıyor. Dolayısıyla, hepimizin tanık
olduğu gibi dün on sekiz saat çalıştılar. Ya, Mecliste bu hakkaniyetsizlik, bu
adaletsizlik oluyorsa biz artık Türkiye'nin diğer bölgelerine, diğer
kurumlarına, diğer farklı yerlerine karşı ne diyebiliriz ki? Öncelikle bu
haksızlığın, hukuksuzluğun giderilmesi gerekiyor. İşçiye, personele de bunun
için ayrıca bir mesai parası da, ek ücret de ödenmiyor. Başkanlık Divanının da
bu konuyla yakından ilgilenmesini rica ediyoruz. Dün akşam personel bize bu
konuda haklı sitemlerini dile getirmiştir. Mesai verilmemesi ayrı bir zulümdür.
Oysa ki Peygamber’in (AS) bir hadisişerifi vardır “İşçinin alın teri kurumadan
hakkını ödeyiniz.” diye ama bırakın ödenmesini, öyle bir mesai kalemi bile yokmuş.
Yine “İşçiye yediğinizden yedirin, giydiğinizden giydirin ve onun
yüklenemeyeceği yükü ona yüklemeyiniz.” diye bir hadisişerif vardır. Keşke
ramazanda o iftar davetlerinde sadece kendimizi değil, işçilerimizi de,
personelimizi de davet edebilseydik böylece daha hakkaniyetli, daha adil
davranmış olacaktık.
Bir
diğer adaletsizliği, hukuksuzluğu sizin nazarınıza sunmak istiyorum, Sayın
Bakan da burada. İlköğretim ve ortaöğretim kurumlarının bursluluk sınavı vardı,
10 Haziranda yapıldı, günlerde açıklandı. 185 bin öğrenciden 65 bin öğrenci
burs kazanmayı hak etti ama nasıl hak etti? Belli bazı meslek gruplarına
kontenjan tanınmış yani 250 puanla bursluluğu kazanabiliyor, hak edebiliyor ama
öte yandan 450 puan alan öğrenciler burstan faydalanamıyor. Bu apaçık bir
zulümdür, bir haksızlıktır. 
Bakın,
elimde belgeler var. 415 puan almış ama burs hakkını elde edememiş, yeni. Aynı
şekilde, 250 puanla bursluluğa hak kazanan öğrenciler var babalarının meslek
grubundan ötürü. Yani düşünün ki ilkokul 5’inci sınıf öğrencisi 450 puan
alıyor, aynı şekilde diğeri 250 puan alıyor; biri ayda 200 TL kazanıyor, burs
alıyor, diğeri ise kazanamıyor, verilmiyor. O öğrencilerin psikolojisini
düşünebiliyor musunuz? Yani babasının a, b, c meslek grubundan olmamasının
cezasını, suçunu neden öğrenci çekiyor? Dolayısıyla bu adaletsizliğin, bu
hukuksuzluğun da ortadan kaldırılması gerekiyor. 65 bin öğrencinin alacağı
bursu pekâlâ 185 bin öğrenciye de dağıtabiliriz, puana göre burs da alınabilir.
Ben de bir eğitimciyim. Ben o öğrencilerin düştüğü ruh hâlini çok iyi
biliyorum, çok iyi gördüm. Umarım, bu hukuksuzluk, adaletsizlik de ortadan
kalkar.
Yeni
fezlekeler gelmiş, ona da bir cümleyle değineceğim. İnanır mısınız, bizim bütün
sokak, miting konuşmalarımıza, medya konuşmalarımıza fezleke hazırlanmış.
“Allah birdir.” desek terör örgütü propagandasından fezleke hazırlıyorlar.
Fezlekeleri size göstereceğim. Günün birinde “Ya, bu kadarı da olmuyor. Bu
hangi yönetim, hangi iktidar döneminde olmuş?” diyeceksiniz. Ama o gün gelmeden
bu yanlışları düzeltin, bu zulümleri ortadan kaldırın.
Teşekkürler.
(HDP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
15’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
16’ncı maddede üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
16’ncı maddesindeki "fıkrasına” ibaresinin yerine "bendine” ibaresinin
eklenmesini arz ve teklif ederiz.
 Filiz
Kerestecioğlu Demir Behçet Yıldırım Saadet Becerekli

 İstanbul Adıyaman Batman
 Müslüm Doğan Erol
Dora Mehmet Ali Aslan
 İzmir Mardin Batman
Türkiye Büyük Millet Meclisi
Başkanlığına
Görüşülmekte olan 490 sıra sayılı Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla
Bazı Kanunlarda Değişiklik Yapılmasına Dair Kanun Tasarısı’nın 16'ncı
maddesinde geçen "daire” ibaresinin "ilgili daire” şeklinde
değiştirilmesini arz ve teklif ederiz.
 İsmail Faruk Aksu Celal Adan Mehmet
Parsak
 İstanbul İstanbul Afyonkarahisar
 Mustafa Kalaycı Mehmet
Erdoğan  Baki Şimşek
 Konya Muğla Mersin
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare Mahkemelerinin
İşleyişinde Ortaya Çıkan Sorunların Giderilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın 16’ncı maddesinde öngörülen
değişikliğin aşağıdaki şekilde düzeltilmesini arz ve teklif ederiz. 
MADDE 16 - 5271 sayılı Kanunun 281 inci maddesinin
birinci fıkrasına "mahkemesi” ibaresinden sonra gelmek üzere
"dairesi” ibaresi eklenmiş ve fıkranın ikinci cümlesi yürürlükten
kaldırılmıştır.
 Necati Yılmaz Mehmet Gökdağ Zeynel
Emre
 Ankara Gaziantep İstanbul
 Namık Havutça  Cemal
Okan Yüksel Engin Özkoç 
 Balıkesir Eskişehir Sakarya
BAŞKAN
– Okunan son önergeye Komisyon katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Sakarya Milletvekili Sayın Engin Özkoç konuşacak. 
Buyurun
Sayın Özkoç. (CHP sıralarından alkışlar) 
ENGİN
ÖZKOÇ (Sakarya) – Sayın Başkan, değerli milletvekilleri; hepinizi saygıyla
selamlıyorum.
Sayın
Başkan, bölge adliye mahkemelerinin açılmasıyla ilgili, biliyorsunuz, 18 tane
mahkemenin Türkiye'de kurulmasıyla ilgili ilk önce bir karar çıktı, daha sonra
da bu 7’ye indirildi. 18 tane çıktığında Sakarya’da bölge adliye binası
yapıldı, tam 40 milyon lira harcandı bölge adliye mahkemesine. Gerekli alt yapı
ve bürokrasiyi ilgilendiren her şey tamamlandı ama daha sonra o bölge adliye
mahkemesi maalesef şu anda bomboş duruyor, orada mahkemenin açılmasından
vazgeçildi ama Sakarya’da hâlâ bir adliye sarayımız yok. Devletin vergileriyle
yola çıkan ve hizmet anlayışıyla Türkiye Cumhuriyeti’nde var olduğunu iddia
eden bir Hükûmetin, bu yaptığı şeyi, Türkiye Büyük Millet Meclisinin
kürsüsünden kendi yaşadığım kent adına, ülkem adına esefle kınıyorum ve bunun
bir an önce düzeltilmesi ve Sakarya’nın, layık olduğu bir adliye sarayına da
kavuşturulmasını diliyorum. 
Diyelim
ki adliye sarayımız var, bölge adliye mahkememiz de var, peki, adalet var mı?
Yok. Neden yok? Bakın, iki gün önce başıma gelen olayı anlatayım: Mahkemeniz de
olsa, savcılarınız, hâkimleriniz de olsa eğer sizi adil, tarafsız
yargılıyorlarsa ve peşinen suçlamıyorlarsa o zaman bir şansınız vardır ama eğer
sizi peşinen suçluyorlarsa işte benim başıma gelen geliyor. “1 Nisan 2016’da,
Can Dündar ve Erdem Gül’ün davasında, Sayın Engin Özkoç, o davanın kapalı bir
oturum olduğunu bildiği hâlde buraya katılıp davaya girmekte ısrar ettiği için,
slogan attığı için ve basının karşısına çıkıp da kamu binalarının bulunduğu
yerde illa bir açıklama yapma konusunda ısrarcı olduğu için dokunulmazlığının
kaldırılmasını talep ediyoruz.” diyorlar ve ayrıca, bu dokunulmazlığın
kaldırılmasıyla ilgili fezlekede 12 tane delil maddesi sunuyorlar. Bu delil
maddelerinin içerisinde bilirkişi raporu var. İlgili büroların ve polisin ve
ilgili savcının bu konuyla ilgili attıkları imzalar var, hatta bir de başka bir
şey var, video görüntüleri de var. Yani, diyorlar ki: “Sen, bu video
görüntülerinde oradasın ve bu suçu işledin.” Bugün gittim arkadaşlar, video
görüntülerini inceledim. İnanın, kendimi aradım, aradım, bana benzeyen birini
de aradım fakat yok, fakat yok. Milletvekiline eğer bu yapılıyorsa,
dokunulmazlığı olmayan bir vatandaşa, mahkemelerde sürünen anne babalara,
çocuklara, binlerce kişiye neler yapılmıyordur Türkiye’de.
İşte
adalet arayışında anlatmak istediğimiz tam da budur. Türkiye’de adalet diye
yola çıkan Cumhuriyet Halk Partisinin lideri Kemal Kılıçdaroğlu’nun,
Türkiye’nin sadece yüzde 50’si için değil, yüzde 100’ü için adalet diye yola
çıkan Kemal Kılıçdaroğlu’nun işte adalet arayışı tam da bunun içindir. 
Eğer
bir milletvekiliyle ilgili 12 tane delille olmadığım bir yerde… Bırakın
mahkemede olmayı, ben o adliye sarayına hayatım boyunca hiç gitmedim. O gün
Sakarya’daydım ve toplantılar yaptım. Bunlar kayıtlarla tespit edilmiş olduğu hâlde
siz diyorsunuz ki: “Bu milletvekili suçludur ve dokunulmazlığını kaldırın.”
İşte size devlet ciddiyeti, işte size AKP’nin adaleti, işte size Türkiye
Cumhuriyeti’nden dünyaya binlerce, on binlerce Enislerin, çocukların,
gazetecilerin, yazarların haykırışı. Onları siz bu anlayışla cezaevine
gönderdiniz, onları siz bu anlayışla hücrelerde tutuyorsunuz, siz Genelkurmay
Başkanını bu anlayışla Şemdin Sakık gibi bir PKK’lı militanın gizli
sanıklığıyla altı yıl cezaevinde tuttunuz ve getirdiğiniz generaller darbe
kalkışması yapıp bizim vatandaşlarımızı şehit düşürdüler. Suçlusu sizsiniz,
masum olan halktır.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Özkoç.
Önergeyi
oylarınıza sunuyorum: Kabul edenler… Kabul etmeyenler…
LEVENT
GÖK (Ankara) – Sayın Başkanım, önergeyi oyladınız ama arkadaşımız çok ciddi bir
konu anlattı.
BAŞKAN
– Bir dakika, işlemimi bitireyim.
Önerge
kabul edilmemiştir.
Buyurun,
evet, sizi dinliyorum.
LEVENT
GÖK (Ankara) – Ciddi bir konu anlattı, herhâlde Hükûmetin buna vereceği bir
yanıt vardır.
MEHMET
MUŞ (Ankara) – Yargıya ne desin Hükûmet?
LEVENT
GÖK (Ankara) – Çünkü bugün Adalet Bakanlığını ilgilendiren bir konuda
konuşuyoruz ve Hükûmet de burada. Yani Sayın Milletvekillerimizin, olmadığı ve
hiç gitmediği bir adliyedeki bir duruşmadan dolayı hakkında 14 tane delil
üretilerek bir fezleke düzenlenmesi söz konusu. Bu, neden önemlidir? Meclisin
bir milletvekili Sayın Engin Özkoç yani Türkiye Büyük Millet Meclisinin bir
milletvekili. Bir milletvekilimizin başına gelen bir hadisede herhâlde
Hükûmetin söyleyeceği bir şeyler olmalıdır, bir değerlendirme olmalıdır.
Hükûmet buna cesaret edebiliyor mu? Bu savcıyı yerinde tutacaklar mı? Nedir
tablo? 14 tane sahte delil nasıl üretiliyor? Böyle bir şey olabilir mi? Bu vahim
tablo konusunda Hükûmetin bir açıklama yapması gerekmez mi? Bunu sessizlikle
geçiştiremeyiz.
BAŞKAN
– Bilgisi yok herhâlde Sayın Bakanın, daha sonra bir açıklama yaparlar diye
düşünüyorum.
KADİM
DURMAZ (Tokat) – Baştakilerin de bir şey söylemesi lazım.
MEHMET
MUŞ (İstanbul) – Sayın Başkan, Sayın Gök hukukçu birisidir, yargıyla ilgili
burada izahat istemesini ben yadırgadım. 
İlgili
yerlere müracaat edin.
BAŞKAN
– Gerekli görürse açıklama yapar sayın Hükûmet, bu konuda bir zorlama yapamayız
şu anda.
LEVENT
GÖK (Ankara) – Sayın Başkanım, bu fezleke Meclise geldi ve bu arkadaşımız bir
milletvekili. Bakın, bu konuda Meclis Başkanlığının da bir tutum alması
gerekir. Yani olmayan 14 tane sahte delille “Siz buradaydınız, bu suçu
işlediniz.” diye, arkadaşımız hakkında fezleke düzenleniyor. Ya, böyle bir şey
olabilir mi? Türkiye Büyük Millet Meclisi mensubunun başına gelen bir hadiseyi
konuşuyoruz.
BAŞKAN
– Ben Sayın Özkoç’la konuşayım.
LEVENT
GÖK (Ankara) - Mehmet Muş diyor ki bize: “Yargıyı ilgilendirir.” Seni de ilgilendirir
Mehmet Muş, seni de ilgilendirir. Bu fezleke konusunda lütfen gereğini yapın
Sayın Başkanım.
BAŞKAN
– Ben Sayın Özkoç’la bu konuyla ilgili konuşacağım.
MEHMET
MUŞ (İstanbul) – Beni ilgilendirmiyor Sayın Başkan.
LEVENT
GÖK (Ankara) – Niye ilgilendirmesin?
MEHMET
MUŞ (İstanbul) – Hayır, bana bu noktada bir soru sorma hakkınız yok, Hükûmetten
izahat isteyemezsiniz yargıyla ilgili, onu söylüyorum, yoksa…
LEVENT
GÖK (Ankara) – Ama sen konuşmaya giriyorsun değerli kardeşim, demen lazım ki:
“Bu milletvekiline haksızlığı kınıyorum.” Kalk, bunu söyle.
BAŞKAN
– Teşekkür ederim.
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 490 sıra sayılı Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla
Bazı Kanunlarda Değişiklik Yapılmasına Dair Kanun Tasarısı’nın 16'ncı
maddesinde geçen "daire” ibaresinin "ilgili daire” şeklinde
değiştirilmesini arz ve teklif ederiz.
Baki
Şimşek (Mersin) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) - Katılmıyoruz Sayın Başkanım.
BAŞKAN
– Hükûmet?
MALİYA
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Mersin Milletvekili Sayın Baki Şimşek konuşacak.
Buyurun
Sayın Şimşek. (MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; 490 sıra sayılı Kanun
Tasarısı’nın 16’ncı maddesindeki önergemiz üzerinde Milliyetçi Hareket Partisi
Grubu adına söz almış bulunmaktayım.
Bugün
yeni atanan Bakanlar Kurulunun öncelikle ülkemize hayırlar getirmesini temenni
ediyorum. 
Bakanlar
Kuruluna birçok yeni bakan atandı ama bizim bölgemizle ilgili, özellikle daha
önceki Tarım Bakanlarından Çukurova’daki yatırımlarla ilgili ciddi derecede
sıkıntı çektik. İnşallah bu dönem Tarım Bakanının ilk ziyaretini tarımın
merkezi olan Çukurova’ya yapmasını ve tarımın sorunlarını yerinde görmesini
temenni ediyorum. 
Tabii,
Maliye Bakanımız da buradayken, vatandaşlarımızdan çok sayıda şikâyetler alıyoruz.
2017 yılı Merkezi Bütçe Kanunu’na göre açıktan naklen atamalarda kontenjan ve
kadro verilmemiş. Özellikle, üniversite hastanelerinde, eşleri doğuya,
güneydoğuya tayini çıkan, orada görev yapan, mecburi göreve giden subay,
astsubay ve polislerimizin eşlerinin tayinleri yapılamamakta ve aileler ikiye
bölünmektedir. Bununla ilgili, Maliye Bakanımızın mutlaka kadro açmasını ve
bunlara ödenek ayırarak bunların tayinlerini yaptırmasını talep ediyoruz. Çok
sayıda aileden bu konuda şikâyet alıyoruz. 
Tabii,
Türkiye’nin gündemi, bugünkü Bakanlar Kurulundan önce, İstanbul’u sel alması.
Yedi tepeden oluşan ve önünden boğaz akan bir kenti maalesef, temmuz ayında
sular basıyor, seller basıyor ama hiç kimse bununla ilgili bir sorumluluk
almıyor. “Doğal afet.” diyoruz, “Metrekareye 100 kilogram yağmur yağdı.”
diyoruz, “Bunu uzmanlar araştırsın.” Uzmanların araştıracağı hiçbir şey yok,
her şey göz önünde cereyan ediyor. İstanbul’daki belediyelerin birçoğunu en az
yirmi beş otuz yıldır aynı siyasi düşünceye mensup belediye başkanları idare
ediyor ama maalesef, tedbir alınmadığı için, dereler kapatıldığı için, dereler
işgal edildiği için İstanbul’u su basıyor. Tabii, İstanbul’da zararın
devletimiz tarafından karşılanacağı söyleniyor şu anda ama geçtiğimiz aylarda
Mersin’de de çok büyük bir doğal afet oldu, sel oldu ama maalesef Mersin doğal
afet kapsamına alınmadı ve ciddi bir ödenek de ayrılmadı. Çiftçilere çok cüzi,
300-500 lira, 1.000 lira gibi bir yardım yapıldı ama kentteki altyapıdaki ve
diğer yollardaki, sokaklardaki zararların hiçbiri karşılanmadı. Hükûmetin,
İstanbul’u afet kapsamına alırken Mersin’in yaşadığı sorunları da tekrar gözden
geçirmesini ve Mersin’de tespit edilen zararı da karşılamasını talep ediyoruz. 
Tabii,
Türkiye’nin sorunlarıyla beraber Mersin’in sorunlarına da değinmeden
geçemeyeceğim. Mersin’de, Sayın Çevre ve Orman Bakanımız tarafından 2011
yılında temeli atılan ve Mersin’in gerçekten hem sele karşı, doğal afetlere
karşı hem de tarımsal sulamaya karşı büyük bir projesi olan Pamukluk Barajı’nın
inşaatı defalarca durdu, yeniden başlatıldı ama şu anda yine Pamukluk
Barajı’nın inşaatı durmuş durumda, müteahhit iflas etmiş. Sayın Bakanımız
buradan geçtiğimiz yıl itibarıyla söz verdi, daha önce de birçok defa söz
vermişti, 2013 yılında “Kurdelesini keseceğim, açılışını yapacağım.” demişti
ama 2016-2017 yılları geldi. 
Ben
bu kürsüden tekrar sesleniyorum: 2018 yılında da -Sayın Bakanımız bu yıl söz
verdi ama- bu barajı açamayacağız bu gidişle. Bu barajla ilgili mutlaka
ihalenin iptal edilmesi, yeni bir firmaya verilmesi ve ödenek gönderilmesini
talep ediyoruz. Şimdi, bir baraj düşünün, barajın tünel inşaatı bitme aşamasına
gelmiş, kanal inşaatları başlamış, sulamayla ilgili borular döşenmiş ama
maalesef ortada barajın gövdesi yok. Barajın gövdesi olmadan biten tünel,
döşenen borular ne işe yarayacak? Yani Nasrettin Hoca’nın türbesi gibi, tabiri
caizse, türbenin etrafı çevrilmiş ama kapısı yok. Hükûmetin bununla ilgili
acilen tedbir almasını ve gerçekten Mersin’in yarısını sulayacak olan, çok
büyük bir proje olan, Türkiye’nin gövde yüksekliği olarak 3’üncü büyük barajı
olan 165 metre yüksekliğindeki Pamukluk Barajı’nın gövde ihalesinin yenilenerek
bir an önce bu barajın bitirilmesini talep ediyoruz. 
Tabii,
Mersin’le ilgili verilen yine birçok vaatler var turizmle ilgili. Kazanlı
turizm bölgesi maalesef yerinde sayıyor. Birçok bakanımız, Başbakanımız geldi,
bölgede sözler verdi. Mersin’de yapılan Akdeniz Olimpiyatları’nda gelecek
sporcuların burada kalacağı söylendi ama henüz Kazanlı turizm bölgesinin, bırakın
otellerin yapılmasını, yolu bile yapılıp bitirilemedi. Yine Çeşmeli otoban yolu
için sözler verildi, yapılmadı.
Tarsus
Üniversitesiyle ilgili hem Sayın Cumhurbaşkanımız hem Sayın Başbakanımız geldi,
bölgede sözler verdi ama maalesef, bazı üniversitelerle ilgili görüşmeler
Türkiye Büyük Millet Meclisinden geçti, Bakanlar Kurulundan kararı çıktı ama
Tarsus Üniversitesiyle ilgili bu yıl yine öğrencilerimiz tercih yapamayacaklar.
Biz devletten para pul istemiyoruz, Tarsus’ta yapılan üniversitenin zaten Tarsus
Ticaret Borsası ve belediye, bütün arsasını, binalarını yapmaya talip,
mevcutları da o yapmış, sadece kararını alın. Kent, üniversitenin bütün altyapı
yatırımlarını ve binalarını yapmaya hazırdır diyorum. 
Bu
duygu ve düşüncelerle yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
16’ncı maddesindeki “fıkrasına” ibaresinin yerine “bendine” ibaresinin
eklenmesini arz ve teklif ederiz.
Erol Dora (Mardin) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ HAKKI KÖYLÜ (Kastamonu) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Mardin Milletvekili Sayın Erol Dora konuşacak.
Buyurun
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri, 490 sıra sayılı Bölge
Adliye ve Bölge İdare Mahkemelerinin İşleyişinde Ortaya Çıkan Sorunların
Giderilmesi Amacıyla Bazı Kanunlarda Değişiklik Yapılmasına Dair Kanun
Tasarısı’nın 16’ncı maddesi üzerinde vermiş olduğumuz önerge üzerine Halkların
Demokratik Partisi adına söz almış bulunuyorum. Genel Kurulu saygıyla
selamlıyorum.
Değerli
milletvekilleri, tasarıyla uygulamaya konulmak istenen değişikliklerin bölge
idare mahkemeleri, idare mahkemeleri ve vergi mahkemelerinin işleyişinde
görülen kimi aksaklıkları gidermek olduğu ifade edilmektedir. Bu amaçla
özellikle başkanlar kuruluna ait kimi esas yetkiler, bölge idare mahkemesi
başkanına ve HSK’ya devredilmektedir. Böylelikle aslında başkanlar kurulu
işlevsizleştirilmekte, bu yetkiler tek kişinin takdir ve inisiyatifine
devredilmektedir. Tasarının geneli değerlendirildiğinde yetkilerin kurullardan
alınıp kişilerin keyfîliğine bırakıldığı açıkça görülmektedir. 
Tabii,
bu bağlamda buradaki en önemli hususlardan birisi, istinaf mahkemesi başkanının
daireler arasındaki görevlendirmede tek yetkili konuma getirilmesidir. Bu
düzenleme yasalaştığı takdirde istinaf mahkemesi başkanına sağlanan bu yetki,
önemli adaletsizliklere yol açacak ve büyük sorunlara kapı aralayacaktır. Kanun
tasarısı, uygulamada yargının karşılaştığı birtakım sorunları gidermeye yönelik
düzenlemeler içermekle birlikte esas itibarıyla tasarı içerisine
serpiştirilmiş, evrensel, özgürlükçü hukuka aykırı madde değişiklikleri
içermektedir. 
Değerli
milletvekilleri, yargının objektif ve adil kararlar verebilmesi ve aynı zamanda
ülkenin, toplumun temel sorunlarına yol gösterici, çözümleyici ve referans
oluşturabilecek bir konumda olabilmenin ilk koşulu, objektif kararları
verebilecek bağımsızlık ve tarafsızlığa sahip olmasıdır. Bakınız, AKP
Hükûmetinin yargıya ilişkin gerçekleştirdiği çarpık yasal düzenlemeler ve
uygulamalar neticesinde adalet kurumu, yargı kurumu her geçen gün daha da ivme
kazanarak toplumun güvenini kaybetmekte, giderek itibardan düşmektedir.
Özellikle
son iki yıldır çözüm sürecinin akamete uğraması ve 15 Temmuz darbe girişimi
neticesinde ilan edilen ve bir yıldır sürdürülen OHAL uygulamaları neticesinde
yargının getirildiği, düşürüldüğü durum içler acısıdır. Adaletin tecelli ettiği
bir konumda olması gereken yargı kurumu, maalesef, iktidarın muhaliflere karşı
işlettiği bir bastırma, cezalandırma ve yıldırma mekanizmasına dönüşmüş
bulunmaktadır. 
Sayın
Başkan, değerli milletvekilleri; tasarının ikinci bölümünde en can alıcı
düzenlemelerden birisi, 6087 sayılı Hâkimler ve Savcılar Yüksek Kurulu
Kanunu’nun 9’uncu maddesine eklenen bentle bölge adliye ve bölge idare
mahkemesi daireleri arasındaki iş bölümü ile ilk derece mahkemeleri arasındaki
iş dağılımını karara bağlama yetkisi HSK 1. Dairesine verilmektedir.
Hâlihazırda 16 Nisan Anayasa değişikliğiyle HSK bünyesinde yapılan
değişikliklerle ülkede bağımsız ve tarafsız yargı önemli ölçüde zedelenmiştir.
Bu çerçevede, özellikle hâkimler siyasi kaygı, telkin ve talimatlardan uzak bir
şekilde, tarafsız ve bağımsız karar verebilme imkânlarına büyük ölçüde sahip
değillerdir. Mahkemelerin yapısı, işleyişi ve faaliyetleri kapsamında hiçbir
etki, vesayet, güç odağı ve özellikle yürütmenin güdümünde olan HSK gibi bir
kurumun vesayeti altında olmaması gerekmektedir. Aksi düşünce, yargı
bağımsızlığı, tarafsızlığı ve tabii hâkimlik ilkesi ile erkler ayrılığı
ilkesinin yok edilmesi sonucunu doğuracaktır. 
Sayın
Başkan, değerli milletvekilleri; güncel siyasi çıkarlar nedeniyle ülkenin zaten
ağır aksak giden yargı düzenini iyice geriletmenin, iyice yürütmeye bağımlı
hâle getirilmesinin ülkemize, yurttaşlarımıza, dış dünyadaki itibarımıza
vereceği zarar artarak devam etmektedir. Yargının gerçek sorunlarını çözmek
dururken, adil yargılamanın önündeki engellere ilişkin düzenlemeler yapmak
varken ve böylelikle yurttaşların yargı kurumuna olan güvenlerini artırmak
varken bunların tam aksini yapmaya uğraşmanın ağır neticeleri olacaktır diyor
ve Genel Kurulu bu duygularla bir kez daha saygıyla selamlıyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Dora.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
BAŞKAN
– Sayın Kerestecioğlu’nun bir söz talebi var.
FİLİZ
KERESTECİOĞLU DEMİR (İstanbul) – Evet.
BAŞKAN
– Buyurun.
VI.- AÇIKLAMALAR (Devam)
26.- İstanbul Milletvekili Filiz
Kerestecioğlu Demir'in, HDP Eş Genel Başkanı Selahattin Demirtaş hakkında
fezleke dahi düzenlenmemiş bir yargılama talebi olduğuna ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, az önce sayın milletvekiliyle
ilgili -“fezleke aymazlığı” demek istiyorum- o konu gündeme gelmişken ben bugün
Meclis Başkanlığına yaptığımız ve Eş Başkanımız Sayın Selahattin Demirtaş’la
ilgili yine benzer bir sorunu, bununla ilgili dilekçeyi Meclisin ve sizin
bilginize sunmak istiyorum.
Eş
Genel Başkanımızın tutukluluğu üzerinden 258 gün geçmiş olmasına rağmen hâlen
tutuklu olduğu davanın duruşma günü belirlenmemiştir, öncelikle bunu
belirteyim. Sayın Demirtaş’ın tutuklu olduğu Ankara 19. Ağır Ceza Mahkemesinde
görülen dosyası, Ankara 2. Ceza Mahkemesinde yürütülen 2017/500 esas numaralı
dosyasıyla birleştirilmek istenmiştir.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen, bir dakika daha ek süre veriyorum.
FİLİZ
KERESTECİOĞLU DEMİR (İstanbul) – Ancak bu konuda Eş Genel Başkanımız hakkında
düzenlenmiş bir fezleke bulunmamaktadır. Yani biz aslında şu anda hakkında
fezleke dahi düzenlenmemiş bir yargılama talebiyle yani talimatıyla karşı
karşıyayız. Bunun reddedilmiş tek bir dosyada birleşmesinin söz konusu
olamayacağı, usul ekonomisi yönünden fiilen mümkün olmadığı, 6-8 Ekim tarihinde
yurdun çeşitli yerlerinde binlerce olay meydana geldiği ve bunun
birleştirilmesinin mümkün olamayacağı belirtilerek reddedildiği hâlde ısrarla
tekrar aynı talep, fezleke düzenlenmemiş bir olayla ilgili yargılama yapılmak
istenmesi talebi yinelenmektedir. Bu durumu Meclis Başkanlığına sunduk ve kendisinin
Adalet Bakanıyla görüşmesini talep ettik, sizin de aynı şekilde bu hukuksuzluk
hakkında bilgi sahibi olmanızı ve bununla ilgili gereken görüşmeleri yapmanızı
talep ediyoruz.
BAŞKAN
– Teşekkür ediyorum Sayın Kerestecioğlu.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/839) ve Adalet
Komisyonu Raporu (S. Sayısı: 490) (Devam)
BAŞKAN – 17’nci maddede üç adet önerge vardır,
okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
17’nci maddesindeki “ilişkin” ibaresinin yerine “dair” ibaresinin eklenmesini
arz ve teklif ederiz.
 Filiz Kerestecioğlu Demir Behçet
Yıldırım Saadet Becerekli
 İstanbul Adıyaman Batman
 Müslüm Doğan Mehmet
Ali Aslan
 İzmir Batman
Türkiye Büyük Millet Meclisi
Başkanlığına
Görüşülmekte olan 490 sıra sayılı Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla
Bazı Kanunlarda Değişiklik Yapılmasına Dair Kanun Tasarısı’nın 17’nci maddesi
ile Ceza Muhakemeleri Kanunu’nun 282’nci maddesine işlenmesi öngörülen (d) bendinin
aşağıdaki şekilde değiştirilmesini arz ve teklif ederiz.
 İsmail Faruk Aksu Mustafa
Kalaycı Celal Adan
 İstanbul Konya İstanbul
 Mehmet Erdoğan Mehmet
Parsak Arzu Erdem
 Muğla Afyonkarahisar İstanbul

“d) Bölge adliye mahkemesi duruşma hazırlığı aşamasında
toplanan delil ve belgeler, yapılmışsa keşif ve bilirkişi açıklamalarına
ilişkin tutanak ve raporlar ayrıntılı bir şekilde anlatılır ve açıklanır.”
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 17’nci maddesinde
öngörülen değişikliğin aşağıdaki şekilde düzeltilmesini arz ve teklif ederiz.
 Necati Yılmaz Mehmet Gökdağ Cemal
Okan Yüksel
 Ankara Gaziantep Eskişehir
 Namık Havutça Zeynel Emre Bülent
Öz
 Balıkesir İstanbul Çanakkale
 
 Ömer Süha Aldan
 Muğla
MADDE
17 — 5271 sayılı Kanunun 282’nci maddesinin birinci fıkrasının (a) bendinde yer
alan “okunur” ibaresi "anlatılır” şeklinde, (b) bendinde yer alan “de
okunur” ibaresi “anlatılır” şeklinde ve (c) bendi aşağıdaki şekilde
değiştirilmiş, aynı fıkraya (c) bendinden sonra gelmek üzere aşağıdaki bent
eklenmiş ve mevcut (d) bendi (e) bendi olarak teselsül ettirilmiştir. 
“c)
İlk derece mahkemesinde dinlenilen tanıkların ifadelerini içeren tutanaklar ve
keşif tutanakları ve bilirkişi raporu anlatılır.
d)
Bölge adliye mahkemesi duruşma hazırlığı aşamasında toplanan delil ve belgeler,
yapılmışsa keşif ve bilirkişi açıklamalarına ilişkin tutanak ve raporlar
okunur.”
BAŞKAN
– Okunan önergeye Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) - Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) - Katılmıyoruz Sayın Başkanım.
BAŞKAN
– Önerge üzerinde, Çanakkale Milletvekili Sayın Bülent Öz konuşacak. 
Buyurun
Sayın Öz. (CHP sıralarından alkışlar)
BÜLENT
ÖZ (Çanakkale) – Sayın Başkan, değerli milletvekilleri; hepinizi saygıyla
selamlıyorum.
Yine
adaleti ilgilendiren bir kanun değişikliği üzerinde konuşuyoruz. On beş yıldır
değiştirdiğiniz yasaları defalarca yine değiştiriyorsunuz çünkü muhalefeti
dinlemiyorsunuz. Önerilerimize kulak verseniz, bu kanunları, üzerinde bu kadar
hata yapıp değiştirme ihtiyacı hissetmezdiniz.
Üzerinde
konuştuğum 17’nci maddede “okunur” ibaresini “anlatılır” şeklinde
değiştiriyorsunuz ama ne okuyorsunuz ne anlıyorsunuz. Yine maddede, delil ve
belgelerden bahsediyorsunuz ama Ergenekon ve Balyoz sürecinde sahte delil ve
belgelerle onlarca masum insanın hapislere atıldığını unutuyorsunuz ya da
onlarca vatandaşımızın masumiyetlerini kanıtlayacak delil ve belgelerini
görmüyorsunuz. Adalet yürüyüşümüz için “sözde adalet” diyorsunuz fakat on beş
yıldır kendi sözde adalet uygulamalarınızı görmezden geliyorsunuz.
15
Temmuz darbe girişiminden sonra “FETÖ’yle mücadele” adı altında gerçek
FETÖ’cülerle mücadele etmiyorsunuz. Binlerce vatandaşımızı iddianamelerini
hazırlamayarak hapislerde bekletiyorsunuz, adaletsizlik yapıyorsunuz. FETÖ’yle
mücadelede samimi olmuyorsunuz. Bank Asyanın kurdelesini kesenlerin fotoğrafına
bakıyoruz, bir de 15 Temmuzun 1’inci yıldönümündeki fotoğraflara bakıyoruz; hiç
değişen bir şey görmüyoruz. Kurdeleyi kesenler aramızda dolaşıyor, Bank Asyanın
önünden geçenler tutuklanıyor. Âdeta aklımızla dalga geçiliyor. Üstelik AK
PARTİ Milletvekili Mehmet Metiner’in “FETÖ muhipleri, devlet protokolünün ön
saflarında oturuyor.” sözlerini duymuyorsunuz. Biz FETÖ’yle mücadelede şeffaf
ve samimi bir mücadele isterken bizi FETÖ’yü cesaretlendirmekle suçluyorsunuz.
15 yaşındaki askerî öğrenciler bir yıldır hapiste tutuluyor, darbecilerle on
iki saat içeride kalan Hulusi Akar ifade vermeye gelmiyor. 15 Temmuz günü MİT’e
gelen darbe ihbarı önemsenmiyor, asılsız ihbarlarla binlerce vatandaşımız
darbeci ilan ediliyor. Aynı şekilde, Hakan Fidan da Darbe Komisyonuna ifade
vermeye gelmiyor. KHK’yla binlerce akademisyen görevinden atılıyor, darbeyi
yöneten sözde akademisyen Adil Öksüz serbest bırakılıyor. “Ergenekon’un kasası”
iddiasıyla Kuddusi Okkır hastalıktan ölüme terk ediliyor, damatlar hastalıktan
serbest bırakılıyor. Ensar’a kulaklar tıkanıyor, gerçek FETÖ’cülere gözler
kapanıyor, sap ile saman ayrılmıyor. İddianame bile hazırlanmadan insanlar
hapislerde yatıyor, aileler mağdur bırakılıyor, vatandaşımız bir an önce adalet
istiyor. Yıllarca FETÖ’yle mücadele etmiş Cumhuriyet ve Sözcü gazeteleri
FETÖ’yle ilişkilendiriliyor fakat zamanında FETÖ’ye “hakikat damlası” diyen
milletvekiliniz bakan oluyor. Zamanında TV kanallarında FETÖ’ye övgüler düzen,
toz kondurmayan Reşat Petek önce sahte bağış makbuzu gösterdi fakat baktı
olmadı, kendinden başka inanan bulamadı, şimdi de yeni skandala imza atıp
partimizi FETÖ’yü cesaretlendirmekle suçluyor, bizleri güldürüyor.
Siyasi
çıkarlarınız zarar görmesin diye zamanında FETÖ tehlikesine dikkat çektiğimizde
kulaklarınızı tıkadınız. Bugün ise hiçbir fark yoktur çünkü siyasi iktidarınız
zarar görecek diye gerçek FETÖ’cülere gözlerinizi kapatıyorsunuz ve FETÖ’cü
siyasileri açıklamaktan çekiniyorsunuz. FETÖ’nün emrini de tavsiyesini de
ülkemizden ne istediğini de herkes gibi sizler de çok iyi biliyorsunuz.
FETÖ’nün yolunun yol olmadığını anladığınız gün “Ne istediler de vermedik?”
diyerek halkımıza dert yanıyorsunuz. Sözde “FETÖ’yle mücadele ediyoruz.” diye
OHAL’i dördüncü kez uzatıp çaycıyı, baklavacıyı FETÖ’ye destekten içeri
atıyorsunuz, FETÖ’cü siyasileri sorduğumuzda “MİT’e sorduk, siyasi FETÖ’cü
yok.” diyorsunuz. 
Biz
milletin huzurunda, kürsüde iktidara karşı eleştirimizi yaptığımız kadar yapıcı
da oluyoruz. Zaten uyarılarımıza, tavsiyelerimize biraz kulak verilseydi
bugünleri yaşamayacaktık. 
FETÖ’ye
söz söyleyeni düşman ilan edenler, ağızları dolu dolu ağıtlar yakanlar şimdi
ağızlarına “FETÖ düşmanlığı” takıp her gün FETÖ’yle başkalarını
ilişkilendirmeye çalışıyorlar. Bırakın başkalarını FETÖ’yle ilişkilendirme
çabalarını lütfen şeffaf olun. FETÖ’yle mücadelenizde biz öteden beri hep
söyledik “Şeffaf olun.” dedik Cumhuriyet Halk Partisi olarak “Biz her zaman
için desteğe hazırız.” dedik ve yine hazır olduğumuzu söylüyoruz. Şeffaf
olalım. FETÖ’yle mücadeleyi birlikte, gerçek FETÖ’cülerle mücadele ederek
yapalım.
Teşekkür
ediyorum. Saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Öz
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 490 sıra sayılı Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla
Bazı Kanunlarda Değişiklik Yapılmasına Dair Kanun Tasarısı’nın 17’nci maddesi
ile Ceza Muhakemeleri Kanunu’nun 282’nci maddesine işlenmesi öngörülen (d)
bendinin aşağıdaki şekilde değiştirilmesini arz ve teklif ederiz.
Arzu Erdem (İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) -Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Arzu Erdem konuşacak.
Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim.
Sayın
Başkan, değerli milletvekilleri; Bölge Adliye ve Bölge İdare Mahkemelerinin
İşleyişinde Ortaya Çıkan Sorunların Giderilmesi Amacıyla Bazı Kanunlarda
Değişiklik Yapılmasına Dair Kanun Tasarısı’nın 17’nci maddesi üzerine
Milliyetçi Hareket Partisi Grubum adına söz almış bulunmaktayım. Gazi
Meclisimizi saygılarımla selamlıyorum.
Öncelikle
seçim bölgem olan İstanbul’daki yoğun yağmur yağışından sonra meydana gelen
manzaraları bir hep birlikte hatırlamamızı istiyorum. Şöyle ki: Ne oldu? Doğal
afet olarak nitelendirilen ama bana göre “yoğun yağış” olan çünkü ben
İstanbul’da yaşıyorum neyin “yoğun yağış” olduğunu neyin bir doğal afet
sınıfına girdiğini ayırt edebiliyorum. Çok yoğun bir yağış oldu. Yağıştan sonra
özellikle şunu gördük: Doğa intikamını çok acı bir şekilde alır. Ne zaman alır?
Ağaçları keserseniz, toprağın tamamını betonla kapatırsanız, her yere bina
dikerseniz, doğa döner, dolaşır, intikamını alır. Maalesef intikamın alınacağı
yer bu hataları yapan insanlar ama mağduriyeti yaşayan Türk milleti. Bu
anlamda, hatalardan feyzalıp mutlaka gerekenin yapılması, bundan sonrası için
en azından 5,3’lük depremlerde, Çanakkale’de evlerin yıkılmamasını sağlamak
için, evet, doğal afette de önlemlerin alınması için, doğru yerlere doğru
yatırımların yapılması için mutlaka Hükûmetin gereğini yapması gerekmektedir. 
Bakanlar
Kurulu oluştu, hayırlı uğurlu olsun. Temennim odur ki, özellikle geciktirilmiş
sosyal sorunlarla ilgili milletimizin beklediği adımların atılmasıdır. Bu
anlamda da ben, yeni oluşan Bakanlar Kurulunu da görevini layıkıyla yapmaya
davet ediyorum ve umuyorum ki, geciktirilmiş sosyal sorunlar bu vesileyle
çözülecektir. 
Genel
Başkanımız, liderimiz Sayın Devlet Bahçeli, referandum sonrasında, “Ülkemizin
önünde 5 gündem var.” dedi. “Bunun birincisi terörle mücadele, çok etkin, çok
acımasız, çok kararlı ve millî güç unsurlarının çok yoğun katılımlarıyla icra
edilmelidir.” dedi. Evet, bu anlamda şu an yoğun olarak terörle mücadele yapılmaktadır.
Milliyetçi Hareket Partisi olarak buna bugüne kadar destek verdik, vermeye de
devam edeceğiz. 
“İkincisi;
Cumhurbaşkanlığı Hükûmet Sistemi’ne istikrar içinde geçilmelidir ve bu anlamda
uyum sağlanmalıdır, milletin de entegrasyonu yapılmalıdır.” dedi. 
Üçüncü
madde ise -bakın, burası çok önemli- “Bu ikisiyle eş zamanlı olarak,
milletimizin, vatandaşlarımızın umutla beklediği sosyal ve ekonomik
iyileştirmeler ve yapısal reformlar acilen hayata geçirilmelidir.” Nedir bu
hayata geçirilmesi gereken reformlar ve çözümler? 
Öncelikle
burada Maliye Bakanımız var. Maliye Bakanımıza da sormak istiyorum çünkü her
bir bakanın ağzından çıkan söz milletimiz için özellikle kanun niteliğindedir.
1709 şube müdürüyle alakalı, FETÖ tarafından görevinden uzaklaştırılmış 1709
şube müdürüyle alakalı Danıştay kararının kesinleşmesi bekleniyordu. Millî
Eğitim Bakanının özellikle değişip değişmeyeceğine ben çok baktım ama
değişmediği için çok da o anlamda umutvarım çünkü burada bu kürsüden ben bunu
dile getirdiğim zaman, yerinden, “Danıştay kararı kesinleştiği vakit
uygulayacağız, bu anlamda Anayasa’ya uygun, kanunlara uygun davranacağız.”
demiştir kendisi. Şimdi, Danıştay kararı kesinleşti. 1.709 şube müdürünün
göreve dönüşüyle alakalı Sayın Bakanın vermiş olduğu sözü yerine getirmesi
gerektiğini buradan tekrar dile getiriyorum, tekrar sözünü hatırlatıyorum. 3
Ağustos son gün, o güne kadar Hükûmeti de bu anlamda göreve çağırıyorum. 
Geciktirilmiş
olan sorunların devamında neler var? Özellikle doğum borçlanması bekleyen annelerimiz
var, askerlik borçlanması nasıl var ise… Özellikle sigorta girişinden önce
doğum yapmış olan anneler diyor ki: “Bize de bunlarla ilgili borçlanma hakkı
verin ki biz de bağımsızlığımızı, ekonomik özgürlüğümüzü elimize alabilelim.”
Bu anlamda da Hükûmetten mutlaka adımlar bekleniyor. 
Taşeron
işçiler ve 4/C’liler, her akşam yatıp “Yarın acaba bir işim olacak mı? Ben
yarın uyandığım zaman işimden atılacak mıyım?” diye beklemek çok acı bir bekleyiştir.
“Pirzola ağızda, bıçak boğazda.” derler buna. Bu anlamda buna mutlaka çözüm
getirilmesi gerekiyor. Yeni Hükûmetin muhtelif açıklamaları var bu konuda kadro
verilmesine yönelik ancak kadro verilmediği için milletimizin bu anlamda
beklentisi yüksek, özellikle yerine getirilmesi şart.
Üçüncüsü:
Atama bekleyen bütün öğretmenlerimizden tutun diğer kadrolarla alakalı verilmiş
olan sözlerin yerine getirilmesi elzem. 
Gündemin
önemli iki maddesi dış politikadan kaynaklanan açmaz ve kördüğümlerin
çözülmesidir ve FETÖ’nün siyasi uzantılarının kökten kazınması gerekliliğidir.
Bu anlamda umarım ki birlik ruhu devam edecektir, bu sorunların çözümüne de hep
birlikte kavuşulacaktır.
Genel
Kurulu saygıyla selamlıyorum.(MHP sıralarından alkışlar)
BAŞKAN
– Teşekkür ederim Sayın Erdem.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 490 sıra sayılı Kanun Tasarısı’nın 17’nci maddesindeki “ilişkin”
ibaresinin yerine “dair” ibaresinin eklenmesini arz ve teklif ederiz.
Müslüm
Doğan (İzmir) ve arkadaşları 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İzmir Milletvekili Sayın Müslüm Doğan konuşacak. 
Buyurun
Sayın Doğan. (HDP sıralarından alkışlar)
MÜSLÜM
DOĞAN (İzmir) – Sayın Başkan, değerli milletvekilleri; OHAL’in ilan edilmesinin
ardından bir yıl geçti. OHAL sonuçlarına dair birkaç bilgiyi sizinle paylaşmak
istiyorum. 
Hükûmet,
21 Temmuz 2016 tarihinde ilan edilen OHAL’in üç aydan daha kısa bir sürede
bitirileceğine dair sözler vermiş olmasına rağmen ne yazık ki son bir yılı OHAL
koşulları altında geçirmek zorunda kaldık. Bildiğiniz gibi, aslında OHAL
Anayasa’ya göre belirli koşulların dayatıldığı geçici bir yönetim biçimidir.
Anayasa Mahkemesinin 1991 yılında verdiği bir kararda, “Olağanüstü yönetim
usullerinin yürütme organına önemli yetkiler vermesine, hak ve özgürlükleri de
önemli ölçüde sınırlandırmasına karşın, demokrasilerde sonuçta bir hukuk
rejimidir.” şeklinde bir tanımlama yapmıştır.
Yine,
Anayasa Mahkemesinin (1991/6) esas sayılı Kararı’na göre, “Anayasa Mahkemesi
“olağanüstü hâl kanun hükmünde kararnamesi” adı altında yapılan düzenlemelerin
Anayasa’nın öngördüğü ve Anayasa’ya uygunluk denetimine bağlı tutulmadığı,
gerçekten bir olağanüstü hâl kanun hükmünde kararnamesi niteliğinde olup
olmadıklarını incelemek ve bu nitelikte görmediği düzenlemeler yönünden Anayasa’ya
uygunluk denetimi yapmak zorundadır.” şeklinde de bir kararı vardır.
Anayasa
Mahkemesinin bu kararında dile getirdiği hukuki ölçütler açısından OHAL
sürecine baktığımızda, 15 Temmuzdan bugüne kadar çıkartılan kanun hükmünde
kararnamelerle hukuki sınırların aşıldığını, maalesef, hep birlikte
izlemekteyiz. Basının susturulması, gazetecilerin tutuklanması, binlerce
akademisyenin işinden gücünden edilmesi, işinden olanların yargı yoluyla hak
aramalarının engellenmesi, başta sağlık hakkı olmak üzere bir dizi temel
haklardan yoksun bırakılmaları ile kamu düzeninin sağlanması arasında bağlantı
kurmak olanaklı değildir. 
Değerli
milletvekilleri, OHAL, nedenleri ve amacı açısından Anayasa’da belirtilen ve
ilan edilen sınırları aşmış, keyfiliğe artık dönüşmüştür. Keyfiliğin hukuk
kuralı olduğu yerde hiç kimsenin güvencesi yoktur. 
Değerli
milletvekilleri, OHAL’de en çok zarar gören kurumlar arasında ne yazık ki
üniversitelerimiz var. Türkiye’de bir yıllık OHAL döneminde 23.427 akademisyen
bu yolla görevinden alındı. Yükseköğretim Kurumunun verilerine göre ise 2.808
öğretim görevlisi işsiz kaldı. İlk olarak 1 Eylül 2016’daki 672 sayılı Kanun
Hükmündeki Kararname’yle akademisyen ihraçları başladı ve 96 farklı
üniversiteden 2.346 akademisyen ihraç edildi. Ardından Nisan 2017’ye kadar 484
akademisyen 5 farklı kanun hükmünde kararnameyle görevlerinden ihraç edildiler.
Yayınlanan 2 kanun hükmünde kararnameyle göreve iade edilen 53 akademisyen
hariç son bir yılda yürürlüğe giren 6 kanun hükmünde kararnameyle toplamda 117
farklı üniversiteden 5.247 akademisyen işini kaybetmiş durumdadır. Böylece
OHAL’de kapatılan 15 vakıf üniversitesinden işsiz kalanlar, “barış için
akademisyenler” imzası olduğu için işinden atılanlar ve kanun hükmünde
kararnamelerle ihraç edilen akademisyenlerin sayısı 8.427’ye ulaşmıştır.
2010’da yürürlüğe giren Öğretim Üyesi Yetiştirme Programı kapsamında YÖK
tarafından çeşitli üniversitelere atanan yaklaşık 15 bin araştırma görevlisinin
kadro garantisi eylül ayındaki kanun hükmünde kararnameyle de kaldırıldı. Yurt
dışında burslu olarak akademik çalışmalarına devam eden 226 öğrencinin bursu ve
öğrencilikle ilişkileri iptal edildi. 
Değerli
milletvekilleri; şimdi, bu bilgiler ışığında üniversitelerimizin geldiği nokta
herkesin malumudur. “FETÖ’yle mücadele” adı altında muhalif düşünen bu ülkenin
en değerli hocaları üniversitelerden tasfiye edildiler ve bilimden
uzaklaştırıldılar. Akademi aslında bir yerde katledildi. Akademi özgür düşünce
ve bilgi üretimi ortamı ne yazık ki her geçen gün yok edilmektedir. Bu durum
Türkiye'yi büyük bir uçuruma doğru sürüklemektedir. Barıştan yana, yaşamdan,
insanlık onurundan ve adil düzenden yana olan tüm değerli bilim insanlarının
tasfiyesinin bir an önce sonlandırılması gerekmektedir. OHAL’in yıl dönümüne
girerken ve bugün siyasi iktidara buradan sesleniyorum: Darbe girişimini
gerçekleştirenlere karşı yürütülen mücadeleyi muhaliflere yöneltmekten bir an
önce vazgeçin. Kamudan hukuksuz bir şekilde ihraç edilen ve açığa alınan tüm
kamu görevlilerini bütün haklarıyla birlikte görevlerine iade edin.
Sizleri
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Doğan.
Önergeleri
oylarınıza sunuyorum: Kabul edenler… Kabul etmeyenler… Kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, 18’inci maddede ikisi aynı mahiyette olmak üzere üç adet
önerge vardır, okutuyorum:
Türkiye
Büyük Millet Meclisi Başkanlığına
Görüşülmekte olan 490 sıra sayılı Kanun
Tasarısı’nın 18’inci maddesindeki “gelmek üzere” ibaresinin yerine “gelmek
suretiyle” ibaresinin eklenmesini arz ve teklif ederiz. 
 Filiz Kerestecioğlu Demir  Behçet Yıldırım  Saadet
Becerekli
 İstanbul  Adıyaman
 Batman
 Müslüm Doğan  Mehmet
Ali Aslan
 İzmir  Batman
BAŞKAN – Sayın milletvekilleri, şimdi
okutacağım önergeler aynı mahiyette olduğundan birlikte işleme alacağım.
İSMAİL FARUK AKSU (İstanbul)- Geri
çekiyoruz Sayın Başkan.
BAŞKAN – Evet, o zaman tek önerge kaldı. 
Kalan tek önergeyi okutuyorum:
Türkiye
Büyük Millet Meclisi Başkanlığına
Görüşülmekte olan Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla
Bazı Konularda Değişiklik Yapılmasına Dair Kanun Tasarısı’nın 18’inci
maddesinde öngörülen değişikliğin aşağıdaki şekilde düzeltilmesini arz ve
teklif ederiz.
MADDE 18- 5271 sayılı Kanunun 283 üncü
maddesinin birinci fıkrasına “yoluna” ibaresinden sonra gelmek üzere “yalnızca”
ibaresi eklenmiştir. 
 Necati Yılmaz  Mehmet Gökdağ  Zeynel
Emre
 Ankara  Gaziantep
 İstanbul
 Namık Havutça  Cemal
Okan Yüksel  Ömer Süha Aldan
 Balıkesir  Eskişehir
 Muğla
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Muğla Milletvekili Sayın Ömer Süha Aldan konuşacak.
Buyurun
Sayın Aldan.
ÖMER
SÜHA ALDAN (Muğla) – Teşekkür ederim.
Sayın
Başkan, değerli milletvekilleri; bölge adliye mahkemelerinin kuruluşu 2004
yılına dayanıyor. O yıldan bu yana bayağı çaba gösterildi. Sonuçta üçlü sisteme
geçildi. Önemli aksaklıklar var. Bunların düzenlenmesi, yeniden elden
geçirilmesi anlamında bu düzenlemeyi genel itibarıyla olumlu buluyoruz. Dün de
söyledik, en önemli özellik, bölge adliye mahkemesi başkanlarına üstün bir
yetki verilmesi, mahkeme heyetinin tayin edilmesinde tek adam niteliğine
konulmasını doğru bulmuyoruz. 
Genel
olarak yargıyla ilgili birkaç bir şey söylemek istiyorum. Çok sayıda ihraç
oldu. Şu anda, hâkim, savcıların üçte 1’i ihraç edildi. Bu çok önemli bir
sorundur. İş yığılmalarına neden oldu. Bunu giderme adına, stajlarını tam
olarak tamamlamadan pek çok sayıda hâkim adayı mesleğe kabul edildi. Onunla
yetinilmedi, daha çok siyasi düşünceleri esas alınarak avukatlıktan önemli
miktarda hâkim, savcı mesleğe kabul edildi. Uygulamada gördüğümüz tablo şudur:
Gerçekten, yeni atanan arkadaşlar çok deneyimsiz, önemli maddi hatalar
yapmaktalar. Bu, gerçekten, hak kayıplarına neden olmakta. Bir an önce, bu
atanan hâkimlerin meslek içi eğitimden geçirilmesinde yarar görüyoruz. 
Bir
diğer nokta, bu FETÖ soruşturmaları kapsamında, özellikle İstanbul 25. Ağır
Ceza Mahkemesinin başına gelenlerden sonra, hâkimlerde büyük bir ürkeklik
gözlemlemekteyiz. Hâkimler karar verme noktasında tereddüt hâlindeler; bir
anlamda, siyasi otoritenin işaretini bekler hâle gelmişlerdir. Bu kaygıyı
gidermekte fayda vardır. Hâkimleri yalnız, rahat bırakınız, onların objektif
karar vermelerinin önüne engel koymayınız. Sizin kininiz olabilir, sizin siyasi
atraksiyonlarınız olabilir, sizin geleceğe dönük siyasi planlarınız olabilir;
gerçekten, karşıda baş edilmesi gereken bir çete söz konusu olabilir, her şey
bir tarafa ama özünde yargı kendi mecrası içerisinde işlevini yerine
getirmelidir. 
Değerli
milletvekilleri, bir konuya değinmek istiyorum: Elbette ki bu yasal düzenlemede
istinaf yoluna gidişte eğer sanık lehine bir başvuru söz konusuysa aleyhine bir
sonuç çıkmaması için bir kalıcı düzenleme yapılmaya çalışılmış, vurgulu bir
düzenleme, uygulamada hataya neden olunmaması açısından. Bunu olumlu buluyorum.

Konuşmamın
bundan sonrasındaki bölüm, son günlerde gündeme getirilen, Sayın
Cumhurbaşkanının İstanbul’daki miting sırasında gündeme getirdiği,
Guantanamo’daki benzer şekilde tek tip hükümlü ya da tutuklu giysi meselesidir.
Bakın, şöyle bir konu var: Öncelikle, sanık olan kişiler henüz hakkında hüküm
kesinleşmiş kişiler değildir. Bu noktada, onlara tek tip bir elbise giydirmeye
kalkışmak onları, bir anlamda, baştan suçlu kabul etmek anlamına gelir. Bu doğru
bir yaklaşım değildir. 
İkinci
olarak, tarihimiz önemli deneyimleri yansıtır aslında. 12 Eylül sonrasında,
1980’li yıllarda ve 90’lı yılların başında bu husus denenmiştir. Yani tek tip
uygulaması cezaevlerinde uygulanmıştır ve bunun sonucunda çok ağır tablolar
ortaya çıkmıştır. Belli bir kesim insan, bu, tek tip giysi konusuna
direnmişlerdir. Direnenlerden ölüm orucunda ölenler olmuştur, duruşmalara
gitmeyenler olmuştur. Çünkü ya tek tip elbiseyi giyeceksin, duruşmaya
katılacaksın ya da duruşmaya gidemeyeceksin. Bu da savunma hakkını kısıtlayan
sonuçlar yaratmıştır. Sonuçta pek çok kişi, on binlerce insan Avrupa İnsan
Hakları Mahkemesine başvuruda bulunmuş ve yüklü miktarda Türkiye tazminata
mahkûm edilmiştir savunma hakkının kısıtlanması ve adil yargılamanın ihlali
nedeniyle. 
Buradan
şöyle seslenmek istiyorum: Başlangıçta bazı sözcükler süslü gelebilir. Evet,
bazılarının kahraman edasıyla ortaya çıkmasını ben de kabullenemem. Yani suçu
işleyip, haltı yiyip de “Ben hâlâ düşüncemde kararlıyım.” diyen insanları
durdurmak lazımdır. Ama şunu unutmayalım: Türkiye’yi o katillere milyonlarca
tazminat ödemeye mahkûm etmekten de vazgeçmeliyiz diyorum. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Aldan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 490 sıra sayılı Kanun Tasarısı’nın 18’inci maddesindeki “gelmek üzere”
ibaresinin yerine “gelmek suretiyle” ibaresinin eklenmesini arz ve teklif
ederiz. 
 Behçet
Yıldırım (Adıyaman) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Adıyaman Milletvekili Sayın Behçet Yıldırım konuşacak.
Buyurun
Sayın Yıldırım. (HDP sıralarından alkışlar)
BEHÇET
YILDIRIM (Adıyaman) – Teşekkürler Başkanım.
Sayın
Başkan, değerli milletvekili arkadaşlarım; görüşülmekte olan 490 sıra sayılı
Kanun Tasarısı’nın 18’inci maddesi üzerine grubum adına söz almış
bulunmaktayım. Genel Kurulu saygıyla selamlıyorum.
Evet,
arkadaşlar, bu mevcut tasarıyla bölge idare mahkemeleri hiyerarşik bir anlayışla
HSK’nın etkisi altında kalacaktır. Bu hâliyle tasarıdaki düzenleme mahkemenin
bağımsızlık ve tarafsızlığına, kendi iç işleyişine ve tabii hâkim ilkelerine
gölge düşürecektir. Sürekli siyaset üzerinde yargının vesayetinden bahsedildi.
Biz vesayetin her türlüsüne karşı çıktık, demokrasinin esas gereğinin
kuvvetlerin tek elde toplanmasında değil, kuvvetler ayrılığında olduğunu
defalarca ilan ettik. Yargının yasama ve yürütme yani siyaset üzerinde
vesayetinin olmasından daha kötü bir şey varsa o da yürütmenin yargı üzerindeki
vesayetidir. 
Bugün
hiçbir hâkim ve savcının görevinin vicdanına göre yapabilmesi koşullarının
kalmadığı kanaatindeyim. Hâkim ve savcılar ne yazık ki vicdanlarına göre değil,
bu baskı ortamında korkularına göre hareket etmek durumunda kalmaktadır. Her
gün birlik ve bütünlükten bahsediyoruz. Toplumu bir arada tutmanın yegâne
koşulu adalettir. Adaletin yegâne koşuluysa bağımsız ve tarafsız mahkemelerdir.

Öyle
düzenlemeler yapılıyor ki yürütmenin etkisinde olan HSK’yla âdeta kişiye, duruma
göre mahkeme kuruyor, mahkeme dağıtıyoruz. Burada hâkim güvencesi nasıl
işleyecek? Tabii hâkim güvencesinin geçerli olmadığı bir düzende insanlar hangi
mahkemede, nasıl yargılanacaklarına dair bir güveni nasıl hissedecek? HSK'nın
oluşumu, üyelerinin seçimi ve Adalet Bakanı ile Müsteşarın kurulda aktif görev
almaları kurulu bir yargı kurulu olmaktan çıkarmış âdeta yürütmenin bir kurulu
hâline getirmiştir. Mevcut sistem içerisinde yargı bağımsızlığı ve
tarafsızlığından söz etmek imkânsızdır. Siz atadığınız hâkimlere
güvenmeyeceksiniz, bütün yetkiyi tek merkezde hiyerarşik bir işleyişle
yapacaksınız, sonra vatandaştan mahkemelere güvenmesini bekleyeceksiniz. Bu
uygulamalarla mahkemeye güvensizliği bizzat kendi elinizle yaratmaktasınız. 
Mahkemeler
en ufak idari düzenlemeyi yaparken bile üzerinde, yürütmenin yargı üzerindeki
vesayet kurumu hâline gelen HSK'yı gözetmek durumda kalacaklardır. Vicdanına
uygun ama HSK'ya aykırı gelebilecek bir tek cümle bile kuramayacaklardır. HSK
üyelerinin de son Anayasa değişikliği sonrasında nasıl oluşturulduğu dikkate
alınırsa, artık bağımsız ve tarafsız bir yargıdan bahsetmek zor olacaktır,
hatta imkânsız olacaktır. Sadece sizin değil yarın gelecek başka hükûmetler
döneminde de hükûmetin güdümünde bir yargı oluşması kaçınılmaz olacaktır. Siz
hangi yasal düzenlemeyi getirirseniz getirin, herkese güven veren mekanizmalar
üzerinden değil, itaat üzerinden kurgularsanız, yarın bir bumerang gibi sizi
çarpacağından emin olabilirsiniz. Yargının bağımsızlığına güveni zedeleyen
getirdiğiniz düzenlemeler yetmiyor olacak ki artık mahkemeler yerine,
mahkemelerin takdir hakkı kapsamında olan hususlarda bile çok rahat bir şekilde
beyanda bulunmaktasınız. 
AKP
Genel Başkanı, Adalet Bakanı üzerinden ne yazık ki açıkça talimatlar veriyor,
açıkça suç işliyor. Bakın, bugün AKP Genel Başkanı, mahkemelerin takdir
yetkisinde olan bir hususu çok rahat, Adalet Bakanına talimat vererek takdirin
mahkemelerde değil kendisinde olduğu mesajını veriyor. Yine, ceza
yargılamasının temel ilkesi olan masumiyet karinesi açıkça yine AKP Genel
Başkanı tarafından çiğneniyor.
6
milyon oy almış bir partinin Eş Genel Başkanı hakkında herhangi bir yargı
kararı yokken hele hele yargılaması devam ederken 'terörist” gibi bir kelimenin
kullanılması açıkça hem siyasi nezaketsizlik örneği, hem de açıkça yargıya
talimat vermektir. Bu beyanlardan sonra, Ahmet Türk'ün tutuklanmasına veya Eş
Genel Başkanımız hakkında mahkeme kararlarına 6 milyondan öte 80 milyon, yani
tüm vatandaşlar nasıl güvensin, nasıl yargı bağımsızlığına inansın?
Mahkemelerin vicdanına göre, dosyadaki delillere göre adil kararlar değil,
birilerinin talimatlarına göre hareket edeceği şüphesinin olması bile bizzat
yürütmenin izahatlarıyla yargının tasfiye edilmesidir. Bu nedenle, bağımsız ve
tarafsız mahkemede adalet dağıtılacağını beklemek bu zihniyet yapısıyla mümkün
değildir. 
Öncelikle,
yargıya halkın güvenmesini istiyorsanız yargıya talimat vermekten vazgeçin
diyoruz.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
18’inci maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
Sayın milletvekilleri 19’uncu maddede iki adet önerge
vardır, okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
19’uncu maddesindeki "şeklinde” ibaresinin yerine "biçiminde”
ibaresinin eklenmesini arz ve teklif ederiz.
Filiz Kerestecioğlu Demir Behçet
Yıldırım Saadet Becerekli
 İstanbul Adıyaman Batman
 Müslüm Doğan Mehmet
Ali Aslan
 İzmir Batman
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 19’uncu maddesinde
öngörülen değişikliğin aşağıdaki şekilde düzeltilmesini arz ve teklif ederiz.
“MADDE 19 – 5271 sayılı Kanunun 285 inci maddesinin
birinci fıkrasında yer alan "Türk Ceza Kanununun” ibaresi "23/4/2016
tarihli ve 6706 sayılı Cezaî Konularda Uluslararası Adlî İş Birliği Kanunu'nun”
şeklinde değiştirilmiştir.
 Necati Yılmaz Mehmet Gökdağ Cemal
Okan Yüksel
 Ankara Gaziantep Eskişehir
 Namık Havutça Zeynel Emre Tahsin
Tarhan
 Balıkesir İstanbul Kocaeli
 Ömer
Süha Aldan
 Muğla
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Kocaeli Milletvekili Sayın Tahsin Tarhan konuşacak. 
Buyurun
Sayın Tarhan. (CHP sıralarından alkışlar)
TAHSİN
TARHAN (Kocaeli) – Sayın Başkan, değerli milletvekilleri; bölge idare
mahkemeleri, adliyelerin işleyişi ve düzenlemesiyle alakalı kanun tasarısı
metninin 19’uncu maddesiyle ilgili söz almış bulunmaktayım. Genel Kurulu
saygıyla selamlıyorum.
Değerli
milletvekilleri, şantiyeye çevirdiğiniz Türkiye'de her şeyi beton algısı
üzerinde görüyorsunuz. “Dünyanın en büyük adliyesini yapıyoruz.” diye
İstanbul’un her yerine pankartlar asılmıştı. Sizlere sormak istiyorum:
İçerisinde adalet olmayan bir yerde, gerçekten bu durum gurur duyulacak bir şey
midir? Türkiye’de demokratik protesto açısından yüz yıllarca konuşulacak. Yüzlerce,
milyonlarca kişi yollara çıkarak hiçbir taşkınlık yapmadan “hak, hukuk, adalet”
diyorsa artık uyanın. 
On
beş senenin sonunda yarattığınız Türkiye tablosu maalesef içler acısı.
Türkiye’de üretim çökmüş, esnaf zorda, çekler yazılmış, senetler protesto oluyor,
turizm kan ağlıyor, 5 yıldızlı oteller kepenk kapatmış, ekonominin geldiği
nokta ortada, dolar her gün artıyor, euroya el değmiyor, enflasyon rakamları
fırlamış, faiz artmış, tarım ülkesi olan Türkiye yurt dışından arpa, buğday,
saman ithal ediyor, biz adalet olmayan yerde bölge idare mahkemelerini
tartışıyoruz. 
Değerli
milletvekilleri, sizler farkında olmasanız bile tüm dünya bizi izliyor. Bir
yıldır OHAL’le yönetiliyoruz. Yüzlerce insan, insan hakları ihlaline tanık
olmuş Türkiye’yi “Ne zaman normalleşecek?” diyerek takip ediyor. Tüm dünyanın
gözü bizim üzerimizdeyken iktidar milletvekilleri Meclis kürsüsünden
Almanya’yla kavga ediyorlar. Sizin işiniz bu mudur değerli arkadaşlar?
Türkiye’nin bir devlet yapısı, bir işleyişi vardır. Artık bu devlet düzenini
ortadan kaldırdınız, kendinize has bir sistem kurmaya çalışıyorsunuz. Maalesef,
Türkiye’de hukuku katlettiniz, gazetecileri tutukluyorsunuz, milletvekillerini
tutukluyorsunuz, düşünceyi suç sayarak sivil toplum örgütlerini yok
sayıyorsunuz, adaletin terazisini bozdunuz, OHAL’le memleket yönetip “Adalet
var, Türkiye bir hukuk devleti.” diyorsunuz, diğer bir yandan yargıyı teslim
ettiğiniz çetelerin elinden temizlemeye çalışıyorsunuz. Savaşlardan,
kumpaslardan, darbelerden sağ çıkan doksan üç yıllık gazetenin yazarlarını
mesnetsiz suçlarla tutukluyorsunuz. FETÖ’cü damatlarınız yandaş mahkemeler
yoluyla jet hızıyla adaletten kaçırılırken gariban vatandaş derdini
anlatabilmek için senelerce mahkeme kapılarında beklerse oradan kimse adaletten
bahsetmesin. Artık inandırıcılığınızı kaybettiniz.
Değerli
milletvekilleri, getirilmek istenen kanun değişikliğinin 19’uncu maddesiyle
yapılmak istenenlerden bir tanesi “yolunda” ibaresinden sonra “yalnız”
ibaresini eklemektir. Bu ufak tefek işlerle adaleti ve düzenini
sağlayamazsınız. Önce vicdanlarda adaleti sağlamanız gerekir, vatandaşın sizden
iktidar olarak beklediği budur.
Değerli
milletvekilleri, Türkiye, hukukun üstünlüğü ölçütünde Doğu Avrupa ve Asya
bölgesinde 0,46 puanla Özbekistan’la birlikte sonunculuğu paylaşıyor. 
Adaletin
kuvvetli, iktidara gelenlerin de adaletli olmaları gerekir. İktidarı elinde
tutanların daha adaletli olmasını diliyor, Genel Kurulu saygıyla selamlıyorum.
(CHP sıralarından alkışlar)
BAŞKAN
– Teşekkür ederim Sayın Tarhan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
19’uncu maddesindeki “şeklinde” ibaresinin yerine “biçiminde” ibaresinin
eklenmesini arz ve teklif ederiz.
Mehmet Ali Aslan (Batman) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Batman Milletvekili Mehmet Ali Aslan konuşacak.
Buyurun
Sayın Aslan. (HDP sıralarından alkışlar)
MEHMET
ALİ ASLAN (Batman) – Sayın Başkan ve sayın Genel Kurulu saygıyla selamlıyorum.
Dün
SMA hastalarının dernek yöneticileri Mecliste bizleri de ziyaret etti. SMA tıp
diliyle spinal müsküler atrofi hastalığı yani hareket sinir hücrelerinden
kaynaklı bir hastalık ve üç evrede görülüyormuş. Tabii, en tehlikelisi de SMA 1
denilen kısmıdır. Bunun bir doz ilacı 175 bin dolar, o da yurt dışından
getirilmektedir. Güzel, somut bir başlangıç olarak, adım olarak SGK, Sağlık
Bakanlığı belli bir kısmına bunları ücretsiz sağlama düzenlemesi yaptı. Tabii,
bu, şu anda yeterli değildir çünkü SMA hastalarının sadece bir kısmına bu
avantaj sağlanmış durumda. Oysaki üç evresi vardır; Tip 1, Tip 2 ve Tip 3.
Dernek yetkilileri ve hasta yakınları sadece belirli bir tipe, belirli bir yaş
grubuna değil de bütün SMA hastalarına o ilaçtan faydalanmanın yolunun
açılmasını istiyor.
Türkiye’de
de yaklaşık 1.300 SMA hastası vardır. Bütün bunların faydalanması için gereken
adımların atılmasını da istiyorlar. Tabii, bizler de bu hastalarımızın,
ailelerin, çocukların burada bir tercümanı olarak bunları dile getiriyoruz.
Bakın, örneğin, Batman’da Ceren Asma ismindeki kız çocuğumuz, 12 yaşında.
Kendisi de çok nadir görülen SMA Tip 1’in SMARD 1 hastalığını, türünü
barındırıyormuş ve şu anda bunun için ilaç da yokmuş Türkiye’de. Yani, Sağlık
Bakanlığının, Hükûmetin dünyanın çeşitli yerlerinde bu hastalıklarla ilgili
ilaç üretip üretilmediğini araştırması ve bu çocuklarımızı kurtarmasını biz
talep ediyoruz. Aileler çaresiz, maddi durumları yetersiz, çocukların
psikolojisi bozulmuş çünkü rahat hareket edemiyorlar ve zamanla hareketsiz bir
hâle gelmektedirler. Bunun için de gerekli önlemlerin alınması gerekiyor.
Yine,
Türkiye’de yaklaşık 10 bin ALS hastası vardır. Bu da kas erimesi ve
omurilikteki harabiyetten kaynaklanan bir hastalıktır. Elektriğe bağlı solunum
cihazları vardır. E, maalesef Türkiye’de de sık sık elektrik kesintileri olduğu
için solunumda da zorluk çekiyorlar. Bu solunum cihazının bir şekilde, yine,
SGK tarafından, devlet tarafından karşılanması gerekiyor.
Yasin
Asma, Adana’da ALS hastası. Aslında Türkiye onu yakından tanıyor çünkü birçok
bakan, Başbakan ziyaret etmiştir. Evet, hastaları ziyaret etmek gerekiyor, hem
dinî olarak bir sevaptır hem de insani olarak bir görevdir, vazifedir ama keşke
sadece ziyaretle yetinmesek bu hastalarımız için de gerekli ilaç desteğini
sağlayabilsek. Çünkü ALS’nin de ilaçları oldukça pahalıdır ve ALS hastaları
yürüyemediği için, kas erimesi yaşadığı için eşleri ya da çocukları işten
ayrılıyor, işte, annelerine, babalarına, kardeşlerine bakmak zorunda kalıyor.
Bunların da bir şekilde devlet tarafından maddi anlamda desteklenmesi
gerekiyor. Çünkü bunlara bakacak olan yine ailelerinin birinci yakınından olan
fertleridir. Bunların da devlet tarafından sahiplenilmesi, sahip çıkılması
gerekiyor.
Ben
buradan bütün bu hastalarımıza da Allah’tan şifa diliyorum. İnşallah hep
beraber bu çocuklarımıza ve hastalarımıza sahip çıkarız.
Teşekkür
ederim. (HDP ve CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 19’uncu madde kabul
edilmiştir.
Sayın milletvekilleri, birleşime sekiz
buçuğa kadar yani 20.30’a kadar ara veriyorum.
Kapanma
Saati: 19.35
BEŞİNCİ OTURUM
Açılma Saati: 20.32
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fatma KAPLAN HÜRRİYET (Kocaeli), Ömer SERDAR (Elâzığ)
-----0-----
BAŞKAN
– Türkiye Büyük Millet Meclisinin 114’üncü Birleşiminin Beşinci Oturumunu
açıyorum. 
Birleşime
yirmi dakika ara veriyorum.
Kapanma Saati: 20.33
ALTINCI OTURUM
Açılma Saati: 20.54
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fatma KAPLAN HÜRRİYET (Kocaeli), Mustafa AÇIKGÖZ
(Nevşehir)
-----0-----
BAŞKAN
– Türkiye Büyük Millet Meclisinin 114’üncü Birleşiminin Altıncı Oturumunu
açıyorum. 
490
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
20’nci
maddede kalmıştık.
20’nci
madde üzerinde üç adet önerge vardır, okutuyorum.
ERHAN
USTA (Samsun) – Sayın Başkan, biz önergemizi çekiyoruz.
BAŞKAN
– Evet, bir önerge çekildi.
İki
önerge var, okutuyorum önergeleri.
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
20’nci maddesindeki “çevrilen” ibaresinin yerine “dönüştürülen” ibaresinin
eklenmesini arz ve teklif ederiz.

 Filiz
Kerestecioğlu Demir  Behçet Yıldırım  Saadet Becerekli
 İstanbul 
Adıyaman Batman
 Müslüm Doğan Mehmet
Ali Aslan Mizgin Irgat
 İzmir Batman Bitlis
Türkiye Büyük Millet Meclisi
Başkanlığına
Görüşülmekte
olan Bölge Adliye ve Bölge İdare Mahkemelerinin İşleyişinde Ortaya Çıkan
Sorunların Giderilmesi Amacıyla Bazı Kanunlarda Değişiklik Yapılmasına Dair
Kanun Tasarısı’nın 20’nci maddesinde öngörülen değişikliğin aşağıdaki şekilde
düzeltilmesini arz ve teklif ederiz.
MADDE
20- 5271 sayılı Kanunun 286 ncı maddesinin ikinci fıkrasına (b) bendinden sonra
gelmek üzere aşağıdaki bent eklenmiş ve diğer bentler buna göre teselsül
ettirilmiştir.
“c)
Hapis cezasından çevrilen seçenek yaptırımlara ilişkin ilk derece mahkemesi
kararlarına ilişkin olarak ilgili olarak bölge adliye mahkemesince verilen;
seçenek yaptırımlara ilişkin her türlü kararlar ve istinaf başvurusunun esastan
reddine dair kararlar,”

 Ömer Süha Aldan Necati Yılmaz Mehmet
Gökdağ
 Muğla Ankara Gaziantep
 Zeynel Emre Namık
Havutça Cemal Okan Yüksel
 İstanbul Balıkesir Eskişehir
 Kazım Arslan
 Denizli
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Denizli Milletvekili Sayın Kazım Arslan konuşacak.
Buyurun
Sayın Arslan. (CHP sıralarından alkışlar) 
KAZIM
ARSLAN (Denizli) – Sayın Başkan, değerli milletvekilleri; hepinizi öncelikle
sevgiyle, saygıyla selamlıyorum.
490
sıra sayılı Bölge Adliye ve Bölge İdare Mahkemelerinin İşleyişinde Ortaya Çıkan
Sorunların Giderilmesi Amacıyla Bazı Kanunlarda Değişiklik Yapılmasına Dair
Kanun Tasarısı’nın 20’nci maddesinde vermiş olduğumuz değişiklik önergesi
üzerine söz aldım.
Değerli
arkadaşlarım, görüştüğümüz yasa tasarısının başlığına ve kapsamına baktığımız
zaman gerçekten bu düzenlemenin ne denli ihtiyaç olduğu ve geçmişte yapılan
düzenlemelerin gerçekçi bir şekilde ihtiyaçlara cevap verecek şekilde
yapılmadığı; kanun tekniklerine uyulmadığı, kanun bütünlüğüne uyulmadığı;
dolayısıyla, alelacele, muhalefetin de itirazlarını ve tekliflerini,
önerilerini dikkate almadan yapılan düzenlemeler olduğunu görüyoruz. O nedenle,
uygulamaya başlanır başlanmaz aksaklıkları hemen ortaya çıkmış bulunuyor. 
Değerli
arkadaşlarım, şunu açıklıkla belirtmeliyim ki istinaf mahkemeleriyle ilgili
kanun yolunun özellikle 20 Temmuz 2016’da faaliyete geçmesiyle birlikte ortaya
çıkan bir sürü aksaklık, gerek mahkemelerin oluşumu gerekse hâkimlerin
atanması, gerekse buraya atanacak personellerin eksikliği sebebiyle bu
mahkemelerin çok iyi çalışmadığını görmekteyiz. 
Şimdi,
bu mahkemeleri kuruyoruz ama işleyişe bakıyoruz, gerçekten, mahkemelerin
üzerinde, hâkimlerin üzerinde çok büyük siyasi baskıların olduğu ve yeni atanan
hâkimlerin de özellikle AKP’nin il ve ilçe başkanlarının hâkim ve savcı
yapıldığı bir dönemi de görüyoruz. Bunun yanı sıra, kendisine göre siyasi
iktidara göre karar vermeyen birçok hâkim ve savcıların da sık sık yerlerinin
değiştirildiğini ve böylelikle hâkimin bağımlı hâle gelmesine ve birçok
noktalarda da taraflı karar vermesine olanak sağlayacak bir yapıyı görüyoruz;
kesinlikle bu durumu kabul etmeyiz. Yargının bağımlı olması adaletsizliğin
ayyuka çıkması demektir. Eğer bu adaletsizliği önleyemezsek, haksızlıkları
önleyemezsek, hukuksuzlukları önleyemezsek herkesin özlemle beklediği adaleti
maalesef Türkiye’de gerçekleştiremeyiz. 
“Yargı
bağımsız değildir.” diyoruz çünkü verilen kararlara bakıyoruz, özellikle son
günlerde verilen, vekil arkadaşımızla ilgili, Enis Berberoğlu’yla ilgili
verilen karara bakıyoruz, bu kararın da, gerçek anlamda kanuna, vicdana uygun
bir karar değil, tamamen siyasi bir karar olarak ortaya çıktığını görüyoruz.
Bir milletvekili hem ağır bir cezaya çarptırılıyor hem de tutuklama kararı
veriliyor. 
Değerli
arkadaşlarım, bir sene önceden yayınlanmış, herkesin bildiği, Başbakan
Yardımcısının bile televizyonlarda aleni söylediği, artık gizlilik kararının
olmadığı, daha doğrusu gizlilik durumunun ortadan kalktığı bir haber için bir casusluk
isnadıyla vekilin suçlanması, tutuklanması kesinlikle uygun değildir, çok büyük
haksızlıktır değerli arkadaşlarım. 
Değerli
arkadaşlarım, sadece bunlar değil, burada birçok haksızlıklar, hukuksuzluklar
sürdürülmeye devam ediliyor. Şimdi, biliyorsunuz, açlık grevine giden,
mesleklerinden, görevlerinden ihraç edilen Nuriye Gülmen’in ve Semih Özakça’nın
tutuklanması gibi gerçekten tam da garip bir kararla karşı karşıya kalıyoruz.
Düşünebiliyor musunuz? Görevinden ihraç ediliyor, kişi buna karşı açlık grevine
gidiyor, “Görevime iade edin, ben görevimi yapacağım, vazifemi yapacağım,
haksızlık var burada.” diyor ama arkasından, bırakın onun hakkının iade
edilmesini, tutuklama kararı veriliyor ve içeri atılıyor. Böyle bir kararın
şimdiye kadar Türkiye’de ve dünyada emsali görülmemiştir ve bunu da kesinlikle
kabul etmek mümkün değildir. 
Sözlerimi
bu şekilde bitiriyorum. 
Hepinize
teşekkür ediyorum. (CHP sıralarından alkışlar)
BAŞKAN
– Teşekkür ediyorum Sayın Arslan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
20’nci maddesindeki “çevrilen” ibaresinin yerine “dönüştürülen” ibaresinin
eklenmesini arz ve teklif ederiz. 
Mizgin Irgat (Bitlis) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz. 
BAŞKAN
– Önerge üzerinde Bitlis Milletvekili Sayın Mizgin Irgat konuşacak. 
Buyurun
Sayın Irgat. (HDP sıralarından alkışlar)
MİZGİN
IRGAT (Bitlis) – Sayın Başkan, değerli milletvekilleri; 490 sıra sayılı
Tasarı’nın 20’nci maddesi üzerinde söz aldım. Saygıyla selamlıyorum. 
Evet,
aslında biz adaleti tartışıyoruz, hukuk sisteminin aksaklıklarının giderileceği
iddiasıyla yeni değişiklikler, yeni tasarılar her gün bu Meclisin gündemine
getiriliyor fakat siyasi gündem ve yaşadıklarımız çok ağır. Önümde İdris
Baluken’in, Sayın Grup Başkan Vekilimizin tutuklu yargılandığı dosyaya ilişkin
çok önemli bir not var. Sayın İdris Baluken’in tutuklu olduğu dosyada,
kendisinin “tweet” attığı, bu “tweet”lerde 2 korucuyu, Bayram Kalan ve Hüseyin
Alkaç adındaki korucuları tehdit ettiği iddiasıyla fezleke hazırlanmış ve
kendisi de TMK 6/1 maddesi gereğince tutuklanmıştır ve hâlâ tutuklu
yargılanmaktadır. Duruşma sonrası tahliye edilmeyip tutukluluk hâlinin devamına
karar verildi. Söz konusu araştırmalar yapıldı, yapılan “tweet”ler araştırıldı,
mahkeme salonuna gönderildi; herhangi böyle bir “tweet”in atılmadığı
anlaşıldığı hâlde söz konusu mahkeme Sayın Baluken’i hâlâ tahliye etmeyip
tutuklu yargılamaya devam etti. 
Yani,
şunu neden anlattım, neden dile getiriyoruz? Var olan yargılamaların tamamının
siyasi bir talimatla açıldığı, başlatıldığı ve devam ettiği yönünde. Hakeza,
tahliye edilen belediye başkanlarının, siyasetçilerin tahliye edildikten bir
süre sonra haklarında tekrar yakalama kararlarıyla yeniden tutuklanmaları talep
ediliyor. Bir mahkemenin tutukladığını diğer mahkeme serbest bırakıyor, serbest
bıraktığı bir kişinin, diğer mahkeme, 3’üncü kez, tekrar tutuklama talebiyle,
tutuklanmasına karar verebiliyor. Gerçekten birçok açıdan hukukun, yargının
dağıtıldığı, birçok yerden talimatın geldiği ve bu anlamıyla adaletli,
hakkaniyetli bir kararın verilmediği çok net bir şekilde anlaşılmaktadır.
Tek
tip elbise uygulaması ise faşizmin bir diğer örneği, bir diğer dayatması olarak
karşımızda duruyor. Amerika’daki İngiliz kolonilerinde kölelere, zencilere,
mahkûmlara giydirilen tek tip elbiseler daha sonra Nazi kamplarındaki
Yahudilere, Ebu Gureyb ve Guantanamo hapishanelerinde uygulanmış ve daha sonra
12 Eylül faşizmi döneminde tutsaklara dayatılmıştır. Nerede olursa olsun insan
onurunun ayaklar altına alındığı tek tip elbise uygulaması insanlık tarihine
bir vahşet uygulaması olarak geçmiştir. Özünde, 12 Eylül sürecinde tutsaklara
dayatılan tek tip elbise kışla mensubu asker olarak yani kışla mensubu bir
asker dayatması olarak lanse edilmiştir. Fakat o dönem duruşmaya çıkan THKP-C 3
Yol Davası’ndaki tutsaklar bunu protesto etmek için iç çamaşırlarıyla mahkeme
önüne çıkmışlardır ve Rahmi Yıldırım “O dönem 12 Eylül faşist darbe dönemiydi,
cunta yönetimi cezaevlerini işkence merkezi hâline getirmişti. Tutukladığı
insanları sivil bir tutuklu olarak değil, kışla mensubu asker olarak görmek
istiyorlardı.” deyip bu dayatmayı kabul etmediğini açık bir şekilde dile
getirmiştir. 
Tek
tipleştirilen sadece elbiseler değildir. Tek tipleştirilen insanların
fikirleri, doğa, orman, her bir bütünel toplumun tamamı şu anda tek
tipleştirilmeye çalışılıyor. Keşke sadece elbiseler olsaydı. Maalesef,
şehirlere gidiyorsunuz aynı tip AVM’ler, aynı tip yollar, şehri şehir yapan
hiçbir özelliği göremiyorsunuz. Şu anda Sur’da yapıldığı gibi, Diyarbakır’ı,
Amed’i, surlarıyla hatırladığımız tarihî insanlık mirası yerler nasıl yerle bir
ediliyorsa şu anda da yaşadığımız coğrafyada bütün kültür mirası yok ediliyor
ve bir bütünel tek tipleştiriliyor. Bu tek tipleştirilmeye karşı her birimiz
ses çıkartmalıyız ve bunu kabul etmemeliyiz. Çünkü tek tipleştirme, tek ses
olma bu anlamıyla çoğulculuğu öldüren, doğayı öldüren, doğallığı öldüren bir
faşizm örneğidir. Bunu hiçbir şekilde kabul etmek mümkün değildir. Tasarının bu
temelde geri çekilmesini, 20’nci maddenin de geri çekilmesini talep ederim.
Saygıyla
selamlarım. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 20’nci madde kabul
edilmiştir.
21’inci
maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
21’inci maddesindeki “şeklinde” ibaresinin yerine “biçiminde” ibaresinin
eklenmesini arz ve teklif ederiz.
 Filiz Kerestecioğlu Demir Behçet
Yıldırım Saadet Becerekli
 İstanbul Adıyaman Batman
 Müslüm Doğan Mehmet Ali
Aslan Ertuğrul Kürkcü
 İzmir Batman
 İzmir
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 21’inci maddesinde
öngörülen değişikliğin aşağıdaki şekilde düzeltilmesini arz ve teklif ederiz.
Madde 21- 5271 sayılı Kanunun 291 inci maddesinin
birinci fıkrasında yer alan "yedi” ibaresi "15” şeklinde
değiştirilmiştir.
 Zeynel Emre Necati
Yılmaz Mehmet Gökdağ
 İstanbul Ankara Gaziantep
 Namık Havutça Mehmet Tüm Cemal
Okan Yüksel
 Balıkesir Balıkesir Eskişehir
 Ömer Süha Aldan
 Muğla 
BAŞKAN
– Okunan son önergeye katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Balıkesir Milletvekili Sayın Mehmet Tüm konuşacak.
Buyurun
Sayın Tüm. (CHP sıralarından alkışlar) 
MEHMET
TÜM (Balıkesir) – Sayın Başkan, değerli milletvekilleri; kanun tasarısının
21’inci maddesi hakkında söz almış bulunuyorum. Hepinizi saygıyla selamlıyorum.

Konuşmama
başlamadan önce yüz otuz üç gündür açlık grevinde olan iki insandan söz etmek
istiyorum: Nuriye ve Semih yüz otuz üç gündür adaletsizliğe karşı bedenlerini
ortaya koyarak direniyorlar. Onların amacı asla ölmek değil, onlar sadece
özgürlüklerini ve işlerini geri istiyorlar. 
Değerli
arkadaşlarım, bakın, ölüm üzerinden siyaset asla olmaz, ölümler üzerinden
kazanç olmaz. İnsanların göz göre göre ölmesine seyirci kalmak bir insanlık
suçudur. Buradan Cumhurbaşkanına, Başbakana, Adalet Bakanına ve siz
milletvekillerinin vicdanına ve sağduyusuna sesleniyorum. Nuriye ve Semih
hayatını kaybetmeden bu açlık grevinin sonlandırılması için acilen bir şeyler
yapılmalıdır. Bize onların ne fotoğrafları ne de gülüşleri miras kalmasın;
onları yaşatalım ki vicdanlar yaşasın, can çekişen adalet yaşasın, en önemlisi
insanlık yaşasın.
Değerli
milletvekilleri, Türkiye giderek büyüyen bir demokrasi krizi içindedir. Hızla
sonu belli olmayan karanlık bir geleceğe doğru sürükleniyoruz. Dört kez
uzatılan OHAL’le birlikte hukuk devleti tamamen ortadan kaldırıldı. Bugün
yarattığınız OHAL Türkiyesinde insan hakları tümüyle askıya alındı, gözaltı
süresi otuz güne çıkarıldı, savunma hakkı kısıtlandı, işkence yaygınlaştı ve
meşrulaştı, adaletin terazisi tümden bozuldu, “Adalet mülkün temelidir.”
anlayışının yerine “Adalet sarayın temelidir.” anlayışı hâkim oldu. Anayasal ve
uluslararası sözleşmelerle güvence altına alınmış temel insan haklarını tümden
ortadan kaldırdınız. 
Son
bir yılda yaşanan bazı gelişmeleri sizlerle paylaşmak istiyorum: OHAL
Türkiyesinde adli yıl açılış töreni eylül ayında kaçak sarayda yapıldı. Yüksek
yargı AKP Genel Başkanı Erdoğan’la çay topladı. Yüksek mahkeme başkanları
sarayda cübbelerini ilikleyecek düğme aradı. Bu arada Türkiye'de insan hakları
savunucuları tutuklandı. Hukukçuların, avukatların üye olduğu dernekler OHAL
kapsamında kapatıldı. AKP’li ilçe başkanları, gençlik ve kadın kolları hâkim ve
savcı olarak yargıya atandı. Ülkenin en saygın anayasa profesörleri görevlerinden
alındı. Ak trol hâkimlerin kararlarıyla milletvekilleri, gazeteciler,
öğretmenler, akademisyenler, içeri atıldı. Bu ülkede milyonlarca mağdur insan
yarattınız.
Değerli
milletvekilleri, cumhuriyetimizin kurucusu Mustafa Kemal Atatürk bundan doksan
yedi yıl önce bugünleri görerek şöyle diyor: “Adalet kuvveti bağımsız olmayan
bir milletin devlet olarak varlığı da kabul edilemez.” Evet, sizin darbe
dönemini aratmayan adaletsiz uygulamalarınız yüzünden Burkina Faso dışında
hiçbir ülke, devlet olarak itibarımızı kabul etmiyor. Hak ve özgürlüklere
koyulan yasaklar yüzünden uluslararası itibarımız yerlerde sürükleniyor. 
Değerli
milletvekilleri, size tarihte yaşanmış bir olayı anlatarak konuşmama son vermek
istiyorum. Bundan on yıl önce Saddam, çıkarıldığı mahkemede, kendisini
yargılayan yargıca “Adil yargılanmak istiyorum.” demişti. Yargıçta ona “Senin
yazdığın kanunlarla seni yargılıyorum.” yanıtını vermişti. Ülkede adalet can
çekişiyor, kuvvetler ayrılığını yok ettiniz, yargıyı tümden iktidara bağımlı
duruma getirdiniz, her şeyi tek adama teslim ettiniz ama unutmayınız ki ayarını
bozduğunuz bu kantar bir gün gelir sizi de tartar. Bizim 450 kilometre
yürüyerek aradığımız adalet, bir gün sizlere mutlaka lazım olacaktır. Ama hiç
kimsenin kuşkusu olmasın, biz Cumhuriyet Halk Partisi olarak demokrasinin,
laikliğin, barışın ve kardeşliğin hüküm sürdüğü bir Türkiye için mücadele
etmeye sonuna kadar devam edeceğiz ve hak, hukuk ve adaletin var olduğu bir
Türkiye’yi mutlaka inşa edeceğiz diyorum, hepinize teşekkür ediyorum. (CHP
sıralarından alkışlar) 
BAŞKAN
– Teşekkür ederim Sayın Tüm.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun
Tasarısı’nın 21’inci maddesindeki “şeklinde” ibaresinin yerine “biçiminde”
ibaresinin eklenmesini arz ve teklif ederiz.
Müslüm Doğan (İzmir) ve arkadaşları
BAŞKAN
– Okunan önergeye Komisyon katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İzmir Milletvekili Sayın Müslüm Doğan konuşacak. (HDP
sıralarından alkışlar) 
Buyurun
Sayın Doğan. 
MÜSLÜM
DOĞAN (İzmir) – Sayın Başkan, değerli milletvekilleri; yapılan referandumun
sonucunda Türkiye’nin yönetimin sisteminin değiştiğinin herhâlde hepimiz
farkındayız. 2019 tarihinden itibaren Cumhurbaşkanını icracı bir makama
dönüştürecek, yürütmenin başı yapacak, bu yolla yargı, yasama kurumlarını ve
siyasi partilerin hareket tarzını yeniden yapılandıracak bir sistemsel
değişiklikle karşı karşıyayız.
Yapılan
İç Tüzük değişikliğiyle, şu anda Komisyonda olan bu değişiklikle hukuksal
düzenlemeler, aslında bugünkü konuştuğumuz yasalar dahi yeni kurulan sistemin
altlığı anlamındadır. Yapılan Anayasa değişikliğiyle Türkiye’nin siyasi
kültürü, lidere çok önem veren ama parlamenter demokrasiyi kabul etmiş bir
davranış yapısına sahiptir. Başkanlık sistemiyle siyasi kültür, icracı,
yürütmenin başı bir lidere dönük davranış tarzına kendisini yönlendirmek
durumunda olacaktır. Seçmen davranış ve eğilimlerinden sınıfsal yapıya ve güç
ilişkilerine kadar geniş bir yelpazede toplumsal ilişkiler yeni sisteme göre
yeniden şekillenme sürecine girecektir. Bir başka deyişle, farklı bir ruhsal
şekillenmeye toplum zorlanmaktadır. Farklı etnik ve farklı inanç sistemlerinin
var olduğu ülkemizde, millet olma süreci engellenmektedir. Bu durum ise haklar
ve inançlar anlamında bin yıla sâri kadim bağların zarar görmesi anlamına
gelmektedir. 
Değerli
milletvekilleri, aslında geliştirilmesi zorunlu olan demokratik ulus sürecimiz
de tahrip edilmek istenmektedir. Cumhuriyetin demokratikleşmesi acil sorun iken
bu talep ertelenerek cumhuriyete de aslında zarar verilmektedir. Laik bir
toplum gelişmesi önemli bir noktadayken inançların özgürleşmesi engellenmekte,
bir inancın etkinliği sürekli olarak artmaktadır. 
Değerli
milletvekilleri, ülkemizin, kısa aralıkları bir tarafa bırakırsak, tüm
süreçlerini, çok ciddi siyasi ve ekonomik istikrarsızlıklar yaşandığını hepimiz
biliyoruz, bu süreçleri yaşadığını hepimiz biliyoruz. Darbelere şahit olduk,
çatışmalı süreçleri yaşadık ve maalesef yaşıyoruz. Yolsuzluklar, rüşvet ve
popülizm sorunlarıyla ciddi krizlere savrulmuş durumdayız. Askerî vesayet
sınırlandırılmış olsa da yargı vesayeti devlet güvenliğini bireysel hak ve
özgürlüklere tercih etmiş durumdadır. OHAL ve kanun hükmünde kararnameler
toplumsal yaşamımızı altüst etmiş, demokratik tüm yaşam askıya alınmış
durumdadır. 1945’lerden beri demokrasi anlamında aslında bir adım atamadık.
Türkiye demokrasisini pekiştirerek ileriye götüremediğimizi siz de kabul
edersiniz. Türkiye’nin son altmış yıllık demokrasi deneyimi içinde, ortak
sorun, aslında, demokrasinin gerek yönetim gerekse de devlet-toplum-birey
ilişkilerinde kurumsallaşamaması ve güçlenememesi olmuştur. Bugün yargı
bağımsız ve tarafsız değilse, yasama ve milletvekilleri etkili ve etkin bir rol
oynayamıyorlarsa, merkezî yönetim giderek güçlenip oligarşik bir yapıya
dönüşüyorsa, yerel yönetimler hâlâ sorunlar yaşıyorsa, toplumsal kutuplaşma ve
farklı kimlikte ve görüşte olana güvensizlik yüksek derecedeyse, hâlâ hukuk
önünde ve hakların uygulamaya sokulmasında vatandaşlar arasında eşitlik yoksa
sorun sistemsel değil, demokrasinin güçlenmemesindedir. Yani, mesele aslında
ülkemizde demokrasi meselesidir. 
Türkiye'nin
son altmış yıllık demokrasi deneyimi içinde ortak sorunun demokrasinin gerek
yönetim gerekse de devlet-toplum-birey ilişkilerinde kurumsallaşamaması
olduğunu belirtmiştik. Diğer bir deyişle, demokrasinin bir ülkede güçlenmesinin
temel kıstası olan siyasi ya da devlet iktidarına karşı etkin denge ve
denetleme sistemlerinin gelişememesi, sistemin iyi işlememesinin ve
demokrasinin pekişmemesinin ana nedenidir. Ülkedeki bu denge maalesef bir türlü
tutturulamamıştır. Bu durumu fırsata çevirerek yeni kurulan sistem ise
ülkemizde yaşayan halklar ve inançlar anlamında kabul edilemez boyuttadır.
Önceki dönemlerde askerî vesayet için devlet iktidarının denetlenememesi
sorunken bugün Hükûmetin nasıl dengeleneceği ve nasıl denetleneceği sorunuyla
karşı karşıyayız. Tüm denetim mekanizmalarının ortadan kaldırıldığı bir sistem,
güçlü bir hükûmet sistemini öngörüyor aslında. Yani aslında demokratik olmayan
bir sistem. Bunun adı demokrasi olamaz. Oligarşik bir bürokrasi tüm ülke
kararlarında tek karar mekanizması durumuna getirilmiştir. Yargı, yasama ve
yürütme tek bir düzlemde ele alınarak kuvvetler ayrılığına son verilmiştir. Bu
yeni sistemde yargının bağımsızlığı ve tarafsızlığı son bulmuştur.
Yürütme-yasama arasında yasamanın ve milletvekillerinin etkinliğinin yok
düzeyine indirildiği bir düzlemi, bir sistemi asla kabul edemeyiz. 
Hepinizi
saygıyla selamlıyorum. (HDP sıralarından alkışlar)
BAŞKAN
– Sayın Doğan teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… 21’inci madde kabul
edilmiştir. 
22’nci
maddede iki adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte olan 490 sıra sayılı Kanun Tasarısı’nın
22’nci maddesindeki “gönderir” ibaresinin yerine “ulaştırır” ibaresinin
eklenmesini arz ve teklif ederiz. 
 Filiz Kerestecioğlu Demir Behçet
Yıldırım Saadet Becerikli
 İstanbul  Adıyaman Batman
 Müslüm Doğan  Mehmet
Ali Aslan
 İzmir Batman 
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla
Bazı Kanunlarda Değişiklik Yapılmasına Dair Kanun Tasarısı’nın 22’nci
maddesinde öngörülen değişikliğin aşağıdaki şekilde düzeltilmesini arz ve
teklif ederiz.
Madde 22 - 5271 sayılı Kanunun 304 üncü maddesinin
birinci fıkrasında yer alan “gönderilmek üzere bölge adliye mahkemesi
Cumhuriyet Başsavcılığına verir.” ibaresi “gönderilir.” şeklinde
değiştirilmiştir.

 Necati Yılmaz Mehmet
Gökdağ Namık Havutça
 Ankara Gaziantep Balıkesir
 Cemal Okan Yüksel Sibel
Özdemir Zeynel Emre
 Eskişehir İstanbul İstanbul
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Sibel Özdemir konuşacak.
Buyurun
Sayın Özdemir. (CHP sıralarından alkışlar) 
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; 490 sıra sayılı Kanun Tasarısı’nın 22’nci
maddesi üzerine grubumuz adına verdiğimiz önerge üzerine konuşacağım.
Evet,
bundan önce olduğu gibi, görüşmekte olduğumuz bu tasarıyla yapılan düzenlemeler
de adalete olan güvenin eridiği, adalet sistemimizin çöktüğü ve toplumumuzdaki
adalet ve kurumsal ihtiyacı, işleyiş ihtiyacını karşılamaktan uzak görünüyor.
İşte, daha kanunun adına baktığımızda dahi “Bölge Adliye ve Bölge İdare
Mahkemelerinin İşleyişinde Ortaya Çıkan Soranların Giderilmesi…” Yani diğer,
evvelce yaptığımız yasalarda olduğu gibi, yapılan bu düzenlemelerin de uzun
vadeli, katılımcı, kalıcı ve kapsayıcı olmadığını bir kez daha görüyoruz.
Tasarıyla getirdiğiniz düzenlemeler de bundan önce ortaya çıkan sorunların
çözümüne bir katkı sunmayacağı gibi, yeni sorunların da nedeni olacaktır.
Üzerinde
benim konuştuğum 22’nci madde bölge idare mahkemelerinin kararlarının aleyhine
bölge adliye cumhuriyet başsavcılığına, kararı veren ceza dairesine otuz gün
içinde itiraz yapma imkânı getirmektedir. Ancak tasarıdaki genel düzenlemelere
baktığımızda mahkemelerin teşkilat yapılarındaki yasal düzenlemelerin tarafsız
ve bağımsız yargı kararlarında ve siyasi iktidarın vesayetinden kurtulması
yönünde bir düzenleme maalesef getirememektedir. İşte, bu düzenlemeyle,
örneğin, başkanlar kuruluna ait olan kimi temel yetkiler bölge idare mahkemesi
başkanına ve Hâkimler ve Savcılar Kuruluna devredilmektedir. Böylelikle
başkanlar kurulu işlevsizleşmekte, yetkiler tek kişinin takdirine
bırakılmaktadır.
Evet,
sizlerin iktidarı döneminde adalet sistemi başta olmak üzere, tüm bürokratik
yapıda siyasi iktidara yakınlık öne çıkartılırken kıdem, kariyer ve liyakat
maalesef yok sayılmıştır ve adalet sisteminde yarattığınız bu çarpıklık
nedeniyle sonuçları telafi edilemez mağduriyetler ortaya çıkmıştır. İşte 2010
sonrası bizlerin ısrarla, tüm uyarılarımıza rağmen bizi dikkate almadınız ve o
gün oluşturduğunuz yargı sisteminin sonuçlarını bugün hep birlikte yaşıyoruz.
İşte Adalet ve Kalkınma Partisinin adalet yürüyüşü sonucunda yapmış olduğu bir
toplumsal araştırmada halkımızın en az yüzde 50’sinin adalete güven duymadığı
ve adalete erişemediği ortaya çıkmıştır. Muhalefeti ve farklı görüşleri, sivil
toplum kuruluşlarını ve diğer paydaşları yok sayan bir anlayışın kendisi
dışında ülkemize, milletimize bir faydası olmayacaktır. Çoğunlukçu anlayışı
kendine rehber edinen iktidar partisi sürekli ve özensiz, kısa vadeli kanun
çıkarmanın ötesinde kurumların ve toplumun ihtiyaçlarını maalesef
karşılayamayacaktır. İşte Meclis gündeminde günlerdir konuştuğumuz İç Tüzük
değişikliği. Bu bir çoğulcu anlayışın maalesef yansımasıdır. İç Tüzük’le kısa vadeli,
özensiz, gerekçesi anlamsız, tutarsız, sadece iki siyasal partinin kendi
aralarında bir denge ve kendi sosyal ve siyasal ihtiyaçlarını karşılayan ama en
önemlisi değerli milletvekilleri, muhalefetin sesini kısıtlayan, denetim
araçlarını kısıtlayan bir metinle karşı karşıyayız. İşte bu hafta bir taraftan
Anayasa Komisyonunda İç Tüzük’le muhalefetin sesi kısılıyor, bir tarafta Meclis
Genel Kurulunda OHAL kararı tekrar uzatılıyor ve 15 Temmuz demokrasi
kazanımımızı, gerçekten dünya tarihinde önemli bir kazanımı heba ederek 20
Temmuzda alınan OHAL kararıyla gölgeledik ve ancak bir yıl sonra OHAL Komisyonu
kurulabilmiş ve mağdurların talepleri ancak dikkate alınabilmiştir. Bir
taraftan baktığımızda değerli milletvekilleri, haksız ve hukuksuz tutuklamalar
demokratik yollarla hakkını arayan ancak taleplerine cevap verilemeyen iki
önemli insanın hepimizin gözleri önünde eridiğini ve maalesef, iktidar
partisinin bu yaşanan mağduriyet karşısında vurdumduymaz tavrıyla karşı karşıya
kalmaktayız. 
Evet,
son bir haftada gerçekten adalet sistemimizin nasıl çöktüğünü ve OHAL süreciyle
haksız ve gerçekten görevlerinden ihraç edilen, açığa alınan mağdurların
geldiği noktayı tekrar görüyoruz. İşte bu yaşananlar neticesinde, değerli
milletvekilleri, hak, hukuk, adalet arayışında olan bizler ve milyonlar sizin
bu çoğunlukçu, bu otoriter yönetim uygulamalarınıza karşı Mecliste sesimizi ne
kadar siz kısmak isteseniz de biz adalet talebimizi daha güçlü, daha güçlü bir
şekilde seslendirmeye devam edeceğiz. 
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Özdemir.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 490 sıra sayılı Kanun
Tasarısı’nın 22’nci maddesindeki “gönderir” ibaresinin yerine “ulaştırır”
ibaresinin eklenmesini arz ve teklif ederiz. 
Behçet Yıldırım (Adıyaman) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Adıyaman Milletvekili Sayın Behçet Yıldırım konuşacak. 
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) – Teşekkürler Başkanım. 
Sayın
Başkan, değerli milletvekili arkadaşlarım; 490 sıra sayılı Kanun Tasarısı’nın
22’nci maddesi üzerine grubum adına söz almış bulunmaktayım. Genel Kurulu
saygıyla selamlıyorum. 
Biliyorsunuz
bugün bir Kabine değişikliği oldu. İnşallah memleketimize hayırlı olur, uğurlu
olur. Özellikle benim hemşehrim, meslektaşım Fakıbaba’nın Tarım Bakanı
olmasından dolayı da sevinçliyim. İnşallah Adıyaman’ın en önemli tütün sorununu
kendisiyle çözeriz diyorum. Kendisini daha tebrik etmedim. Keşke burada olsaydı
da tebrik etseydim kendisini. 
TAHSİN
TARHAN (Kocaeli) – Ahmet Aydın olamadı.
BEHÇET
YILDIRIM (Devamla) – Adıyaman’dan bir tek Ahmet Aydın yok, onlarca vekil
arkadaş var, dışarıdan arkadaşlar var. Adıyaman’dan bir bakan çıkmadığı için de
ayrıca üzüntülerimi de belirteyim.
Arkadaşlar,
yarın Suruç katliamının yıl dönümü. O Suruç katliamının acılarını Allah
bizlere, ülkemize bir daha yaşatmasın diyorum. Gerçekten Suruç, biliyorsunuz,
Adıyaman’a çok ama çok yakın bir yerde. Suruç olayını öğrenir öğrenmez ben
hemen kendi özel arabamla bir saat sonra gittim, cenazeler yerdeyken gittim. 33
can yerdeydi. 33 gencecik insan. Bunlar niçin gelmişlerdi? Bunlar IŞİD’in
tahrip ettiği Kobani’yi yeniden inşa etmek için, oralara park yapmak için eşya
getirmişlerdi, oyuncak getirmişlerdi, bir şeyler getirmişlerdi; oradaki Kobani
halkıyla dayanışmak için gelmişlerdi ve onlar Suruç’ta Suruç Amara Kültür
Merkezinin önünde eşyalarını bir tarafa vermişler, kendileri basın açıklaması
yapma hazırlığı içindeyken bir canlı bomba orada patlıyor ve 33 can
kaybediliyor. O cenazelere biz bakarken canlı bomba olduğu iddia edilen
insanın, Şeyh Abdurrahman Alagöz’ün Adıyamanlı olması da ayrıca büyük bir
üzüntü verdi bana. 
Biz,
bu Suruç katliamını unutmayacağız, unutturmayacağız, unutanın da -kendi şahsım
adına söylüyorum- kalbi kurusun diyorum. Bu Suruç olayı öyle kapanacak bir olay
değildir. Yarın yıl dönümü. Evet, arkadaşlar, orada ilerici, demokrat, duyarlı
gençlerden olan insanlar katledildi. 
Basın
açıklamasının yapılacağı yerde bomba kendisini patlatıyor, 33 genç ölüyor.
Eşyaları bir tarafta, bir tarafta eşyalarının içerisinde, sırt çantalarının
içerisinde cep telefonları var, ha bire anneleri, babaları arıyor. Cep
telefonlarına kimse cevap veremez, ölü çocuklar nasıl cevap verecek? İçler
acısı bir durumdu. Aileler merak ediyor. Birkaç aile beni aradı, cenazesini
yerde görmüşüm ama aileye diyemiyorum “Senin çocuğun öldü.” diye. İşte, “Gelin,
senin çocuk yaralı, hastaneye gidin.” falan gibi yardımcı olmaya çalıştık. 
IŞİD
üyesi olduğu söylenen canlı bombanın Adıyamanlı olması ayrıca bir şeydi ama bu
adam tek başına Adıyaman’da çıkıp oraya gitmedi. Bu eylemi nasıl, kimin
desteğiyle yaptığı hâlâ aydınlatılmış değil; hangi ülke istihbaratı, hangi
kirli yapılar bu katliamı yaptı hâlâ belli değil. 
Aynı
gün, Adıyaman’da, bir asker, Müsellim başçavuş şüpheli bir şekilde
katlediliyor. Bir iki gün sonra Ceylânpınar’da 2 polis yatağında katlediliyor
ve bu olaylar bahane edilerek çözüm masası devriliyor, çatışmalı döneme
geçiliyordu. Yani, 20 Temmuz bir milattır arkadaşlar. 
Yine,
bu, az önce söylediğim Şeyh Abdurrahman Alagöz’ün kardeşi Yunus Emre Alagöz de,
yine, ekim ayındaki gar patlamasını yapıyor, 103 kişinin ölümüne sebep oluyor.
7 Haziran öncesi Diyarbakır’da mitinge katılan bombacı da Adıyamanlı, İstiklal
Caddesi’ndeki katliamı yapan da Adıyamanlı. Adıyaman’ın bunlarla anılması beni
son derece üzmüştür. Çocukları IŞİD’e katılmış olan aileler de üzüntülü. 
Burada
üzerinde durulması gereken, iktidarın ne yaptığı veya neler yapamadığıdır.
Çocuğu IŞİD’e katılan aileler defalarca emniyete başvurmuş, valiliğe başvurmuş,
siyasilere başvurmuş, iktidar vekillerine, hatta dönemin Başbakanı Davutoğlu’na
ulaşmışlar. Adıyaman İl Kongresi Adıyaman Üniversitesinde yapılıyor. Bir baba
diyor ki: “Oğlum IŞİD’e katıldı. Katılmakla kalmadı, geldi gelinimi de aldı
götürdü.” Davutoğlu kendisinin sırtını sıvazlayarak “Bir şey olmaz, orada
birbirlerine bakarlar.” gibi, böyle, akla, vicdana sığmayacak bir cevap veriyor.

Evet,
arkadaşlar, böyle, basit bir olay değil. Adıyaman Belediyesi ne yapıyor? AKP’li
Adıyaman Belediyesi de Alagöz ailesini belediye meclisi kararıyla
hemşehrilikten çıkarıyor. Çözüme bakın. IŞİD’ten rahatsız olan kamuoyudur,
ailelerdir ama rahatsız olmayanlar vardır.
(Mikrofon
otomatik cihaz tarafından kapatıldı)
BEHÇET
YILDIRIM (Devamla) – Bir dakika alabilir miyim?
BAŞKAN
– Peki, bir dakika daha vereyim size ek süre.
BEHÇET
YILDIRIM (Devamla) – IŞİD’ten rahatsız olan ailelerdir, Adıyaman kamuoyudur ama
rahatsız olmayanlar da vardı. Bunlar Kürtlerin Rojava’daki kazanımlarını
kendilerine dert edinenlerdi. IŞİD’e karşı savaşan Kürtlere yardım yerine
çetelere yardım edenler bu durumdan hiç rahatsızlık duymuyordu. Ki biz gerek
Suruç olayı olsun gerek Ceylânpınar gerek Adıyaman’daki olay olsun
“Araştırılsın.” dedik, reddedildi. Bu olayları protesto ettik, yürüdük,
partililerimiz ceza aldı, tutuklandı, bizlere fezleke açıldı. Barış için ben
onlarca fezleke yedim, fezlekelerimle gurur duyuyorum.
Genel
Kurulu saygılarımla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yıldırım. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
22’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
23’üncü
maddede üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 23'üncü maddesinde
geçen "kararı veren daireye” ibaresinin "kararı veren ceza dairesini
numara olarak izleyen ilgili daireye, son numaralı daire için ise bir numaralı
daireden itibaren ilgili daireye” şeklinde değiştirilmesini arz ve teklif
ederiz.
 İsmail Faruk Aksu Celal Adan Mehmet
Parsak
 İstanbul İstanbul Afyonkarahisar
 Mustafa Kalaycı Mehmet
Erdoğan
 Konya Muğla
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 23’üncü maddesiyle
eklenen 308/A maddesinin aşağıdaki şekilde düzeltilmesini arz ve teklif ederiz.
"Bölge Adliye Mahkemesi Cumhuriyet Başsavcılığın
itiraz yetkisi”
MADDE 308/A – (1) Bölge Adliye mahkemesi ceza
dairelerinin kesin nitelikteki kararlarına karşı Bölge Adliye Mahkemesi
Cumhuriyet Başsavcılığı re'sen ve ya istem üzerine, kararın kendisine verildiği
tarihten itibaren 30 gün içinde kararı veren daireye itiraz edebilir. Sanığın
lehine itirazda süre aranmaz. Daire, mümkün olan en kısa sürede itirazı inceler
ve yerinde görürse kararını düzeltir, aksi halde itirazı reddeder. Dairenin bu
kararına karşı Ceza Daireleri Başkanlar Kurulu'na itiraz edilebilir. Bu itiraz
sonrası verilen karar kesindir.
 Ömer Süha Aldan Necati Yılmaz Mehmet
Gökdağ
 Muğla Ankara Gaziantep
 Zeynel Emre Namık Havutça Cemal
Okan Yüksel
 İstanbul Balıkesir Eskişehir
 Dursun
Çiçek
 İstanbul
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
23’üncü maddesinin tasarı metninden çıkarılmasını arz ve teklif ederiz.
 Filiz Kerestecioğlu Demir Behçet
Yıldırım Saadet Becerekli
 İstanbul Adıyaman Batman
 Müslüm Doğan Mehmet
Ali Aslan
 İzmir Batman
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Gerekçeyi okutuyorum.
Gerekçe:
Tasarının
bu maddesiyle 5271 sayılı Kanun’a 308’inci maddeden sonra gelmek üzere 308/A
maddesi eklenmektedir. Bu madde ile "Bölge adliye mahkemesi ceza
dairelerinin kesin nitelikteki hükümlerine karşı bölge adliye mahkemesi
cumhuriyet başsavcılığı, re’sen veya istem üzerine kararın kendisine verildiği
tarihten itibaren 30 gün içinde kararı veren daireye itiraz edebilir. Sanığın
lehine itirazlarda süre aranmaz. Daire, mümkün olan en kısa sürede itirazı
inceler ve yerinde görürse kararını düzeltir, aksi halde itiraza reddeder.
İtirazın reddine ilişkin kararlar kesindir.” Cumhuriyet başsavcılığının
itirazının kararı veren mahkemeye yapılması diğer bir deyişle cumhuriyet
başsavcılığının daireye "kararınız yanlıştır, düzeltin” şeklinde ifadesini
bulan itirazı pratikte kararı veren daire nezdinde ciddi sonuçlar
doğurmayacaktır. Özellikle, sanık lehine cumhuriyet başsavcılığınca yapılan
itirazların karar veren dairece reddi hâlinde temyiz yolunun açık tutulması
gerekir. Temyiz yolunun kapatılması ceza yargılaması gibi kişi hak ve
özgürlükleri üzerinde ağır sonuçlar doğuran yaptırımların telafisi imkânsız
mağduriyetlere sebep olacağı açıktır. Sanık lehine olan itirazların karar veren
dairece reddi hâlinde, cumhuriyet başsavcılığının itirazının reddine ilişkin
daire kararına karşı ceza daireleri başkanlar kuruluna veya Yargıtaya temyiz
yoluna gitme imkânı tanınması gerekmektedir.
"İtirazın
reddine ilişkin kararlar kesindir.” cümlesi, olağanüstü bir itiraz yolu olan
sanık lehine süresiz itiraz hakkının amacına uygun düşmemektedir. Bölge adliye
mahkemesi cumhuriyet başsavcılığı ceza yargılanması hukukunda önemli birikim ve
uzmanlığa sahiptir. Sanık lehine istisnai olarak ortaya çıkabilecek durumları
ciddiye alan ve kararı veren ilgili daireye olağanüstü itiraz yoluyla başvuran
başsavcılığın, bu itirazının kararı veren dairece reddi hâlinde dairenin ret
kararının bir üst yargı merciince hukuksal denetime tabi tutulması doğru
olacaktır. Bu nedenle ilgili değişiklik metninin tasarıdan çıkarılması adil bir
yargı süreci açısından daha uygun olacaktır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 23’üncü maddesiyle
eklenen 308/A maddesinin aşağıdaki şekilde düzeltilmesini arz ve teklif ederiz.
"Bölge Adliye Mahkemesi Cumhuriyet Başsavcılığın
itiraz yetkisi”
MADDE 308/A – (1) Bölge Adliye mahkemesi ceza
dairelerinin kesin nitelikteki kararlarına karşı Bölge Adliye Mahkemesi
Cumhuriyet Başsavcılığı re'sen ve ya istem üzerine, kararın kendisine verildiği
tarihten itibaren 30 gün içinde kararı veren daireye itiraz edebilir. Sanığın
lehine itirazda süre aranmaz. Daire, mümkün olan en kısa sürede itirazı inceler
ve yerinde görürse kararını düzeltir, aksi halde itirazı reddeder. Dairenin bu
kararına karşı Ceza Daireleri Başkanlar Kurulu'na itiraz edilebilir. Bu itiraz
sonrası verilen karar kesindir.
Necati Yılmaz (Ankara) ve arkadaşları 
BAŞKAN
– Önergeye Komisyon katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz Sayın Başkanım.

BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Dursun Çiçek konuşacak.
Buyurun
Sayın Çiçek. (CHP sıralarından alkışlar)
DURSUN
ÇİÇEK (İstanbul) – Sayın Başkan, yüce Meclisi sevgi ve saygıyla selamlayarak
sözlerime başlamak istiyorum.
Tabii,
yargıda hukuk ve adalet mücadelesi veren bir milletvekili olarak burada
çıkarılan yasaların nasıl uygulandığını görmek çok önemli. Şimdi görüştüğümüz
bölge mahkemeleri, birinci derece mahkemelerin verdiği kararların incelendiği
ve bir noktada yargılamanın yenilendiği mahkemeler. Dolayısıyla, bu
mahkemelerin kuruluşu, işleyişiyle ilgili yeni düzenlemeler mutlaka alandaki
sorunların çözümüne katkı sağlayacaktır. Yalnız, mahkeme kurmak, yasa çıkarmak
işin bir bölümü. Diğer bölümü ve önemli bölümüyle ilgili bir anımı paylaşarak,
bir gerçeği paylaşarak sözlerime devam etmek istiyorum: Teğmenken girdiğimiz
sınavda hukuk fakültesini kazandık, daha sonra Silahlı Kuvvetlerdeki görevlerimizin
yoğunluğu nedeniyle devam edemedik. 2011’de çıkan afla kaydımızı yeniledik ve
İstanbul Üniversitesi Hukuk Fakültesinde 3’üncü sınıf öğrencisiyiz. “Türk hukuk
tarihi” adlı derste dersin hocası -aynı zamanda Hukuk Fakültesi Dekanı- geldi,
Türk Ceza Kanunu, Ceza İnfaz Kanunu ve Muhakeme Kanunu’nun Avrupa'nın çok daha
ilerisinde olduğunu, dolayısıyla çok güzel bir ceza kanunu hazırladıklarını,
ceza mevzuatı hazırladıklarını söyledi. Tabii, dersin sonuna doğru parmak
kaldırıp söz istedim, dedim ki: “Sayın Hocam -Adem Sözüer- bu ceza
kanunlarının, infaz kanunlarının nasıl uygulandığını görmek için Silivri’ye
geldiniz mi?” O o süreçte de yine dekandı yani ve kendisine diğer dekanlarla
beraber, hukuk fakültesi dekanlarıyla beraber mektuplar yazmıştım. Ne kendisinin
ne de öğrencilerinin Silivri’deki yargılamaları izlemek üzere gelmediğini
itiraf edince peşinden de oradaki yargılamayı yapan hâkim, savcı cüppelilerin
hâkim, savcı olmadığını, vicdansız olduğunu ve hukuk cinayetleri işlediğini
vurguladım. 
Tabii
buradan şuraya gitmek istiyorum: Şimdi, “hak, hukuk, adalet” diye yirmi beş gün
yürüdük. Adalet vicdanlarda olmalı, adalet herkesin aradığı bir yüce değer
olmalı ve anayasal ilkelere uygun olarak yargı mutlaka tarafsız ve bağımsız
olmalı. Hep tartıştık, geçmişte de tartıştık; Adalet Bakanının ve Müsteşarının
yönlendirdiği bir adaletin tarafsız ve bağımsız olması mümkün mü? Bugün Adalet
Bakanı değişti, yeni bakana görevinde başarılar diliyoruz. Ancak şunu
unutmayalım: Mutlaka, Adalet Bakanı, müfettişleri veya bürokratlar hem
cezaevlerinde hem de yargılamalarda sürecin nasıl yürütüldüğünü takip etmeli ve
yasama süreçlerine buradan katkı sağlamalıdır. Tabii bu noktada suç işleyen
herkesin yargılanabileceğini unutmamak gerekir. Şu anki konumuna güvenerek, şu
anki siyasi gücüne güvenerek hiç kimsenin gelecekte yargılamadan muaf olması
mümkün değildir. Bu noktada gerek bölge idare mahkemelerinde gerek bölge adli
mahkemelerinde yapılan atamalarda mutlaka liyakatli hâkim ile savcıların bu
mahkemelere, üst mahkemelere atanması lazım çünkü birinci derece mahkemelerde
gözden kaçan adaletsizlikleri düzeltecek mahkemeler bu mahkemelerdir. 
Sözlerimi,
son Anayasa değişikliğindeki esas olan bir maddenin özüyle ilgili düşüncelerimi
paylaşarak bitirmek istiyorum. Bakanların yargılanması için eski Anayasa’da
gerekli olan sayı 550’nin yarısı 276’ydı, yeni Anayasa’da bunun 300 yerine
400’e çıkarılması aslında vicdanları sızlatmıştır. Suçtan kaçmanın, geçmişte
işlenen suça karışmaların yargılanmasını önleme amacına yönelik olduğu yönünde
derin şüpheler yaratmıştır. Bu konuda Mecliste çıkarılan yasalarda mutlaka
eşitlik ilkesi, adalet ilkesi dikkate alınmalıdır.
Bu
noktada düşüncelerimi vurgulayarak sözlerimi bitirmek istiyorum. Yüce Meclisi
saygıyla selamlıyorum, çok teşekkür ediyorum. (CHP sıralarından alkışlar)
BAŞKAN
– Teşekkür ederim Sayın Çiçek. 
Önergeyi
oylarınıza sunuyorum: Kabul edenler… Kabul etmeyenler… 
Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 490 sıra sayılı Bölge Adliye ve Bölge İdare Mahkemelerinin İşleyişinde
Ortaya Çıkan Sorunların Giderilmesi Amacıyla Bazı Kanunlarda Değişiklik
Yapılmasına Dair Kanun Tasarısı’nın 23'üncü maddesinde geçen "kararı veren
daireye” ibaresinin "kararı veren ceza dairesini numara olarak izleyen
ilgili daireye, son numaralı daire için ise bir numaralı daireden itibaren
ilgili daireye” şeklinde değiştirilmesini arz ve teklif ederiz.
İsmail
Faruk Aksu (İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) - Katılmıyoruz.
BAŞKAN
– Hükûmet?
MALİYE
BAKAN NACİ AĞBAL (Bayburt) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
5271
Sayılı Kanuna eklenmesi öngörülen 308/A maddesi ile Yargıtay cumhuriyet
başsavcısının resen ya da istem üzerine Yargıtay ceza dairelerinin kararlarına
karşı itirazda bulunma yetkisine paralel şekilde, bölge adliye mahkemesi
cumhuriyet başsavcılığına otuz gün içinde kararı veren daireye itiraz edebilme
yetkisi tanınmaktadır. Bölge adliye mahkemesi cumhuriyet başsavcılığına itiraz
yetkisinin tanınması, özellikle kararlardaki maddi hataların giderilmesi
bakımından yerinde olmakla birlikte, itirazın yine kararı veren ceza dairesine
yapılacak olması, hem itiraz kanun yolunun temel mantığıyla bağdaşmamakta hem
de aynı mahkemeden farklı bir karar alınması bakımından sonuç alınması zor bir
kanun yolu olarak karşımıza çıkmaktadır.
Yargıtay
cumhuriyet başsavcısının itirazını Ceza Genel Kuruluna yaptığı dikkate
alındığında, bölge adliye mahkemesi cumhuriyet başsavcılığının itirazını,
kararı alan ceza dairesi yerine böyle bir merciye yapması, itiraz kanun yolu
mantığına daha uygun olacaktır. Bölge adliye mahkemesinde böylesi bir yapı
ihdas edilmediğinden bu mümkün olamamaktadır. Dolayısıyla, itiraz kanun yolunun
temel mantığına ters düşülmemesini teminen, itirazın, kararı veren daire yerine
başka bir daireye yapılması daha sağlıklı olacaktır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 23’üncü madde de kabul
edilmiştir.
Sayın
Ilıcalı, sisteme girmişsiniz, buyurun.
VI.- AÇIKLAMALAR (Devam)
27.- Erzurum Milletvekili Mustafa
Ilıcalı'nın, Erzurum Milletvekili İbrahim Aydemir'in annesine Allah'tan rahmet
dilediğine ilişkin açıklaması
MUSTAFA ILICALI (Erzurum) – Teşekkür ederim Değerli
Başkanım.
Değerli milletvekilleri, bir bilgiyi paylaşmak
istiyorum. 
Erzurum Milletvekilimiz, değerli dostum İbrahim
Aydemir’in annesi az önce rahmetli oldu, vefat etti. Allah’tan Neriman
teyzemize rahmet diliyorum, mekânı cennet olsun. Cenazesini yarın Erzurum’dan
kaldıracağız. 
Bilgilerinize arz ederim.
Teşekkür ederim.
BAŞKAN – Biz de teşekkür ederiz. 
V.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı'nın, Erzurum Milletvekili İbrahim Aydemir'in annesine Allah'tan
rahmet dilediğine ilişkin konuşması
BAŞKAN - Allah rahmet eylesin diyoruz, kalanlarına da
sabır versin Allah diyoruz.
Teşekkür ederiz tekrar.
ENGİN ALTAY (İstanbul) – Sayın Başkanım…
BAŞKAN – Buyurun.
VI.- AÇIKLAMALAR (Devam)
28.- İstanbul Milletvekili Engin Altay'ın,
Erzurum Milletvekili İbrahim Aydemir'in annesine Allah'tan rahmet dilediğine
ilişkin açıklaması
ENGİN ALTAY (İstanbul) – Sayın Başkanım, biz de sayın
milletvekilimizin annesine Allah’ımdan rahmet diliyoruz, mekânı cennet olsun
inşallah. Sayın milletvekilimiz burada yok ama başsağlığı diliyoruz, bütün
aileye sabır diliyoruz. 
Arz ederim.
BAŞKAN – Teşekkür ederim Sayın Altay.
MUSTAFA ILICALI (Erzurum) – Allah razı olsun
hepinizden.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/839) ve Adalet
Komisyonu Raporu (S. Sayısı: 490) (Devam)
BAŞKAN – 24’üncü maddede iki adet önerge vardır,
okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
24’üncü maddesiyle değiştirilen 3’üncü fıkrada yer alan “uyarınca” ibaresinin
“gereğince” şeklinde değiştirilmesini arz ve teklif ederiz.
 Filiz Kerestecioğlu Demir 
Behçet Yıldırım  Saadet Becerikli
 İstanbul 
Adıyaman Batman
 Müslüm Doğan Mehmet
Ali Aslan Ertuğrul Kürkcü
 İzmir 
Batman İzmir

Türkiye Büyük Millet Meclisi
Başkanlığına
Görüşülmekte
olan Bölge Adliye ve Bölge İdare Mahkemelerinin İşleyişinde Ortaya Çıkan
Sorunların Giderilmesi Amacıyla Bazı Kanunlarda Değişiklik Yapılmasına Dair
Kanun Tasarısı’nın 24’üncü maddesinde öngörülen değişikliğin aşağıdaki şekilde
düzeltilmesini arz ve teklif ederiz.
MADDE
24 - 13/12/2004 tarihli ve 5275 sayılı Ceza ve Güvenlik Tedbirlerinin İnfazı
Hakkında Kanunun 101 inci maddesinin ikinci ve üçüncü fıkraları aşağıdaki
şekilde değiştirilmiştir. 
"(2)
99 uncu madde gereğince cezaların toplanması gerektiğinde bu hususta hüküm
verme yetkisi, en fazla cezaya hükmetmiş bulunan mahkemeye, bu durumda birden
çok mahkeme yetkili ise son hükmü vermiş olan mahkemeye aittir. En fazla
cezanın;
a) Yargıtay
tarafından ilk derece mahkemesi sıfatıyla verilmesi durumunda Ankara ağır ceza
mahkemesince, 
b) Bölge
adliye mahkemesi tarafından ilk derece mahkemesi sıfatıyla verilmesi hâlinde bölge
adliye mahkemesinin bulunduğu il ağır ceza mahkemesince,
c) Bölge
adliye mahkemesi tarafından duruşma açmak suretiyle verilmesi durumunda ise
hükmü kaldırılan ilk derece mahkemesince, 
bu
hususta karar verilir.
d) (3)
Bu madde uyarınca verilen kararlara karşı itiraz yoluna gidilebilir.”

 Ömer Süha Aldan Necati Yılmaz Mehmet
Gökdağ
 Muğla Ankara Gaziantep
 Zeynel
Emre Namık Havutça Cemal Okan Yüksel
 İstanbul Balıkesir Eskişehir
 Aytuğ
Atıcı
 Mersin
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Önerge üzerinde Mersin Milletvekili Sayın Aytuğ Atıcı konuşacak.
Buyurun
Sayın Atıcı. (CHP sıralarından alkışlar)
AYTUĞ
ATICI (Mersin) – Teşekkür ederim Sayın Başkan.
Değerli
milletvekilleri, 490 sıra sayılı Kanun Tasarısı’nın 24’üncü maddesi üzerinde
verdiğimiz önergeyle ilgili olarak söz almış bulunuyorum. Sadece kendisi ve
yandaşları için değil, herkes için adalet isteyen milletvekillerini saygıyla
selamlıyorum.
Bugün
de Adalet Komisyonundan gelen bir tasarıyı da Sayın Maliye Bakanının huzurunda
konuşmanın da şerefini taşıyorum. Biz adaletle ilgili konuşurken Sayın Maliye
Bakanı acaba hangi gözlükle bizim önerilerimize bakacak, mali yönden mi
değerlendirecek, onu da çok merak ediyorum.
Değerli
arkadaşlar, bu madde, koşullu salıvermenin ne zaman yapılacağına karar verirken
hüküm verilen cezaların nasıl ve kim tarafından toplanacağını düzenliyor.
Böylece, böyle bir durumda hüküm verme yetkisi en fazla cezaya hükmetmiş olan
mahkemeye veriliyor. Şimdi, cezaları kimin toplayacağının bizce hiçbir önemi
yok; A mahkemesi toplamış, B mahkemesi toplamış, bunun hiçbir önemi yok. Önemli
olan şey şudur: Koşullu salıvermenin koşulları nedir? Şimdi siz herhangi bir
suçlu ile evinde kendisini bekleyen, engelli çocuğu olan bir anneyi veya evinde
annesini emmeyi bekleyen bebeği olan emzikli bir kadını aynı kefeye koyup aynı
şekilde değerlendiriyorsunuz. Koşullu salıvermede böyle bir özelliği hiçbir
zaman düşünmediniz çünkü bu bir insani boyut gerektirir. Eh, bu da hakikaten
tartışma konusu. O nedenle, bizler diyoruz ki: Koşullu salıvermenin
koşullarını, şartlarını her bir hükümlü için ayrı ayrı vermeniz gerekir. Biraz
da insani boyutu öne alıp, biraz da bu pencereden bakmanız gerekir diye
düşünüyoruz. Ha, bununla ilgili daha önce kanun teklifleri verdik mi? Verdik.
Çocukların cezaevindeki durumlarıyla ilgili kanun teklifleri verdik mi? Verdik.
Ne yaptınız? Elinizin tersiyle ittiniz. Sanıyorum hiçbir mali değeri yoktu,
sanıyorum bunu da elinizin tersiyle iteceksiniz. 
Bakın,
arkadaşlar, yargıyı kimlerle sağlamaya çalışırsınız? Adaleti kimlerle sağlamaya
çalışırsınız? Hâkimlerle, savcılarla değil mi, doğal olarak. Peki, bakalım, son
bir yıl içerisinde hâkimlere, savcılara ne yapmışsınız. AKP Hükûmeti kanun
hükmünde kararnamelerle bugüne kadar adli ve idari yargıda görevli 2.280,
yanlış duymadınız, 2.280 hâkim ve cumhuriyet savcısını tutukladı. Yargıtayda
görevli 105 üyeyi tutukladı, Danıştayda görevli 41 üyeyi, Anayasa Mahkemesinde
görevli 2 üyeyi, HSYK’da görevli 3 üyeyi yani toplamda bir yıl içinde 2.431
yargı görevlisini tutuklayıp içeri attınız. Ya, bunların verdiği kararlar ne
olacak? Eğer bunlar teröristse, eğer bunlar vatana ihanet etmişse bunların
verdiği kararlardan dolayı muzdarip olan insanların durumu ne olacak? Hiç mi
vicdanınız sızlamayacak sizin? Bu kadar, tırnak içinde, sakıncalı amma
FETÖ’den, amma sizden olmadığı için sakıncalı olan hâkim ve savcıları bu kadar
yüksek mertebelere kim yerleştirdi, biz mi yerleştirdik? Açık seçik bir şekilde
AKP yerleştirmiştir. AKP Hükûmetinin bizzat müdahil olarak yaptığını tarih de
biliyor, siz de biliyorsunuz, biz de biliyorsunuz. Şimdi bana kalkmışsınız
diyorsunuz ki: “Ya, şu cezaları toplayacak bir mahkeme bulalım.” Bunun için de
kanun teklifi çıkarıyorsunuz; biraz insaf, biraz teeddüp. Neyle karşı karşıya
olduğumuzu bir kez daha size hatırlatmak istiyorum. 
OHAL
kapsamında bakın -yargı, yargı- 2.679 adli dosya açıldı, bu dosyalardan 2.059’u
hâlâ iddianame bekliyor, yüzde 95’ten fazlasının iddianamesi bile hazır değil,
siz kalkmışsınız bana diyorsunuz ki: “Cezaları hangi mahkeme toplayacak?” Enis
Berberoğlu tutuklandı. Onunla beraber cezaevinde bulunan tutuklu milletvekili
sayısı 12’ye çıktı. Milletin vekillerinden, gazetecilerinden, yazarlarından,
aydınlarından, insan hakları savunucularından ne istiyorsunuz Allah aşkına?
Bütün bunları bir kenara bırakıyoruz “Acaba verilen cezaları kim alt alta
toplayacak?” Şimdi anladınız mı bizim yirmi beş gün neden “hak, hukuk, adalet.”
diye yürüdüğümüzü? Umarım anlamışsınızdır. 
Teşekkürler. (CHP sıralarından alkışlar)
BAŞKAN – Teşekkür ederim.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
24’üncü maddesiyle değiştirilen 3’üncü fıkrada yer alan “uyarınca” ibaresinin
“gereğince” şeklinde değiştirilmesini arz ve teklif ederiz.
Ertuğrul Kürkcü (İzmir) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İzmir Milletvekili Sayın Ertuğrul Kürkcü konuşacak. (HDP
sıralarından alkışlar)
Buyurun
Sayın Kürkcü.
ERTUĞRUL
KÜRKCÜ (İzmir) – Sayın Başkan, sevgili arkadaşlar; bugün bu adaletle ilgili
tartışmanın gene kendisine girmeden önce karşı karşıya kaldığımız son derece
ciddi bir adalet tartışmasına geri dönmek istiyorum. Çünkü aslında nasıl
yaparsanız yapın adaletin yerine gelebilmesi için onun bütün birimlerinin,
bütün unsurlarının tam olarak çalışmasına ihtiyacımız var. Ancak yarın 20
Temmuz ve iki yıl önce 20 Temmuzda Şanlıurfa’nın Suruç ilçesinde 30’u aşkın
genç insan bir canlı bomba saldırısı sonucunda hayatlarını kaybetmişlerdi. Ne
bu saldırı ne bu saldırıya ön gelen aynı grubun gerçekleştirdiği Diyarbakır
Halkların Demokratik Partisi mitingine yönelik saldırı ne de bunun ardına
eklenen Ankara saldırısı bugüne kadar aydınlatılabildi. Eğer bunları
aydınlatmak için yoksa adalet başka ne için lazımdır bize? Bütün bunların
aydınlatılması ihtiyacı ortaya konduğunda, dönemin Başbakanı Ahmet Davutoğlu
bize şunu dedi: “Biz, evet, biliyoruz bunların mevcudiyetini ama Türkiye o
kadar demokratik bir ülke ki, niyetlerini de biliyoruz, fakat kendilerini
patlatmadan önce onları yakalamamız mümkün olmuyor.” Böylelikle, katillerin,
intihar bombacılarının belirlediği bir adalet, var olan adalet rejiminin yerine
geçmiş oldu çünkü hiçbir şekilde onları denetim altına alamayan bir adaletin
olmadığı yerde IŞİD adaleti kendisini gerçekleştirecekti ve bunun bedelini
bugün milletvekilleri hapiste olan Halkların Demokratik Partisi, onlarla
birlikte hareket eden demokratik ve toplumsal muhalefet güçleri ödediler. 
Bu
Suruç saldırısı o kadar önemli bir olaydır ki Türkiye’nin tarihinde, büyük
emeklerle gerçekleştirilmiş olan barış sürecinin de sonu olmuştur. Ve ne kadar
ilginç, bu olayı aydınlatamayan adalet, barış sürecini sonuçlandırdığı
söylenen, sonuçlandırılmasının gerekçesi olan Ceylânpınar’daki iki polis
memurunun öldürülmesini de aydınlatamamıştır. Bugün o iki polis memurunun
öldürülmelerinin faili olarak hapse konulanların hiçbirinin olayda parmak
izleri bulunamamıştır. Üstelik, onları suçlayan tanıklar, onları suçlayan
savcı, onların kovuşturmasını yürüten polis memurları da bugün FETÖ
kovuşturmalarının sanıkları olarak cezaevindedirler. Yani bir ucunda IŞİD’in,
öbür ucunda FETÖ’nün olduğu bir süreç sonucunda yüzlerce insan hayatını
kaybetmiş ve bu insanlar esasen Hükûmetin kontrol altına alamadığı ya da
kontrol altına almamakta kendince bir akıl güttüğü bir sürecin sonucunda hem
hayatlarını kaybetmişlerdir hem de Türkiye muhtemel barışını kaybetmiştir. O
yüzden, “Adalet mühimdir.” derken bunları demek istiyoruz. Adalet eğer
zamanında, eğer gerektiği gibi ve gerektiği yerde işlemiyorsa, o zaman bundan
elde edilebilecek hiçbir fayda yoktur; istediğiniz kadar o ya da bu hükmü
yargılama usullerinde ve mahkemelerin çalışma usullerinde değiştirin.
Ben
bugün burada bu uğursuz IŞİD şebekesinin saldırılarında hayatlarını kaybetmiş
olan Suruç şehitlerini hepinizin önünde sevgi ve saygıyla selamlıyorum ve
onların yakınlarına şu vaatte bulunuyorum: İnanın ki, mutlaka, er ya da geç
adalet tecelli edecek; IŞİD ve onların önünü açanların hepsi akıttıkları kanın
hesabını vereceklerdir. 
Çok
teşekkür ederim. (HDP sıralarından alkışlar)
BAŞKAN
– Ben de teşekkür ederim.
V.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ayşe
Nur Bahçekapılı'nın, Başkanlık Divanı olarak Suruç'ta işlenen vahşeti
lanetlediklerine ve Suruç’ta hayatını kaybedenleri sevgiyle andıklarına ilişkin
konuşması
BAŞKAN – Sayın milletvekilleri, Suruç’ta işlenen
vahşeti biz de Divan olarak lanetliyoruz. Suruç’ta hayatını kaybedenleri de
sevgiyle anıyoruz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/839) ve Adalet
Komisyonu Raporu (S. Sayısı: 490) (Devam)
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Maddeyi oylarınıza sunuyorum: Kabul edenler... Kabul
etmeyenler... 24’üncü madde kabul edilmiştir. 
25’inci maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
25’inci maddesiyle değiştirilen 15’inci fıkrada yer alan “hapis cezasına mahkûm
edilirse ya da bağlı tutulduğu yükümlülükleri yerine getirmezse” ibaresinin
“hapis cezasına mahkûm edilirse veya bağlı tutulduğu yükümlülükleri yerine
getirmezse” şeklinde değiştirilmesini arz ve teklif ederiz.
 Filiz Kerestecioğlu Demir Behçet
Yıldırım Saadet Becerekli
 İstanbul Adıyaman Batman
 Müslüm Doğan Mehmet
Ali Aslan Erol Dora
 İzmir Batman Mardin
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 25’inci maddesinde
öngörülen değişikliğin aşağıdaki şekilde düzeltilmesini arz ve teklif ederiz.
MADDE 25 - 5275 sayılı Kanun’un 107’nci maddesinin on
birinci fıkrasının birinci cümlesinde yer alan "mahkemeye verilir” ibaresi
"mahkemeye; hüküm veya hükümlerden biri bölge adliye mahkemesi ve Yargıtay
tarafından verilmiş ise 101 inci maddenin ikinci fıkrasına göre belirlenen ilk
derece mahkemesine; hükümlü başka bir yerde bulunuyorsa o yerde bulunan aynı
derecedeki mahkemeye verilir” şeklinde ve on beşinci fıkrası aşağıdaki şekilde
değiştirilmiştir.
"(15) Hükümlü, geri kalan süre içinde işlediği
kasıtlı bir suçtan dolayı hapis cezasına mahkûm edilmişse veya bağlı tutulduğu
yükümlülükleri yerine getirmezse hükmü veren ilk derece mahkemesi, cezaların
toplandığı hâller ile hükmün bölge adliye mahkemesi veya Yargıtay tarafından
verilmiş olması hâlinde ise 101 inci maddenin ikinci fıkrasına göre belirlenen
ilk derece mahkemesi tarafından koşullu salıverilme kararının geri alınmasına
dosya üzerinden karar verilir. Bu kararlara karşı itiraz yolu açıktır.”
 Ömer Süha Aldan Necati Yılmaz Mehmet
Gökdağ
 Muğla Ankara Gaziantep
 Zeynel Emre Namık Havutça Cemal
Okan Yüksel
 İstanbul Balıkesir Eskişehir
 Hüseyin Çamak
 Mersin
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Mersin Milletvekili Sayın Hüseyin Çamak konuşacak.
Buyurun
Sayın Çamak. (CHP sıralarından alkışlar)
HÜSEYİN
ÇAMAK (Mersin) – Sayın Başkan, değerli milletvekilleri; yüce Meclisi saygıyla
selamlıyorum.
On
beş yıldır ülkeyi tek başına yöneten ve adında “adalet” olan bir partinin hukuk
ve adalet noktasında geldiği yer hepimizin malumu. Bugün ülkemiz âdeta bir
hukuk cehennemine dönüşmüş durumda. Partimiz Cumhuriyet Halk Partisinin
darbelere karşı birlikte mücadele etme çağrılarına Hükûmet OHAL ilan ederek
yanıt vermiş, darbecilerle ve darbecilikle mücadelede hukuk dışı ve
antidemokratik bir yol izlemeyi tercih etmiştir. Ülkede yaşanan bu
hukuksuzlukların bedelini halkımız işsizlik, yoksulluk ve geleceksizlikle
günbegün ödüyor. 
Sayın
milletvekilleri, şu an görüşmekte olduğumuz bölge adliye mahkemeleri ve bölge
idare mahkemeleri, istinaf kanun yolu olarak kurulan mahkemelerdir. Bunlar
Temmuz 2016’da faaliyete geçirildi ancak 15 Temmuz kalkışması sırasında FETÖ
örgütüne mensup 6 bine yakın hâkim ve savcının meslekten ihraç edilmesi, on yıl
ve üstü meslek deneyimine sahip meslek mensubunun sayısal olarak azalması
nedeniyle kurulan dairelere HSK üye bulmakta zorlanmaktadır. Bu hâliyle,
yargının öncelikle insan kaynağı sorunu olduğu, dolayısıyla istinafın istenilen
düzeyde verimli olamadığı görülmektedir. 
İstinafların
faaliyete geçtiği tarihten itibaren Danıştayda 2016 yılında 269.579 adet
dosyanın 133.104 adedinin sonuçlandırıldığı, 136.475 adedinin ise 2017 yılına
devredildiği; Yargıtayda 590.449 dosya ve geçen yıldan devreden 1 milyon 4 bin
281 yeni dosyayla toplamda iş yükünün 1 milyon 594 bin 730 olduğu; 938.005 adet
dosyanın karara bağlandığı, devrin ise 656.725 adet olduğu görülmektedir. 
Sayın
milletvekilleri, istinaf yolunda en çok “içtihat” ve “farklı karar” kavramları
tartışılmalıdır. Zira, aynı bölgelerdeki dairelerin aynı ihtilaflarda farklı
kararlar verdiği görülmektedir. Bu durum ciddi bir hukuk garabeti
yaratmaktadır. Bu hususta acilen içtihat farklılıkları giderilmeli ve bir usul
düzenlemesi yapılmalıdır. Aceleye getirilen istinaf mahkemeleri mevcut hâliyle
çözüm odaklı olmaktan oldukça uzaktır. Yeterli kıdemli hâkim istinafa
çekildiğinde alt derecede idari ve adli yargının iş yükü ve karar kalitesi
arzulanan nitelikten yoksun olacaktır. Bu niteliksizliğin nedeni OHAL ve
KHK’lar eliyle Hükûmetin yargıda kadrolaşmanın yolunu açmasıdır. Liyakate
dayalı işlemesi gereken hukuk sistemi bugün özellikle mülakatlar yoluyla
kadrolaşmanın aracı hâline gelmiştir. 
Değerli
milletvekilleri, yakın zamanda tanık olduğum bir olayı aktarmak istiyorum. Bir
duruşma esnasında hâkim kararını açıklarken “Bir ila üç yıla kadar cezalandırılmasına
karar verildi.” deyince, kâtip, hâkime dönüp “Hâkim bey, kesin bir rakam
belirtmeniz gerekir.” der. Bu örneklerin ortaya koyduğu temel gerekçe şu:
Adalet sistemimiz cumhuriyet tarihinde görülmemiş bir biçimde yozlaşmaktadır.
Bunu toplumun yargıya olan güveninin gittikçe zayıflamasından da anlıyoruz.
Vicdanın yerine siyasi saiklerle karar veren yetersiz, deneyimsiz yargıçlar
ülkedeki adaletin ne hâlde olduğunun göstergesidir. Şunu unutmamak gerekir ki
bugün adaleti işlemez hâle getirirseniz yarın bir gün siz de o işlemeyen
adaletin çıkmaz sokaklarında kaybolabilirsiniz.
Yüce
Meclisi saygıyla selamlıyorum. (CHP, HDP ve MHP sıralarından alkışlar) 
BAŞKAN
– Teşekkür ederim Sayın Çamak.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 490 sıra sayılı Kanun
Tasarısı’nın 25’inci maddesiyle değiştirilen 15’inci fıkrada yer alan “hapis
cezasına mahkûm edilirse ya da bağlı tutulduğu yükümlülükleri yerine
getirmezse” ibaresinin “hapis cezasına mahkûm edilirse veya bağlı tutulduğu
yükümlülükleri yerine getirmezse” şeklinde değiştirilmesini arz ve teklif
ederiz.
Erol Dora (Mardin) ve
arkadaşları
BAŞKAN
– Okunan önergeye Komisyon katılıyor mu?
ADALET
KOMİSYONU SÖZCÜSÜ İBRAHİM HALİL YILDIZ (Şanlıurfa) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerine Mardin Milletvekili Sayın Erol Dora konuşacak.
Buyurun
Sayın Dora. (HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; 490 sıra sayılı Bölge
Adliye ve Bölge İdare Mahkemelerinin İşleyişinde Ortaya Çıkan Sorunların
Giderilmesi Amacıyla Bazı Kanunlarda Değişiklik Yapılmasına Dair Kanun
Tasarısı'nın 25’inci maddesi üzerinde vermiş olduğumuz önerge üzerinde söz
aldım. Genel Kurulu saygıyla selamlıyorum.
Değerli
milletvekilleri, Avrupa Hukuk Yoluyla Demokrasi Komisyonunun, diğer adıyla
Venedik Komisyonunun yargı sisteminin bağımsızlığına ilişkin 16 Mart 2010
tarihli raporunun “Hâkimlerin bağımsızlığı” başlıklı bölümünde şu ifadelere yer
verilmektedir: "Hâkimlerin atamaları ile mesleki kariyerlerine ilişkin tüm
kararların, hukuk çerçevesinde objektif kıstaslar uygulanarak ve liyakat gözetilerek
alınmasının mecburiyeti ilkesi tartışmaya açık değildir". Aynı raporun bu
bölümünün devamında hâkimlerin atanma biçimine ilişkin şu tespitler
yapılmaktadır: "Hâkimlerin mesleğe kabulü ve kariyerleri konusunda karar
veren merci hükûmet ve idareden bağımsız olmalıdır. Bu bağımsızlığı teminat
altına almak için getirilecek kurallarla mesela, mercinin üyeleri yargı
tarafından seçilmeli ve bu merci kendi usul kurallarını kendisi vazetmelidir.
Bununla
birlikte, anayasa veya diğer kanun hükümlerinin ve geleneklerin müsaade etmesi
nedeniyle hâkimlerin, hükûmet tarafından atandığı hâllerde hâkimlerin atanma
usullerinin uygulamada şeffaflığını ve bağımsızlığını sağlayıcı teminatlar
sağlanmalı ve bu kararlar yukarıda sözü edilen objektif kriterlerin dışında
hiçbir unsurdan etkilenmemelidir.” 
Sayın
Başkan, değerli milletvekilleri; bağımsız yargıdan söz edemediğimiz anda
aslında bağımsız yargıçlardan da söz edemeyiz artık. Şimdi, Türkiye'de yargının
geldiği yer, maalesef yargı ve yargıç bağımsızlığının çok uzağında olan bir
noktadadır.
Bakınız,
16 Nisan Anayasa değişikliği sürecinde değişiklik yapılan ve Hükûmetin de
propagandalarında çok sık kullandığı argümanlardan birisi olan, Anayasa'nın
9'uncu maddesinde yer alan, yargı bağımsızlığı ilkesinin yanına eklenen
"tarafsızlık” ilkesini hepiniz biliyorsunuzdur. Şimdi, şunun altını çizmek
gerekir: Hukukun üstünlüğüne dair evrensel ilkeleri ülkenin Anayasa metnine
yazmak, yerleştirmek yeterli değildir. Uygulama nasıldır, asıl önemli olan
husus budur.
Anayasa’ya
“Yargı yetkisi bağımsız ve tarafsız mahkemelerce kullanılır.” ibaresini yazmak
kolaydır. Ama meşakkatli olan onu uygulayabilmektir ama uygulayamıyoruz ya da
uygulatamıyoruz. 
Sayın
Başkan, değerli milletvekilleri; bakınız partimizin eş genel başkanları ve
milletvekilleri, Anayasa'ya aykırı olan bir Anayasa değişikliği süreci
sonucunda hukuksuzca dokunulmazlıklarının kaldırılması suretiyle tutuklandılar
ve cezaevine konuldular. Bu konu başlı başına bir garabet iken, bir başka
önemli konu da şudur: Örneğin Grup Başkan Vekilimiz Sayın İdris Baluken,
kendisini yargılayan mahkeme heyetince, Anayasa Mahkemesince Balbay kararı
referans alınarak tahliye edilmiş, ardından çok geçmeden başka bir kararla
yeniden tutuklanmıştır.
Burada
bir hata yaptık herhâlde. Anayasa Mahkemesince Balbay kararındaki içtihat
doğrultusunda serbest bırakılmış olmasına karşın tekrar itiraz edilerek kendi
mahkemesi tarafından tutuklanmış bulunmaktadır. Benzer karar biçimleri
Diyarbakır Milletvekilimiz Nursel Aydoğan, Siirt Milletvekilimiz Besime Konca ve
son olarak da Diyarbakır Büyükşehir Belediye Başkanımız Sayın Fırat Anlı için
de verilmiştir. Şimdi bu kararlara ve kararlar arasındaki zıtlıklara
baktığımızda bile kamuoyunda yargı bağımsızlığına, yargıç bağımsızlığına,
tarafsız yargıya dair önemli şüphelerin oluşması engellenemez. 
Sayın
Başkan, değerli milletvekilleri; diğer taraftan Anayasa Mahkemesi tutuklu
milletvekillerimize ilişkin başvuruları aylar geçmesine karşın bir türlü
gündemine almamakta ve görüşmemektedir.
Anayasa
Mahkemesinin bu tutumu yine Türkiye ve dünya kamuoyunda Türkiye'de yargı
bağımsızlığının durumuna ilişkin önemli veriler sunmaktadır.
Sayın
Başkan, değerli milletvekilleri; yargının bağımsızlığı bir ülkenin ekonomik
bakımdan da istikrarının tespit edilmesinde de önemli bir kriterdir. Özellikle
yargı alanında gerçekleşen her keyfî uygulama, gelişmekte olan bir ülke
konumunda olan Türkiye ekonomisine de aslında büyük zararlar vermektedir.
Bugün
itibarıyla durumları değerlendirdiğimizde, hem Avrupa kamuoyunda hem de
ülkemizde yargıya güvenin gittikçe azaldığını görmekteyiz. Bu durum da
Türkiye’nin itibarını zedeleyen bir durumdur. 
Bu
konulara bir kez daha dikkat çekerek Genel Kurulu saygıyla selamlıyorum. (HDP
sıralarından alkışlar)
BAŞKAN
– Teşekkür ederim Sayın Dora. 
Önergeyi
oylarınıza…
AYTUĞ
ATICI (Mersin) – Karar yeter sayısı…
BAŞKAN
– Önergeyi oylarınıza sunacağım ve karar yeter sayısı arayacağım. 
Önergeyi
kabul edenler… Kabul etmeyenler… 
Karar
yeter sayısı yoktur.
Birleşime
on dakika ara veriyorum. 
Kapanma
Saati: 22.13 
YEDİNCİ OTURUM
Açılma Saati: 22.26
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fatma KAPLAN HÜRRİYET (Kocaeli), Ömer SERDAR (Elâzığ)
-----0-----
BAŞKAN
– Türkiye Büyük Millet Meclisinin 114’üncü Birleşiminin Yedinci Oturumunu
açıyorum. 
490
sıra sayılı Kanun Tasarısı’nın 25’inci maddesi üzerinde Mardin Milletvekili
Erol Dora ve arkadaşları tarafından verilen önergenin oylamasında karar yeter
sayısı bulunamamıştı. Şimdi önergeyi tekrar oylarınıza sunacağım ve karar yeter
sayısı arayacağım. 
Önergeyi
kabul edenler… Kabul etmeyenler… Önerge kabul edilmemiştir, karar yeter sayısı
vardır.
490
sıra sayılı Kanun Tasarısı’nın görüşmelerine devam ediyoruz.
Komisyon? Yerinde.
Hükûmet? Yerinde.
25’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
26’ncı maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 26’ncı maddesinde
öngörülen değişikliğin aşağıdaki şekilde düzeltilmesini arz ve teklif ederiz.
MADDE 26 - 11/12/2010 tarihli ve 6087 sayılı Hâkimler
ve Savcılar Yüksek Kurulu Kanununun 9 uncu maddesinin birinci fıkrasına (b)
bendinden sonra gelmek üzere aşağıdaki bent eklenmiş ve mevcut (c) bendi (ç)
bendi olarak teselsül ettirilmiştir.
"c) Bölge adliye ile bölge idare mahkemesi
daireleri arasındaki işbölümü ile ilk derece mahkemeleri arasındaki iş
dağılımını karara bağlamak.”
 Necati Yılmaz Mehmet Gökdağ Namık
Havutça 
 Ankara Gaziantep Balıkesir
 Cemal Okan Yüksel Atila
Sertel Ömer Süha Aldan
 Eskişehir İzmir Muğla 
 Zeynel
Emre
 İstanbul
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
26’ncı maddesinin tasarı metninden çıkarılmasını arz ve teklif ederiz.
Filiz Kerestecioğlu Demir Behçet
Yıldırım Saadet Becerekli 
 İstanbul Adıyaman Batman
 Müslüm Doğan Mehmet
Ali Aslan
 İzmir Batman
BAŞKAN – Okunan son önergeye Komisyon katılıyor mu?
ADALET KOMİSYONU SÖZCÜSÜ SERAP YAŞAR (İstanbul) –
Katılmıyoruz Sayın Başkanım.
BAŞKAN – Hükûmet?
MALİYE BAKANI NACİ AĞBAL (Bayburt) – Katılmıyoruz Sayın
Başkanım.
BAŞKAN – Gerekçeyi okutuyorum:
Gerekçe: 
Söz konusu 6087 sayılı Hâkimler ve Savcılar Yüksek
Kurulu Kanunu’nun 9’uncu maddesinin 1’inci fıkrasına C bendi eklenerek sonraki
bentler yeniden teselsül ettirilmiştir. Eklenen C bendiyle bölge adliye ve
bölge idare mahkemesi daireleri arasındaki iş bölümü ile ilk derece mahkemeleri
arasındaki iş dağılımını karara bağlama yetkisi HSK 1. Dairesine verilmektedir.
Mahkemelerin yapısı, işleyişi, kendi doğası ve
faaliyetleri kapsamında hiçbir etki, vesayet, güç odağı ve özellikle yürütmenin
güdümünde olan HSK gibi bir kurumun vesayeti altında olmaması gerekir. Aksi
düşünce yargı bağımsızlığına, tarafsızlığına ve tabi hâkimlik ilkesiyle erkler
ayrılığı ilkesinin yok edilmesi sonucunu doğurur.
Yargı organlarının demokratik ve sosyal bir hukuk
devletinde hak ve özgürlükleri toplumun temel değerlerini bir arada eşit ve
özgür yaşamını koruma ve güvencesi olma fonksiyonunu üslenmesinden dolayı,
hâkimlerin bu görevlerini yapabilmeleri için yargının bağımsızlığı ve
tarafsızlığının sağlanması zorunludur. En alt derece mahkemeden en üst derece
mahkemeye doğru silsileyle hiyerarşi oluşturma ve mahkemelerin ve dairelerin
kendi iç işleyişinde inisiyatifsiz ve yetkisiz bırakılması tekçi bir sistemin
yukarıdan aşağıya doğru toplumsal her alanda olduğu gibi yargı alanında da
kurumsallaşmasının ifadesidir. Tasarının bu maddesi yargı bağımsızlığı ve
tarafsızlığı ilkelerine ve Anayasa’nın kuvvetler ayrılığı, temel hak ve
özgürlüklere ilişkin hükümlerine aykırı bulunmaktadır. Bu itibarla tasarının bu
maddesinin çıkarılması doğru olacaktır.
Kanun tasarısı, uygulamada yargının
karşılaştığı bir takım sorunları gidermeye yönelik düzenlemeler içermekle
birlikte esas itibariyle tasarı içerisine serpiştirilmiş evrensel özgürlükçü
hukuka aykırı madde değişiklikleri içermektedir. Tasarı anlayış ve ruhunun
özünde yargı bağımsızlığı, tarafsızlığı ve tabii hâkimlik ilkesini yok eden,
kişi hak ve özgürlükleri ile hak arama yollarını daraltan ve yargıyı hiyerarşik
bir yapı içinde yürütme erkinin vesayeti altına alan yukarıda şerh koyduğumuz
değişiklikleri ihtiva etmektedir. Şerh konulan değişikliklerin Genel Kurulda
görüşülerek çağdaş hukuk anlayışına ve kuvvetler ayrılığı ilkesine uygun hâle
getirilerek görüşülmesinde veya tasarıdan çıkarılmasında yarar görmekteyiz.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 26’ncı maddesinde
öngörülen değişikliğin aşağıdaki şekilde düzeltilmesini arz ve teklif ederiz.
MADDE 26 - 11/12/2010 tarihli ve 6087 sayılı Hâkimler
ve Savcılar Yüksek Kurulu Kanununun 9 uncu maddesinin birinci fıkrasına (b)
bendinden sonra gelmek üzere aşağıdaki bent eklenmiş ve mevcut (c) bendi (ç)
bendi olarak teselsül ettirilmiştir.
"c) Bölge adliye ile bölge idare
mahkemesi daireleri arasındaki işbölümü ile ilk derece mahkemeleri arasındaki
iş dağılımını karara bağlamak.”
Atila
Sertel (İzmir) ve arkadaşları
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ SERAP YAŞAR
(İstanbul) – Katılmıyoruz Sayın Başkan.
BAŞKAN – Hükûmet? 
MALİYE BAKANI NACİ AĞBAL (Bayburt) –
Katılmıyoruz Sayın Başkanım.
BAŞKAN – Önerge üzerinde İzmir
Milletvekili Sayın Atila Sertel konuşacak.
Buyurun Sayın Sertel. (CHP sıralarından
alkışlar)
ATİLA SERTEL (İzmir) – Sayın Başkan, kıymetli
milletvekili arkadaşlarım; deveye sormuşlar “Boynun niye eğri?” diye. Deve
yanıtlamış: “Nerem doğru ki!” demiş. Hakikaten adalet açısından baktığımızda
neremizin doğru olduğunun neremizin eğri olduğunun çok açık ve net görüldüğü
olayları yaşıyoruz.
Bir olay anlatmak istiyorum: Gökmen Ulu. Gökmen Ulu,
benim gençlik yıllarından beri tanıdığım Atatürkçü, yurtsever, ülkesine bağlı;
iyi bir aile reisi, bir oğlu var; bir gazete emekçisi. Bu kardeşimin 19 Mayıs
günü sabah erken saatlerde gözaltına alındığı yazılıyordu Mediha Olgun’la
birlikte. İzmir’deydim, bulunduğu Bostanlı’daki evinin önüne gittim. Evinin önü
ana baba günü, gazeteciler var, biz de varız milletvekili arkadaşlarımızla
beraber. Gözaltına alındığı, hatta tutuklandığı söyleniyor televizyonlarda ama
ortada polis bile yok. Gökmen Ulu’yla beraber, ailece -çocuğu, eşi- oturduk
polisleri bekliyoruz gözaltına alması için. Öğlen oldu, polisler yok, saat iki
oldu, üç oldu. Orada bir pide salonu var, kesat giden işleri düzeldi adamın ve
millet oradan çok güzel bir bütçe yarattı pideciye, pideci seviniyor. Saat dört
oldu, beşe doğru artık Gökmen Ulu’yu alıp Emniyet Müdürlüğüne biz götürmeye
karar verdik ve benim arabama Gökmen Ulu ve avukatıyla beraber gittiğimizde
birdenbire sivil polisler çıktı karşımıza. “Lütfen beş on dakika daha bekleyin,
İstanbul’dan yazı gelecek, evinde arama yapacağız.” dediler. 
Gökmen Ulu kaçmadı, kaçmaz; o, Zekeriya Öz gibi değil,
kaçırılan FETÖ’cüler gibi değil ama ne yazık ki Gökmen Ulu’nun, tutuklandıktan
sonra cezaevinde yattığında itiraz dilekçesine kaçma şüphesiyle salınmadığı
yazıldı tıpkı Akın Atalay gibi. Cumhuriyet gazetesinden Akın Atalay Almanya’dan
gelip kendi teslim oldu, her itiraz dilekçesinde kaçma şüphesi konuldu. 
Sevgili arkadaşlarım, Dikili’den çıkmış bu yiğit
arkadaşımız, onun gibi, Sabah gazetesinde çalışan Mediha Olgun kardeşimiz
hiçbir suçu olmayan insanlar. Ahmet Şık -dün söyledim- “Dokunan Yanar”, “İmamın
Ordusu” kitaplarını yazan ve yayınlanmamış kitabı nedeniyle FETÖ’cüler
tarafından bir yıl Silivri zindanlarında tutuklu olarak bulunan bir kardeşimiz.
Ahmet Şık sosyalist bir arkadaşımız, gazeteci bir arkadaşımız. Kadri Gürsel;
siz Fetullah Gülen’e yağ çekerken, “Hocam, neredesin? Seni çok özledik Hocam.”
diye stadyumlarda güzelleme düzerken, Kadri Gürsel, Fetullah Gülen terör
örgütünün Türkiye’yi ele geçireceği şüphesini anlatan bir gazeteciydi, tıpkı
Cumhuriyet çalışanları gibi. 
24 Temmuzda Cumhuriyet gazetesi mensuplarının
görüleceği dava var. İki yüz altmış iki gündür Silivri Cezaevinde yatıyorlar ve
iki yüz altmış yedi gün sonra ilk duruşmaya çıkacaklar. Bu, sizin
adaletsizliğinizin en somut örneği olarak tarihe geçti. Almanya’dan kendi gelen
Akın Atalay, Murat Sabuncu, Kadri Gürsel, Turhan Günay, Ahmet Şık, Bülent Utku,
Güray Öz, Musa Kart, Hakan Kara, Mustafa Kemal Güngör, Önder Çelik… 
730 basın kartını iptal etmişsiniz. Diyor ya Sayın
Cumhurbaşkanı “Onların basın kartı yok.” diye, iptal eden sizsiniz, olmadığını
söyleyen yine sizsiniz. Bankamatik soyguncusu varmış gazetecilerin arasında.
Kim? İsmini açıklayın buradan. Kim bankamatik soyguncusu gazeteci?
Söylemezseniz bu suç da sizin üzerinizde atılı kalır. Hak, hukuk, adalet; hak,
hukuk, adalet ve bir gün size de lazım olur. 
Teşekkür ediyorum. (CHP ve HDP sıralarından alkışlar) 
BAŞKAN – Teşekkür ederim ben de. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Maddeyi oylarınıza sunuyorum: Kabul edenler… Kabul
etmeyenler… 26’ncı madde kabul edilmiştir. 
27’nci maddede üç adet önerge vardır, okutuyorum.
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 27’nci maddesinde
öngörülen değişikliğin aşağıdaki şekilde düzeltilmesini arz ve teklif ederiz.
MADDE 27 - (l) 12/1/2011 tarihli ve 6100 sayılı Hukuk
Muhakemeleri Kanununun 301 inci maddesinin birinci fıkrasının birinci cümlesi
aşağıdaki şekilde değiştirilmiştir.
Hükmün gerekçesinin yazılarak imzalanmasından itibaren
bir ay içinde taraflardan birinin başvurusu üzerine hükmün mühürlenmiş bir nüshası
makbuz karşılığında başvuran tarafa verilir, diğer nüshası ise gecikmeksizin
diğer tarafa tebliğ edilir. Bu süre içinde herhangi bir başvuru olmazsa, hüküm
yazı işleri müdürü tarafından takip eden bir ay içinde taraflara resen tebliğ
edilir.”
 Ömer Süha Aldan Necati Yılmaz Mehmet
Gökdağ
 Muğla Ankara Gaziantep
 Zeynel Emre Namık
Havutça Cemal Okan Yüksel
 İstanbul Balıkesir Eskişehir
 Nihat Yeşil Tahsin
Tarhan
 Ankara Kocaeli
BAŞKAN – Sayın milletvekilleri, şimdi okutacağım iki
önerge aynı mahiyette bulunduğundan birlikte işleme alacağım.

Türkiye Büyük Millet Meclisi
Başkanlığına
Görüşülmekte olan 490 sıra sayılı Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla
Bazı Kanunlarda Değişiklik Yapılmasına Dair Kanun Tasarısı’nın çerçeve 27’nci
maddesinin tasarı metninden çıkarılmasını arz ve teklif ederiz.
 Erhan Usta İsmail
Faruk Aksu Mehmet Parsak
 Samsun İstanbul Afyonkarahisar
 İlknur İnceöz Mehmet
Doğan Kubat Ömer Serdar
 Aksaray İstanbul Elâzığ

 Ramazan
Can
 Kırıkkale
BAŞKAN
– Aynı mahiyetteki önergelere Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Takdire bırakıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım.
MEHMET
DOĞAN KUBAT (İstanbul) – Gerekçe okunsun.
BAŞKAN
– Gerekçeyi okutuyorum.
Gerekçe:

Yerleşik
uygulamaların yerinde olması sebebiyle maddenin tasarı metninden çıkarılması
öngörülmektedir.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önerge kabul edilmiştir.
Sayın
milletvekilleri, kabul edilen önerge doğrultusunda madde metinden çıkarıldığı
için diğer önergeyi işlemden kaldırıyorum. Herhangi bir karışıklığa mahal
vermemek amacıyla görüşmelere sıra sayısında bulunan mevcut madde numaraları
üzerinden devam edilecektir. Madde numaraları Bakanlıkça kanunun yazımı
sırasında teselsül ettirilecektir. 
28’inci
maddede iki adet önerge vardır, okutuyorum: 
Türkiye
Büyük Millet Meclisi Başkanlığına
Görüşülmekte olan 490 sıra sayılı Kanun
Tasarısı’nın 28’inci maddesinde yer alan “suretiyle” ibaresi yerine “üzere”
ibaresi şeklinde değiştirilmesini arz ve teklif ederiz.
 Filiz
Kerestecioğlu Demir Behçet Yıldırım Saadet Becerekli
 İstanbul Adıyaman Batman
 Müslüm Doğan Mehmet
Ali Aslan Berdan Öztürk
 İzmir Batman Ağrı

Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 28’inci maddesinde
öngörülen değişikliğin aşağıdaki şekilde düzeltilmesini arz ve teklif ederiz.
MADDE 28 – 12/1/2011 tarihli ve 6100 sayılı Hukuk
Muhakemeleri Kanununun 302’nci maddesine aşağıdaki fıkra eklenmiştir.
“(5) Kanun yollarından geçmek suretiyle kesinleşen
kararların kesinleşme kaydı ve kesinleşme kaydı yapılan kararların yerine
getirilmesi için gerekli bildirimler de ilk derece mahkemesince yapılır.” 

Ömer Süha Aldan Necati
Yılmaz Mehmet Gökdağ
 Muğla Ankara Gaziantep
 Zeynel Emre Namık
Havutça Cemal Okan Yüksel
 İstanbul Balıkesir Eskişehir
 Kadim Durmaz
 Tokat
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Tokat Milletvekili Sayın Kadim Durmaz konuşacak.
Buyurun
Sayın Durmaz. (CHP sıralarından alkışlar) 
KADİM
DURMAZ (Tokat) – Sayın Başkanım, saygıdeğer milletvekili arkadaşlarım; hepinizi
ilerleyen bu saatte saygıyla selamlıyorum. 
Parlamentolar
ülkelerine saygınlık kazandırırlar, bu konuda iktidarıyla muhalefetiyle herkes
üzerine düşen katkıyı yapmak durumundadır. Ancak, burada birinci sorumluluk
tabii ki, ülkeyi on beş yıldır yöneten iktidarındır. Ama, gel gelelim girdiği
bütün seçimlerden başarıyla çıkmakla övünen iktidarın yaptıkları işler ülkemize
ne içeride yaşanabilir, huzurlu bir ülke ne de dışarıda saygınlığı olan bir
ülke noktasında çok şey kazandırmadılar. 
Bu
anlamda, Birleşmiş Milletlerin son on yılın en kötü ifade özgürlüğü ortamını
yaşayan ülkemiz ne yazık ki bu Hükûmet döneminde olmuştur. Birleşmiş Milletler
Düşünce ve İfade Özgürlüğü Özel Raportörü, 12 Haziran Pazartesi günü Birleşmiş
Milletler Cenevre bürosunda devam eden Birleşmiş Milletler insan hakları
oturumlarında, Türkiye konulu özel oturumda düşünce ve ifade özgürlüğü
raporunu, 21 sayfadan oluşan, açıklamıştır. Türkiye’ye yaptığı resmî ziyaret
kapsamında yaptığı görüşmelerden hareketle Türkiye Düşünce ve İfade Özgürlüğü
Raporu’nu hazırlayan Kaye, raporda Türkiye’ye yönelik sert eleştirilere yer
vererek AKP Hükûmetini acilen düşünce ve ifade özgürlüğü noktasında içinde
bulunduğu hukuksuzluğa son vermeye çağırmıştır. Raporda ne acı ki 15 Temmuz
darbe girişimini hatırlatarak darbe girişiminin ardından ilan edilen OHAL
yasaları kapsamında çıkarılan kanun hükmünde kararnamelerle ülkede akıl almaz
uygulamalara gidildiğini ifade etmiştir. 
Türkiye
son on yılların en kötü ifade özgürlüğü ortamını bu Hükûmette yaşıyor. Darbe
girişiminden önce var olan kanunlar ve darbe girişimi sonrasında bu kanunlara
hizmet edecek şekilde çıkarılan yasalar yazarlara, gazetecilere,
akademisyenlere, hukukçulara, kamu görevlilerine, insan hakları savunucularına,
siyasetçilere baskı olarak kullanıldı.” denmiştir. Özel raportörün 14-18 Kasım
2016 tarihinde Türkiye’ye yaptığı ziyarette resmî makamların yanı sıra
cezaevindeki bazı gazeteciler dâhil birçok kesimle görüştüğünün hatırlatıldığı
raporda şu ifadelere yer verilmiştir: Özel raportör yaptığı ziyaretin ardından
Hükûmetin uluslararası hukuk yükümlülüklerine uygun olarak üst düzeyde bir adım
atması gerektiği kanısına kesinlikle varılmıştır. Özel raportör “Hükûmeti ifade
özgürlüğüne saygı duymaya ve son yıllarda ifade özgürlüğü kapsamında tutuklanan
herkesi serbest bırakmaya çağırıyoruz.” demiştir. AKP Hükûmetinin terörle
mücadele kapsamında çıkardığı yasalarla ortaya konulan kanunların Türkiye’nin
de imzaladığı uluslararası yasalar kapsamına girmediğine önemle dikkat
çekmiştir ve devamında “Türkiye radikal bir şekilde demokratik bir anlamda
gerilemeye doğru gitmektedir. Türk Hükûmeti AİHM yasalarına bağlılığını
bildirse de Hükûmetin uygulamaları ne acı ki 1982 Türk Anayasası’nda düşünce ve
ifade özgürlüğünü koruyan maddeleri bile geride bırakacak uygulamalara yer
vermektedir ve bu anlamda Hükûmet terör tehditlerine karşı mücadele etme
görevine sahiptir ancak uluslararası hukuk terörle mücadelede bile insan
haklarına saygıyı ve bu saygıyı göstermekle mükelleftir. Türk Anayasası terörle
mücadele ve ulusal güvenlik hükümleri belirsizlikler ve kişiye göre yorumlamaya
açık olduğu için ifade özgürlüğünü kısıtlamaya yönelik kullanılmaktadır.”
ifadesi bizleri üzmüştür. Anayasa’da Millî İstihbarat Teşkilatının mahkeme
kararı olmaksızın kişisel verilere ulaşma izninin olması, Başbakan ve Cumhurbaşkanına
hakaret edenlerin yargılanmasına dönük maddelerin varlığına değinen incelik…
(Mikrofon
otomatik cihaz tarafından kapatıldı)
BAŞKAN – Teşekkür ederim Sayın Durmaz. 
KADİM DURMAZ (Devamla) – …Türkiye’de 2 bine yakın
kişiye yetkililere hakaretten davalar açılmasına neden olmuştur ve bunlar
sıralanıp gitmekte, ülkemizin dünyadaki itibarına zarar vermektedir ve bu
anlamda, çıkarılan yasalar noktasında ortak bir anlayışla bu ülke itibarını
korumak buradaki herkesin de boynunun borcudur. 
Biz muhalefet olarak çıkarılacak yasalara katkı sunmaya
da varız diyor, yüce Meclisi saygıyla selamlıyorum. (CHP sıralarından “Bravo”
sesleri, alkışlar) 
BAŞKAN – Teşekkür ederim Sayın Durmaz. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
28’inci maddesinde yer alan “suretiyle” ibaresi yerine “üzere” ibaresi şeklinde
değiştirilmesini arz ve teklif ederiz.
Mehmet Ali Aslan (Batman) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Batman Milletvekili Sayın Mehmet Ali Aslan konuşacak. 
Buyurun
Sayın Aslan. (HDP sıralarından alkışlar) 
MEHMET
ALİ ASLAN (Batman) – Sayın Başkan ve Sayın Genel Kurulu saygıyla selamlıyorum. 
Tabii,
memleketin sorunu çok olunca biz de çok söz alıp bu sorunları dile getiriyoruz,
çözüme kavuşması için elbette ki dile getiriyoruz. 
Batman’da
İluh Deresi var. İluh Deresi’ni biz maalesef Türkiye olarak 31 Ekim ve 1 Kasım
2006 tarihinde sel baskını sonucu 11 insanımızın hayatını kaybetmesiyle tanıdık.
Şehrin merkezinde olan bir deredir. Yani köylerde ya da kasabalarda, ilçede
değildir ve şehrin merkezindeki bir dere sel baskını sonucu taşıyor, 11
insanımız da hayatını kaybediyor. Peki, o günden bugüne herhangi bir önlem,
tedbir alınmış mı? Hayır. Derenin ıslahıyla ilgili hiçbir adım atılmamıştır.
Derenin etrafında binlerce, on binlerce insan yaşamaktadır ve yine aynı şekilde
sayısı binleri bulan evler yer almaktadır.
Tabii,
o 11 insanımızın vefat etmesi… Çoğu zaman görüyoruz ki doğal afetlerde, işte,
kaderle, kazayla açıklanacak durumlara düşüyoruz, düşürülüyoruz ama, oysaki
öyle olmamalıdır. Bir kez bunu yaşadık, bunun tedbirini almamız gerekiyordu. 
2009’da
Nejdet Atalay Batman Belediye Başkanıyken devasa bir proje hazırlıyor ve Batman
Kent Konseyi oy birliğiyle bu projeyi kabul ediyor. Dönemin Maliye Bakanı Sayın
Mehmet Şimşek de -kendisi Batmanlı- projeyi çok güzel buluyor, uygun buluyor ve
“Benden tamam. Sayın Başbakanın önüne projeyi koyacağız, o da ‘Tamam.’ derse
biz bu projeyi hayata geçireceğiz.” diyor ama o gün bugündür maalesef o
projeyle ilgili somut bir adım atılmış değildir.
Bakın,
Gaziantep deresi var; Eskişehir Porsuk Çayı’nın ıslahı, imarı, yeşillendirme
çalışmaları oldu. Ben o illeri de, o projeyi gerçekleştirenleri de tebrik
ediyorum. Neden Batman için bu yapılmıyor, yapılmamaktadır? Bu soruyu
Batmanlılar, Batman halkı da sormaktadır.
Dere
şehrin içinde olduğundan dolayı ve herhangi bir koruyucu tedbir alınmadığından
dolayı zaman zaman motosiklet kazaları oluyor; arabalar da, gördüğünüz gibi,
derenin içine yuvarlanıyor. Kazalar yaralanmalar ve ölümlerle sonuçlanabiliyor.

Yine,
aynı şekilde, derenin içine çöpler atılmaktadır; kötü kokular yaymaktadır, aynı
zamanda hastalık yaymaktadır. Kanalizasyon da, maalesef, dereye akıtılmaktadır.

Bir
örnek vereceğim: Batman İluh Deresi 7 kilometrelik bir uzunluğu kaplamaktadır,
bir mesafede yer almaktadır. Venedik çayı 3.800 metre, yani 4 kilometreyi de
bulmamaktadır; şehrin içinden geçmektedir. Bakın, Venedik’te yapılan hizmete
bakın, turizme kazandırılmış, kayık turizmi yapılıyor ama maalesef Batman’daki
durum içler acısı. Oysaki Batman’ın ve içinde yer alan Hasankeyf’in yedi bin
yıllık bir tarihi vardır. Bu yedi bin yıllık tarihe uygun bir ekolojik, tarihî,
mimari ve yeşil alana kazandırılması elzemdir. Şu anda içindeki çöp
atıklarından, kanalizasyon atıklarından dolayı çevresindeki çocuklar özellikle
yoğun bir hastalık kapmaktadır ve bulaşıcı hastalıklar bütün çocuklara da,
kente de sirayet etmektedir. 
Biz
umuyoruz ki işte Sayın Mehmet Şimşek’in o dönemde kabul ettiği ve “Başbakana
sunacağız.” dediği projenin bu dönemde hayata geçirilmesini Sayın Bakanımız da
buradayken kendilerinden arz ve talep ediyoruz. Umarım güzel bir mimari ve
güzel bir yeşillendirmeyle kentin kültür turizmine de kazandırılmış olur.
Hasankeyf Barajı gibi devasa bir projeyi on beş yılda istese Hükûmet
bitirebiliyor, yüzde 96’sını tamamlamış durumda ama 7 kilometrelik İluh
Deresi’ni bu anlamda proje kapsamına almaması da düşündürücüdür. Bunun da bir
an önce projeye alınıp insanımıza kazandırılmasını talep ediyoruz.
Teşekkürler.
(HDP sıralarından alkışlar)
BAŞKAN
– Teşekkür ederim Sayın Aslan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 28’inci madde kabul
edilmiştir.
29’uncu
maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
29’uncu maddesiyle değiştirilen (1)’inci fıkranın (a) bendinde “dairece”
ibaresi yerine “daire mahkemesi” şeklinde değiştirilmesini arz ve teklif
ederim.
 Filiz Kerestecioğlu Demir  Behçet Yıldırım Saadet
Becerekli
 İstanbul Adıyaman Batman
 Müslüm Doğan Mehmet Ali Aslan Berdan
Öztürk
 İzmir Batman Ağrı
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 29’uncu maddesinde
öngörülen değişikliğin aşağıdaki şekilde düzeltilmesini arz ve teklif ederiz.
Madde 29 - 6100 sayılı Kanun’un 352’nci maddesi
aşağıdaki şekilde değiştirilmiştir.
"MADDE 352- (I) Bölge adliye mahkemesi hukuk
dairesince dosya üzerinde yapılacak ön inceleme sonunda aşağıdaki durumlardan
birinin tespiti hâlinde öncelikle gerekli karar verilir. 
a) İncelemenin başka bir dairece veya bölge adliye
mahkemesince yapılmasının gerekli olması. 
b) Kararın kesin olması.
c) Başvurunun süresi içinde yapılmaması. 
ç) Başvuru şartlarının yerine getirilmemesi.
d) Başvuru sebeplerinin ya da gerekçesinin hiç
gösterilmemesi.
(2) Ön inceleme heyetçe veya görevlendirilecek bir üye
tarafından yapılır ve ön inceleme sonunda karar heyetçe verilir.
(3) Eksiklik bulunmadığı anlaşılan dosya incelemeye
alınır.”
 Zeynel Emre Necati
Yılmaz Mehmet Gökdağ
 İstanbul Ankara Gaziantep
 
 Namık Havutça Ömer
Fethi Gürer  Cemal Okan Yüksel
 Balıkesir Niğde Eskişehir
 Ömer Süha Aldan
 Muğla 
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Niğde Milletvekili Sayın Ömer Fethi Gürer konuşacak.
Buyurun
Sayın Gürer. (CHP sıralarından alkışlar)
ÖMER
FETHİ GÜRER (Niğde) – Sayın Başkan, değerli milletvekilleri; Adalet Bakanının
olmasını beklerken Maliye Bakanımızı burada görüyoruz. Onun için ben öncelikle
Maliye Bakanımızı ilgilendiren konuyla mevzuya girmek istiyorum. 
Bildiğiniz
gibi, yaklaşık iki yıl önce dönemin Başbakanı Ahmet Davutoğlu taşeron işçilere
üç ay içinde kadro verileceğini söyledi. Daha sonra Sayın Başbakan görevden
azledildi. Ondan sonra Çalışma Bakanı Mehmet Müezzinoğlu’na birkaç kez yazılı
olarak da başvuruda bulunarak “Taşeronlarla ilgili ne yapılacak?” dedik. Her
seferinde dedi ki: “Bir kurul oluşturuldu, bu kurulda çalışmalar devam ediyor.
Kurul çalışmalarından sonra taşeronların kadrosuyla ilgili söylenenler yaşama
geçecek.” Bugün de Hükûmet açıklandı. Çalışma Bakanımız Mehmet Müezzinoğlu
Çalışma Bakanlığından gitti. Şimdi o sözün verildiği dönemin Maliye Bakanı
burada. Maliye Bakanımız, bu konuda kurul çalışmaları ne hâlde, taşeronlara
verilen söz ne olacak, taşeronlar ne zaman kadroya geçecek, bu konuda bir
açıklama yaparsa… Hükûmette o dönemden bu döneme 4 bakan çalışma yapıyordu,
sanırım, onun da 3’ü daha değişti. Taşeron olarak bekleyen arkadaşlarımız
“Bizim kadro ne zaman?” diye sürekli bizlere soruyorlar. Böylece o süreçten
bugüne gelen tek bakan olarak Maliye Bakanımızın taşeronlarla ilgili bir
açıklama yapmasını bu akşam bekliyoruz, onlara bir müjde olur, iyi olur diye
umuyorum. 
Bu
düzenlemede, Adalet Bakanlığı, bugüne kadar getirdiği yasa tasarılarının
içeriğine baktığımızda sanırım cumhuriyet hükûmetleri döneminde en çok
değişikliğe gerek duyan Bakanlık durumunda. Kanun tasarıları sık sık
kanunlaşıyor. Bir konuda değişiklik yapılıyor, bir dönem sonra onunla
yetinilmiyor, tekrar bir daha değişiklik yapılıyor ve bu anlamda yapılan
düzenlemelerde adaletimize bakıyoruz, insanların yargıya olan güveni azalmış,
ülkede yargı bağımsızlığı konusunda tereddütler artmış, kurulların içinde
bulunduğu durum kimi yargılamaların sürüncemede kaldığı, kiminin de daha
yargılama kararı verilmeden neredeyse sonlandırıldığı aşamaya gelmiş. Bu
getirilen tasarıda da kurulların yetkisi kişilere devredilen, Hâkimler Savcılar
Kurulunun oluşturulan yeni mekanizmayla yetki yoğunluğuna taşındığı bir süreci
içeriyor. Bölge idare mahkemeleri, vergi mahkemelerinin işleyişiyle ilgili
düzenlemeleri içeriyor görünse de özünde bu da liyakati bir kenara bırakan,
kişiyi daha çok yetkilendiren ve ileride yeni sorunlara neden olacak bir tasarı
olarak gözüküyor. Özünde ülkemizde yargı bağımsızlığı herkes için gerekli. Ankara’dan
İstanbul’a hak, hukuk, adalet anlayışıyla yaptığımız Genel Başkanımız Sayın
Kemal Kılıçdaroğlu’nun öncülüğünde gerçekleşen yürüyüşte de sık sık dile
getirdiğimiz gibi herkes için adalet istiyoruz, yargının bağımsızlığı herkes
için çok önemli. Bildiğiniz gibi bugün kendisi de burada açıkladı, Sakarya
Milletvekilimiz Engin Özkoç için gelen fezlekede 12 tane belge var. Bu
belgelerde gerek kayıt gerekse bilirkişi raporuna kadar hazırlanmış, olmadığı
bir yerle ilgili. Türkiye Büyük Millet Meclisinin bir mensubu için ve Meclise
gönderilen bir belgede dahi bu kadar duyarsızlık, bu kadar konuya ilgisizce,
apar topar bir şeyleri hazırlama duygusuyla yaklaşmak yargımızın geldiği
noktayı da göstermesi açısından önem arz ettiğini düşünüyorum.
Her
zaman her konuda dile getirdiğimiz gibi, bir gün herkese lazım olacak yargının
bağımsızlığı, adaletin herkes için geçerliliğinin iyi irdelenip iyi
düşünülmesinin gelecekte yaşanacak sorunları bugünden önleyeceğini düşünüyorum.

Adalet
ve Kalkınma Partisi hükûmetleri döneminde en güvenilir kurumlardan bugün geldiğimiz
nokta güvensizlik, kaygı ve tasayı oluşturuyor. Bu ülkede insanlar arasındaki
birliğin, dirliğin, huzurun da bozulmasına vesile oluyor. Umarım ve dilerim ki
bundan sonraki düzenlemelerde bu konular daha ciddi ele alınır.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Gürer. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun
Tasarısı’nın 29’uncu maddesiyle değiştirilen (1)’inci fıkranın (a) bendinde
“dairece” ibaresi yerine “daire mahkemesi” şeklinde değiştirilmesini arz ve
teklif ederim.
Berdan Öztürk (Ağrı) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Ağrı Milletvekili Sayın Berdan Öztürk konuşacak. (HDP
sıralarından alkışlar) 
Buyurun
Sayın Öztürk.
BERDAN
ÖZTÜRK (Ağrı) – Teşekkür ederim Sayın Başkan.
Sayın
Başkan, değerli milletvekilleri; grubum adına söz almış bulunmaktayım, Genel
Kurulu selamlıyorum.
Sözlerime
başlamadan önce bugün yine bir yargı garabetiyle karşı karşıyayız. Yargının
bağımsızlığından söz etmemiz mümkün değil. Bugün Sayın İdris Baluken’le ilgili
verilen karar da bunu açık, net bir şekilde ortaya koymuştur. 
2009
yılında da biz bunları çok iyi gördük, özellikle KCK operasyonlarında. Orada
kes-kopyala-yapıştır usulüyle iddianameler hazırlanıyordu, siyasetçi
arkadaşlarımız yıllarca bu iddianameler üzerine cezaevlerinde yatmak zorunda
kaldılar. Peki, ne oldu? O dönemde o hâkimlere, o savcılara şunlar söylendi
siyasetçi arkadaşlarımız tarafından: “Gün gelecek hukuk size de lazım olacak.
Gün gelecek siz de adalete ihtiyaç duyacaksınız.” Bugün geldiğimiz noktada ne
oldu? O kararları verenler, o iddianameleri hazırlayanların şu anda tamamı
cezaevinde.
İdris
Baluken’le ilgili uydurma “tweet”lerden dolayı tutuklamanın devamına karar
verildi, uydurma olduğu ortaya çıkmış olmasına rağmen. Hani, FETÖ’cüler gene en
azından kes-kopyala-yapıştır zahmetine katlanıyordu, şimdi bu bile yapılmıyor.
Tamamıyla keyfî, tamamıyla siyasi iktidarın talimatıyla arkadaşlarımız
bırakılıyor, alınıyor ve uydurma olduğu ortaya çıkmış olmasına rağmen
iddianamenin, “tweet”lerin ama buna rağmen yine tutuklamanın devamına karar
veriliyor. O yüzden, biz buna “tutuklama” demiyoruz, o yüzden biz buna “rehin
alma” diyoruz, o yüzden biz buna “tutsaklık” diyoruz; bu, “tutuklama” değildir.
Çünkü bağımsız, tarafsız mahkemeler tarafından hukuka uygun verilmiş bir karar
yok ortada. Ve inanın ki gün gelecek sizin de adalete, hukuka ihtiyacınız
olacak ve biz gene buralardan veya başka alanlardan sizlerin de hakkını
savunacağız. O yüzden, kalkıp tekrar tekrar “Efendim, yargı bağımsızdır bu
ülkede. Yargı hukuka göre karar veriyor.” demeyin artık yani gerçekten şaka
gibi de değil, yani ne söyleyeceğimizi de bilemiyoruz artık yani gülelim mi, ne
yapalım bilemiyoruz. Ama size lazım olacağı kesin ve o gün de yakındır, emin
olun yakındır, kurtuluş olmayacak.
Ve
şunu da söyleyeyim, biz kimseden adalet de dilenmiyoruz, biz kimseden hukuk
dilenmiyoruz. Biz bunun mücadelesini vereceğiz. Daha özgür, daha demokratik,
hukukun üstünlüğünün egemen olduğu, daha adil bir ülkede yaşayabilmek için biz
bunun mücadelesini vereceğiz. Bunu burada dillendirmemiz bir şey
beklediğimizden dolayı değil, sadece tarihe not düşüyoruz, tutanaklara not
düşüyoruz ve bir gün bu tutanaklar okunacak. Bu yanlışlardan bir an önce
dönülmesini temenni ediyorum -sadece temenni olarak kalacağından da eminim-
hepinizi tekrar saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Öztürk. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
29’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
30’uncu
maddede bir adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 30’uncu maddesinin
tasarı metninden çıkarılmasını ve diğer maddelerin buna göre teselsül
ettirilmesini arz ve teklif ederiz. 
 Ömer Suha Aldan Necati
Yılmaz Mehmet Gökdağ
 Muğla  Ankara
 Gaziantep
 Zeynel Emre Namık
Havutça Cemal Okan Yüksel
 İstanbul Balıkesir Eskişehir
 Kazım Arslan
 Denizli
BAŞKAN
– Okunan önergeye Komisyon katılıyor mu? 
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Denizli Milletvekili Sayın Kazım Arslan konuşacak. 
Buyurun
Sayın Arslan. (CHP sıralarından alkışlar)
KAZIM
ARSLAN (Denizli) - Sayın Başkan, değerli milletvekilleri; hepinizi öncelikle
sevgiyle, saygıyla selamlıyorum. 
490
sayılı yasanın 30’uncu maddesinde istediğimiz değişiklik önergesiyle ilgili söz
almış bulunmaktayım. 
Biliyorsunuz,
görüşmekte olduğumuz yasanın, özellikle bu tasarının birçok eksiklikleri
gidermeye yönelik olduğu bir gerçek ama adaleti gerçekleştirecek, gerçek
anlamda yargı bağımsızlığını gerçekleştirecek düzenlemelerden kesinlikle çok eksik.
Aslında bugün Adalet Bakanı burada olsaydı kendisine soracağımız çok sorular
olacaktı. Yönlendireceğimiz, gerçekten kendisini düşünmeye davet edeceğimiz
konuları ortaya koyacaktık ama karşımızda Adalet Bakanı yok, adalet yok, Maliye
Bakanı yerinde oturuyor. 
Yürütülen
adalet tamamen saraya bağlı, kişiye bağlı bir anlayış çerçevesinde hukuk
güvenliğinin de yok edildiği, yargı bağımsızlığının da yok edildiği bir ortamda
yürütülmeye çalışılıyor. 
Yargıda
kritik kararlar veren, tutuksuz yargılama karaları veren hâkimleri, tahliye
talebinde bulunan savcıları görev yerlerinden alan, onların yerlerini
değiştiren ve bu hâkim ve savcıların üzerinde de baskı kuran bir yargı düzeni
görüyoruz. Bu nedenle gerçekten yargı sistemi şu anda yerlerde sürünüyor. Böyle
bir ortam içinde hâkim ve savcıların hem kanuna hem de vicdanına göre serbestçe
karar vermesi kesinlikle mümkün değildir. Dolayısıyla kararların çoğu taraflı
bir şekilde, yanlı bir şekilde verilmeye devam ediyor.
Bakın,
bu çerçevede karar vermiş olan Antalya 2’nci Daire Başkanı, Yargıçlar Sendikası
Başkanı Mustafa Karadağ’ı; yine, üyesi olan, Cumhurbaşkanına hakareti Anayasa
Mahkemesine gönderen hâkim olan Mustafa Bağarkası’nı; yine, Soma davasına bakan
Başkan Aytaç Ballı’yı; yine, FETÖ’nün kara kutusu olan, gerçekten FETÖ'nün
imamı görevini yürüten Adil Öksüz’ü tutuklamaya sevk eden savcıyı, Cihan
Ergün’ü başka yerlere sürgün ederek gerçek anlamda görevini yapmakta olan hâkim
ve savcıların gerçek anlamda görevlerini yapmasına engel oluyorsunuz. 
Mahkemelerin
birçoğunda personel eksik, yetersiz; fiziki şartlar yeterli değil. Birçok
adliyenin fiziki şartları yeterli olmadığı gibi, icra dairelerinin de çalışma
alanları gerçekten çok kötü. Dolayısıyla böyle bir yapı içinde, böyle şartlar
içinde adaletin gerçekleşmesi, adaletin verimli ve etkin bir şekilde görevini
sürdürmesi kesinlikle mümkün değil.
Değerli
arkadaşlarım, yargının üzerinde gerçekten müthiş bir siyasi baskı sürdürülmeye
devam ediliyor. 16 Nisanda yapılan Anayasa değişikliğiyle yargıyı tamamen
yürütmeye bağlamış durumdasınız. Birçok kararların yürütmeye, iktidara ve
saraya bağlı olarak verildiğini herkes biliyor. Muhalif olan birçok
akademisyenin gerçekten kimisini tutukladınız, kimisini görevden aldınız,
kimisini ihraç ettiniz ve hayatlarına son verecek ve gerçekten hayatlarını
karartacak kararlar veriyorsunuz. İbrahim Kaboğlu anayasa konusunda bir
otoritedir. Bu kişiyi, bu hocayı görevden ihraç ettiğiniz gibi aynı zamanda
pasaportunu iptal ediyorsunuz, maaşını kesiyorsunuz, yaşama hakkını âdeta elinden
alıyorsunuz; yurt dışına ders vermeye gidecek, ona da engel olacak uygulamalar
yapıyorsunuz. Kesinlikle böyle bir ortamda hukuk güvenliğini ortaya koymak,
hukuk devletini ortaya koymak mümkün değildir diyorum, hepinize teşekkür
ediyorum. Sağ olun. (CHP sıralarından alkışlar) 
BAŞKAN
– Teşekkür ederim Sayın Arslan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
30’uncu
maddeyi oylarınıza sunuyorum: Kabul edenler… Kabul etmeyenler… 30’uncu madde
kabul edilmiştir.
31’inci
madde üzerinde üç adet önerge vardır, okutuyorum.
Türkiye Büyük Millet Meclisi
Başkanlığına
Görüşülmekte olan 490 sıra sayılı Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla
Bazı Kanunlarda Değişiklik Yapılmasına Dair Kanun Tasarısı’nın çerçeve 31’inci
maddesinin aşağıdaki şekilde değiştirilmesini arz ve teklif ederiz.
“MADDE 31- 6100 sayılı Kanunun 359 uncu maddesinin
başlığına “ve tebliği” ibaresi ve maddeye aşağıdaki fıkra eklenmiştir.
(3) Temyizi kabil olmayan kararlar, ilk derece
mahkemesi tarafından; temyizi kabil olan kararlar ise bölge adliye mahkemesi
tarafından tebliğe çıkarılır.”
 Erhan Usta İsmail Faruk Aksu Mehmet
Parsak
 Samsun İstanbul Afyonkarahisar
 İlknur İnceöz Mehmet
Doğan Kubat Ramazan Can
 Aksaray İstanbul Kırıkkale
 Ömer
Serdar
 Elâzığ
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
31’inci maddesine ek (3)’üncü fıkrasında yer alan “temyizi kabil” ibaresinin
"temyizi kabul edilen” şeklinde değiştirilmesini arz ve teklif ederiz.
Filiz Kerestecioğlu Demir Behçet
Yıldırım Saadet Becerekli 
 İstanbul Adıyaman Batman
 Müslüm Doğan Mehmet
Ali Aslan Mizgin Irgat
 İzmir Batman Bitlis

Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 31’inci maddesinde
öngörülen değişikliğin aşağıdaki şekilde düzeltilmesini arz ve teklif ederiz.

 Ömer Süha Aldan Necati
Yılmaz Mehmet Gökdağ
 Muğla Ankara Gaziantep

 Zeynel Emre Namık
Havutça Cemal Okan Yüksel
 İstanbul Balıkesir Eskişehir

 Gülay Yedekci
 İstanbul
“MADDE
31 - 6100 sayılı Kanunun 359 uncu maddesinin başlığına “ve tebliğ” ibaresi ve
maddeye aşağıdaki fıkralar eklenmiştir. 
(3)
Temyizi kabil olmayan kararlar, ilk derece mahkemesi tarafından; temyizi kabil
olan kararlar ise bölge adliye mahkemesi tarafınca tebliğe çıkarılır.
(4)
Hükmün gerekçesinin yazılarak imzalanmasından itibaren bir ay içinde
taraflardan birinin başvurusu üzerine hükmün mühürlenmiş bir nüshası makbuz
karşılığında başvuran tarafa verilir, diğer nüshası da gecikmeksizin diğer
tarafa tebliğ edilir. Bu süre içinde herhangi bir başvuru olmazsa, hüküm yazı
işleri müdürü tarafından takip eden bir ay içinde taraflara resen tebliğ
edilir. Hükmün bir nüshası da dosyasında saklanır.”
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Gülay Yedekci konuşacak.
Buyurun
Sayın Yedekci. (CHP sıralarından alkışlar)
GÜLAY
YEDEKCİ (İstanbul) – Evet, Sayın Başkan, değerli milletvekilleri; gecenin bu
saatinde yüce Meclisi saygıyla sevgiyle selamlıyorum. 
Evet,
adalet hepimiz için önemli, kıymetli. Adalet iş mahkemeleri için gerekli, idari
mahkemeler için gerekli, bütün insanlarımız için gerekli, adliyede çalışan
hâkimler, savcılar için gerekli, siyasiler için gerekli, kadınlarımız en çok,
çocuklarımız için gerekli, engellilerimiz için gerekli, herkes için adalet
gerekli. Biz de onun için Ankara’dan İstanbul’a kadar yürüdük ve “hak, hukuk,
adalet” dedik. İnşallah ülkemizde adalet tesis edilene kadar da biz adaletin
peşinde gerekirse yollarda, sokaklarda, caddelerde dolaşmaya devam edeceğiz. 
Ama
maalesef, son yaşanan sel olayından sonra İstanbul’un sokaklarında
yaşayabilmek, dolaşabilmek çok mümkün değil. Neden? Çünkü İstanbul son yirmi üç
yıldır yönetilen yönetme anlayışıyla kentleşme ve imar konularındaki yanlış
politikalarıyla doğa olayını doğal afete dönüştürmüş durumda. İstanbul’daki
yağış rantsal kent anlayışının bir iflasıdır. Betonla kentleşme politikası
iflas etmiştir. İstanbul’un kaderi asla kentin sele teslim olması değildir.
Bilimsel olmayan imar planları, şahsa özel hazırlanan imar planları… Bir yerde
beş katlı bina, yanındaki bina için belediye başkanına gidiyorlar “Kaç kat
yapabiliriz?” diyorlar, belediye başkanı diyor ki: “Kafanızı gökyüzüne
kaldırın, betonunuz yetene kadar yapın.” Böyle belediye başkanları olduğu
sürece İstanbul’da böylesi sel felaketleri olacaktır. 
Kaçak
yapılaşmanın, yeşil alanların, su havzalarının inşaata açılması ve sağlıksız
kentleşme sonucunda tüm cadde ve sokaklar Kanal İstanbul oldu. Biz “Bir
tanesini bile yaptırmayalım.” dedik ama siz bütün cadde ve sokakları Kanal
İstanbul yaptınız. Bunun gerekçesi olarak hiç düşündünüz mü acaba, TOKİ’ye ya
da yandaşlara kent büyüklüğünde büyük binalar, altyapısı olmayan binalar yapmak
yerine, insanların insanca yaşayabileceği, kentsel donatı alanlarının da
olduğu, rekreasyon alanlarının da olduğu, komşuluk ilişkilerinin de
geliştirilebildiği bir yaşanabilir kent yaratmayı hiç düşündünüz mü acaba? Sorumlu
sadece iklim değişikliği midir, yoksa dere yataklarını, tüm boş ve yeşil
alanları imara açan zihniyet midir?
2013
yılında İSKİ’de bir yönetmelik değişikliği yapıldı ve dere yataklarının 100
metrelik yaklaşma sınırı 10 metreye çekildi. Çok güzel, masa başında belediye
başkanı, etrafındaki heyet, İSKİ bu çalışmayı yaptı, daha önce de söylediğim
gibi, bundan derelere haber vermedi ve İstanbul’da yaklaşık 400 tane dere var
ve onların yataklarına yapılan, vaktiyle kol kola gezdiğiniz vakıfların okulları
da oralarda şimdi sular altında kaldı. Sadece dere yataklarına inşaat mı
yaptınız? Hayır. Kuzey ormanlarını yok ettiniz, arkadaşlarınıza “Tıraş
yapmıyor.” diye kızdığınız kuleleri yaptınız ve doğaya rağmen inşaat yaptınız.
Bir toprağın taşıyabileceği bir kapasite var, bunun çok üzerine çıktınız ve
doğaya rağmen inşaat yaparken atalarımızdan, ceddimizden de hiç örnek
almadınız. Osmanlı ne yapıyordu? Bir ağacı kesmemek için evi eğiyordu. Gazi
Mustafa Kemal Atatürk Yalova’da köşkü taşımıştı, köşkü bir ağacı kesmemek için.
Dünyaca ünlü Frank Lloyd Wright da Şelale Evi’ni şelaleyle birlikte yaptı.
Düşünsenize, şimdi öyle bir şelale olsa, siz de oraya ev yapacak olsanız
herhâlde önce şelaleyi kuruturdunuz. İstanbul’da yeşil alan oranı 1,4’tü 2009
verilerine göre, şimdiki verilere göre herhâlde biraz değişmiş, sizin
verdiğiniz verilerde 2,2, onu alalım, New York’ta yüzde 27. Mesela orada bir
Central Park var. New York’a giden her Türk gibi hepimiz şunu düşünüyoruz:
Acaba burası Türkiye’de olsaydı üzerine kaç tane alışveriş merkezi yapardınız?
222 milyar harcadınız İstanbul’da son yirmi üç yılda ve harcadığınız 222
milyarla bugün İstanbul’u getirdiğiniz durum, metrolar artık sularda ve
çalışamaz hâle geldi. Neden? İstanbul’da, Büyükşehir Belediyesinde 100 oturumun
yaklaşık 90’ında imar artışı konuşuyoruz. Kent yönetmek demek sadece oradan
rant elde etmek demek değildir. Kenti insanların adil, hakkaniyetli, eşit
yaşayabileceği hâle getirebilirsiniz. Onun için biz sizin için de, bugün bizim
karşımızda olan herkes için de “hak, hukuk, adalet” diyoruz.
Hepinizi
sevgiyle selamlıyorum. (CHP sıralarından alkışlar) 
BAŞKAN
– Teşekkür ederim Sayın Yedekci.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 490 sıra sayılı Kanun
Tasarısı’nın 31’inci maddesine ek (3)’üncü fıkrasında yer alan “temyizi kabil”
ibaresinin “temyizi kabul edilen” şeklinde değiştirilmesini arz ve teklif
ederiz. 
Mizgin Irgat (Bitlis) ve arkadaşları
BAŞKAN
–Komisyon önergeye katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Bitlis Milletvekili Sayın Mizgin Irgat konuşacak.
Buyurun
Sayın Irgat. (HDP sıralarından alkışlar)
MİZGİN
IRGAT (Bitlis) – Sayın Başkan, değerli milletvekilleri; hepinizi tekrardan
saygıyla selamlıyorum.
Bugün
değişikliğini tartıştığımız yasa tasarısının uygulaması üzerinden aslında bir
yıl geçmiş olmasına rağmen hâlâ uygulamada aksaklıklar olduğu iddiasıyla
değişiklik yapmaya çalışıyoruz. Yani 36 maddelik bir değişiklik bir yıl içinde
hâlâ çözülememişse demek ki şu an yapılan tasarı da bir yıl sonra ya da daha kısa
bir süre sonra yeni aksaklıklarla başka bir tasarı olarak önümüze gelecek bir
konu olarak duruyor. Dolayısıyla, biz yargıdaki aksaklıkları, yargıdaki
eksikliklerimizi apar topar, komisyonlarda yeterince tartışılmadan, halkın
gündemini ve nabzını almadan yaptığımızda böylesi sıkıntılarla karşılaşıyoruz
ve kalıcı çözümler de maalesef ki bulamıyoruz.
OHAL’in
süresi üç ay boyunca yeniden uzatıldı. OHAL’in ilan edildiği günden bugüne
baktığımızda, devlet, erkek, OHAL el ele, kadınların şiddete uğradığı bir yıl oldu
diyebiliriz. Gerçekten, kadın katliamlarının, kadın şiddetinin, çocuk
istismarlarının da aynı zamanda yüksek bir oranda yaşandığı bir yıl oldu. HDP
Eş Genel Başkanı Figen Yüksekdağ ve Parlamento kadın grubunu oluşturan HDP’nin
7 kadın milletvekili bu süreçte tutuklandı. Eşit temsiliyeti öngören eş
başkanlık sistemine bir saldırı olarak değerlendirilen kayyum atamalarıyla 36
DBP’li belediye kadın eş başkanı yine bu süreçte tutuklandı. Bazı kadın
dayanışma evlerinin ismi “aile destek evi” olarak değiştirildi. 43 kadın
kurumundan 37’si yine bu süreçte kapatıldı. OHAL’de toplam 178 medya kuruluşu
kapatıldı, kapatılan dernek sayısı 1.425; vakıf sayısı ise 123 oldu. Böylesi
bir süreçte, böylesi bir ortamda ekonomi olarak geriye gittiğimiz, komşu
ilişkilerinde, Avrupa ilişkilerinde, dünya ilişkilerinde geriye doğru
gittiğimiz, demokratik birliktelik değil, çatışmanın esas alındığı bir süreçte
biz hâlâ OHAL’in süresini üç ay boyunca uzattık. Dolayısıyla, bütün bu
kararları verirken, uzatma kararına el kaldırırken gerçekten bunu ne kadar
düşündük, ne kadar tartıştık ve ne kadar Türkiye için gerekli bir uygulama
olduğu kanısına vardık? Ben hiçbir şekilde bunun tartışıldığını, muhakemesinin
yapıldığını düşünmüyorum. Burada sıraların boşaltıldığı, sadece oy kullanma sırasında
gelen Hükûmet vekilleri, AKP milletvekilleri gerçekten bu sıkıntılara ilişkin,
milletvekili olma statüsünün hakkını verdiklerini düşünüyorlar mı, bunu buradan
bir kez daha sormak isterim. Bizi izleyen, sorunlarının tartışılmasını,
çözülmesini bekleyen milyonlarca insana gerçekten bu Meclis cevap olabiliyor
mu, Hükûmet olarak görevini yerine getirebiliyor mu, bunu gerçekten çok iyi
tartışmak gerekiyor, bunun hesabını da çok iyi vermek gerekiyor.
Yarın
Suruç katliamının yıl dönümü. Reyhanlı katliamı, Diyarbakır katliamı, Ankara
katliamı... Yarın da Suruç’un, başka bir acının yıl dönümü. Ama gerçekten
yargılama süreçleri nasıl gidiyor? Bunlar nasıl meydana geldi? Adil bir
yargılama yapılıyor mu? Bunu bize aktaracak bir medya kuruluşu ve gazeteci de maalesef
kalmadı çünkü hepsi cezaevlerinde ve görevlerini yapamıyorlar. Dolayısıyla, biz
24 Temmuzda, halkın haber alma kaynağı, halkın haber alma hakkı için uğraşan,
çaba harcayan gazetecilerin duruşmasında olacağız. 24 Temmuzda Cumhuriyet
gazetesinin gazetecilerinin davaları için bizler de Çağlayan’da olacağız.
Buradan bir kez daha, gazetecilerin tutuklanamayacağını, siyasetçilerin
tutuklanamayacağını, gerçekten ifade özgürlüğünü kullanan insanların yerinin
cezaevi olmadığını yinelemek istiyorum çünkü Türkiye’nin imzacı olduğu
sözleşmeler, Türkiye’nin dünyaya kendisi anlattığı sözcüklerde özgürlük,
demokrasi, barış vurgusu varken uygulamada maalesef OHAL var, baskı var,
tutuklama var. Bu yanlıştan bir an önce dönmek gerektiğini bu kürsüden bir kez
daha tekrarlamak isterim.
Herkesi
saygıyla selamlarım. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 490 sıra sayılı Bölge Adliye ve Bölge
İdare Mahkemelerinin İşleyişinde Ortaya Çıkan Sorunların Giderilmesi Amacıyla
Bazı Kanunlarda Değişiklik Yapılmasına Dair Kanun Tasarısı’nın çerçeve 31’inci
maddesinin aşağıdaki şekilde değiştirilmesini arz ve teklif ederiz.
“MADDE 31 6100 sayılı Kanunun 359 uncu maddesinin
başlığına “ve tebliği” ibaresi ve maddeye aşağıdaki fıkra eklenmiştir.
(3) Temyizi kabil olmayan kararlar, ilk derece
mahkemesi tarafından; temyizi kabil olan kararlar ise bölge adliye mahkemesi
tarafından tebliğe çıkarılır.”
Erhan
Usta (Samsun) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Takdire bırakıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım.
ERHAN
USTA (Samsun) – Gerekçe…
MEHMET
MUŞ (İstanbul) – Gerekçe…
BAŞKAN
– Gerekçeyi okutuyorum. 
Gerekçe:

Bölge
adliye mahkemesince verilen kararın tarafların başvurusu olmaksızın mahkeme
yazı işleri müdürü tarafından resen tebliğe çıkarılmasına ilişkin hüküm
yerleşik uygulamaların yerinde olması dikkate alınarak önergeyle madde
metninden çıkarılmaktadır. İlk derece mahkemesi bakımından tasarının 27’nci
maddesinde yapılan benzer düzenlemenin önergeyle tasarı metninden çıkarılması
da bu düzenlemeyi zorunlu kılmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 31’inci madde kabul edilmiştir. 
32’nci
maddede iki adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
32’nci maddesinde yer alan “iki hafta” ibaresinin "üç ay” şeklinde
değiştirilmesini arz ve teklif ederiz.
Filiz Kerestecioğlu Demir  Behçet
Yıldırım Saadet Becerekli
 İstanbul Adıyaman Batman

 Müslüm Doğan Mehmet
Ali Aslan 
 İzmir Batman 
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 32’nci maddesinde
öngörülen değişikliğin aşağıdaki şekilde düzeltilmesini arz ve teklif ederiz.
MADDE 32 — 6100 sayılı Kanunun 361 inci maddesinin
birinci fıkrasında yer alan "bir ay” ibaresi "15 gün” şeklinde
değiştirilmiştir.

Necati Yılmaz Mehmet
Gökdağ Zeynel Emre
 Ankara Gaziantep İstanbul

 Namık Havutça Cemal
Okan Yüksel
 Balıkesir Eskişehir
BAŞKAN
– Yeni Adalet Bakanımız Genel Kurula geldi. Abdulhamit Gül kardeşimize
kolaylıklar diliyoruz efendim. 
Evet,
okunan son önergeye komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan.
BAŞKAN
– Gerekçeyi okutuyorum:
Gerekçe:
Tasarının
daha iyi anlaşılması amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
32’nci maddesinde yer alan “iki hafta” ibaresinin "üç ay” şeklinde
değiştirilmesini arz ve teklif ederiz.
Mehmet Ali Aslan (Batman) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) -Katılmıyoruz Sayın Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım. 
BAŞKAN
- Önerge üzerinde Batman Milletvekili Sayın Mehmet Ali Aslan konuşacak.
Buyurun
Sayın Aslan. 
MEHMET
ALİ ASLAN (Batman) – Sayın Başkan ve sayın Genel Kurulu saygıyla selamlıyorum.
Tabii Sayın Maliye Bakanı az önce buradaydı, hâlâ burada. Geçen yıl
engellilerle ilgili taleplerimiz olmuştu. Tabii engellilerin talebi üzerine biz
bu talepleri dillendirmiştik. Engellilerin araç alımında hâlâ yüzde 18 KDV
engellilerden tahsil edilmektedir, elektrik, su paraları tahsil edilmektedir.
Bugün gün içinde dile getirdim bursluluk sınavıyla ilgili meslek gruplarına
ayrıcalık var, avantaj sağlanıyor ama engelli çocuklarına maalesef öyle bir
ayrıcalık yoktur, olması gerekiyor. 25 bin engelli kadro açığı olduğu hâlde ve
Hükûmet 5 bin engelli alma sözü verdiği hâlde 2.450 kişi almıştır. Bu rakam
yetersizdir, engelliler istihdam edilmek istiyor. 
Malum
yaz ayındayız. Tam da anız yangınlarının olduğu aylardayız. Anız yangınlarıyla
beraber maalesef birçok kuş türü yanmaktadır. Birçok endemik hayvan ve endemik
bitki türleri anız yangınlarıyla hayatlarını kaybetmektedir. Gördüğünüz gibi
kaplumbağalar, kuşlar vesaire yanıyor. Ve yine anız yangınları dolayısıyla
tıpkı sis gibi dumanlardan bulutlar oluşmaktadır ve trafik kazalarına da
sebebiyet verilmektedir. Anız yangınlarıyla ilgili buradan hem çiftçilerimize
hem yurttaşlarımıza dikkatli olmaları konusunda ricada bulunuyoruz. Sonuçta bu
topraklar, bu kuşlar, bu doğa hepimizin ve geri gelmez tahribatlara yol
açılmaktadır. Geçen hafta Meclis Basın Bürosunda basın açıklaması yapmıştık.
Midyat’ın Keferallap beldesi var, yani diğer ismiyle Yolbaşı. Oradaki
yurttaşlarımızın evinin önünden yüksek gerilim ve alçak gerilim direkleri,
hatları geçmektedir. Kadir Cebeci diye bir yurttaşımız bana evinin bu
fotoğrafını çekip gönderdi ve kendisini elektriğin çarptığını dile getirdi.
Bununla ilgili doktor raporu da var. Biliyorsunuz, yüksek gerilim hatlarının
sizi çarpması için sizin birebir dokunmanız, temas etmeniz gerekmiyor, uzaktan
da sizi çekebiliyor ve şu fotoğrafta görülen, bakın, ev ile direk arasında üç
metre var. Biz Enerji Bakanlığını da aradık, bu direklerin bir an önce
kaldırılması gerektiğini ifade ettik ama bugüne kadar herhangi bir işlem
yapılmış değildir. Yani, Allah korusun, Allah göstermesin, orada insan yahut
çocuklarımız öldüğü zaman mı bu direkler kaldırılacak? Bir an önce bu
direklerin, bu tehlike saçan direklerin evlere yakın mesafeden kaldırılıp
uygun, uzak yerlere konması gerekiyor. 
Yeni
Adalet Bakanı burada, inşallah daha adil bir ülke için, daha adil bir sistem
için çalışmalarınıza tanıklık etmek istiyoruz. Bununla ilgili olarak da Hazreti
Ali’nin iki sözünü nakletmek istiyorum: “Siyasetçi olmak için adil olmak
yeterlidir.” diyor. Yani Hazreti Ali siyasetçi olmanın gereğini sadece adil
olmaya bağlıyor. Yine bir sözü daha: “Siyasetlerin en hayırlısı adalettir.”
diyor. Yani, “En etkili, en doğru siyaset adalettir.” diye buyurmuş. 
Hazreti
Ömer’in de, tabii, bu konuda bir vecizesi var. “Adalet olmadıkça yönetimin
faydası olmaz.” diyor. Yani ne kadar ilerlersek ilerleyelim, ne kadar büyürsek
büyüyelim eğer adalet olmazsa o yönetimde de fayda yoktur diyor. Hazreti
Muhammed (AS) “Bir saat adaletli olmak altmış yıl nafile ibadetten daha
hayırlıdır.” diye buyurmuş ve Maide 8’de de “Ey iman edenler, adil olunuz,
adaletle hükmediniz; sizin bir kavme ve bir topluluğa olan kininiz, nefretiniz
sizi onlara karşı adaletsizliğe sevk etmesin.” diye buyurmuş ayetikerime.
Oradaki topluluktan, kavimden kasıt -tabii, müfessirler farklı yorumlamış- bu
farklı fikirler, farklı ırklar, farklı diller, farklı mezhepler, farklı siyasi
görüşler olabilir. 
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – İnşallah bunların ışığında adaletle hükmetmeyi,
hükmedilmeyi hep beraber göreceğiz, bunu görmek istiyoruz Türkiye olarak,
Türkiye halkları olarak.
Teşekkürler.
(HDP sıralarından alkışlar)
BAŞKAN
– Teşekkürler Sayın Aslan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
32’nci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
33’üncü maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
33’üncü maddesiyle 6100 sayılı Kanun’un 362’nci maddesinin birinci fıkrasının
(b) bendine eklenmesi öngörülen “üzere” ibaresi yerine “suretiyle” ibaresi şeklinde
değiştirilmesini arz ve teklif ederiz.
 Filiz Kerestecioğlu Demir  Behçet
Yıldırım Saadet Becerekli
 İstanbul Adıyaman Batman
 Müslüm Doğan Mehmet
Ali Aslan  İzmir Batman 
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 33’üncü maddesinde
öngörülen değişikliğin aşağıdaki şekilde düzeltilmesini arz ve teklif ederiz.
Madde 33 - 6100 sayılı Kanunun 362 nci maddesinin
birinci fıkrasının (b) bendinin başına "Kira ilişkisinden doğan ve miktar
veya değeri itibarıyla temyizi mümkün olan alacak davaları hariç olmak üzere”
ibaresi eklenmiştir.
 Zeynel Emre Necati
Yılmaz Mehmet Gökdağ
 İstanbul Ankara Gaziantep
 Namık Havutça Ömer Süha Aldan Cemal
Okan Yüksel
 Balıkesir Muğla Eskişehir

BAŞKAN – Okunan son önergeye Komisyon
katılıyor mu?
ADALET KOMİSYONU SÖZCÜSÜ SERAP YAŞAR (İstanbul) –
Katılmıyoruz Sayın Başkanım.
BAŞKAN – Hükûmet?
ADALET BAKANI ABDULHAMİT GÜL (Gaziantep) – Katılmıyoruz
Sayın Başkanım.
MEHMET GÖKDAĞ (Gaziantep) – Gerekçe…
BAŞKAN – Gerekçeyi okutuyorum.
Gerekçe: 
Tasarının daha iyi anlaşılması amaçlanmıştır.
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
33’üncü maddesiyle 6100 sayılı Kanun’un 362’nci maddesinin birinci fıkrasının
(b) bendine eklenmesi öngörülen “üzere” ibaresi yerine “suretiyle” ibaresi
şeklinde değiştirilmesini arz ve teklif ederiz.
 Mehmet Ali Aslan (Batman) ve
arkadaşları
BAŞKAN – Okunan önergeye Komisyon katılıyor mu?
ADALET KOMİSYONU SÖZCÜSÜ SERAP YAŞAR (İstanbul) –
Katılmıyoruz Sayın Başkanım.
BAŞKAN – Hükûmet?
ADALET BAKANI ABDULHAMİT GÜL (Gaziantep) – Katılmıyoruz
Sayın Başkanım.
BERDAN ÖZTÜRK (Ağrı) – Gerekçe…
BAŞKAN – Gerekçeyi okutuyorum:
Gerekçe: 
Yapılan bu değişiklik önerisiyle madde metninin daha
anlaşılır olması amaçlanmıştır.
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Maddeyi oylarınıza sunuyorum: Kabul edenler... Kabul
etmeyenler... Madde kabul edilmiştir.
34’üncü maddede bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 34’üncü maddesinde
öngörülen değişikliğin aşağıdaki şekilde düzeltilmesini arz ve teklif ederiz. 
MADDE 34 - 6100 sayılı Kanunun 363 üncü maddesinin
birinci fıkrası aşağıdaki şekilde değiştirilmiştir.
"(1) İlk derece mahkemelerinin kesinleşmiş olarak
verdikleri kararlar ile istinaf incelemesinden geçmeden kesinleşmiş bulunan
kararlarına ve bölge adliye mahkemesi hukuk dairelerinin ilk derece mahkemesi
sıfatıyla kesin olarak verdikleri kararlar ile yine bu sıfatla verdikleri ve
temyiz incelemesinden geçmeden kesinleşmiş bulunan kararlarına karşı,
yürürlükteki hukuka aykırı bulunduğu ileri sürülerek Adalet Bakanlığı ya da
Yargıtay Cumhuriyet Başsavcılığı tarafından kanun yararına temyiz yoluna
başvurulur.”
 Necati Yılmaz Mehmet
Gökdağ  Namık Havutça
 Ankara Gaziantep Balıkesir
 Cemal Okan Yüksel Kadim
Durmaz Zeynel Emre
 Eskişehir Tokat İstanbul
 Ömer Süha Aldan
 Muğla
BAŞKAN
- Okunan önergeye Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde Tokat Milletvekili Sayın Kadim Durmaz konuşacak.
Buyurun
Sayın Durmaz. (CHP sıralarından alkışlar) 
KADİM
DURMAZ (Tokat) – Sayın Başkanım, değerli milletvekili arkadaşlarım; hepinizi
saygıyla selamlıyorum.
Kabinede
bir revizyon yapıldı, yeni Adalet Bakanımız da Meclise teşrif ettiler, Sayın
Bakana da hayırlı uğurlu olsun diliyorum, başarılar diliyorum.
ENGİN
ALTAY (İstanbul) – Adil olur inşallah. 
KADİM
DURMAZ (Devamla) – Tabii ki bu arada ne tür bir miras devraldığını da Sayın
Bakanımızla huzurunuzda paylaşmamız gerektiğine de inanıyorum. Sayın Bakanım,
elimde şöyle uzun bir tutuklu gazeteciler listesi var. Düşünen herkesin, “hak,
hukuk, adalet” diyen herkesin isyan ettiği, dünyanın dikkatini çektiği ve bunun
dışında, birçok, ülkemize ivme kaybettiren, saygınlığına gölge düşüren
istatistikler var. Bunlardan bir bölümünü paylaşmanın da yeni Bakanımıza yol
haritası oluşturma noktasında yararı olacağını düşünüyorum.
ENGİN
ALTAY (İstanbul) – Tutuklu milletvekillerini de hatırlatalım.
KADİM
DURMAZ (Devamla) – Uluslararası Mülkiyet Hakları Ajansı 2015 Yılı Raporu’nda
Türkiye yargı bağımsızlığında 129 ülke arasında 90’ıncı sıraya geriledi.
Yolsuzlukla mücadelede 5,2 puanla 48’inci sırada. Hukuk devletinde 5,2 puanla
57’nci sırada. Siyasal istikrarda 2,6 puanla 115’inci sırada. Yargı
bağımsızlığı, hukuk devleti, siyasal istikrar, yolsuzlukla mücadelede Türkiye
ortalamada Gana’nın 8 sıra gerisinde, Bahreyn’in 12 sıra gerisinde, Ürdün’ün 13
sıra gerisinde, Ruanda’nın 16 sıra gerisinde, Uruguay’ın 18 sıra gerisinde,
Suudi Arabistan’ın 23 sıra gerisinde, Umman’ın 26 sıra gerisinde, Malezya’nın
31 sıra gerisinde ve ülkemiz, Türkiye siyasal istikrarda Zimbabve, Zambiya,
Uruguay ve Uganda gibi ülkelerin çok gerilerine çıkmıştır.
Yargı
bağımsızlığında Türkiye Tanzanya’nın 5 sıra gerisinde, Zambiya’nın 30 sıra
gerisinde, Bahreyn’in 46 sıra gerisinde. Az önce de arkadaşlarımın beni haklı
olarak uyardığı, bu ülkenin seçilmiş insanlarını temsil eden Parlamentodaki birçok
milletvekilinin, gerçekten evrensel hukuka, Anayasa’mıza aykırı olarak
tutuklanması, gözaltına alınması ve milletvekilliklerinin düşürülmesini son
derece uygunsuz buluyoruz. Hepinizin bildiği gibi, az önce bir arkadaşımız
açıkladı, haydi adına bir fezleke düzenlenmiş ama burada garip olan, teknik bir
bilirkişi, yeterli harcırahını da alıyor, güya araştırma yapıyor, kareleri
inceliyor, ses kayıtlarını dinliyor, görüntüleri tespit ediyor ve bizim
arkadaşımızı, katalog suç da demeyeceğim, katalogda da yok, böyle bir
iddianameyle Meclise taşıyor. Bu noktada Sayın Bakanımız, işiniz zor ama
başarılmaz değil, tek çare, işte sizin dışınızda oturan bu muhalefeti
önemseyerek doğru bir yol haritası oluşturmak. Bu noktada, az önce de ifade
ettim, biz muhalefet olarak katkı sunmaya hazırız diyorum, hepinize hayırlı
geceler diliyorum. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Durmaz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… 34’üncü madde kabul
edilmiştir. 
Sayın
Elitaş, sisteme girmişsiniz. 
Buyurun.

VI.- AÇIKLAMALAR (Devam)
29.- Kayseri Milletvekili Mustafa
Elitaş'ın, Erzurum Milletvekili İbrahim Aydemir'in annesine Allah'tan rahmet
dilediğine ve Kâtip Üye Hatay Milletvekili Mehmet Necmettin Ahrazoğlu’na geçmiş
olsun dileğinde bulunduğuna ilişkin açıklaması
MUSTAFA ELİTAŞ (Kayseri) – Teşekkür ediyorum Sayın
Başkan. 
Biraz önce aldığımız bir habere göre, Erzurum Milletvekilimiz
Sayın İbrahim Aydemir’in annesi rahmetli olmuş. Başsağlığı dileklerimizi
iletiyoruz. Merhumeye Allah’tan rahmet diliyoruz.
Yarın, 20 Temmuz Perşembe günü Erzurum Merkez Narmanlı
Camisi’nde ikindi namazını müteakip cenaze defnedilecek. Tekrar, İbrahim
Aydemir ve ailesine başsağlığı dileklerimizi iletiyoruz. 
Bu arada, Milliyetçi Hareket Partisine
mensup Divan üyesi Sayın Mehmet Necmettin Ahrazoğlu bugün bir rahatsızlık
geçirdi, aldığımız bilgiye göre, arkadaşlarımızın aldığı bilgiye göre stent
takılmış. Sayın Ahrazoğlu’na da acil şifa dileklerimizi AK PARTİ Grubu adına
iletmek istiyorum. 
Teşekkür ediyorum.
BAŞKAN – Teşekkür ederim Sayın Elitaş.
ERHAN USTA (Samsun) – Sayın Başkan…
BAŞKAN – Buyurun Sayın Usta.
30.- Samsun Milletvekili Erhan Usta'ın, Erzurum
Milletvekili İbrahim Aydemir'in annesine Allah'tan rahmet dilediğine ilişkin
açıklaması
ERHAN USTA (Samsun) – Teşekkür ederim
Sayın Başkan. 
Biz de Erzurum Milletvekili İbrahim
Aydemir’in annesinin vefatı nedeniyle taziyelerimizi iletiyoruz. Merhumeye
Allah’tan rahmet, ailesine de başsağlığı dileriz Milliyetçi Hareket Partisi
Grubu olarak. 
Teşekkür ederim.
BAŞKAN – Teşekkür ederim.
Sayın Altay daha önce taziye dileklerini
bildirmişti. 
Biz de tekrar sayın milletvekili
arkadaşımızın annesine Allah’tan rahmet diliyoruz. 
FİLİZ KERESTECİOĞLU (İstanbul) – Biz de
iletmiştik Sayın Başkan. 
BAŞKAN – Siz de mi söylemiştiniz? Sayın
Kerestecioğlu da aynı duyguları Genel Kurulda paylaşmıştı, onu da belirtelim. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/839) ve Adalet
Komisyonu Raporu (S. Sayısı: 490) (Devam)
BAŞKAN – Geçici madde üzerinde iki adet önerge vardır,
okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
Geçici Madde 1’de yer alan “Kanunun yürürlüğe girdiği tarihte” ibaresinin
“Kanun yürürlüğe girdiği tarihten itibaren” şeklinde değiştirilmesini arz ve
teklif ederiz. 
Filiz Kerestecioğlu Demir Behçet
Yıldırım Saadet Becerekli
İstanbul  Adıyaman Batman
Müslüm Doğan  Mehmet
Ali Aslan
İzmir  Batman
Türkiye Büyük Millet Meclisi
Başkanlığına
Görüşülmekte olan…
ENGİN ALTAY (İstanbul) – Sayın Başkan,
biz Sayın Bakana hayırlı olsun babından geçici maddedeki ve 35’inci maddedeki
önergelerimizi bir iyi niyet jesti bakımından çekiyoruz efendim. (AK PARTİ
sıralarından alkışlar)
BAŞKAN – Teşekkür ederiz efendim. 
ENGİN ALTAY (İstanbul) – Hayırlı olsun tekrardan. 
ADALET BAKANI ABDÜLHAMİT GÜL (Gaziantep) – Teşekkür
ediyorum, sağ olun.
BAŞKAN – Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
Geçici Madde 1’de yer alan “Kanunun yürürlüğe girdiği tarihte” ibaresinin
“Kanun yürürlüğe girdiği tarihten itibaren” şeklinde değiştirilmesini arz ve
teklif ederiz. 
Filiz
Kerestecioğlu Demir (İstanbul) ve arkadaşları
BAŞKAN – Komisyon önergeye katılıyor mu? 
ADALET KOMİSYONU SÖZCÜSÜ SERAP YAŞAR (İstanbul) –
Katılmıyoruz Sayın Başkan. 
BAŞKAN – Hükûmet? 
ADALET BAKANI ABDÜLHAMİT GÜL (Gaziantep) – Katılmıyoruz
Sayın Başkan. 
FİLİZ KERESTECİOĞLU DEMİR (İstanbul) – Gerekçe…
BAŞKAN – Gerekçeyi okutuyorum: 
Gerekçe: 
Yapılan değişiklik önerisiyle madde metnine açıklık
getirilmesi amaçlanmıştır. 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Diğer önerge işlemden çekildiği için geçici madde 1’i
oylarınıza sunuyorum: Kabul edenler... Kabul etmeyenler... Madde kabul
edilmiştir.
35’inci maddede bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
35’inci maddesinde yer alan “tarihinde” ibaresinin “tarihinden itibaren”
şeklinde değiştirilmesini arz ve teklif ederiz.

 Filiz
Kerestecioğlu Demir Behçet Yıldırım Saadet Becerekli
 İstanbul Adıyaman Batman
 Müslüm Doğan Mehmet
Ali Aslan
 İzmir Batman
BAŞKAN
– Okunan önergeye Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:

Yapılan
değişik önerisiyle madde metnine açıklık getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
35’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
36’ncı
maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
36’ncı maddesinde yer alan “hükümlerini Bakanlar Kurulu yürütür” ibaresinin
“hükümleri, Bakanlar Kurulu tarafından yürütülür” şeklinde değiştirilmesini arz
ve teklif ederiz.

Filiz Kerestecioğlu Demir Behçet
Yıldırım Saadet Becerekli
 İstanbul Adıyaman Batman
 Müslüm Doğan Mehmet
Ali Aslan
 İzmir Batman
Türkiye Büyük Millet Meclisi
Başkanlığına
Görüşülmekte olan Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı’nın 36’ncı maddesinde
öngörülen değişikliğin aşağıdaki şekilde düzeltilmesini arz ve teklif ederiz.
Madde 36 - Bu Kanun hükümleri Bakanlar Kurulu eliyle
yürütülür.
 Ömer Süha Aldan Necati Yılmaz Mehmet
Gökdağ
 Muğla Ankara Gaziantep
 Zeynel Emre Cemal
Okan Yüksel Tahsin Tarhan
 İstanbul Eskişehir Kocaeli
 Nihat
Yeşil
 Ankara
BAŞKAN
– Okunan son önergeye Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde Ankara Milletvekili Sayın Necati Yılmaz konuşacak.
Buyurun
Sayın Yılmaz. (CHP sıralarından alkışlar) 
NECATİ
YILMAZ (Ankara) – Sayın Başkan, Sayın Divan, sevgili milletvekilleri; hepinizi
saygıyla selamlıyorum. Ben de konuşmama başlamadan önce, üzerinde görüştüğümüz
yasanın hiç değilse sonundaki görüşmelere katılmak üzere aramıza katılan ve
görevine bugün atanan Sayın Bakanı Adalet Komisyonunun bir üyesi olarak
sevgiyle, saygıyla selamlıyorum, kendisine başarılar diliyorum. Gerçekten de bu
dileklerimize ihtiyacı olduğunu düşünüyorum çünkü içinden geçtiğimiz süreç
gerçekten de her türlü kavramdan daha fazla, adalet kavramını öne çıkaran, bu
anlamdaki yakınmaları alabildiğine çoğaltan bir sürece dönüştü. Siz yokken
Sayın Bakan burada ülkemizdeki adaletsiz uygulamalar üzerinden yüzlerce
örnekler söylendi. Ancak bunların hepsi seçilmiş, belki de işaret olsun
babından söylenen örneklerdi. Türkiye büyük bir sesleniş içerisinde, büyük bir
feryat içerisinde. Türkiye'de her yurttaşımız hemen hemen adalet istiyor ve
“adalet” diye feryat ediyor. Dönüp baktığımızda, özellikle OHAL sürecinin
sonrasında, kanun hükmünde kararnameler üzerinden yüz binlerce insanın
mağduriyeti var ve bunun yanı sıra sevgili arkadaşlar, muhalif kimliklerinden
dolayı, özellikle darbe bahane edilerek ve adaletin ve yargının siyasal bir
operasyonun aracı hâline dönüştürülerek yarattıkları mağduriyetler var.
Söylemeye dahi gerek yok, en büyük mağduriyetlerden bir tanesi bu çatı altında
yaşanıyor. Yüz binlerce seçmenin iradesiyle seçilip burada bizler gibi bu
tartışmalara katılmak ve ülkenin tamamı için uygulanacak olan bu yasayı
yapılandırmak üzere görüşlerini söylemek, katkılarını sunmak üzere seçilmiş
olan milletvekilleri siyasal saiklerle bugün aramızda bulunmuyor, hücrelerin,
duvarların ötesinde tutuluyor. Bunlar da defalarca söylendi ama ne yazık ki
eski bakanımız tarafından duyulmadı, dinlenmedi ve bunun yanı sıra sıklıkla
söylenen bir başka mesele daha var, bu dönemin simgeleşen bir örnek mağduriyeti
var: Nuriye ve Semih’in tüm feryatlarına rağmen, tüm seslenişlerine rağmen,
ilgili makamlara ve buraya 500 metre öteden sesinin duyulmaması üzerine
Hükûmetin onları mahkûm ettiği açlık üzerinden kendilerini ifade ettikleri bir
süreç var. Onlara yargının verdiği yanıt şu oldu: “Sizler açlık üzerinden kendi
feryadınızı ortaya koyamazsınız. Biz sizleri açlığa mahkûm ederiz, işinizi,
ekmeğinizi elinizden alırız. Ancak siz açlıktan biz istediğimiz için ölürsünüz,
kendi isteğinizle ölemezsiniz dahi.” denildi. Böyle bir durum var. 
Şimdi,
burada, bu toplantıyı bitirdiğimizde, görüşmeleri sonlandırdığımızda hepimiz
evlerimize gideceğiz. Sayın Bakan, sevincinizle beraber, lütfen, uyumadan önce
Nuriye ve Semih’i düşünün. Onların, suçlamasını dahi bilemedikleri sebeplerle
işlerinin ellerinden alınmasını ve mahkûm edildikleri hücre ötesindeki
gerçekleri de düşünün. 
ENGİN
ALTAY (İstanbul) – Milletvekillerini de düşünün Sayın Bakan. 
NECATİ
YILMAZ (Devamla) – Aynı şeyi milletvekillerimiz için söyledim Sayın Grup Başkan
Vekilim. 
Eminim
ki her nasıl ki adalet toplumun vicdanıysa Adalet Bakanı da Kabinenin
vicdanıdır. Siz, inanıyorum ki bu yeni başlangıçta o Kabinenin vicdanı
olacaksınız. Bu beklenti içerisinde olmak Adalet Komisyonu olarak biz üyelerin
hakkıdır. Bunu sizden bekliyoruz Sayın Bakan. 
Evet,
burada, bölge idare mahkemeleri ve bölge adliye mahkemelerinin işleyişinde
ortaya çıkan sorunları konuştuk. İstinaf mahkemelerine ihtiyaç duyduğumuzu daha
önce söyledik ve destekledik. Ortaya çıkan arızaları, sıkıntıları gidermek
elbette ki görevimizdi, hep beraber yapmalıydık. Ancak burada da ortak akla
kapalı davrandınız. Burada, bir yandan eksikleri gidermek üzere değişiklikler
getirirken bir yandan da yeni sorunlar yaratacak düzenlemeler getirdiniz.
Özellikle siyasetteki tek akıl, tek kişinin iradesi anlayışını yargıda da hâkim
kılmak istiyorsunuz. Siyasete benzer bir yapılanmayı yargıda da hâkim kılmak
istiyorsunuz. Bu anlamda, Başkanlar Kurulu yetkilerini alıp sadece başkana
veriyorsunuz. Özellikle diğer üst mahkemelerde, Yargıtayda ve Danıştayda kendi
iş bölümünü, dairelerin iş bölümünü mahkemelerin kendisi yapmasına rağmen bu
yetkiyi bu defa istinaf mahkemelerinden alıp siyasallaşmış bir organa dönüşen
HSK’ya veriyorsunuz. Bunların sıkıntılarını hep beraber yaşayacağız çünkü bu
konudaki eleştirilerimiz yanıt bulmadı, cevap bulmadı, itibar görmedi. 
Sayın
Bakan, bir kez daha şunları söylemek istiyorum: Adalet acil ihtiyacımızdır.
Bunu gidermenin sorumluluğu öncelikle sizin üstünüzdedir. Sayın Genel
Başkanımız milyonları peşine toplarken sadece bir devlet adamı, bir halk adamı
ve Türkiye'yi kucaklayan bir dile ve yüreğe sahip olmasından değil, aynı
zamanda büyük bir gerçeğe sarılmasından dolayı milyonları topladı. Türkiye'nin
en büyük ihtiyacı…
(Mikrofon
otomatik cihaz tarafından kapatıldı) 
NECATİ
YILMAZ (Devamla) – …ve en büyük gerçeği adalettir. Sizi ona sarılmaya davet
ediyorum. 
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Yılmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 490 sıra sayılı Kanun Tasarısı’nın
36’ncı maddesinde yer alan “hükümlerini Bakanlar Kurulu yürütür” ibaresinin
“hükümleri, Bakanlar Kurulu tarafından yürütülür” şeklinde değiştirilmesini arz
ve teklif ederiz.
Filiz
Kerestecioğlu Demir (İstanbul) ve arkadaşları
BAŞKAN
– Okunan önergeye Komisyon katılıyor mu?
ADALET
KOMİSYONU SÖZCÜSÜ SERAP YAŞAR (İstanbul) – Katılmıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Yapılan
değişiklik önerisiyle madde metnine açıklık getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
36’ncı
maddeyi oylarınıza sunuyorum: Kabul edenler… Kabul etmeyenler… 36’ncı madde
kabul edilmiştir.
Sayın
milletvekilleri, ikinci bölümde yer alan maddelerin oylamaları tamamlanmıştır.
Tasarının
tümünü oylamadan önce, İç Tüzük’ün 86’ncı maddesi gereğince, oyunun rengini belli
etmek üzere lehte İstanbul Milletvekili Serap Yaşar konuşacaktır.
Buyurun
Sayın Yaşar. (AK PARTİ sıralarından alkışlar) 
SERAP
YAŞAR (İstanbul) – Sayın Başkan, saygıdeğer milletvekilleri; 490 sıra sayılı
Bölge Adliye ve Bölge İdare Mahkemelerinin İşleyişinde Ortaya Çıkan Sorunların
Giderilmesi Amacıyla Bazı Kanunlarda Değişiklik Yapılmasına Dair Kanun
Tasarısı’nın lehinde olmak üzere şahsım adına söz almış bulunuyorum. Yüce
heyetinizi ve aziz milletimizi saygıyla selamlıyorum.
AK
PARTİ hükûmetleri döneminde adalet hizmetinin kalitesi ve etkinliğinin
artırılması adına önemli reformlara imza atılmıştır. Bugün görüştüğümüz tasarı
da bunlardan biridir. Adalet Bakanlığı tarafından hazırlanan ve Adalet
Komisyonunda görüşülmesi sırasında siyasi parti gruplarının olumlu katkılarıyla
Genel Kurul gündemimize gelen kanun tasarısı adli ve idari yargıda istinaf
kanun yoluna ilişkin hükümlerde önemli değişiklikler öngörmektedir. 
İstinaf
bizim hukuk sistemimizde daha adil ve güvenilir yargılama bakımından önemli bir
yere sahiptir. Hukuk devletinin ve hak arama özgürlüğünün de garantisi olarak
görülmektedir. 20 Temmuz 2016 tarihinde bölge adliye ve bölge idare
mahkemelerinin faaliyete geçirildiği tarihten itibaren istinaf sisteminin ne
denli hızlı ve etkili işlediği görülmüştür. İstinaf kanun yoluyla kararlarda
isabet artırılmış, vatandaşın hakkına erken kavuşması sağlanmış ve yargıya
güven artmıştır. Bu vesileyle, temyiz edilen dosya sayısında önemli ölçüde
azalma meydana gelmiştir. Yargıtay ve Danıştay, asli fonksiyonu olan hukuki
denetim ve içtihat oluşturmaya odaklanmıştır. 20 Temmuz 2016’dan 30 Nisan 2017
tarihine kadar bölge adliye mahkemesi ceza dairelerine gelen dosyaların yüzde
77’si hakkında karar verilmiştir. Ceza dairelerince verilen kararların temyiz
oranı 5,2’dir. Bölge adliye mahkemesi hukuk dairelerine gelen dosyalarda karar
verme oranı yüzde 67, hukuk dairelerince verilen bu kararların temyiz oranı ise
yüzde 11’dir. Bölge idare mahkemelerince verilen kararlarda temyiz oranı 11,8
olmuştur. Bütün bu oranlar, mahkemelerce verilmiş olan kararların ne denli
isabetli olduğunun bize göstergesidir. Vatandaşın makul sürede yargılama
hakkından yararlanması ve yüksek mahkemelerin iş yükünün azalması da ayrıca
ikincil bir sonuçtur. 
İstinaf
kanun yolunun asıl amacı, ikinci bir yargılama yapmak suretiyle gerçeğin ortaya
çıkarılması ve adaletin tam olarak gerçekleşmesinin temin edilmesidir. Söz
konusu tasarıyla yargı sistemimiz üç dereceli hâle gelmiştir. İstinaf kanun
yolu, yargı sistemimizde mevcut hukuki başvuru yollarını daha da güçlendirerek
adil yargılama hakkını teminat altına almıştır.
Görüşmüş
olduğumuz bu tasarı, yargıda verimliliğin artırılması, yargılamaların makul
sürede sonuçlandırılması, vatandaşın hakkına erken kavuşması ve adaletin
zamanında ve eksiksiz gerçekleştirilesini sağlamak amacıyla yapmış olduğumuz
düzenlemelerin bir devamı niteliğindedir. Huzurlarınıza getirmiş olduğumuz
tasarı, istinaf sisteminin uygulanması sırasında ilk derecedeki uygulayıcılar,
istinaf uygulayıcıları ve vatandaşlardan gelen öneriler dikkate alınarak
hazırlanmıştır. 
Bu
kapsamda, genel olarak, tasarıyla bölge adliye mahkemesi başkanlar kurulu ceza
ve hukuk daireleri başkanlar kurulu olarak ikiye ayrılmıştır. Bölge adliye
mahkemesi hukuk ve ceza dairelerinin numaralarını ve aralarındaki iş bölümünü
belirleme yetkisi HSK’ya verilmiştir. Bölge idare mahkemesi başkanına kendisine
doğrudan bağlı olarak görev yapanlar hakkında disiplin cezası uygulama yetkisi
verilmiştir. Uyuşmazlığın konusunun iki dairenin görevine girmesi hâlinde ilgili
dairenin isteği üzerine bu dairelerin birlikte yapacağı toplantıda karara
bağlanabilmesi sağlanmıştır. İlk derece mahkemesinde daha önce tartışılan
deliller ve taraflara tebliğ olunan gerekçeli karar ile delil mahiyetinde
olmayan ön inceleme raporu okunması yerine anlatılması düzenlenmiştir.
Tarafların temyiz haklarını daha etkin kullanabilmeleri amacıyla yedi gün
olarak belirlenen temyiz süresi on beş güne çıkarılmıştır. Kanun tasarısı, 6100
sayılı Hukuk Usulü Muhakemeleri Kanunu ve HSYK Kanunu’nda tarafların yargılanma
haklarını daha etkin kullanabilmeleri amacıyla teknik düzenlemeler yapılmasını
da öngörmüştür.
Sayın
Başkan, saygıdeğer milletvekilleri; sözlerimi sonlandırırken görüşmüş olduğumuz
kanun tasarısının kısa sürede kanunlaşarak mevzuatımıza, uygulayıcılara ve
vatandaşlarımıza hayırlı olmasını temenni ediyorum. 
(Mikrofon
otomatik cihaz tarafından kapatıldı)
SERAP
YAŞAR (Devamla) - Bu vesileyle tüm şehit ve gazilerimizi rahmet ve minnetle
anarak hepinize saygılar sunuyorum. (AK PARTİ sıralarından alkışlar)
BAŞKAN
– Sayın Yaşar, teşekkür ederim.
Sayın
Aydın, sisteme girmişsiniz.
KAMİL
AYDIN (Erzurum) – Taziye için…
BAŞKAN
- Buyurun.
Bir
dakika…
VI.- AÇIKLAMALAR (Devam)
31.- Erzurum Milletvekili Kamil Aydın'ın,
Erzurum Milletvekili İbrahim Aydemir'in annesine Allah'tan rahmet dilediğine ve
Kâtip Üye Hatay Milletvekili Mehmet Necmettin Ahrazoğlu’na geçmiş olsun
dileğinde bulunduğuna ilişkin açıklaması
KAMİL AYDIN (Erzurum) – Teşekkür ederim Sayın Başkan.
Uzun süredir Erzurum’da yoğun bakım tedavisi gören
Neriman teyzemiz, mahallemizin büyüğü ve aynı zamanda İbrahim Aydemir
kardeşimizin, İsmail Aydemir ve Bünyamin Aydemir kardeşimizin annelerinin
Hakk’a yürüdüğünü öğrendik bugün. Ben başta aile büyükleri olmak üzere İbrahim
kardeşime de başsağlığı diliyorum.
Bu arada Başkanlık Divanı üyemiz Sayın Mehmet
Ahrazoğlu’na da geçirdiği rahatsızlıktan dolayı tekrar yine acil şifalar
diliyorum.
Teşekkür ediyorum.
BAŞKAN – Teşekkür ederiz Sayın Aydın.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Bölge Adliye ve Bölge İdare
Mahkemelerinin İşleyişinde Ortaya Çıkan Sorunların Giderilmesi Amacıyla Bazı
Kanunlarda Değişiklik Yapılmasına Dair Kanun Tasarısı (1/839) ve Adalet
Komisyonu Raporu (S. Sayısı: 490) (Devam)
BAŞKAN
– Aleyhte İstanbul Milletvekili Sayın Mahmut Tanal konuşacak.
Buyurun
Sayın Tanal. (CHP sıralarından alkışlar)
MAHMUT
TANAL (İstanbul) – Teşekkür ediyorum Sayın Başkan. 
Değerli
milletvekilleri, hepinizi saygıyla selamlıyorum.
Öncelikle,
Erzurum Milletvekili İbrahim Aydemir’in annesinin vefatı nedeniyle kendisine
Allah’tan rahmet diliyorum, ailesine ve sevenlerine sabır diliyorum. 
Divan
üyesi Sayın Mehmet Ahrazoğlu’na geçmiş olsun dileklerimizi iletiyoruz. 
Yeni
seçilen Bakanlar Kurulu hayırlı olsun. Sayın Adalet Bakanımız hoş geldiniz,
başarılar diliyorum çalışmalarınızda. 
Değerli
arkadaşlar, zaten tasarının ayrıntılı tüm şeyleri anlatıldı, eksikleri
arkadaşlarımız da anlattılar. Tabii, benden önce konuşan Serap arkadaşımızla aynı
dönemdeydik. Güzel, veciz konuşması için de kendilerine teşekkür ediyorum ama
katılmadığımız görüşleri, takdir edersiniz, bu Başkanlar Kurulu yetkilerinin
Başkana verilmesi, aynı zamanda iş bölümü itirazının HSYK’ya verilmesi
nedeniyle bunlar hukuk tekniği açısından sakıncalı. Bu anlamdan dolayı
katılmıyoruz. 
Şimdi,
değerli arkadaşlar, son günlerde -dördüncü gündür konuşuyorum- Şanlıurfaspor’un
Birinci Lig’den düşürülmesi… Bu sebepten dolayı merakımdan şike hukukunu aldım
araştırdım. Şike hukukuyla ilgili gerçekten baktığımız zaman, sporun amacı
nedir? Öncelikle, Anayasa’mızın 58 ve 59’uncu maddeleri spor ve sporcunun
gelişimiyle ilgili hükümleri düzenlemekte. Hatta 59’uncu maddede diyor ki:
“Devlet, başarılı olan sporcuyu da korur.” Yani, bu anlamda önemli bir madde
Anayasa’mızın 58, 59’uncu maddeleri. Sporun temel amacı, insanın beden ve ruh
sağlığını geliştirmek, iradesini güçlü kılmak ve toplumda barış, kardeşlik ve
dayanışma duygusunu yaygın hâle getirmek. Şanlıurfaspor’un şike yoluyla Birinci
Lig’den düşürülmesi toplumda barış, kardeşlik ve dayanışma duygusunu
zedelemiştir. Şike yoluyla maçın sonucu değiştirilmiştir, dürüst oynamak ve
yarışma ilkesi ihlal edilmiştir. Burada Şanlıurfaspor’un bu mağduriyeti… Tabii,
Sayın Adalet Bakanının yeni göreve başlaması nedeniyle bunu kendilerinden
bekliyoruz. Aynı zamanda, yeni seçilen Gençlik ve Spor Bakanımızın bu sporla
ilgili disiplini, spor hukukunu bir an önce dizayna sokması lazım. Çünkü o
alandan gelen bir kişidir Spor Bakanı da aynı zamanda. Spordaki şikeyi, dopingi
bu anlamda bir an önce sona erdirmesi lazım.
Şimdi,
değerli arkadaşlar, asıl olan… Tam üstüne geldi, ben Gençlik ve Spor Bakanımıza
teşekkür ediyorum, hayırlı olsun diyorum. Tam sizin alanınızı konuşuyorduk
zaten. Konumuz, şike hukuku ve sporda şike. Bu anlamda üç gün boyunca sürekli
Şanlıurfaspor’un şike nedeniyle Birinci Lig’den düşürüldüğünü anlattım ve bugün
de hakikaten sizi karşımızda Spor Bakanı olarak görmemiz bir şans oldu. Çünkü
spor hukuku açısından disiplinli olduğunuzu, sizin ilgili olduğunuzu biliyoruz
ama temennim Şanlıurfaspor konusuyla, bu konuyla gerek Futbol Federasyonunun
gerekse Gençlik ve Spor Bakanı olarak sizin ilgilenmenizi bekliyorum. Bununla
ilgili diyeceksiniz: “Mevzuat var mı?” Mevzuat var, 6222 sayılı Kanun’un 11’inci
maddesi var. Ayrıca, yine, Futbol Federasyonu Disiplin Talimatı’nın “hileli,
danışıklı futbol müsabakaları” başlıklı 37’nci maddesinde hileli, danışıklı
futbol müsabakası yapan, yaptıran ve aracı olan kişilere bir dönem küme düşürme
cezası verilir.” diyor. Aynı zamanda “Bu küme düşürme cezasıyla birlikte bir
yıl da spordan men edilir.” diyor. Yine, devam ediyoruz. Disiplin Talimatı’nın
58’inci maddesi uyarınca, burada yine “Prim veren, teşvik veren
cezalandırılır.” diyor. Etik Kurulunun 18’inci maddesi… Yani burada biz pozitif
hukuka baktığımız zaman mevcut olan tüm pozitif hukuk düzenlemeleri
Şanlıurfaspor’dan yana.
Onun
için, Sayın Bakanımızdan istirhamımız: Şanlıurfaspor’un bir an önce tekrar
Birinci Lig’e yükseltilmesini, mevcut olan bu mağduriyetlerin giderilmesini,
şikeye adı karışan takımların mevcut olan bu düzenlemeler karşısında küme
düşürülmesini arz ediyor, hepinize saygı ve hürmetlerimi sunuyorum. (CHP
sıralarından alkışlar)
BAŞKAN
– Teşekkür ederim Sayın Tanal. 
Tasarının
görüşmeleri tamamlanmıştır.
Tasarının
tümünü oylarınıza sunuyorum: Kabul edenler… Kabul etmeyenler… Kabul edilmiştir.
Tasarı
kabul edilmiş ve kanunlaşmıştır.
Şimdi,
yeni Adalet Bakanımız Sayın Abdulhamit Gül bir teşekkür konuşması yapmak
istemektedir. 
Sayın
Bakan, buyurun. (AK PARTİ sıralarından alkışlar)
ADALET
BAKANI ABDULHAMİT GÜL (Gaziantep) – Sayın Başkan, değerli milletvekilleri;
tasarının Genel Kurulda kabul edilmesi aşamasına gelinceye kadar emek, mesai ve
katkılarını esirgemeyen Adalet Komisyonu Başkan ve üyeleri ile Genel Kurulumuza
teşekkür etmeyi bir borç biliyorum. Genel Kurul aşamasında ve Komisyon
aşamasında da değerli önerileriyle, katkılarıyla bu tasarının yasalaşmasına
katkı sağlayan, lehte ve aleyhte tüm görüşler için de ayrıca Genel Kurula çok
teşekkür ediyorum. Türk hukukuna önemli bir katkı sağlayacağını düşündüğüm bu
tasarının milletimize ve yargı camiasına faydalı olmasına dua ediyorum,
kanunlaşması sürecindeki katkılarınız için de yine ayrıca çok teşekkür ediyorum
ve yüce heyetinizi saygıyla selamlıyorum. (AK PARTİ sıralarından alkışlar)
AK
PARTİ hükûmetleri olarak on beş yılda yargıda etkinliğin ve verimliliğin
artırılması, yargılamaların makul sürede sonuçlandırılması ve adaletin eksiksiz
bir şekilde nihayete erdirilmesi, tesis edilmesi amacıyla birtakım reformlar,
malumunuz olduğu üzere, gerçekleştirilmiştir. Bu reformların bir parçası olarak
20 Temmuz 2016 tarihinde bölge adliye ve bölge idare mahkemeleri faaliyete
geçirilmiştir. Mahkemelerce verilen isabetli kararlar ve makul sürede
yargılama, vatandaşların hukuki tatmini yanında bir ülkedeki adil yargılanma
hakkı ve hukuki güvence varlığının da önemli göstergelerinden biridir. Bu
hususların gerçekleşmesinde istinaf mahkemelerinin oldukça önemli bir işlev
üstlendiğini hepimiz yakinen takip ettik. İstinaf kanun yolu, sistemimizde,
Türk yargı sisteminde var olan hukuki başvuru yollarını kuvvetlendirmiş, adil
yargılanma hakkını daha da koruyucu bir hâle getirmiştir. 
Bölge
adliye ve bölge idare mahkemelerinin faaliyete başladığı 20 Temmuz 2016
tarihinden itibaren bu süre içerisinde oldukça etkili ve hızlı kararların
verildiği, hitama erdirildiği ve bu şekilde kamusal memnuniyetin de sağlandığı
hepimizce bilinmektedir. Ancak, biz bu reformların yeterli olmadığı ve
eksikliklerin de tamamlanması amacıyla bugün Genel Kurulda kabul edilen
tasarıyı huzurlarınıza getirdik ve sizlerin destekleriyle yasalaştı. 
Ben,
“Geç gelen adalet, adalet değildir.” anlayışıyla yapılan bu yargıdaki
reformların ülkemiz için, Türk yargı sistemi için hayırlı olmasını temenni
ediyorum. Ve bugün yapılan Bakanlar Kurulundaki değişiklikle birlikte Sayın
Cumhurbaşkanımızın, Sayın Başbakanımızın tensipleriyle Adalet Bakanlığı görevi
için kendilerine teşekkür ve tensiplerinden dolayı saygılarımı sunuyorum.
Rabb’im utandırmasın. Bu makamlar milletin, Türk milletinin emanet
makamlarıdır, vekâlet makamlarıdır, temsil makamlarıdır, hepsi kamu için
kullanılması gereken ve yapıldıktan sonra da tekrar emanetin tevdi edildiği
makamlardır. Rabb’im bizleri bu göreve layık gören Türk milletine, aziz milletimize,
Cumhurbaşkanımıza, Başbakanımıza, AK PARTİ Grubumuza, AK PARTİ’nin iktidarını
ayakta tutan aziz milletimize mahcup etmesin diyorum. 
Hepinizi,
tüm milletvekillerimizi sevgiyle saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederiz. 
Biz
de size ve yeni Bakanlar Kurulumuza başarılar diliyoruz. 
Sayın
milletvekilleri, 2’nci sırada bulunan, 491 sıra sayılı Kanun Tasarısı ile
Adalet Komisyonu Raporu’nun görüşmelerine başlıyoruz.
2.- İş Mahkemeleri Kanunu Tasarısı (1/850)
ve Adalet Komisyonu Raporu (S. Sayısı: 491)
BAŞKAN -
Komisyon? Yok.
Ertelenmiştir.
3’üncü sırada bulunan, 461 sıra sayılı Kanun Tasarısı
ile Dışişleri Komisyonu Raporu’nun görüşmelerine başlıyoruz. 
3.- Türkiye Cumhuriyeti Hükümeti ile
Birleşmiş Milletler Mülteciler Yüksek Komiserliği Arasında Ev Sahibi Ülke
Anlaşması ile Anlaşmada Değişiklik Yapılmasına İlişkin Notaların Onaylanmasının
Uygun Bulunduğuna Dair Kanun Tasarısı (1/787) ve Dışişleri Komisyonu Raporu (S.
Sayısı: 461)
BAŞKAN -
Komisyon? Yok.
Ertelenmiştir.
Bundan sonra da komisyonun bulunamayacağı
anlaşıldığından, alınan karar gereğince, kanun tasarı ve teklifleri ile
komisyonlardan gelen diğer işleri sırasıyla görüşmek üzere, 20 Temmuz 2017
Perşembe günü saat 14.00'te toplanmak üzere birleşimi kapatıyorum.
İyi geceler, iyi çalışmalar diliyorum. 
Kapanma Saati. 00.10




(x) 490 S. Sayılı Basmayazı 17/7/2017
tarihli 112’nci Birleşim Tutanağı’na eklidir.




