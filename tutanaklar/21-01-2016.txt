



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 31’inci
Birleşim
 21
Ocak 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gaziantep Milletvekili Mahmut Toğrul’un, alınamayan
cenazelere ilişkin gündem dışı konuşması
2.- Bursa Milletvekili Nurhayat Altaca Kayışoğlu’nun,
Bursa ilinin sorunlarına ilişkin gündem dışı konuşması
3.- Kocaeli Milletvekili Sami Çakır’ın, ünlü şair ve
yazar Sezai Karakoç’un doğum yıl dönümüne ilişkin gündem dışı konuşması

V.- AÇIKLAMALAR
1.- İzmir
Milletvekili Oktay Vural’ın, Mustafa Koç’a Allah’tan rahmet, terörle mücadele
eden güvenlik görevlilerine başarılar dilediğine ve vatanı, milleti ve devleti
bölme girişimlerinin başarıya ulaşamayacağına ilişkin açıklaması
2.- Manisa Milletvekili Erkan Akçay’ın, Diyarbakır’ın Sur ilçesinde şehit olan Uzman Çavuş Ali
Şahin ile tüm şehitlere Allah’tan rahmet dilediğine ve AK PARTİ’nin çözüm
süreciyle milleti oyalama gayretinde olduğuna ilişkin açıklaması
3.- İstanbul Milletvekili Engin Altay’ın, Mustafa Koç’a
Allah’tan rahmet dilediğine ve Hükûmetin,
Rus askerlerinin Kamışlı bölgesinde yığınak yapıp yapmadığıyla ilgili Meclise
derhâl bilgi vermesi gerektiğine ilişkin açıklaması
4.- Tokat Milletvekili Coşkun Çakır’ın, Mustafa Koç’a
Allah’tan rahmet dilediğine ve ülkenin birliği, beraberliği, güvenliği ve
barışı için herkesin katkı vermesi gerektiğine ilişkin açıklaması
5.- Diyarbakır Milletvekili İdris Baluken’in, çözüm
sürecinin önemiyle ilgili geçmişten ve bugünden gerekli dersler çıkarılarak bir
muhakeme içerisinde olmak gerektiğine, böylesi bir ortamda Türkiye Büyük Millet
Meclisinin bu konuya tek bir gününü bile ayırmamış olmasının talihsizlik
olduğuna ve Mustafa Koç’a Allah’tan rahmet dilediğine ilişkin açıklaması
6.- İzmir Milletvekili Musa Çam’ın, yenilenebilir ve
kullanılabilir temiz enerji elde etmek için ülkenin ormanlarının, yaylalarının,
kışlaklarının, meralarının ve tarım alanlarının yok edilmesine karşı çıkılması
gerektiğine ilişkin açıklaması
7.- İstanbul Milletvekili Mahmut Tanal’ın, sokağa çıkma
yasağının uygulandığı yerlerde üniversite sınavı için başvuru yapamayan
öğrencilerin mağdur olmaması için süre uzatımı veya resen başvuru yapılmış
kabul edilmesini istirham ettiğine ilişkin açıklaması
8.- Niğde Milletvekili Ömer Fethi Gürer’in, Niğde’nin
önemli kuruluşlarından BİRKO’nun ekonomik koşullar nedeniyle işçi çıkardığına
ve Hükûmetin bu kuruluşun sorunlarını çözmesini dilediğine ilişkin açıklaması
9.- Denizli Milletvekili Kazım Arslan’ın, Mustafa Koç’a
Allah’tan rahmet dilediğine, maden ruhsatı verilmesi yetkisinin Enerji ve Tabii
Kaynaklar Bakanlığına ne zaman verileceğini ve Denizli-Çivril ile
Denizli-Çameli yollarının ne zaman bitirileceğini öğrenmek istediğine ilişkin
açıklaması
10.- Amasya Milletvekili Mustafa Tuncer’in, Mustafa
Koç’a Allah’tan rahmet dilediğine, Amasya’nın Merzifon ilçesinde bulunan Yeni
Çeltek Linyit İşletmesinin durumuna ilişkin açıklaması
11.- İstanbul Milletvekili Gülay Yedekci’nin, Mustafa
Koç’a Allah’tan rahmet dilediğine, Rumeli Feneri Ceneviz Kalesi’nin Kültür ve
Turizm Bakanlığı tarafından yirmi yıllığına kiralanacağına ve kötü örneklerden
dolayı Türkiye'de yapılan restorasyon çalışmalarını sakıncalı bulduğuna ilişkin
açıklaması
12.- Samsun Milletvekili Kemal Zeybek’in, Mustafa Koç’a
Allah’tan rahmet dilediğine ve sosyal devlet gereği sadece seçimlerde değil
insanların ihtiyacı olduğunda yardım edilmesi ve negatif ayrımcılık yapılmaması
gerektiğine ilişkin açıklaması
13.- Ankara Milletvekili Şenal Sarıhan’ın, arkasını
iktidara dayamış belediyelerin olanaklarının daha geniş olmasına rağmen hizmet
yürütmemelerinin ne anlama geldiğini herkesin düşünmesi gerektiğine ilişkin
açıklaması
14.- Manisa Milletvekili Tur Yıldız Biçer’in, Manisa’nın
Büyükbelen Belediyesinden Saruhanlı Belediyesine devredilen araziyi sattırmamak
için halkın başlattığı direnişte yanlarında olduğuna ilişkin açıklaması
15.- İstanbul Milletvekili Filiz Kerestecioğlu
Demir’in, 24 Ocak Tehlikedeki Avukatlar Günü’ne ilişkin açıklaması
16.- Kocaeli Milletvekili Fatma Kaplan Hürriyet’in,
Gebze SCA Yıldız Ülker Fabrikasında sendikal mücadele yürüten işçilerin Kocaeli
milletvekilleri ve Hükûmet tarafından yalnız bırakıldığına ilişkin açıklaması
17.- Balıkesir Milletvekili Ahmet Akın’ın, Bandırma
Devlet Hastanesinde daha iyi hizmet verilebilmesi için gerekli çalışmaların
yapılmasını beklediğine ilişkin açıklaması
18.- Aydın Milletvekili Mehmet Erdem’in, Aydın
Büyükşehir Belediye Başkanının Fatih Mahallesi Muhtarına yaptığı baskılara
ilişkin açıklaması
19.- Balıkesir Milletvekili Mehmet Tüm’ün, Mustafa
Koç’a Allah’tan rahmet dilediğine ve sokakta yaşayan çocukların durumu ve
Hükûmetin bu konuda neler yaptığıyla ilgili bilgi almak istediğine ilişkin
açıklaması
20.- Edirne Milletvekili Okan Gaytancıoğlu’nun, Mustafa
Koç’a Allah’tan rahmet dilediğine ve Gıda, Tarım ve Hayvancılık Bakanlığının A
tipi şap virüsüne karşı hangi önlemleri aldığını öğrenmek istediğine ilişkin
açıklaması
21.- İstanbul Milletvekili Yakup Akkaya’nın, Mustafa
Koç’a Allah’tan rahmet dilediğine ve yaşanan hak ihlalleri karşısında Meclisi
daha duyarlı olmaya ve Hükûmeti tedbir almaya davet ettiğine ilişkin açıklaması
22.- Afyonkarahisar Milletvekili Burcu Köksal’ın,
Afyonkarahisar merkezdeki 100 dairenin elektrik bağlantısının neden
yapılmadığını öğrenmek istediğine ilişkin açıklaması
23.- Hatay Milletvekili Serkan Topal’ın, öğrencilere
verilen kredilerin geri ödemesinde faiz uygulamasının kaldırılmasını talep
ettiğine ilişkin açıklaması
24.- İstanbul Milletvekili İsmail Faruk Aksu’nun,
fındık fiyatlarındaki düşüşün üreticiyi mağdur ettiğine ilişkin açıklaması
25.- Mersin Milletvekili Serdal Kuyucuoğlu’nun,
Hükûmetin, asgari ücret artışından mağdur olacak kesimler için ne gibi önlem
almayı düşündüğünü ve primlerini aksatması nedeniyle sağlık güvencesinden
yoksun kalan tarım sigortalıları için bir politikasının olup olmadığını
öğrenmek istediğine ilişkin açıklaması
26.- Iğdır Milletvekili Mehmet Emin Adıyaman’ın,
cezaevlerinde bulunan belediye eş başkanları ile siyasi tutsakların ne zaman
hâkim huzuruna çıkarılacağını öğrenmek istediğine ilişkin açıklaması
27.- İzmir Milletvekili Tacettin Bayır’ın, Mustafa
Koç’a Allah’tan rahmet dilediğine ve İzmir’in Urla ilçesinin Ovacık köyünde
kurulacak rüzgâr türbinleri için ağaçların kesilmesine ilişkin açıklaması
28.- Giresun Milletvekili Bülent Yener Bektaşoğlu’nun,
Mustafa Koç’a Allah’tan rahmet dilediğine ve fındık fiyatlarındaki düşüş
sonrasında TMO’nun fındık alıp almayacağını ve hangi koşullarda alacağını
öğrenmek istediğine ilişkin açıklaması
29.- Ordu Milletvekili Seyit Torun’un, Mustafa Koç’a
Allah’tan rahmet dilediğine ve Ordu’da yılan hikâyesine dönen kara yolu
ihalelerinin durumuna ilişkin açıklaması
30.- Millî Eğitim Bakanı Nabi Avcı’nın, Kamışlı
bölgesinde rejim güçleriyle birlikte belli bir Rus askerî varlığının söz konusu
olduğuna ilişkin açıklaması
31.- Gaziantep Milletvekili Ümit Özdağ’ın, Millî Eğitim
Bakanı Nabi Avcı’nın yaptığı açıklamasındaki bazı ifadelerine ilişkin
açıklaması
32.- Diyarbakır Milletvekili İdris Baluken’in, Millî
Eğitim Bakanı Nabi Avcı’nın yaptığı açıklamasındaki bazı ifadelerine ilişkin
açıklaması
33.- İstanbul Milletvekili Engin Altay’ın, Aydın
Milletvekili Mehmet Erdem ile Millî Eğitim Bakanı Nabi Avcı’nın yaptıkları
açıklamalarındaki bazı ifadelerine ilişkin açıklaması
34.- Başbakan Yardımcısı Yıldırım Tuğrul Türkeş’in,
Gaziantep Milletvekili Ümit Özdağ, Diyarbakır Milletvekili İdris Baluken ile
İstanbul Milletvekili Engin Altay’ın yaptıkları açıklamalarındaki bazı
ifadelerine ilişkin açıklaması
35.- İstanbul Milletvekili Engin Altay’ın, Aydın
Milletvekili Mehmet Erdem’in yaptığı açıklamasındaki bazı ifadelerine ilişkin
açıklaması
36.- Erzurum Milletvekili Orhan Deligöz’ün, Diyarbakır
Milletvekili İdris Baluken’in HDP grup önerisi üzerinde yaptığı konuşmasındaki
bazı ifadelerine ilişkin açıklaması
37.- Diyarbakır Milletvekili İdris Baluken’in,
Halkların Demokratik Partisini susturmayı amaçlayan siyasi soykırım
operasyonlarını kınadığına ve Hükûmetin bu operasyonlara derhâl son vermesi gerektiğine
ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
Başkanlık Divanı olarak Mustafa Koç’a Allah’tan rahmet, yakınlarına başsağlığı
dilediklerine ilişkin konuşması 

2.- Oturum Başkanı TBMM Başkan Vekili Pervin Buldan’ın,
24’üncü Dönem milletvekilli Halil Aksoy’un tutuklanması nedeniyle geçmiş olsun
dileğinde bulunduğuna ilişkin konuşması 

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
22 milletvekilinin, ekonomik kriz riskinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/69)
2.- İstanbul Milletvekili Mustafa Sezgin Tanrıkulu ve
22 milletvekilinin, ülkemizde yaşanan ve olası yaşanacak depremler karşısında
Hükümetin almadığı tedbirlerin ve konuyla ilgili mevcut yetersizliklerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/70)
3.- İstanbul Milletvekili Mustafa Sezgin Tanrıkulu ve
22 milletvekilinin, orman yangınlarının sebeplerinin, meydana gelen can
kayıpları ve maddi zararların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/71)

B) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı İsmail Kahraman ve beraberindeki bir heyetin,
23-25 Ocak 2016 tarihleri arasında Bağdat’ta düzenlenecek olan İslam İşbirliği
Teşkilatı Parlamento Birliği (İSİPAB) 11’inci Genel Kuruluna katılmak üzere
Irak’a ziyarette bulunmalarına ilişkin tezkeresi (3/443)

VIII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, Başbakan
Yardımcısı Yıldırım Tuğrul Türkeş’in yaptığı açıklaması sırasında Cumhuriyet
Halk Partisine sataşması nedeniyle konuşması
2.- Manisa Milletvekili Erkan Akçay’ın, Başbakan
Yardımcısı Yıldırım Tuğrul Türkeş’in yaptığı açıklaması sırasında Milliyetçi
Hareket Partisine sataşması nedeniyle konuşması
3.- Diyarbakır Milletvekili İdris Baluken’in, Başbakan
Yardımcısı Yıldırım Tuğrul Türkeş’in yaptığı açıklaması sırasında şahsına
sataşması nedeniyle konuşması
4.- Şanlıurfa Milletvekili Osman Baydemir’in, Başbakan
Yardımcısı Yıldırım Tuğrul Türkeş’in yaptığı açıklaması sırasında Halkların
Demokratik Partisine sataşması nedeniyle konuşması
5.- Gaziantep Milletvekili Ümit Özdağ’ın, Başbakan
Yardımcısı Yıldırım Tuğrul Türkeş’in yaptığı açıklaması sırasında şahsına
sataşması nedeniyle konuşması
6.- Aksaray Milletvekili İlknur İnceöz’ün, Diyarbakır
Milletvekili İdris Baluken’in HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
7.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
8.- Diyarbakır Milletvekili İdris Baluken’in, Erzurum
Milletvekili Orhan Deligöz’ün yaptığı açıklaması sırasında şahsına sataşması
nedeniyle konuşması
9.- Çanakkale Milletvekili Bülent Turan’ın, Gaziantep
Milletvekili Mahmut Toğrul’un 68 sıra sayılı Kanun Tasarısı’nın 8’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
10.- Diyarbakır Milletvekili İdris Baluken’in,
Çanakkale Milletvekili Bülent Turan’ın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
11.- Tokat Milletvekili Coşkun Çakır’ın, Malatya
Milletvekili Veli Ağbaba’nın 68 sıra sayılı Kanun Tasarısı’nın 9’uncu
maddesiyle ilgili önerge üzerinde yaptığı konuşması sırasında Adalet ve Kalkınma
Partisine sataşması nedeniyle konuşması
12.- Malatya Milletvekili Veli Ağbaba’nın, Tokat
Milletvekili Coşkun Çakır’ın sataşma nedeniyle yaptığı konuşması sırasında
şahsına sataşması nedeniyle konuşması
13.- Tokat Milletvekili Coşkun Çakır’ın, Malatya
Milletvekili Veli Ağbaba’nın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
14.- Malatya Milletvekili Veli Ağbaba’nın, Tokat
Milletvekili Coşkun Çakır’ın sataşma nedeniyle yaptığı konuşması sırasında
şahsına tekraren sataşması nedeniyle konuşması

IX.- USUL HAKKINDA GÖRÜŞMELER
1.- Oturum Başkanı TBMM Başkan Vekili Pervin Buldan’ın
Hükümetin yaptığı açıklamadan sonra siyasi parti gruplarına onar dakika söz
hakkı vermemesinin İç Tüzük hükümlerine uygun olup olmadığı hakkında

X.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili Sibel Yiğitalp
ve arkadaşları tarafından, Türkiye’de hâlâ devam eden sokağa çıkma yasakları
dolayısıyla baskı altında olan sağlık emekçilerinin yaşadığı sorunların
araştırılması ve hak ihlallerinin tespit edilmesi amacıyla 14/1/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 21 Ocak 2016 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 

B) Danışma Kurulu Önerileri
1.- Danışma Kurulunun, Genel Kurulun 22 Ocak 2016 Cuma
günü toplanmamasının Genel Kurulun onayına sunulmasına ilişkin önerisi

XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi (2/434) ile Plan ve Bütçe
Komisyonu Raporu (S. Sayısı: 68) 
2.- Suç Gelirlerinin Aklanması, Araştırılması, El
Konulması, Müsaderesi ve Terörizmin Finansmanına İlişkin Avrupa Konseyi
Sözleşmesinin Onaylanmasının Uygun Bulunduğuna Dair Kanun Tasarısı (1/323) ve
Dışişleri Komisyonu Raporu (S. Sayısı: 51)

XII.- YAZILI SORULAR VE CEVAPLARI
1.- Manisa
Milletvekili Erkan Akçay'ın, TOKİ'nin faaliyetlerine ilişkin sorusu ve Çevre ve
Şehircilik Bakanı Fatma Güldemet Sarı’nın cevabı (7/869)
2.- Manisa Milletvekili Özgür Özel'in, TBMM bünyesinde
görev yapan personelin sendikal haklarına ve bu hakların kullanımı ile ilgili
iddialara ilişkin sorusu ve Türkiye Büyük Millet Meclisi Başkan Vekili Ahmet
Aydın’ın cevabı (7/1245)
21 Ocak 2016 Perşembe
BİRİNCİ
OTURUM
Açılma Saati:
14.03
BAŞKAN:
Başkan Vekili Pervin BULDAN
KÂTİP ÜYELER: Mücahit
DURMUŞOĞLU (Osmaniye), Emre KÖPRÜLÜ (Tekirdağ)
------0-----
BAŞKAN
– Türkiye Büyük Millet Meclisinin 31’inci Birleşimini açıyorum.
III.- YOKLAMA
BAŞKAN
– Elektronik cihazla yoklama yapacağız.
Yoklama
için üç dakika süre vereceğim.
Sayın
milletvekillerinin oy düğmelerine basarak salonda bulunduklarını
bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla üç dakikalık süre içerisinde Başkanlığa
ulaştırmalarını rica ediyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
Görüşmelere
başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, alınamayan cenazelerle ilgili söz isteyen Gaziantep Milletvekili
Sayın Mahmut Toğrul’a aittir. 
Sayın
Toğrul, süreniz beş dakika, buyurun. (HDP sıralarından alkışlar)
(HDP
sıralarından pankart gösterilmesi)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gaziantep Milletvekili Mahmut Toğrul’un, alınamayan
cenazelere ilişkin gündem dışı konuşması
MAHMUT
TOĞRUL (Gaziantep) – Sayın Başkan, değerli milletvekilleri, sevgili Genel
Kurulun emekçileri; hepinizi saygıyla selamlıyorum.
Değerli
milletvekilleri, Hazreti Peygamber Bedir Savaşı’nda öldürülen müşriklerin savaş
alanında kalan cenazelerini defnetmelerini ve onlara saygısızlık etmemeleri
için Müslüman savaşçılara talimat vermiş ve bu talimat yerine getirilmiştir.
Yine, bir hadisişerifte Allah’ın Resulü, cenazeye işkence yapılmasını
yasaklamaktadır. 
Değerli
milletvekilleri, 16 Ağustostan bu yana kürdistanda hiçbir hukuktan, iç ve dış
hukuktan kaynağını almayan sokağa çıkma yasaklarıyla neredeyse halkın üzerinde
bir işkence yürütülmektedir. Her gün gençler, çocuklar, kadınlar, yaşlılar
öldürülmektedir. Sadece bununla kalmamıştır, bu sokağa çıkma yasakları
cenazeler üzerinden birer işkenceye dönüşmüştür. Bakın, Silopi’de 11 çocuk
annesi Taybet İnan, öldürüldükten sonra yedi gün sokak ortasında bekletildi.
Eşi, onun hâlâ sağ olduğunu ve ona ipi uzattığını ama ipi tutamadığını söyledi
ve günlerce bekletilen cenazeye daha sonra kaynı müdahale etmek istedi.
Maalesef kaynı Yusuf İnan da aynı şekilde katledildi.
Değerli
milletvekilleri, sadece bununla sınırlı değil. Sur’da katledilen gençlerin
cenazeleri, yirmi sekiz gün sonra, aileleri haftalarca açlık grevi yaptıktan
sonra daha yeni alınabildi.
Değerli
milletvekilleri, sadece son bir ay içerisinde AKP Hükûmeti işkenceyi öyle bir
noktaya vardırdı ki, 2 tane adli tıp yasası çıkardı, bunların ikisi de
cenazelerin alınmasıyla ilgiliydi. Birincisinde, daha önce belediyelerde olan
yetkiyi mülki idareye verdi ama ikincisinde, daha da ileri giderek değerli
arkadaşlar, şöyle bir yasa çıkardı: “Cesedin teslim veya gömülme işlemleri
sırasında kamu düzeninin bozulabileceği veya toplumsal olayların meydana
gelebileceği ya da suç işlenebileceği mülki idare amirince değerlendirildiği
takdirde, cesetler gömülmek üzere doğrudan mülki idare amirliğince teslim
edilir.” diyor. Yani, burada, kürdistanda yaşayan herkes bilir ki, siz ne yaparsanız
yapın, en masumane davranışınızda bile suç isnat edilebilir, terör isnat
edilebilir. Dolayısıyla, açıkça bu yasayla şunu söylemek istiyorlar:
“Cenazelerinizi size gömdürmeyiz. Cenazeleriniz gömüldüğünde üzerine gidip bir
Fatiha okuyacak bir yer vermeyiz.” 
Değerli
arkadaşlar, Şırnak’ta cenazeleri, Taybet İnan ananın cenazesini kızı orada
mevcutlu olduğu hâlde, annesinin cenazesini almak istediği hâlde vermediler ve
ailelerden cenazeleri kaçırdılar. 4’ünü Cizre’ye kaçırdılar, Taybet İnan ve
Yusuf İnan’ın cenazelerini de Silopi’ye kaçırdılar.
Değerli
arkadaşlarım, kaçırılan cenazeler nasıl gömüldü biliyor musunuz? İslam inancına
sahip olduğunu söyleyenler, 4 cenaze üst üste aynı yere gömüldü, ailelerinden
sadece 1 kişinin katılabileceği söylendi. Hâlâ Taybet İnan ve Yusuf İnan’ın
cenazelerinin nerede olduğu, nereye gömüldüğü ne belediyemizce ne oradaki
vekillerimizce bilinmemektedir. Değerli arkadaşlar, açıkça cenazelere bir
katliam daha uygulanıyor, cenazeler üzerinden Kürt halkı bir kez daha cezalandırılmak
isteniyor. Bu yapılan, hiçbir savaşta insani, ahlaki, hiçbir yeri olmayan bir
durumdur. 
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Değerli arkadaşlar, Peygamber savaşta bile cenazelerin
alınmasına müsaade etmişken, AKP Hükûmeti maalesef cenazelerin alınmasına
müsaade etmemekte, Kürt halkına cenazeler üzerinden ikinci bir işkenceyi reva
görmektedir. Bunun hesabının mutlaka sorulması gerektiğini hatırlatıyor,
hepinize saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Toğrul. 
Gündem
dışı ikinci söz, Bursa ilinin sorunları hakkında söz isteyen Bursa Milletvekili
Nurhayat Altaca Kayışoğlu’na aittir. (CHP sıralarından alkışlar) 
Sayın
Kayışoğlu, süreniz beş dakika, buyurun. 
2.- Bursa Milletvekili Nurhayat Altaca Kayışoğlu’nun,
Bursa ilinin sorunlarına ilişkin gündem dışı konuşması
NURHAYAT
ALTACA KAYIŞOĞLU (Bursa) – Teşekkür ederim Sayın Başkan. 
Değerli
milletvekilleri, biliyorum ki herkes yaşadığı şehri sever ve sevdiği şehir için
de bir şeyler yapmak ister. Bursa da bizler için özel bir şehir. Maalesef bugün
Bursa’da şehir için değil, kendisi için, partisi için çalışan anlayışlara
tanığız. Dün Sayın Kuşoğlu burada Mimar Sinan’ın eserlerinde dört yüz yıl
sonrasını nasıl düşündüğünü ifade etti ve hayranlıkla dinledik. 
Bursa
da dokuz bin yıllık tarihi olan bir güzide şehrimiz, Osmanlı’ya başkentlik
yaptı, bir medrese şehriydi. Kadı defterlerinden öğreniyoruz ki Bursa, medrese
öğrencilerinin işsizlikten, sefaletten ayaklanmalarına, yol kesmelerine, oğlan
kaçırmalarına şahitlik etti. 1920’de işgal edildiğinde Mecliste gözyaşları sel
oldu ve yüce Meclis kürsüsüne Bursa işgalden kurtulana kadar siyah bir örtü,
puşi değil, siyah bir örtü örtüldü ve ta ki 1922’ye kadar da o örtü bu Meclis
kürsüsünde kaldı. 
Atatürk
döneminde 3 büyük fabrika açılışına tanıklık etti Bursa; 1925’te İPEKİŞ,
1938’de Merinos ve Gemlik Sunğipek Fabrikası. Peki, Bursa bugün ne durumda?
Yüksek hızlı trenin 2012’de temeli atıldı, güya 2016’da bitecekti ama temelleri
çürüdü. 4’üncü büyük şehrin havaalanı doğru düzgün işletilmiyor. Uludağ’ı Davos
yapacaktınız, kaos yaptınız, yetki karmaşası hâlâ sürüyor. Trafik keşmekeşi her
gün Bursalıları yıldırıyor. Üç beş kişiyi memnun etmek adına hayal proje
Helitaksiye kaynaklar aktardınız ama vagonları yenilemediğiniz için her gün
milyonlar ulaşım sıkıntısı yaşıyor.
Dağ
yöresi ilçelerinde işsizlikten dolayı yoğun bir göç var. Büyükşehir Yasası’yla
köylülerin bütün malını, mülkünü, taşınmazlarını haraç mezat sattınız. Kentsel
dönüşümü katılımcı bir şekilde yapmadınız ve insanlar, özellikle de kiracı
esnaf zorluklar yaşıyor. Gurur duyabilirsiniz, uzaydan bile görülen
TOKİ’leriniz var ve bu TOKİ’ler yüzünden kentsel dönüşüm mağdurları yarattınız.
Gebze-Orhangazi-İzmir Otobanı Projesi sürekli değişti ve
kamulaştırmalarla vatandaşlarımız mağdur edildi. Gemlik ve Trilye tipi zeytin
destek görmediği için zeytincilik bitiyor ve buralar ranta açılıyor.
İnegöl’deki yoğun hava kirliliğini bir türlü çözemediniz. İznik’in dünyaca ünlü
surları kimliğine kavuşturulamadı ve turizm merkezi olabilecekken sıradanlığa
terk edildi.
Bursa
her yıl yaklaşık 60 bin civarında göç alıyor ve bu göçe uygun altyapı, sağlık,
eğitim hizmetleri sunulamıyor. Bursa’nın verimli ovaları, özellikle Karacabey,
yanlış projelerle sanayi bölgelerine ve otobanlara maalesef kurban ediliyor.
Kontrolsüz bir şekilde sanayinin isteğiyle Bursa santraller şehrine dönüştü ve
irili ufaklı 5 santrali var, hâlâ açılmak istenenler var, bu gidişle Uludağ’a
kar yağmayacak. 
Bursa’da
çevre katliamlarınız dur durak bilmiyor. Bakın, özel yasa çıkardığınız
Cargill’de ölen arılar. Bunlar kilolarca, yüzlerce kilolarla ifade ediliyor. Bu
arılar oralarda ölüyor ve bu şurupları, o Cargill fabrikasında üretilenleri
insanlar içiyorlar, insanlar. Bursa’nın en önemli içme suyu barajı olan Doğancı
Barajı’na mermer ve taş ocaklarının kiri, bölgedeki köylerin foseptiği akıyor.
Yenişehir’de hâlâ Boğazköy Barajı’nda sulama yapılamıyor, Kocasu’da balıklar
ölüyor. Mustafakemalpaşa’da, Kestelek’te bor madenleri çıkarılmayı bekliyor.
Bursa kaplıca şehri fakat termal yatakları değerlendirilmiyor. 
İdari
açıdan da Bursa, maalesef, saray özentileriyle dolu. Büyükşehir Belediyesince
Mudanya Sahil Projesi başlatıldı fakat bitirilmedi, insanlar sahilden mahrum.
1955’ten beri Mudanya Belediyesinde olan İskele CHP kazanınca, katakulliyle
Büyükşehre verildi. Rektörünüz, CHP’li Nilüfer Belediyesinin öğrencilere
verdiği çorbayı engelledi, Fethiye Kültür Merkezini aldı. İl Millî Eğitim
Müdürünüz, davaları kazanan müdürleri, hukuku hiçe sayarak görevine iade
etmedi. 
Şimdi
diyorum ki Bursa diktatöryal bir anlayışın işgali altında, buraya siyah bir
örtü sermeyeceğim ama bu faşizan uygulamalarınız altında bir gün bir yerlerde
patlayan bombalarda ölmezsek şayet, komplolarınızla zindanlarda çürümezsek,
Bursa sizden kurtulduğunda bu Meclis kürsüsüne bembeyaz bir örtü sereceğim.
Teşekkür
ediyorum. Saygılarımla selamlıyorum. (CHP sıralarından alkışlar)
BAŞKAN
– Teşekkür ederiz Sayın Altaca Kayışoğlu.
Gündem
dışı üçüncü söz, ünlü şair, yazar Sezai Karakoç’un doğum yıl dönümü
münasebetiyle söz isteyen Kocaeli Milletvekili Sayın Sami Çakır’a aittir. (AK
PARTİ sıralarından alkışlar)
Sayın
Çakır, beş dakika süreniz var.
Buyurun.
3.- Kocaeli Milletvekili Sami Çakır’ın, ünlü şair ve
yazar Sezai Karakoç’un doğum yıl dönümüne ilişkin gündem dışı konuşması
SAMİ
ÇAKIR (Kocaeli) – Değerli milletvekilleri, yaşayan üstatlarımızdan Sezai
Karakoç’la ilgili duygularımı ifade etmek üzere gündem dışı söz almış
bulunmaktayım. Bu vesileyle Genel Kurulu saygıyla selamlıyorum.
Bizim
kültürümüzde ölülerimizin hayırla yâd edilmesi bir ön kabuldür ama yaşayan
değerlerimizin ve üstatların sağlığında anılması, hatırlanması, hatırlatılması
hem onların onore edilmesini hem de yaşam mücadelelerinin güzelliğini paylaşma
adına farklı bir anlam taşıyacaktır. 
Sezai
Karakoç gibi bir şahsiyeti beş dakikaya sığdırmak elbette mümkün değildir fakat
bu beş dakika ondan gelen ışığa bir pencere açmış olmayı başarır diye ümit
ediyorum. Sezai Karakoç şair, yazar, düşünür ve siyasetçi. Yaşamının, döneminin
olayları direniş kültürünü öne çıkarsa da o diriliş kültür ve ruhunu hep ön
planda tutmuş, nevi şahsına münhasır kişiliğiyle öne çıkmıştır. Görseli,
gösterişi ve ihtişamı sevmeyen; kalemiyle insanımız arasında kurduğu yakınlık
ile ıssızlığından ve yalnızlığından kurtulabilen ender düşünürlerimizden biri.
Hayatının tüm zamanlarında münzevi, mütevazı yaşamayı ve perde gerisinde
kalmayı seçmesindeki tercihi birkaç kuşağı etkileyen, gelecek kuşakları
etkilemeye devam edecek vakur ama kibirden uzak bir Anadolu insanı olmasından
kaynaklanmaktadır. Ondaki sükûneti, şafakta kaybettiği güvercinleri ikindide
bulma ihtimalinde yakalayabilirsiniz. 
Sezai,
son derece üretken bir kalem. Onda, her zaman tazelenen gül tomurcuklarını, her
an büyümeye hazır çocukları ve sadre şifa ilaçları bulmak, yakalamak isteğimize
bırakılmıştır. Kadim medeniyetinin yol haritasında bir çizgi sahibi olarak o,
çocukluğunu doğduğu bölgede geçirdi. Ergani, Maden ve Dicle onun hamuru ve suyu
oldu. İlkokulu Ergani, ortaokulu Maraş, liseyi Gaziantep’te okudu. Felsefeyi
seviyordu. Babası ilahiyatçı olmasını arzuluyordu ama siyasal bilgileri okudu.
Maliyede görev aldı. Müfettişlik ve gelirler kontrolörlüğü görevleri
çerçevesinde gezdi, yer ve insan tanıdı. 1973’ten sonra resmî görev almadı. 2006
yılında Kültür Bakanlığı Özel Ödülü’ne layık görüldü. Ödülün parasal kısmını
almadı, sanata harcanmasını istedi. O bir şair, mütefekkir, edebiyatçı olarak
bu alanlarda özgün bir yere sahiptir. Şiiri metafizik özellikler arz eder ama
bunu modern şiirin diliyle yapmıştır. Soyutu kullanarak somutu yakalamayı
başarabilen bir şahsiyettir. Değişime “evet” diyen, özü muhafazayı esas alan
anlayışını Masal şiirinde değişime uğrayan Doğu’yu anlatırken Yedinci Oğulun
ağzından Batı’ya hitaben; 
“Biliyorum

Sizin
bir tek ama büyük bir gücünüz var:
Karşınızdakini
değiştirmek
Ölsem
de çıkmam buradan
Kemiklerim
değişecek, toz ve toprak olacak belki
Fakat
değişmeyecek ruhum” ifadelerinde net bir şekilde hissedebilirsiniz. Diriliş
düşüncesi onda insanın insanla, eşyayla, zaman, mekân ve yaratıcıyla varoluş
amacına uygun bir şekilde yeniden bir ilişki tesis etme demektir. Ondan çok
sayıda anı rivayet edilebilir ama 1950’lerde yazdığı Mona Roza’nın 1960’larda
daktilo, 1970’lerde teksir, 1980’lerde fotokopiyle çoğaltılarak elden ele
dolaştığını hatırlatmak yeterli olacak.
“Şair”
dedik, “şiir” dedik, “hikmet” dedik, “söz” dedik. Şairin zamana adanmış
sözlerinden bir hikmet yumağı dizelerini sizlerle paylaşmak istiyorum:
“Ülkendeki
kuşlardan ne haber vardır
Mezarlardan
bile yükselen bir bahar vardır
Aşk
celladından ne çıkar madem ki yâr vardır
Yoktan
da vardan da öte bir var vardır
Hep
suç bende değil beni yakıp yıkan bir nazar vardır
O
şarkıya özenip söylenecek mısralar vardır
Sakın
kader deme kaderin üstünde bir kader vardır
Ne
yapsalar boş göklerden gelen bir karar vardır
Gün
batsa ne olur geceyi onaran bir mimar vardır
Yanmışsam
külümden yapılan bir hisar vardır
Yenilgi
yenilgi büyüyen bir zafer vardır
Sırların
sırrına ermek için sende anahtar vardır
Göğsünde
sürgününü geri çağıran bir damar vardır
Senden
umut kesmem kalbinde merhamet adlı bir çınar vardır
Sevgili
En
sevgili
Ey
sevgili”
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Çakır.
Sayın
milletvekilleri, gündeme geçmeden önce sisteme giren sayın milletvekillerine ve
grup başkan vekillerine sırasıyla söz vereceğim.
Şimdi,
Grup Başkan Vekili Sayın Oktay Vural’a söz veriyorum.
Buyurunuz
Sayın Vural.
V.- AÇIKLAMALAR
1.- İzmir
Milletvekili Oktay Vural’ın, Mustafa Koç’a Allah’tan rahmet, terörle mücadele
eden güvenlik görevlilerine başarılar dilediğine ve vatanı, milleti ve devleti
bölme girişimlerinin başarıya ulaşamayacağına ilişkin açıklaması
OKTAY
VURAL (İzmir) – Teşekkür ederim.
Türkiye’nin
rekabet gücü ve kalkınmasına çok önemli katkılarda bulunan Koç Holding Yönetim
Kurulu Başkanı Sayın Mustafa Koç’a Allah’tan rahmet diliyoruz. Koç ailesine,
Koç Holding çalışanlarına ve milletimize başsağlığı diliyorum.
Değerli
milletvekilleri, tabii, Türkiye'nin doğu ve güneydoğusunda meydana gelen
olaylar gerçekten oradaki vatandaşlarımızı bizar etmiş durumdadır.
Diyarbakır’ın Sur ilçesinden ve Cizre’den bizleri arayan vatandaşlarımız,
aslında uzun bir süredir terör örgütünün baskısı ve tehdidi altında
bulunduklarını ifade ederek, güvenlik görevlilerinin yöreyi teröristlerden
arındırarak, huzur ve güveni sağlamasıyla, bir an önce hayata bağlanmak
istediklerini ifade etmişlerdir. 
Terörle
mücadele eden askerlerimize, polisimize ve koruculara yöredeki vatandaşlarımızı
huzur ve güvenliğe kavuşturma mücadelesinde başarılar diliyoruz.
Türkiye,
hepimizin vatanıdır. Türkiye’de kürdistan diye bir yer yoktur ve Türkiye'nin
kürdistan diye bir meselesi yoktur. Vatanımız birdir, milletimiz bir,
devletimiz birdir; adımız bir, acımız birdir. Vatanımızı, milletimizi ve
devletimizi bölme, ayrıştırma girişimleri ve siyaseti başarıya ulaşamayacaktır.
Emperyalizm ve uzantıları tarihte başarılı olamadılar, şimdi de gelecekte de
başarılı olamayacaklardır. 
Teşekkür
ederim.
BAŞKAN
– Sayın Akçay, buyurunuz. 
2.- Manisa Milletvekili Erkan Akçay’ın, Diyarbakır’ın Sur ilçesinde şehit olan Uzman Çavuş Ali
Şahin ile tüm şehitlere Allah’tan rahmet dilediğine ve AK PARTİ’nin çözüm
süreciyle milleti oyalama gayretinde olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Manisa’nın
Turgutlu ilçesinden Jandarma Uzman Çavuş Ali Şahin, dün, Diyarbakır’ın Sur
ilçesinde teröristlerin tuzakladığı el yapımı patlayıcının infilakı sonucunda
şehit olmuştur. 
Öncelikle,
şehidimiz Ali Şahin ve Türk milletinin birlik ve beraberliği için can veren
şehitlerimize Allah’tan rahmet, başta ailesi ve aileleri olmak üzere bütün
milletimize başsağlığı diliyorum. 
Bugün
anaları ağlatanlar dün “Analar ağlamayacak.” diyenlerdir. PKK yol keserken,
haraç toplarken, şehirlere hâkim olmaya çalışırken, yollara bombalı tuzaklar
kurarken, mahkemeler ve haraç birimleri kurarken biz uyardık. PKK’nın terörist
devşirdiğini, silah ve mühimmat depoladığını, terör örgütünün hiçbir zaman
silah bırakmadığını ve bırakmayacağını anlattık. Aynı zamanda, benzeri haberler
ve devletin istihbarat raporlarında yansıyan ve görevlilerin sorumlulara
sunduğu rapor bilgileri bütün yaygın medyaya da yansıdı. Ancak Adalet ve
Kalkınma Partisi iktidarı -adını dahi koymakta zorlandığı, fakat genellikle “çözüm”
dediği- dağlarda çiçek toplama, piknik yapma hayalleri kurdu. Terör örgütüyle
anlaşırsa, istediklerini verirse silahlarını bırakacağını düşündü ve
milletimizin de böyle düşünmesini istedi. Sonra öğrendik ki, AKP bu hayallerle
sadece milletimizi oyalama gayretindeymiş, PKK’nın bütün bu faaliyetlerini
Hükûmet de biliyormuş. Cumhurbaşkanı itiraf etti, Sayın Başbakan, “PKK iki yıl
boyunca yığınak yaptı” dedi, dönemin Başbakan Yardımcısı “Her şeyden haberimiz
vardı” dedi. Ne PKK silah bıraktı ne terörist sınır dışına çıktı, maalesef ne
de terör bitti.
Şimdi,
elbette, iktidara tekraren sormak istiyorum: Oslo’da, Habur’da Dolmabahçe’de ne
görüştünüz, ne sözler verdiniz? Habur Sınır Kapısı’nda umutlanırken hayal
ettiğiniz neydi? Gerçekten merak ediyorum, acaba baldıran zehrini içtiniz mi?
Cevabı malum, sizin, uğruna baldıran zehri içmeyi taahhüt ettiğiniz süreç
neticesinde maalesef evlatlarımız şehadet şerbetini içmekte, ancak buna rağmen
yine de şehit aileleri…
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan.
BAŞKAN
– Ek süre veriyorum.
Buyurunuz.
ERKAN
AKÇAY (Manisa) – Yine de bütün bu olanlara rağmen şehit aileleri büyük bir
vakarla “Vatan sağ olsun.” diyor.
Bu
düşüncelerle sözlerime son veriyorum, teşekkür ediyorum.
BAŞKAN
– Teşekkürler Sayın Akçay.
Buyurun
Sayın Altay.
3.- İstanbul Milletvekili Engin Altay’ın, Mustafa Koç’a
Allah’tan rahmet dilediğine ve Hükûmetin,
Rus askerlerinin Kamışlı bölgesinde yığınak yapıp yapmadığıyla ilgili Meclise
derhâl bilgi vermesi gerektiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Türkiye
ekonomisinin öncüsü ve lokomotifi Koç Holding Yönetim Kurulu Başkanı Sayın
Mustafa Koç’un ani vefatı ülkemiz, iş ve emek dünyası için acı bir kayıp
olmuştur. Koç ailesine ve milletimize Cumhuriyet Halk Partisi Türkiye Büyük
Millet Meclisi Grubu adına başsağlığı diliyoruz.
Sayın
Başkan, bununla beraber, Türkiye Büyük Millet Meclisi bu ülkenin kalbidir,
Türkiye Büyük Millet Meclisi bu ülkenin beynidir, Türkiye’de olup biten ya da
bölgede olup biten, Türkiye’yi, Türkiye’nin bekasını, milletimizin bekasını
yakından ilgilendiren her konuda bu Meclisi oluşturan sayın milletvekillerinin
bilgi sahibi olması, Türkiye Büyük Millet Meclisinin kuruluş gerekçesine de
uygun olarak bu gelişmelere yönelik çözümlerin bu adresten başka hiçbir yerde
sağlanamayacağı da dikkate alındığında, ayrıca altı çizilmesi gereken bir
konudur.
Sayın
Başkan, parlamenter demokratik sistemimiz yasama, yürütme, yargı üçlemi üzerine
kurulmuştur, Anayasa’mızca bu kuvvetlerin hiçbirinin birbirlerine üstünlük
sağlama gibi bir rolleri de yoktur, bir eş güdüm içinde bu kuvvetler
görevlerini yaparlar. Bu kuvvetlerden içinde bulunduğumuz yasama organı yani
Türkiye Büyük Millet Meclisi yani onun üyesi olan bizler burada sadece iktidar
partisinden gelen ya da Hükûmetten gelen kanun tasarı ve tekliflerini üreten
bir fabrika durumuna dönüştük maalesef. Ülkede cereyan eden hadiseler
karşısında en son, milletvekillerinin bilgi sahibi olması bu yüce Meclisin çatısı
altında görev yapan bir milletvekili olarak şahsen beni incitmektedir. Gerek
doğu, güneydoğuda olan olaylarla ilgili ve bugün basına yansıyan, Kamışlı
sınırımızda Rus askerlerinin konuşlandığına yönelik haberlerle ilgili, bütün
sayın milletvekillerini seçim bölgelerinden vatandaşların aradığını ve “Ne
oluyor?” diye sorduğunu biliyorum. 
Türkiye
Büyük Millet Meclisinin itibarına daha fazla halel gelmesin. Sayın Hükûmetin,
özellikle Kamışlı bölgesinde sınırda Rus askerlerinin yığınak yapıp
yapmadığıyla ilgili yüce Meclisi derhâl bilgilendirmesini talep ediyorum,
gereği için zatıalinize arz ediyorum. 
Teşekkür
ederim.
BAŞKAN
– Sayın Çakır, buyurunuz. 
4.- Tokat Milletvekili Coşkun Çakır’ın, Mustafa Koç’a
Allah’tan rahmet dilediğine ve ülkenin birliği, beraberliği, güvenliği ve
barışı için herkesin katkı vermesi gerektiğine ilişkin açıklaması
COŞKUN
ÇAKIR (Tokat) – Teşekkür ederim Sayın Başkan. 
Ben
de Türkiye'nin önemli iş adamlarından, bugün vefat etmiş olan Mustafa Koç’a
Allah’tan rahmet diliyorum, Koç ailesine, sevenlerine ve yakınlarına başsağlığı
diliyorum. Ve dün de şehidimiz vardı maalesef, şehitlerimize Cenab-ı Hakk’tan
rahmet diliyorum, yaralılarımıza acil şifalar diliyorum. Diliyoruz, umuyoruz ve
dua ediyoruz ki inşallah bundan sonra şehitlerimiz olmaz, şehitlerimiz gelmez. 
Değerli
milletvekilleri, değerli arkadaşlar; adına ister “çözüm süreci” diyelim, ister
“çatışmasızlık dönemi” diyelim, ister “demokratikleşme süreci” diyelim, bu
adlandırma esas itibarıyla çok önemli değil. Bir ülkede, yaşamış olduğumuz
toplumda bir sorun varsa, temel bir sorunsa, hele bu sorun yüzyıllık bir arka
plana sahipse, önemli olan buna kayıtsız kalmamak ve bu konuda elini, hatta
bedenini taşın altına koymak. Bu anlamda biz 2013’te bu süreci başlattık,
doğrudur, ondan sonra da gayet tutarlı bir şekilde, gayet ilkeli ve prensipli
bir şekilde, kan akmasın, insanlar ölmesin, şehitlerimiz gelmesin diye, bu
ülkenin birliğine ve beraberliğine, huzuruna, barışına, güvenliğine katkı
sağlamak için birtakım çabalar içerisine girdik, ancak bugün, dün, daha evvelki
günler burada konuşulduğu gibi, gerek Orta Doğu’da ortaya çıkan gelişmeler, ama
daha çok da Suriye’de ortaya çıkan yeni durumdan rol kapan, esinlenen, oradan
kaynaklanan bir tutum ve davranışla, maalesef ama maalesef masa birileri
tarafından, başkaları tarafından devrilmiştir. Nihayet temmuzdan itibaren,
neredeyse altı aydır, bölgemizde hiç de kimsenin memnun kalmayacağı… Tabiatıyla
diyorum çocuklar ölmesin, tabiatıyla diyorum siviller ölmesin, insanlar
ölmesin, hiç kimsenin burnu kanamasın. 
Dün
sevgili hocamız burada ifade etti, ben de aynı ifadeyi tekrar etmek isterim.
Terörist bile olsa onu şeytanlaştırmak istemeyiz ama terörist suçluysa suçunun
cezasını çekmesi gerekir, bunun yolu da terörle mücadele etmektir. Terörle
mücadele etmek herkesin bildiği ve bileceği gibi zor bir iştir. Hele hele
bölgenin özel durumu gündeme geldiğinde, hesaba katıldığında sivilin ama bir
sivilin burnunun kanamaması için gösterilen olağanüstü özen neticesinde bu
sokağa çıkma yasaklarının süresi de uzatılmıştır.
Şunu
söylemeye çalışıyorum özetle: Hiç kuşkusuz bütün bu çabaların arkasında…
(Mikrofon
otomatik cihaz tarafından kapatıldı) 
COŞKUN
ÇAKIR (Tokat) – …barışımıza, huzurumuza, güvenliğimize ama daha önemlisi
birliğimize ve beraberliğimize yönelik bir çaba vardır, bunun böyle olmasını
isterim.
BAŞKAN
– Süre verelim mi Sayın Çakır?
COŞKUN
ÇAKIR (Tokat) – Sadece cümlemi tamamlayayım Sayın Başkan. 
O
bakımdan, en kısa sürede inşallah ülkemizde bir an evvel herkes üzerine düşeni
yapar, terör örgütü oradan çekilir, başta HDP olmak üzere bölgede ağırlığı olan
partiler gerekli uyarıları yapar, çukurlar, hendekler kapatılır, arkasından da
inşallah ülkemize barış ve huzur gelir, tekrardan kardeşlik iklimi hâkim olur. 
Ben
şunu ısrarla vurguluyorum: Bu bizim yapmadığımız bir şey değil. Biz millet
olarak bir arada yaşamayı binlerce yıllık pratiğimizle ortaya koymuş bir
milletiz ve dolayısıyla daha küçülemeyiz -dünkü konuşmalardan bunu ödünç alarak
söylüyorum- daha bölünemeyiz. Bu bakımdan, birliğe ve beraberliğe ihtiyacımız
var. Her birimiz buna ilişkin katkıyı sunmak, vermek durumundayız.
Yüce
heyetinizi saygıyla selamlıyorum.
Teşekkür
ederim. 
BAŞKAN
– Teşekkürler Sayın Çakır.
Sayın
Baluken, buyurunuz.
5.- Diyarbakır Milletvekili İdris Baluken’in, çözüm
sürecinin önemiyle ilgili geçmişten ve bugünden gerekli dersler çıkarılarak bir
muhakeme içerisinde olmak gerektiğine, böylesi bir ortamda Türkiye Büyük Millet
Meclisinin bu konuya tek bir gününü bile ayırmamış olmasının talihsizlik
olduğuna ve Mustafa Koç’a Allah’tan rahmet dilediğine ilişkin açıklaması
İDRİS
BALUKEN (Diyarbakır) – Sayın Başkan, tabii, ülke olarak son derece zor bir
süreçten, son derece yakıcı bir süreçten geçiyoruz. Âdeta bölgenin bütün
tarihinin yeniden dizayn edildiği, halkların demokratik geleceğinin tekrar
masalarda konuşulduğu tarihî bir süreci hep birlikte gözlemliyoruz, müşahede
ediyoruz ve içinde bulunuyoruz. Ancak, bu tarihî süreçte maalesef gerek ülke
içerisindeki barışı bir an önce sağlayacak çalışmaları gerekse de bütün Orta
Doğu’da halkların bir arada yaşayabileceği ortak bir geleceği örme çalışmasını
ne yazık ki ne bu Hükûmet ne de bu Parlamentoda hiçbir şekilde
gündemleştiremiyoruz. Âdeta önümüzden tarihî anlar akıp giderken biz tarihin
arkasında, kaosa sürüklenmiş, girdabın içerisinde debelenen bir pozisyona doğru
hızla savruluyoruz.
Ben
böylesi yakıcı bir süreçte bizi bu tarihî girdaptan kurtarmak için son kırk
yıllık Türkiye siyasetinin en önemli çalışması olan çözüm süreciyle ilgili
burada yapılan tartışmaları da hayretle, ibretle ve hicapla takip ediyorum. İki
buçuk yıl boyunca bu ülkede binlerce gencin hayatını kurtaran bir sürecin
değerini en fazla iliklerimize kadar hissettiğimiz bugünlerde çözüm sürecinin
kıymetini ortaya çıkaracak yaklaşımlar yerine çözüm sürecini mahkûm eden, bugün
yaşadığımız sorunları çözüm süreciyle ilişkilendirmeye çalışan yaklaşımları
doğrusu hiçbir şekilde iyi niyetli olarak değerlendirmiyorum.
Dün
de buradan ifade ettim, bugün de ifade ediyorum. En sert eleştirileri
yaptığımız, kürsüye çıktığında yerden yere vurduğumuz, bugün son derece yanlış
politikalarda ısrar ettiğini söylediğimiz siyasetçilere bile çözüm süreci
içerisinde göstermiş oldukları katkılardan ve emeklerden dolayı teşekkür
ediyoruz. Bir tek gencin bile hayatı kurtulmuşsa, yapılmış olan bütün siyasi
çalışmalardan daha onurlu, daha değerli bir iş başarılmıştır demektir. Keşke o
süreç bozulmasaydı, o masa devrilmeseydi de bugün ülkenin dört bir yanında
cenazeler kalkmasaydı, ülkenin dört bir yanındaki ocaklara ateşler düşmeseydi,
Kürt’ün, Türk’ün anası her gün ağlamak zorunda kalmasaydı ama maalesef, bunun
önemini bilince çıkaracak dersler çıkararak…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) - Toparlayacağım Sayın Başkanım.
BAŞKAN
- Ek süre veriyoruz Sayın Baluken.
İDRİS
BALUKEN (Diyarbakır) - …gerekli dersleri çıkararak ortak bir akılla bir çıkış
yolunu tartışacağımız yerde, o dönem yapılan iyi şeyleri mahkûm eden bir
zihniyetin Parlamentoda hâkim kılınmaya çalışıldığını burada üzülerek belirtmek
istiyorum. Bütün milletvekili arkadaşlarımızın -siyasi parti ayrımı
gözetmeksizin söylüyorum- bu yapılmaya çalışılan algıyla ilgili uyanık olmaları
gerektiğini ve çözüm sürecinin önemiyle ilgili, geçmişe de bakarak, bugünden
gerekli dersler çıkararak da bir muhakeme içerisinde olmaları gerektiğini ifade
etmek istiyorum.
Değerli
Başkan, bütün dünyada şu anda Kürt illerinde uygulanan sokağa çıkma yasakları
konuşuluyor. Avrupa Parlamentosu dün on iki saati aşkın bir süre bu gündemi
konuştu. Avrupa İnsan Hakları Mahkemesi her gün yaralıların sağlık hakkıyla
ilgili tedbir kararları alıyor. Uluslararası Af Örgütü yayınladığı bir raporda…
(Mikrofon
otomatik cihaz tarafından kapatıldı) 
İDRİS
BALUKEN (Devamla) - …Kürt illerindeki durumun vahametine işaret ediyor. Böylesi
bir ortamda Türkiye Büyük Millet Meclisinin hâlâ bu konuyla ilgili bir tek
günü, bir tam günü bile gündemine almamış olmasını, bir çıkış aramıyor olmasını
büyük bir talihsizlik olarak değerlendiriyorum.
Buradan
çağrımı, demin belirttiğim çerçeve doğrultusunda, yapıcı bir şekilde tekrar
kalıcı barışa gidecek çalışmaları nasıl yapabiliriz üzerine bu Parlamentoya
yinelemek istiyorum.
Teşekkür
ederim. (HDP sıralarından alkışlar)
BAŞKAN
- Teşekkürler Sayın Baluken.
Sayın
milletvekilleri, Cumhuriyet Halk Partisi Grup Başkan Vekili Sayın Engin
Altay’ın, herhangi bir Hükûmet yetkilisinden, Kamışlı bölgesinde Rus
askerlerinin yığınak yapmasıyla ilgili bir bilgilendirme talebi var. Ben bu
talebin Adalet ve Kalkınma Partisi grup başkan vekillerinden Hükûmet
yetkililerine iletilmesini talep ediyorum. Biraz önce burada bir sayın bakan
vardı fakat şu anda yok kendisi. Dolayısıyla, zaman içerisinde eğer herhangi
bir yetkili bakan gelirse kendisinden bilgilendirme amaçlı bir açıklama talep
edeceğim. 
Şimdi,
zamanı işletmek açısından devam edelim diye öneriyorum. 
İDRİS
BALUKEN (Diyarbakır) – Sayın Başkan, sadece tutanaklara geçmesi açısından iki
cümle ifade etmek istiyorum.
BAŞKAN
– Buyurunuz. 
İDRİS
BALUKEN (Diyarbakır) – Demin sürecin yakıcılığı ve çözüm sürecinin önemiyle
ilgili zaman baskısı altında kaldık, ifade edemedim. Bizler de Halkların
Demokratik Partisi olarak değerli iş adamı Mustafa Koç’un ani bir kalp kriziyle
yaşamını yitirmesinden dolayı üzüntü duyduğumuzu ifade etmek istiyoruz. Hem
kendisine Allah’tan rahmet hem de ailesine, yakınlarına ve bütün iş çevrelerine
başsağlığı dileklerimizi iletmek istiyoruz. 
BAŞKAN
– Teşekkürler Sayın Baluken. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
Başkanlık Divanı olarak Mustafa Koç’a Allah’tan rahmet, yakınlarına başsağlığı
dilediklerine ilişkin konuşması 
BAŞKAN
– Biz de Divan olarak bugün yaşamını yitiren Mustafa Koç’a Allah’tan rahmet,
yakınlarına ve ailesine başsağlığı dileklerimizi iletiyoruz. 
Şimdi
sisteme giren sayın milletvekillerine sırasıyla, İç Tüzük’ün 60’ncı maddesine
göre söz vereceğim. 
Sayın
Çam…
V.- AÇIKLAMALAR (Devam)
6.- İzmir Milletvekili Musa Çam’ın, yenilenebilir ve
kullanılabilir temiz enerji elde etmek için ülkenin ormanlarının, yaylalarının,
kışlaklarının, meralarının ve tarım alanlarının yok edilmesine karşı çıkılması
gerektiğine ilişkin açıklaması
MUSA
ÇAM (İzmir) – Teşekkür ediyorum Sayın Başkan. 
Önemli
bir enerji sorunumuz var ve bunun giderilmesi gerekiyor. Burada tercih etmemiz
gereken enerji yenilenebilir ve kullanılabilir, temiz enerji olmalıdır. Ama,
yenilenebilir ve kullanılabilir, temiz enerji elde edeceğiz diye ülkemizin
ormanlarının, yaylalarının, kışlaklarının, meralarının ve tarım alanlarının yok
edilmesine de şiddetle karşı çıkmamız gerekiyor. Özellikle, şu anda, İzmir
bölgesinde, yarımadada, Karaburun, Çeşme, Urla ve Seferihisar bölgesinde orman
alanlarının ve tarım alanlarının talan edildiğine ve ormanların kesildiğine
tanık oluyoruz. Urla’nın Ovacık Köyü’nde RES’ler kurulacak diye orman alanları
talan ediliyor ve kesiliyor. Bunların da yine yandaş bir firmaya verildiğini,
Sancak Grubuna teslim edildiğini ve Sancak Grubunun, ÇED raporu almaksızın,
oralarda orman alanlarını, ormanı keserek rüzgâr enerjisi güllerini oraya
dikmesiyle ilgili çalışmalar yaptığını görüyoruz. Ben Çevre ve Şehircilik
Bakanlığını göreve davet ediyorum ve ÇED raporu verilmeksizin orman alanlarının
ve tarım alanlarının yok edilmesine izin vermemesini talep ediyorum.
Teşekkür
ediyorum. 
BAŞKAN
– Sayın Tanal…
7.- İstanbul Milletvekili Mahmut Tanal’ın, sokağa çıkma
yasağının uygulandığı yerlerde üniversite sınavı için başvuru yapamayan
öğrencilerin mağdur olmaması için süre uzatımı veya resen başvuru yapılmış
kabul edilmesini istirham ettiğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Sayın
Başkan, değerli milletvekilleri; sokağa çıkma yasağının ilan edildiği il ve
ilçelerimizde bankaların kapalı olması nedeniyle, İnternet erişiminin olmaması
nedeniyle, okulların kapalı olması nedeniyle, üniversite başvuru merkezlerinin
kapalı olması nedeniyle öğrenciler Üniversite Yerleştirme Sınavına ön
kayıtlarını yapamamışlardır. Kayıtlar dün sona erdi. Anayasa’mızın 42’nci
maddesi uyarınca… Bölgede okuyan öğrencilerin eğitimdeki erişim hakkı, eğitim hakkı
bu vesileyle engellenmiş durumda. Sayın Millî Eğitim Bakanlığından ve
yetkililerden ricam şu: Sokağa çıkma yasağının yaşandığı bölgede bu
öğrencilerimizin mağdur olmaması için gereken tedbir ve önlemin alınması, hak
kaybının önüne geçilmesi için süre uzatımı veya resen başvuru yapılmış kabul
edilmesini istirham ediyorum.
Teşekkür
ediyorum.
BAŞKAN
– Sayın Gürer…
8.- Niğde Milletvekili Ömer Fethi Gürer’in, Niğde’nin
önemli kuruluşlarından BİRKO’nun ekonomik koşullar nedeniyle işçi çıkardığına
ve Hükûmetin bu kuruluşun sorunlarını çözmesini dilediğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde’nin
önemli ve köklü kuruluşlarından BİRKO içinde bulunduğu ekonomik koşullar
nedeniyle işçi çıkarımına gitmiştir. Bu kuruluş Niğde için çok önemlidir.
Hükûmetin bu kuruluşun sorunlarını çözmesini diliyorum, destek olmasını
diliyorum. Ama, bunun yanında 126 işçimiz sokağa atılmıştır. Kış gününün
koşullarında, bu içinde bulunduğumuz durumda da işçilerimizin mağduriyetinin
giderilmesini, yeni işçi çıkarılmalarına yol açılmamasını, diğer tekstil
kuruluşlarıyla birlikte Niğde’deki bu bağlamda üretim yapan alanların da
desteklenmesini diliyorum. Çünkü Niğde’de sanayi sınırlıdır ve bu tür
kuruluşların yaşaması bölgenin kalkınması adına da önemlidir. İşçilerimiz
mağdurdur. Sendika başkanımız da bizi izliyor. Bu bağlamda gerekli desteğin
işçilere de, işverene de sağlanarak sorunun aşılmasını diliyorum.
BAŞKAN
– Sayın Arslan…
9.- Denizli Milletvekili Kazım Arslan’ın, Mustafa Koç’a
Allah’tan rahmet dilediğine, maden ruhsatı verilmesi yetkisinin Enerji ve Tabii
Kaynaklar Bakanlığına ne zaman verileceğini ve Denizli-Çivril ile
Denizli-Çameli yollarının ne zaman bitirileceğini öğrenmek istediğine ilişkin
açıklaması
KAZIM
ARSLAN (Denizli) – Sayın Başkan, öncelikle Mustafa Koç’un vefatından dolayı
üzüntülerimi belirtiyor, ailesine başsağlığı diliyorum. 
Sayın
Bakandan da: 
1)
Maden ruhsatlarının verilmesi yetkisi Enerji ve Tabii Kaynaklar
Bakanlığındayken Başbakanlığa verilmiştir. Bunu Enerji Bakanlığı tekrar ne
zaman geri alacaktır? 
2)
Denizli-Çivril duble yolunun yapımı uzun süreden beri devam etmekte, trafiği
tehlikeye sokmaktadır. Bu yolun yapımı ne zaman ve hangi tarihte
bitirilecektir?
3)
Denizli-Çameli yolunun yapımı on üç seneden beri devam etmektedir, her gün
ulaşım zorlaşmaktadır. Bu yol ne zaman ve hangi tarihte bitirilecektir?
Teşekkür
ederim.
BAŞKAN
– Sayın Tuncer…
10.- Amasya Milletvekili Mustafa Tuncer’in, Mustafa
Koç’a Allah’tan rahmet dilediğine, Amasya’nın Merzifon ilçesinde bulunan Yeni
Çeltek Linyit İşletmesinin durumuna ilişkin açıklaması
MUSTAFA
TUNCER (Amasya) – Sayın Başkan, iş adamı Mustafa Koç’a Allah’tan rahmet,
yakınlarına başsağlığı diliyorum.
Amasya
Merzifon’da bulunan ve 300 kişinin çalıştığı Yeni Çeltek Linyit İşletmesi, 2013
yılı Mayıs ayında Soma Holding bünyesindeki Gürmin AŞ’ye redevans karşılığında
devredilmişti. Devraldıktan sonra Soma Holding, Yeni Çeltek Kömür İşletmesine
termik santral kurmak üzere çalışmasına başlamış ancak Suluova ve Merzifon
halkının bilinçli karşı duruşu neticesinde bugüne kadar bu amacına
ulaşamamıştır. Yeni Çeltek Linyit İşletmesine termik santral kurmayı
başaramayan Soma Holding şimdi ise Yeni Çeltek’te çalışan ve bölge insanı olan
300 işçiyi, işçilerin, sendikanın ve ailelerin istememesine rağmen
Merzifon’daki ocaktan Soma’daki ocağa nakletme kararı almış, nakle karşı
çıkanların işten atılacağını duyurmuştur. İşçilerin istememesine rağmen mecburi
olarak Merzifon’dan Soma’ya gönderilmesi vicdanla, ahlakla, kanunla
bağdaşmayacağı gibi, işçileri bu kış gününde ailesinden ayırmak, çocuklarından
ayırmak da açıklanamaz. Yapılan iş âdeta zulümdür, vazgeçilmesini talep
ediyorum. 
BAŞKAN
– Sayın Yedekci…
11.- İstanbul Milletvekili Gülay Yedekci’nin, Mustafa
Koç’a Allah’tan rahmet dilediğine, Rumeli Feneri Ceneviz Kalesi’nin Kültür ve
Turizm Bakanlığı tarafından yirmi yıllığına kiralanacağına ve kötü örneklerden
dolayı Türkiye'de yapılan restorasyon çalışmalarını sakıncalı bulduğuna ilişkin
açıklaması
GÜLAY
YEDEKCİ (İstanbul) – Teşekkür ediyorum Sayın Başkan.
Mustafa
Koç’a Allah’tan rahmet, yakınlarına başsağlığı diliyorum. 
Bizim
en son aldığımız bilgilere göre, Sarıyer’deki 17’nci yüzyıldan kalma Rumeli
Feneri, Ceneviz Kalesi, Kültür ve Turizm Bakanlığı tarafından yirmi yıllığına
kiralanacaktır. Restorasyonlar Dairesinin restorasyon yapma kararı aldığı 46
dönümlük Kale’de ihaleyi alacak kiracı, restoran, kafeterya, müze, kütüphane,
sanat merkezleri ve sergi salonları yapabilecektir. 
Soruyoruz:
Burada amaçlanan nedir, birine yeni bir işletme açmak mıdır? Restorasyon öncesi
-tüm dönemlere ait tarihî dokusunu koruyan- rölöve ve restütisyon çalışmaları
yapılacak mıdır? Çünkü daha önceki örnekler kötü örneklerdir. Tarihi 13’üncü
yüzyıla kadar dayanan Şile Kalesi restorasyondan sonra bir çizgi film kahramanı
olan Sünger Bob’a benzetilmiştir. Bu veya Tekfur Sarayı gibi kötü örneklerden
dolayı Türkiye’de yapılan restorasyon çalışmalarını önemli ölçüde sakıncalı
buluyoruz.
Teşekkür
ederiz.
BAŞKAN
– Sayın Zeybek…
12.- Samsun Milletvekili Kemal Zeybek’in, Mustafa Koç’a
Allah’tan rahmet dilediğine ve sosyal devlet gereği sadece seçimlerde değil
insanların ihtiyacı olduğunda yardım edilmesi ve negatif ayrımcılık yapılmaması
gerektiğine ilişkin açıklaması
KEMAL
ZEYBEK (Samsun) – Bugün hayatını kaybeden iş adamlarımızdan Mustafa Koç’a
Allah’tan rahmet, Koç ailesine başsağlığı diliyorum.
Samsun’dan
yoksullarımız bildiriyor: 7 Haziran, 1 Kasım seçimlerinin öncesinde ihtiyacı
olmadığı hâlde dağıtılan 3.000-3.500 kalorili, kükürt oranı yüksek, kirliliği
yüksek taş kömürlerinin vatandaşlara verildiği bir gerçektir. Bu kömürlerin AKP
yandaşlarından yüksek fiyatlarla 7.000-8.000 kalorili kömürler diye ihale
edilip dağıtıldığını biliyoruz. 
Samsun’un
Çarşamba ilçesinden beni arayan vatandaş, seçim zamanında verilen kömürün
yarısını yaktığını, yarısını yakamadığı için çöpe attığını söylüyor. Şu anda
yakacağı yakıt olmadığı için özel idareye kömür talebinde bulunduğunu,
yetkililerin “Kömür veremiyoruz.” dediklerini söylüyor.
Sosyal
devletin aç, açık, ihtiyacı olan insanlarımıza seçimlerde değil, ihtiyacı
olduğu güç aylarında yardım etmesini ve negatif ayrımcılık yapmamasını
diliyoruz.
BAŞKAN
– Sayın Sarıhan…
13.- Ankara Milletvekili Şenal Sarıhan’ın, arkasını
iktidara dayamış belediyelerin olanaklarının daha geniş olmasına rağmen hizmet
yürütmemelerinin ne anlama geldiğini herkesin düşünmesi gerektiğine ilişkin
açıklaması
ŞENAL
SARIHAN (Ankara) – Bu haftanın ilk oturumunda İzmir Milletvekili Sayın Necip
Kalkan, Ankara Belediye Başkanına atıfla, izlemiş olduğu bir görsel sunumdan
söz edip övgülerde bulunmuştu, İzmir Belediyemiz aleyhine de bir konuşma
yapmıştı. Öyle zannediyorum ki bugün Ankara’da yaşanan trafik sorunu kendisi
için görsel değil yaşanmış, doğru, gerçek bir öğreti getirmiştir. Ankara
Belediye Başkanının nasıl çalışmakta olduğu, on yılları aşkın süreli metro inşa
edemediği, sonuçta elini çekerek Bakanlıktan yardım almak zorunda kaldığı
gerçeği görülmüştür. Mukayese etmek yerine gerçekler üzerinden hareket etmenin,
arkasını iktidara dayamış belediyelerin olanaklarının daha geniş olacağının da
doğal olduğunu bilmenin, buna karşı hizmet yürütmemenin ne anlama geldiğini
hepimiz düşünmeliyiz diyorum.
Teşekkür
ederim.
BAŞKAN
– Sayın Yıldız Biçer…
14.- Manisa Milletvekili Tur Yıldız Biçer’in,
Manisa’nın Büyükbelen Belediyesinden Saruhanlı Belediyesine devredilen araziyi
sattırmamak için halkın başlattığı direnişte yanlarında olduğuna ilişkin
açıklaması
TUR
YILDIZ BİÇER (Manisa) – Sayın Başkan, sayın milletvekilleri; Manisa’nın
Saruhanlı ilçesinde Büyükşehir Yasası’yla birlikte Büyükbelen Belediyesinden
Saruhanlı Belediyesine devredilen 1.026 dönümlük arazi, 7 Ocak 2016’da yapılan
son belediye meclis toplantısında alınan bir kararla satışa çıkarılmıştır. Bu
arazi Bintepeler mevkisinde ve birinci sınıf sit alanı kapsamındadır. Saruhanlı
Belediyesinin küçük parselleri birleştirerek tek tapu hâline getirdiği bu büyük
araziyi, satışa çıktığı anda, ekmeğini zeytinden çıkaran Büyükbelen halkının
değil, yalnızca büyük sermayenin alabileceği ortadadır. Büyükbelen halkını
selamlıyorum, bu araziyi sattırmamak için dün başlattıkları haklı direnişte
sonuna kadar yanlarında olacağım.
Teşekkür
ederim. 
BAŞKAN
– Sayın Kerestecioğlu...
15.- İstanbul Milletvekili Filiz Kerestecioğlu
Demir’in, 24 Ocak Tehlikedeki Avukatlar Günü’ne ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Avukatlık,
özellikle de insan hakları savunucusu avukat olmak gerçekten zorlu bir iştir.
24 Ocak Tehlikedeki Avukatlar Günü, bu yıl Honduras’taki avukatlara adanmış.
2010-2015 arası 91 Honduraslı avukat öldürülmüş orada. Her yıl özellikle
avukatların yaşadıkları bu tehlikelere dikkat çekmek için üzerine konuşulan,
eylemler yapılan bir gün bu.
Ankara
katliamının ardından da İstanbul Adliyesinde eylem yapan yüzlerce avukattan
sadece 19’una dava açılmış. Şimdi meslektaşlarımız “Biz hepimiz adliyedeydik.”
diye aynı davaların mümkünse kendilerine de açılmasını istiyorlar.
Ben
bütün insan hakları savunucuları başta olmak üzere, meslektaşlarımı sevgiyle
saygıyla selamlıyor ve 24 Ocağa bir kez daha dikkat çekiyorum. 
BAŞKAN
– Sayın Hürriyet...
16.- Kocaeli Milletvekili Fatma Kaplan Hürriyet’in,
Gebze SCA Yıldız Ülker Fabrikasında sendikal mücadele yürüten işçilerin Kocaeli
milletvekilleri ve Hükûmet tarafından yalnız bırakıldığına ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Kocaeli
Gebze SCA Yıldız Ülker Fabrikasında açlık sınırı altında çalıştığı için
sendikal mücadeleye girişen ama işverenin baskısına maruz kalan işçilerimiz
uzun zamandır direniyorlar ama maalesef iktidar partisi Kocaeli milletvekilleri
ve Hükûmet tarafından yalnız ve çözümsüz bırakıldılar. Bu işçilerimiz gibi,
aynı mücadeleyi veren birçok işçimiz adına AKP ve Hükûmete soruyorum:
Sermayenin temsilcisi olmaya devam mı edeceksiniz? Patronların işçi ve emek
sömürüsüne göz mü yumacaksınız? Emeğinin ve ekmeğinin mücadelesini veren işçi
kardeşlerimize sahip çıkmayı düşünüyor musunuz? Ve AKP Kocaeli milletvekilleri
olarak -bugün Sezai Karakoç’u doğum gününde anmak güzel ama- Sezai Karakoç
gibi, bu işçilerimizi de hatırlamayı ve bunları ziyaret etmeyi düşünüyor
musunuz?
Teşekkür
ediyorum. 
BAŞKAN
– Sayın Akın…
17.- Balıkesir Milletvekili Ahmet Akın’ın, Bandırma
Devlet Hastanesinde daha iyi hizmet verilebilmesi için gerekli çalışmaların
yapılmasını beklediğine ilişkin açıklaması
AHMET
AKIN (Balıkesir) – Sayın Başkan, teşekkür ederim.
Bandırma
Devlet Hastanesi Bandırma’nın yanı sıra, çevre ilçe ve illerden gelen hastalara
da hizmet vermektedir. Çanakkale Biga, Karacabey, Gönen, Erdek, Manyas’ta
yaşayan yurttaşlarımız da zaman zaman Bandırma Devlet Hastanesinden sağlık
hizmetleri almaktadırlar. Bu koşullarda Bandırma Devlet Hastanesinde fiziki
alan sıkıntısı ortaya çıkmaktadır. Buna ilave olarak doktor ve diğer sağlık
personeli sayısında da yeterli olmadığını biliyoruz. Buradan Sağlık Bakanının
dikkatine sunmak istiyorum: Bandırma Devlet Hastanesinin acilen ek binaya
ihtiyacı vardır. Yine, doktor ve diğer sağlık personeli desteğine ihtiyacı
vardır. Hastanenin kapasitenin üzerinde yatan hastaya hizmet vermeye çalıştığı belirtiliyor.
Hastanenin fiziki olanaklarının artırılması hastalarımızın daha kaliteli sağlık
hizmetleri alabilmelerini sağlayacaktır. Hastane yetkilileri de bu yönde
açıklamalar yapıyorlar. Bu konuda gerekli çalışmanın yapılmasını bekliyor,
Sayın Bakandan konuyla alakalı gerekeni yapmasını rica ediyorum.
BAŞKAN
– Sayın Erdem…
18.- Aydın Milletvekili Mehmet Erdem’in, Aydın
Büyükşehir Belediye Başkanının Fatih Mahallesi Muhtarına yaptığı baskılara
ilişkin açıklaması
MEHMET
ERDEM (Aydın) – Evet, teşekkür ediyorum Sayın Başkan. 
Ben
de Aydın’da bir hanımefendi muhtara, Fatih Mahalle Muhtarımıza yapılan baskıdan
söz etmek istiyorum. Bu baskıyı yapan yine bir hanımefendi, Aydın Büyükşehir
Belediye Başkanı. Fatih Mahallesi’nde Türkiye'nin en modern kapalı pazar yerlerinden
bir tanesi var ve pazar yeri olarak, belediyenin inisiyatifiyle, kullanılmıyor,
binlerce ton kömür deposu olarak kullanılıyor. Mahalleye, mahalleliye zarar
veriyor -toz, kir vesaire- ve muhtar mahallelinin istekleri doğrultusunda
mücadele ediyor buranın kömür deposu olarak kullanılmaması için. İşte bu
noktadan sonra, Aydın Büyükşehir Belediye Başkanlığı, bu kömür deposu olarak
kullanmak istediği pazar yeriyle ilgili muhtarımıza baskı yapmaya başlıyor. Bir
bayan, bir hanımefendi, bir hanımefendi muhtara baskı yapıyor. Mahalle
muhtarlığının suyunu kesiyor, borç tahakkuk ettiriyor. 
(Mikrofon
otomatik cihaz tarafından kapatıldı) 
MEHMET
ERDEM (Aydın) – Sonuç itibarıyla, bu baskıyı Cumhuriyet Halk Partisi Grubundaki
hanımefendi milletvekillerinin takibe alması, ilgilenmesi gerekmektedir.
BAŞKAN
– Sayın Tüm…
19.- Balıkesir Milletvekili Mehmet Tüm’ün, Mustafa
Koç’a Allah’tan rahmet dilediğine ve sokakta yaşayan çocukların durumu ve
Hükûmetin bu konuda neler yaptığıyla ilgili bilgi almak istediğine ilişkin
açıklaması
MEHMET
TÜM (Balıkesir) – Sayın Başkan, ben de Koç ailesine başsağlığı diliyorum. 
Soğuk
kış günlerini yaşamaktayız, sokaklarda yaşayan birlerce çocuğumuz var. Açlık ve
sağlık sorunlarıyla baş başa kalmışlar ve çaresizlik içindeler ve ölüme terk
edilmişlerdir. Balıkesir ilimizde de çok sayıda çocuk sokakta yaşamaktadır. Bu
çocuklarımızın ülke genelinde toplam sayısı nedir? Beslenme, barınma ve sağlık
sorunları konusunda Hükûmet ne gibi bir önlem almayı düşünüyor? Özellikle,
kışlık giysileri konusunda Hükûmet ne yapmıştır? Bunlara kışlık giyim kuşam
dağıtmayı düşünüyor mu? Şu anda tedavi gören çocuk var mıdır? Tedavi gideri kim
tarafından karşılanmaktadır? Güneydoğuda çatışmada kaç çocuk ölmüştür? Sokakta
yaşamını yitiren çocuk var mıdır, varsa sayısı nedir? Özellikle, 18 yaşını
doldurmuş, yurtlardan çıkarılmış çocuklar, gençler için Hükûmet ne gibi
önlemler almaktadır?
BAŞKAN
– Sayın Gaytancıoğlu…
20.- Edirne Milletvekili Okan Gaytancıoğlu’nun, Mustafa
Koç’a Allah’tan rahmet dilediğine ve Gıda, Tarım ve Hayvancılık Bakanlığının A
tipi şap virüsüne karşı hangi önlemleri aldığını öğrenmek istediğine ilişkin
açıklaması
OKAN
GAYTANCIOĞLU (Edirne) – Ben de Koç ailesine Allah’tan rahmet diliyorum.
Ülkemizde
daha önce görülmeyen A tipi şap virüsü tespit edildiğini Tarım Bakanlığı
açıklamıştır. Bu nedenle, özellikle, Edirne ilinde yer alan Keşan ve Havsa
canlı hayvan pazarları ari bölge olmasına rağmen kapatılmıştır. Canlı hayvan
pazarlarını kapatmaktan başka hangi önlemlerin alındığını bilmek ve öğrenmek istiyoruz.
Bu virüse karşı Bakanlığın elinde yeterli miktarda aşı mevcut mudur, bunu da
öğrenmek istiyoruz. Bu aşıyı üreticiler nasıl temin edecektir, üreticilerin bu
mağduriyetleri giderilecek mi, bunların hepsini öğrenmek istiyoruz.
Teşekkür
ediyorum.
BAŞKAN
– Sayın Akkaya…
21.- İstanbul Milletvekili Yakup Akkaya’nın, Mustafa
Koç’a Allah’tan rahmet dilediğine ve yaşanan hak ihlalleri karşısında Meclisi
daha duyarlı olmaya ve Hükûmeti tedbir almaya davet ettiğine ilişkin açıklaması
YAKUP
AKKAYA (İstanbul) – Sayın Başkan, yıllardır emek mücadelesinin örgütlenmesinde
yer almış birisi olarak, Mustafa Koç’a Allah’tan rahmet diliyorum. 
Koç
Holding bünyesinde çalışan işçilerin büyük çoğunluğu sendikalıdır. Türkiye’de
sonradan oluşturulan sermaye gruplarının sendika düşmanlığı karşısında Koç
Holdingin çalışanlarının büyük çoğunluğunun sendikalı olması ve her dönem vergi
sıralamasında ilklere gelmesi anlamlıdır. Bu anlamda, bir kez daha Koç ailesine
başsağlığı diliyorum.
Sayın
Başkan, Mecliste dün yaşananları üzüntüyle izledik. Bu Mecliste her gün
ölümlerin konuşulması üzüntü verici. Bu Meclis ölümleri değil, yaşamı
savunmalıdır. Yaşanan hak ihlalleri karşısında Meclisi daha duyarlı olmaya,
Hükûmeti bu konuda insan hakları ihlallerine karşı tedbir almaya davet ediyorum.
Teşekkür
ederim. 
BAŞKAN
– Sayın Köksal…
22.- Afyonkarahisar Milletvekili Burcu Köksal’ın,
Afyonkarahisar merkezdeki 100 dairenin elektrik bağlantısının neden
yapılmadığını öğrenmek istediğine ilişkin açıklaması
BURCU
KÖKSAL (Afyonkarahisar) – Sayın Başkan, Afyonkarahisar ili merkezde 100 tane
dairenin ne yazık ki dört gündür elektriği verilmiyor. Elektrik bağlantısı
müteahhitle belediye arasındaki anlaşmazlık gerekçe gösterilerek yapılmıyor.
100 konutta yaşayan aile ne yazık ki mağdur bir şekilde, elektrik olmaksızın bu
zorlu kış şartlarında yaşamaya mahkûm edilmiş durumda. Yapılan görüşmeler de
netice vermedi ve daha en az on gün daha elektriğin verilmeyeceği söyleniyor.
Eğer bir müteahhitle belediye arasında yani o konutları yapan müteahhitle
belediye arasında böyle bir uyuşmazlık varsa bile yani bunu kabul etsek bile o
konutları satın alan, orada yaşayan bu 100 ailenin suçu nedir? Bu elektriğin
özellikle bu kış günlerinde neden bağlanmadığını, ailelerin neden mağdur
edildiğini öğrenmek istiyoruz.
BAŞKAN
– Sayın Topal…
23.- Hatay Milletvekili Serkan Topal’ın, öğrencilere
verilen kredilerin geri ödemesinde faiz uygulamasının kaldırılmasını talep
ettiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Sayın
Hükûmet yetkililerine buradan seslenmek istiyorum: Üniversite öğrencilerine
kredi imkânı sağlanıyor. Tabii, bu, sosyal devlet olmanın bir gereğidir ancak
geri ödemesinde faiz uygulaması uygulanıyor. Bu konuda öğrencilerimiz mağdur
oluyor. Bu mağduriyetlerinin giderilmesi için faizin kaldırılmasını talep
ediyorum. Biz CHP olarak bunun sonuna kadar takipçisi olacağız, gerekirse kanun
teklifi vereceğiz. Gerçekten de öğrencilerimizin çoğu bu konuda mağdur. Madem
kredi veriyoruz, ihtiyacı olanlara veriyoruz, sonrasında da faiz almayalım,
sadece aldığı parayı geri ödesin. 
Teşekkür
ediyorum.
BAŞKAN
– Sayın Aksu…
24.- İstanbul Milletvekili İsmail Faruk Aksu’nun,
fındık fiyatlarındaki düşüşün üreticiyi mağdur ettiğine ilişkin açıklaması
İSMAİL
FARUK AKSU (İstanbul) – Teşekkür ederim.
Bugünlerde
fındık fiyatları düşmekte, üretici mağdur olmaktadır. Fiyatlar 9,5 liraya kadar
gerilemiştir. Türkiye fındık üretiminde dünyada birinci sırada yer almasına
rağmen, bu üründen başta fındık üreticileri olmak üzere ülke ekonomisi yeterli
düzeyde yararlanamamaktadır. Bu duruma neden olan sorunların başında
fiyatlandırma politikası gelmektedir. Oysa fındık, ülkemiz için stratejik bir
üründür ve başta Ordu ve Giresun olmak üzere Karadeniz Bölgemizdeki
vatandaşlarımızın tek geçim kaynağıdır. Ancak Hükûmetin yanlış fındık
politikası fındık üreticisini fakirleştirmektedir. O sebeple, yüksek girdi
maliyetleriyle zor şartlarda üretilen fındıkta fiyat garanti sisteminin
getirilmesi ve bugünlerdeki fiyat düşüşünü önlemek için süratle müdahale
alımları yapılması zorunlu bulunmaktadır. 
Teşekkür
ederim.
BAŞKAN
– Sayın Kuyucuoğlu…
25.- Mersin Milletvekili Serdal Kuyucuoğlu’nun,
Hükûmetin, asgari ücret artışından mağdur olacak kesimler için ne gibi önlem
almayı düşündüğünü ve primlerini aksatması nedeniyle sağlık güvencesinden
yoksun kalan tarım sigortalıları için bir politikasının olup olmadığını
öğrenmek istediğine ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan.
Sayın
Bakan, asgari ücrete göre prim ödeyen ve 1 Mayıs sonrası giriş yapan tarım
sigortalıları 2015 yılında 322 lira prim ödemekteydi, bu tutar 2016 için 436
lira gibi bir rakama yükselmiştir. Bu rakam neredeyse yüzde 35 oranında bir
artışa tekabül etmektedir. Ödeme güçlüğü çeken birçok tarım sigortalımız bu
artıştan dolayı mağdur durumdadır. Ayrıca prim ödemeyi aksatan tarım
çalışanlarımız sağlık güvencesi haklarından da yararlanamamaktadır. Asgari
ücretin daha fazla artmasına taraftar olan ve mevcut artışın da gerçekleşmesine
neden olan bir partinin milletvekili olarak soruyorum: Bu artıştan mağdur
olacak kesimlere ne gibi önlemler almayı düşünüyorsunuz? Yüzde 8 gibi bir
enflasyon oranıyla girdiğimiz 2016 yılında ödeme güçlüğü çeken veya primlerini
aksatması nedeniyle sağlık güvencesinden yoksun kalan tarım sigortalılarımız
için Hükûmetimizin bir politikası var mıdır? 
Teşekkür
ederim.
BAŞKAN
– Sayın Adıyaman…
26.- Iğdır Milletvekili Mehmet Emin Adıyaman’ın,
cezaevlerinde bulunan belediye eş başkanları ile siyasi tutsakların ne zaman
hâkim huzuruna çıkarılacağını öğrenmek istediğine ilişkin açıklaması
MEHMET
EMİN ADIYAMAN (Iğdır) – Teşekkür ederim Sayın Başkan.
Sayın
Başkan, siyasi soykırım operasyonlarıyla gözaltına alınıp bulundukları illerden
yüzlerce kilometre uzaklardaki cezaevlerinde tutuklu bulunan başta belediye eş
başkanlarımız ve tüm siyasi tutsaklar altı ayı aşkın bir zamandır, doğal
hakları olan hâkim huzuruna çıkarılma hakkından mahrum bırakılarak haklarında
devam eden soruşturmalar cumhuriyet savcıları tarafından iddianame
düzenlenmeyerek kasıtlı olarak uzatılmaktadır. Bu politika, Adalet Bakanının ve
Hükûmetin cumhuriyet savcılıklarına vermiş olduğu bir talimatın gereği midir?
Bu tutsaklar hâkim huzuruna çıkartılmadan daha uzun süre bekletilecekler midir?
Teşekkür
ediyorum. 
BAŞKAN
– Sayın Bayır...
27.- İzmir Milletvekili Tacettin Bayır’ın, Mustafa
Koç’a Allah’tan rahmet dilediğine ve İzmir’in Urla ilçesinin Ovacık köyünde
kurulacak rüzgâr türbinleri için ağaçların kesilmesine ilişkin açıklaması
TACETTİN
BAYIR (İzmir) – Sayın Başkan, teşekkür ederim.
Ben
de üretim sevdalısı Koç ailesine başsağlığı diliyorum öncelikle.
İki
gündür İzmir’in Urla Ovacık köyünde 6 rüzgâr türbini için 600 civarında ağaç
katledilmiş ve 1.200 ağacın daha kesileceği ifade edilmektedir. Daha kıraç
alanlar varken neden ağaçlar kesilmektedir? Enerji Bakanlığı izinleri verirken
arazinin durumuna bakmadan mı izin vermektedir? İzmir’in ciğerlerini yok
etmektedirler. Mahkeme kararını yok sayarak ağaçlarımızı kesenleri huzurunuzda
kınıyorum.
BAŞKAN
– Sayın Bektaşoğlu...
28.- Giresun Milletvekili Bülent Yener Bektaşoğlu’nun,
Mustafa Koç’a Allah’tan rahmet dilediğine ve fındık fiyatlarındaki düşüş
sonrasında TMO’nun fındık alıp almayacağını ve hangi koşullarda alacağını
öğrenmek istediğine ilişkin açıklaması
BÜLENT
YENER BEKTAŞOĞLU (Giresun) – Sayın Başkan, hoşgörünüze çok teşekkür ediyorum. 
Ben
de değerli iş adamımıza başsağlığı dileklerimi iletiyorum. 
Yalnız
ilimi değil bölgemi de ilgilendiren bir konuyu dile getirmek istiyorum.
Geçen
hafta verdiğim soru önergesinde, fındıkta oynanan oyunlara dikkat çekmeye çalışmıştım;
bazı piyasa aktörlerinin manipülasyon ve spekülasyonlarla fındığı ucuzlatmaya
çalıştığını belirterek uyarılarda bulunmuştum. 15 TL’lerden başlayan ve 10
TL’ye kadar inen fındık fiyatlarının üreticimizi mağdur ettiğini, ülkemizin
ciddi miktarda bir döviz kaybına uğradığını belirterek Sayın Başbakanımız Ahmet
Davutoğlu’na Hükûmet olarak bir müdahalenin olup olmayacağını sormuştum. Bunun
ardından, geçtiğimiz hafta Türkiye Ziraat Odaları Birliği Başkanı, Yönetim
Kurulu üyeleri ve oda başkanlarını kabul eden Gıda, Tarım ve Hayvancılık Bakanı
Sayın Faruk Çelik, TMO’yla fındık alımı yapabilecekleri yönünde bir açıklamada
bulunmuştur. Bu doğrultuda, TMO’nun fındık alıp almayacağını, alacaksa ne
zaman, ne fiyatla ve ne kadar ürün alacağını bir an önce açıklaması önem arz
etmektedir.
BAŞKAN
– Sayın Torun...
29.- Ordu Milletvekili Seyit Torun’un, Mustafa Koç’a
Allah’tan rahmet dilediğine ve Ordu’da yılan hikâyesine dönen kara yolu
ihalelerinin durumuna ilişkin açıklaması
SEYİT
TORUN (Ordu) – Teşekkürler Sayın Başkan.
Ben
de Koç ailesine başsağlığı dileyerek başlıyorum. 
Ordu
ilimizin güneye açılan önemli yolları vardır. Bunlardan biri de
Ordu-Ulubey-Gürgentepe-Gölköy-Mesudiye bağlantı yoludur. Yıllardır devam eden
ve tam bir yılan hikâyesine dönen ihale süreçleri sonunda “Yapılacak.” denilen
Gürgentepe yolumuzda şu anda yapılan tek şey hafriyat çalışmasıdır. Yolun
yapılacağı umuduyla bekleyen vatandaşlarımız burada hayal kırıklığına
uğramışlardır. “Tamamlandı.” denen yollar, perde duvarlar ve menfezler tek tek göçmüştür.
Ulubey-Gürgentepe-Gölköy bağlantı yolumuzdaki çalışmalar tam olarak ne zaman
tamamlanacaktır? Fatsa çevre yolu projesi hangi aşamadadır? Ordu çevre yolunun
kesin bitiş tarihi nedir? Akkuş-Niksar yolumuz için çalışmalara ne zaman
başlanacaktır? Kumru-Niksar yolunun durumu nedir? Sivas bağlantı yolu olarak
bilinen ve Ulubey ilçemizi kapsayan 13-28 kilometrelik bölüm için ihale süreci
ne aşamadadır? 
Teşekkür
ederim. 
BAŞKAN
– Sayın milletvekilleri, gündeme geçiyoruz. 
ENGİN
ALTAY (İstanbul) – Sayın Başkan…
BAŞKAN
– Buyurunuz Sayın Altay. 
ENGİN
ALTAY (İstanbul) – Tutanaklara geçmesi bakımından… Sayın Bakan şimdi Genel
Kurula intikal etti. 26 sayın milletvekili muhtelif partilerden, Türkiye Büyük
Millet Meclisi Genel Kurulunda söz alarak ülkenin çeşitli yerlerinde yaşanan
sorunları güya Hükûmete ilettiler. Tutanaklara geçsin diye söylüyorum: 26 sayın
milletvekili Türkiye’nin dört bir yanındaki sorunları Hükûmete iletmediler,
size ilettiler. Hükûmetin bu aşamada, Türkiye Büyük Milet Meclisinin çalışmalarının
bu aşamasında yani yerinden söz aşamasında mutlaka Parlamentoda olmasını talep
ediyoruz. 
BAŞKAN
– Teşekkür ederiz Sayın Altay. 
Sayın
milletvekilleri, Başkanlığın Genel Kurula sunuşları vardır. 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Çok kısa bir açıklama yapabilir
miyim.
BAŞKAN
– Peki, Sayın Bakan, buyurunuz, söz veriyorum size. 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Teşekkür ediyorum Sayın Başkan. 
Burada,
sayın grup başkan vekilinin değindiği konuları birçok arkadaşımız gündeme
getirmiştir. Bunlarla ilgili gerekli bilgileri alıp daha sonra Genel Kurula
bilgi arz edeceğim. 
Teşekkür
ederim. 
BAŞKAN
– Teşekkür ederiz Sayın Bakan. 
Sayın
milletvekilleri, Başkanlığın Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum: 
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
22 milletvekilinin, ekonomik kriz riskinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/69)
Türkiye Büyük
Millet Meclisi Başkanlığına
Türkiye'de KOBİ'lerin, çiftçilerin
borçlarını ödeyemez hâle gelmesinin; memurun, işçinin ve emeklinin refah
kaybının, hane halkının yüksek borçluluk oranlarının, artan icra dosyalarının,
karşılıksız çeklerin, ekonominin kırılgan yapısının nedenlerinin, ekonomik kriz
riskinin araştırılarak ve etkili ve sürekli çözüm önerileri getirilmesi
amacıyla Anayasa’nın 98'inci, İç Tüzük’ün 104 ve 105'inci maddeleri gereğince
Meclis araştırması açılması için gereğini arz ederim.
1) Mustafa Sezgin Tanrıkulu  (İstanbul)
2) Özgür Özel  (Manisa)
3) Namık Havutça  (Balıkesir)
4) Ahmet Akın  (Balıkesir)
5) Burcu Köksal  (Afyonkarahisar)
6) Mahmut Tanal  (İstanbul)
7) Erkan Aydın  (Bursa)
8) Musa Çam  (İzmir)
9) Ömer Fethi Gürer  (Niğde)
10) Gülay Yedekci  (İstanbul)
11) Candan Yüceer  (Tekirdağ)
12) Sibel Özdemir  (İstanbul)
13) Ali Haydar Hakverdi  (Ankara)
14) Zeynel Emre  (İstanbul)
15) Gürsel Erol  (Tunceli)
16) Didem Engin  (İstanbul)
17) Melike Basmacı  (Denizli)
18) Özkan Yalım  (Uşak)
19) Tekin Bingöl  (Ankara)
20) Gamze Akkuş İlgezdi  (İstanbul)
21) Yaşar Tüzün  (Bilecik)
22) Ünal Demirtaş  (Zonguldak)
23) Onursal Adıgüzel  (İstanbul)
Gerekçe:
2002'de 6,7 milyar lira olan hane halkı
borcu, 2014 sonunda 332,4 milyar liraya ulaşmıştır. 12 yılda yüzde 396
oranında, bir başka hesapla 50 kat artmıştır. 2002'de hane halkı 100 liralık
kazancının 3,4 lirası kadar borçluyken bugün 100 liralık kazancının 49,6
lirasını borçludur.
Bankacılık Düzenleme ve Denetleme
Kurumu (BDDK) ile Bankalararası Kart Merkezi (BKM) verilerine göre, ekonomik
zorluk çeken vatandaş nakit avansa ve artı paraya yönelmiştir. Geçen yılın ilk
6 ayında kredi kartlarından 20 milyar 412 milyon lira nakit avans çeken
vatandaş, bu yıl aynı dönemde yüzde 27,7 artışla 26 milyar 82 milyon lira
çekmiştir.
Artı para olarak da bilinen kredili
mevduat kullanımından doğan ve kapatılamayan bakiye tutarı Haziran 2015 sonu
itibarıyla 8 milyar 840 milyon lira olmuştur. Geçen yılın aynı döneminde bu
tutar 6 milyar 705 milyon liraydı. Böylece yıllık bazda artı para ödenmeyen
bakiye tutarında yüzde 31,8 artış meydana gelmiştir.
Türkiye
Bankalar Birliği (TBB) Risk Merkezine göre bireysel kredi veya bireysel kredi
kartı borcundan dolayı yasal takibe düşen kişi sayısı 2015 yılının ilk altı
ayında geçen yılın aynı dönemine göre yüzde 6 artarak 734 bin kişi olmuştur.
Ekonomik
durgunluğu gözler önüne sermesi itibarıyla son dönemlerde icra dosyalarının
çoğunluğunun KOBİ'ler ve çiftçilere ait olması dikkat çekicidir. Küçük ve orta
ölçekli işletmelerin ve çiftçilerin borçlarını ödeyemez duruma gelmesi, yasal
takibe düşmeleri reel sektörün risk altında olduğunun göstergesidir.
Bütçesini
çeviremeyen ve borcunu zamanında ödeme güçlüğü çekenler nedeniyle son 13 yılda
icra dosyası sayısı 2,5 kat artmıştır. 2002'de 9 milyon olan icra dosyası
sayısı, 2015 yılında 23 milyon 824 bin 764'e kadar çıktı. Son beş yılda icra
dosyasındaki artış oranı ise yaklaşık yüzde 34 olmuştur. İcralık olma
sebeplerini; kredi kartı, taşıt, konut, tüketici kredileri ve küçük şirketlerin
kullandığı KOBİ kredileri oluşturmaktadır.
TBB
Risk Merkezine göre Ocak-Haziran 2015 dönemindeki karşılıksız çek adedi geçen
yılın aynı dönemine göre yüzde 15 artarken, karşılıksız işlemi yapılan çeklerin
tutarındaki artış ise yüzde 47 oranında gerçekleşti. İlk 6 ayda bankalara 11,1
milyon adet çek ibraz edilirken bu çeklerin parasal tutarı da 317 milyar TL
olmuştur. Yılın ilk 6 aylık döneminde 13,2 milyar TL tutarında 359 bin adet çek
için karşılıksız işlemi yapılmıştır. Bununla birlikte, aynı dönemde karşılıksız
işlemi yapılan 1.6 milyar TL tutarındaki 65 bin adet çek daha sonra ödenmiştir,
2004 yılında 740 bin olan karşılıksız çek sayısı, bugün 2 milyona yükselmiştir.
AKP
Hükûmetinin memur ve emekliye düşük ücret ve maaş vermeyi tasarruf gören
anlayışı emekli ve memurların geçimlerini sağlayamamalarına neden olmuştur.
Özellikle hanesinde ek geliri ya da maaşı olmayan memurların ve emeklilerin
geçim sıkıntısı daha fazla hissedilmektedir. TÜİK 2015 Temmuz ayı asgari geçim
indeksi sonuçlarına göre hesaplama yapan KAMU-SEN, memurların ve emeklilerin
maaşlarının refah seviyesinin yüzde 70 gerisinde olduğunu açıklamıştır. Memur
maaşının yüzde 69,6'sı gıda ile barınma giderlerine gitmektedir, diğer
ihtiyaçların ve giderlerin karşılanması için maaşın yalnızca yüzde 30,4'ü
kalmaktadır.
Türkiye'nin
CDS'leri (5 yıl vadeli borcumuzun iflasa karşı sigortalama maliyeti/ Credit
Default Swap) on altı ayın zirvesine çıkmıştır. Ekonomide süregelen endişelerle
geçtiğimiz hafta sonu Türkiye CDS'leri 246,91 puana yükselmiştir. Bu artış
2023'te dünyanın en büyük 10 ekonomisinden biri olma hayalindeki Türkiye'yi
küresel iflas riskinde ilk 10'a sokmuştur.
İhracat
geçen yıl 157,6 milyar dolarda kalmıştır. Bu yıl ise hedef 173 milyar dolardır,
yüzde 9,7'lik artış öngörülmüştür. Yılın ilk altı ayında ihracat geçen yılın
aynı dönemine göre yüzde 8,2 azalarak 73,5 milyar dolarda kalmıştır.
Türkiye
İhracatçılar Meclisi (TİM) raporunda, euro/dolar paritesindeki düşüş nedeniyle
ihracattaki kaybın 15 milyar dolara revize edildiği açıklanmıştır. Buna göre
2015 yılı ihracat açısından kayıp yıl olacaktır.
2.- İstanbul Milletvekili Mustafa Sezgin Tanrıkulu ve
22 milletvekilinin, ülkemizde yaşanan ve olası yaşanacak depremler karşısında
Hükümetin almadığı tedbirlerin ve konuyla ilgili mevcut yetersizliklerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/70)
Türkiye Büyük Millet Meclisi Başkanlığına
Ülkemiz
deprem riski taşıyan ülkeler arasında bulunmaktadır. Yaşanan depremler
sonucunda çok sayıda vatandaşımız yaralanmıştır ve hayatını kaybetmiştir.
Deprem sonrası yaşanan maddi kayıplar ise ülke ekonomisini etkileyecek
düzeydedir. Depreme dayanıklı yapıların inşa edilmesi, deprem bilincinin
yerleştirilmesi, depreme karşı yapılarda güçlendirme ve yapı denetimlerinin
acil olarak uygulamaya geçilmesi gerekmektedir. Ülkemizde yaşanan ve olası
yaşanacak depremler karşısında Hükûmetin almadığı tedbirlerin ve konuyla ilgili
mevcut yetersizliklerin araştırılması amacıyla Anayasa’nın 98'inci, İç Tüzük’ün
104 ve 105'inci maddeleri gereğince Meclis araştırması açılması için gereğini
arz ederim.
1) Mustafa
Sezgin Tanrıkulu  (İstanbul)
2) Özgür
Özel  (Manisa)
3) Namık
Havutça  (Balıkesir)
4) Ahmet
Akın  (Balıkesir)
5) Candan
Yüceer  (Tekirdağ)
6) Mahmut
Tanal  (İstanbul)
7) Erkan
Aydın  (Bursa)
8) Burcu
Köksal  (Afyonkarahisar)
9) Gülay
Yedekci  (İstanbul)
10) Ömer
Fethi Gürer  (Niğde)
11) Zeynel
Emre  (İstanbul)
12) Ali
Haydar Hakverdi  (Ankara)
13) Sibel
Özdemir  (İstanbul)
14) Musa
Çam  (İzmir)
15) Gamze
Akkuş İlgezdi  (İstanbul)
16) Gürsel
Erol  (Tunceli)
17) Onursal
Adıgüzel  (İstanbul)
18) Didem
Engin  (İstanbul)
19) Melike
Basmacı  (Denizli)
20) Özkan
Yalım  (Uşak)
21) Tekin
Bingöl  (Ankara)
22) Yaşar
Tüzün  (Bilecik)
23) Ünal
Demirtaş  (Zonguldak)
Gerekçe:
Ülkemiz,
coğrafi konumu itibarıyla deprem riski yüksek ülkeler arasında bulunmaktadır.
Anadolu coğrafyasında yer alan medeniyetlerin birçoğu yıkıcı depremlere maruz
kalmıştır ve büyük oranda hasarlar oluşmuştur. Türkiye'nin yakın geçmişte
yaşadığı yıkıcı depremler, sonrası, toplumda travmalara sebep olmuştur. 17
Ağustos 1999 tarihinde yaşanan Marmara depreminin sonrasında, resmî rakamlara
göre 17.480 vatandaşımız hayatını kaybetmiş, 23.781 kişi ise yaralanmıştır;
285.211 ev ve 42.902 iş yeri hasar görmüştür. Van ilimizde 23 Ekim 2011 yılında
meydana gelen 7,2 şiddetindeki depremin üzerinden dört yılı aşkın bir zaman
geçmiştir. 644 vatandaşımızın hayatını kaybettiği, yüzlerce vatandaşımızın
yaralandığı, binlerce vatandaşın ise evsiz kaldığı depremin ardından, hasar
gören konutlar, okullar, sağlık merkezleri ve altyapı sisteminin oluşturduğu
olumsuzluklar yaşanmıştır. Depremin ülkemiz coğrafyasında kış aylarının en sert
geçtiği bölgelerden biri olan Doğu Anadolu Bölgemizde olması ve o tarihlerde
yaklaşan kış ayları da zaten olumsuzluklar ve acılarla mücadele eden Van
halkının sorunlarını pekiştirmiştir. Marmara ve Van depremi sonrası yaşanan acı
görüntüler hafızalardaki yerini korumaktadır. Deprem sonrası yapı denetiminde
yaşanan aksaklıklar ise durumun vermesini göstermiştir. Binaların inşasında
kullanılan malzemelerden şehir planlamalarına kadar yapılan hatalar yaşanan
doğal afetlerde ölümlerin sebebi olmaktadır.
Deprem
sonrası yaşananlar ise deprem öncesi yapılan hatalar kadar vahimdir. Evleri
hasar gören çok sayıda vatandaşımız olumsuz hava koşullarında, iklime uygun
olmayan çadırlarda kalmaktadır. Deprem sonrasında her geçen sürede çadırların
bir kısmı konteynerlerle değiştirilmektedir ve insanlar haftalarca bunlara
mahkûm edilmektedir. Bunun en yakın örneği ise 23 Ekim 2011 tarihinde yaşanan
Van depremidir. Konteyner ve çadır kentlerde yaşayan deprem mağduru onlarca
vatandaşımız kendi ülkelerinde âdeta sığınmacı hayatı yaşamak zorunda
bırakılmaktadır. Bölgede var olan zor kış şartlarında, deprem mağduru aileler,
yaşadıkları travmayla birlikte ayrıca çadırlarda, konteynerlerde yaşam
mücadelesi vermektedir. CHP heyeti geçmiş yıllarda bölgede yapmış oldukları
incelemelerde ailelerin barınma sorunu dışında yetersiz beslenme, hijyen
koşullarından uzak yaşam mücadelesini görmüş ve konuyla ilgili görüşlerini
kamuoyuyla paylaşarak acil önlem ve tedbir alınması hususunu yinelemişlerdir.
Deprem sonrası hasar gören yapıların yerleşime uygunluğu konusunda yapılan
araştırmalar ve onarım çalışmaları kamuoyu tarafından şüpheyle
karşılanmaktadır. Deprem sonrası inşa edilen, deprem mağdurlarına verilen
konutlar ise zaten maddi ve manevi kayba uğramış vatandaşlarımıza yüksek
ücretlerle verilmektedir. Verilen deprem konutlarında bir süre sonra altyapı
eksiklikleri görülmektedir ve vatandaşlarımız bu durumda tekrar mağdur
edilmektedir.
Devletin
asli görevi vatandaşlarının yaşam hakkını korumaktır. Bilim insanlarının olası
İstanbul depremi modellemeleri, hâlen gerekli önlemlerin alınmadığını
göstermektedir. Sorumluların deprem toplanma alanlarını rant uğruna imara
açmaları, ekonomik kaygılarla inşaat sektörüne hukuka uygun olmayan imar
değişikliklerine izin vermeleri sonucu gelecekte yaşanacak deprem
felaketlerinin sorumluları deprem değil, siyasi yönetimler olacaktır. Hükûmet
1999 Marmara ve 23 Ekim 2011 yılında meydana gelen Van depremi sonrası
kamuoyunda bilinen adıyla "deprem paralarının" duble yollara harcandığı
itirafını kendi yapmıştır. Yaşanacak her kaybın sorumluluğu geçmiş
felaketlerden ders almayan yöneticilerin olacaktır. Depreme dayanıklı yapıların
inşa edilmesi, deprem bilincinin yerleştirilmesi, depreme karşı yapılarda
güçlendirme ve yapı denetimlerinin acil olarak uygulamaya geçirilmesi
gerekmektedir. Ülkemizde yaşanan ve yaşanacak olası depremler karşısında
Hükûmetin almadığı tedbirlerin ve konuyla ilgili mevcut yetersizliklerin
Türkiye Büyük Millet Meclisi tarafından araştırılması elzemdir.
3.- İstanbul Milletvekili Mustafa Sezgin Tanrıkulu ve
22 milletvekilinin, orman yangınlarının sebeplerinin, meydana gelen can
kayıpları ve maddi zararların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/71)
Türkiye Büyük Millet Meclisi Başkanlığına
Orman
yangınlarının sebepleri, meydana gelen can kayıpları ve maddi zararların
araştırılarak orman yangınları konusunda etkin çözümler bulunabilmesi amacıyla
Anayasa’nın 98'inci, İç Tüzük’ün 104 ve 105'inci maddeleri gereğince Meclis
araştırması açılması için gereğini arz ederim. 
1)
Mustafa Sezgin Tanrıkulu  (İstanbul)
2)
Özgür Özel  (Manisa)
3)
Namık Havutça  (Balıkesir)
4)
Ahmet Akın  (Balıkesir)
5)
Candan Yüceer  (Tekirdağ)
6)
Mahmut Tanal  (İstanbul)
7)
Erkan Aydın  (Bursa)
8)
Burcu Köksal  (Afyonkarahisar)
9)
Gülay Yedekci  (İstanbul)
10)
Ömer Fethi Gürer  (Niğde)
11)
Zeynel Emre  (İstanbul)
12)
Ali Haydar Hakverdi  (Ankara)
13)
Sibel Özdemir  (İstanbul)
14)
Musa Çam  (İzmir)
15)
Gamze Akkuş İlgezdi  (İstanbul)
16)
Gürsel Erol  (Tunceli)
17)
Onursal Adıgüzel  (İstanbul)
18)
Didem Engin  (İstanbul)
19)
Melike Basmacı  (Denizli)
20)
Özkan Yalım  (Uşak)
21)
Tekin Bingöl  (Ankara)
22)
Yaşar Tüzün  (Bilecik)
23)
Ünal Demirtaş  (Zonguldak) 
Gerekçe:

Ormanlar,
toprağın korunması, su rejiminin düzenlenmesi, iklim, halk sağlığı, yurt
savunması, rekreasyon, turizm, yaban hayatın korunması vb. gibi konularda
olumlu etkileriyle sosyal ve kültürel nitelikte hizmetleri sağlayan, ülkenin ulusal
değerleridir. Orman varlıklarımızın korunması son derece önemli ve ivedi çözüm
bekleyen bir konudur.
Ormanlarımızı
sadece usulüne uygun olarak yetiştirmek değil, aynı zamanda ormanların çeşitli
tehlikelere karşı korunması, bu yönde gerekli tedbirlerin zamanında alınması ve
bu tedbirlere rağmen ortaya çıkabilecek tehlikelerle mücadeleye hazır
bulunulması gerekmektedir.
Orman
alanlarımızda meydana gelen yangınlar zeytin ağaçlarına, hayvancılığa,
arıcılığa ve diğer tarımsal alanlara da büyük zararlar vermektedir.
2007
yılında tarihinin en büyük orman yangınlarını yaşayan Türkiye'nin hâlâ orman
yangınlarına karşı ulusal bir politika oluşturamadığı ve Sayıştay Başkanlığının
2004 yılında TBMM'ye sunduğu raporda öne sürüldüğü üzere "Hükûmetin orman
yangınları için yapılan uyarıları dikkate almadığı" görülmektedir.
AKP
Hükûmetinin, orman yangınlarının önlenmesi, ormanlarda açma yapılması ve
ormanların işgalini önleyecek önlem almak yerine, 2/B statüsündeki orman
alanlarını yerli ve yabancı şirketlere satma ısrarı; ormanların yağmalanmasını,
ormanlarda açma açılmasını, “madencilik” adı altında tahrip edilerek ya da
yakılarak insan eliyle yok edilmesini âdeta teşvik etmektedir. Kamuoyunda orman
yangınlarıyla ortaya çıkan alanlara imar izni verileceği ve bu alanların turizm
ve konut alanlarına dönüşeceği ya da satılacağı yönünde bir kaygı
yaşanmaktadır. 
Bu
bağlamda, orman yangınlarının çıkış nedenlerinin araştırılması, alınan
önlemlerin yeterliliği, bugüne kadar yaşanan can kayıplarının sorgulanması,
yönetimden kaynaklanan görev ihmallerinin sorgulanması ve benzeri konular da
ortaya çıkabilecektir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
Sayın
milletvekilleri, oturumun başında, grup başkan vekillerinden Cumhuriyet Halk
Partisi Grup Başkan Vekili Sayın Engin Altay’ın Kamışlı bölgesinde Rus
askerlerinin yığınak yapmasıyla ilgili bilgilendirme talebi doğrultusunda,
Hükûmet yetkililerinden Sayın Nabi Avcı bilgilendirme yapmak üzere Genel Kurula
gelmişlerdir.
Sayın
Bakan, yerinizden mi kürsüden mi?
MİLLÎ
EĞİTİM BAKANI NABİ AVCI (Eskişehir) – Nasıl isterseniz.
BAŞKAN
– Kürsüden söz vereyim isterseniz.
Buyurunuz.
(AK PARTİ sıralarından alkışlar)
V.- AÇIKLAMALAR (Devam)
30.- Millî Eğitim Bakanı Nabi Avcı’nın, Kamışlı
bölgesinde rejim güçleriyle birlikte belli bir Rus askerî varlığının söz konusu
olduğuna ilişkin açıklaması
MİLLÎ
EĞİTİM BAKANI NABİ AVCI (Eskişehir) – Sayın Başkan, değerli milletvekilleri;
önce usul hakkında kısa bir açıklama yapmakta yarar var.
TAHSİN
TARHAN (Kocaeli) – Sayın Bakanım, ne kadar arkadaşın sizi dinlediğini de görün.
ENGİN
ALTAY (İstanbul) – Kulisten dinliyor onlar.
MİLLÎ
EĞİTİM BAKANI NABİ AVCI (Devamla) – Bu açıklamayı Millî Eğitim Bakanı olarak
değil nöbetçi bakan olarak yapıyorum çünkü daha sonra “Millî Eğitim Bakanı niye
bu işlerle uğraşıyor?” gibi polemiklere de neden olmak istemiyorum. 
Efendim,
Kamışlı’yla ilgili sorulan soruya Dışişleri Bakanlığımızdan verilen bilgiyi
sizlerle paylaşmak istiyorum: Suriye’de rejim güçlerinin kontrolünde olan
yerleşim yerlerinde, bölgelerde rejim güçleri ile Rusların birlikte hareket
ettikleri doğru. Kamışlı’da da rejim güçleriyle birlikte belli bir Rus askerî
varlığının söz konusu olduğu doğru. Burada, Kamışlı’da rejim güçleri, Rus
askerleri ve PYD birlikte hareket ediyorlar. Dışişleri Bakanlığının verdiği
bilgi bu.
Saygılarımla
arz ediyorum. (AK PARTİ sıralarından alkışlar)
ENGİN
ALTAY (İstanbul) – Bir tehdit söz konusu değil, değil mi Sayın Bakanım?
BAŞKAN
– Teşekkür ederiz Sayın Bakan.
ENGİN
ALTAY (İstanbul) – Bizim için bir tehdit söz konusu değil yani.
MİLLÎ
EĞİTİM BAKANI NABİ AVCI (Eskişehir) – Yok.
İDRİS
BALUKEN (Diyarbakır) – Zaten bilgi de doğru değil Sayın Başkan.
ENGİN
ALTAY (İstanbul) – Değil mi? 
İDRİS
BALUKEN (Diyarbakır) – PYD’nin Rusya’yla, rejimle birlikte hareket ettiği
bilgisi doğru değil.
MİLLÎ
EĞİTİM BAKANI NABİ AVCI (Eskişehir) – PYD adına açıklama yapmak istiyorsanız,
siz açıklayın. (AK PARTİ sıralarından alkışlar)
İDRİS
BALUKEN (Diyarbakır) – Açıklama yapma hakkına sahip değiliz ama Meclise doğru
bilgi verme durumunda olmanız lazım.
MİLLÎ
EĞİTİM BAKANI NABİ AVCI (Eskişehir) – Böyle bir yetkiniz varsa, böyle bir
ihtisabınız varsa açıklayın. 
İLKNUR
İNCEÖZ (Aksaray) – Eldeki mevcut bilgiler neyse onu açıkladılar İdris Bey.
ERKAN
AKÇAY (Manisa) – Sayın Başkan…
BAŞKAN
– Buyurunuz Sayın Akçay.
ERKAN
AKÇAY (Manisa) – Görüyoruz, Sayın Bakanın cevabı veya verdiği bilgi bir
cümleyle yetinildi. Gruplar olarak da elbette bir değerlendirme yapmamız
gerekir mi? Bir söz almak istiyoruz.
BAŞKAN
– Takdir sizin Sayın Akçay. İsterseniz grup başkan vekillerine yerlerinden söz
verebilirim, Sayın Bakanın yaptığı açıklama doğrultusunda.
İDRİS
BALUKEN (Diyarbakır) – Konu önemli Sayın Başkan, kürsüden ifade etmemizde fayda
var.
ERKAN
AKÇAY (Manisa) – Dün yaptığınız gibi yine kürsüden yapabiliriz efendim, beş on
dakikayı geçmemek üzere.
Bari
biz bilgi verelim Sayın Bakana da o bilgilensin bu konuda. (MHP sıralarından
alkışlar)
İDRİS
BALUKEN (Diyarbakır) – Türkiye’nin dış politikasını ilgilendiren bir husus.
KAMİL
AYDIN (Erzurum) – Gazete başlığını okudu geldi.
BAŞKAN
– Sayın grup başkan vekillerine yerlerinden söz vereceğim.
Sayın
Akçay, sırayla isterseniz söz hakkınızı kullanabilirsiniz.
ERKAN
AKÇAY (Manisa) – Evet, grubumuz adına Gaziantep Milletvekilimiz Sayın Ümit
Özdağ konuşacak.
BAŞKAN
– Peki, Sayın Özdağ’ın mikrofonu açalım.
ERKAN
AKÇAY (Manisa) – Kürsüden değil mi efendim?
BAŞKAN
– Yerinden Sayın Akçay, yerinizden vereceğim.
ERKAN
AKÇAY (Manisa) – Aslında kürsüden olabilirdi efendim.
BAŞKAN
– Buyurunuz Sayın Özdağ.
31.- Gaziantep Milletvekili Ümit Özdağ’ın, Millî Eğitim
Bakanı Nabi Avcı’nın yaptığı açıklamasındaki bazı ifadelerine ilişkin
açıklaması
ÜMİT
ÖZDAĞ (Gaziantep) – Sayın Bakana, verdiği bilgi için çok teşekkür ediyorum.
Önceden,
Millî Eğitim Bakanı olduğu hususunun altını çizmesi, hakikaten, bu cevaptan
sonra çok da iyi oldu, yerini buldu, teşekkür ediyorum. Dışişleri Bakanlığı
sadece size bugün bizim sabah gazetelerde okuduğumuz hususu da bildirmiş ama
onun dışında bir şey yok bu açıklamada. Oysa Meclisin bilmesi gereken husus,
Suriye’nin kuzeyinde bir taraftan Cerablus’un hemen altından, Amerikan
birlikleriyle birlikte veya Amerikan özel kuvvetleriyle birlikte PKK ve PYD’lilerin
hareket içerisinde oldukları ve Türkiye’nin girilmez bölge olarak ilan ettiği
bölgeye nüfuz edeli çok olması… Aşağı yukarı 20 kilometre bir mesafe
kaydettiler ve bu 90 kilometrelik alan -Türkiye’nin “girilmez” dediği- Halep’in
kuzeyinde iyiden iyiye daraldı; 70, 60 kilometreye kadar düştü. Bu konuyla
ilgili, Hükûmetin çok açık bir tavrı olmasına rağmen, “Buraya kimse nüfuz
edemez, PKK buraya giremez.” demesine rağmen PKK girdi ve ne yazık ki Türkiye
Cumhuriyeti Hükûmetiyle de alay eden açıklamalar yapıyor. 
Öbür
taraftan, yine, Suriye’nin kuzeyinin diğer ucunda ise PKK, PYD, Suriye rejimi
ve Rusya arasında bir iş birliğinin olduğunu görüyoruz. Bütün bunların
Türkiye’nin millî güvenliğini yakından ilgilendirdiği ve tehdit ettiği ortada
ve Ankara’da Hükûmetin temsil ettiği pozisyonu da açık bir şekilde ihlal
ediyor, tehdit ediyor, millî güvenliğimizi tehdit ediyor. Fakat, bu konuyla
ilgili ne yazık ki ne Hükûmetten yoğun bir bilgi, bırakın yoğunu, az bir bilgi
veya protestoyla bile karşı karşıya değiliz. Bir suskunlukla geçiştiriliyor;
hatta, girenlerin Arap birlikleri olduğu, PYD, PKK’lılar olmadığı gibi
açıklamalar da yapıldı. Bu doğru değil, bunların PKK’lı PYD’li olduğunu hepimiz
biliyoruz. Buna ne zaman tepki gelecek? Türkiye, bu “girilmez” dediği alana
yapılan saldırıyı engellemek için ne zaman, hangi tavrı alacak, merakla
bekliyoruz Sayın Bakan.
Saygılar
sunuyorum. 
BAŞKAN
– Teşekkürler Sayın Özdağ. 
Sayın
Baluken, buyurun. 
32.- Diyarbakır Milletvekili İdris Baluken’in, Millî
Eğitim Bakanı Nabi Avcı’nın yaptığı açıklamasındaki bazı ifadelerine ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, tabii, Sayın Bakanın vermiş olduğu cevap AKP Hükûmetinin Parlamento
iradesini ne kadar ciddiye aldığını da bir yönüyle ortaya koymuş oldu. Bir tek
cümleyle, herhangi bir bilgiye, veriye dayanmadan, önümüzdeki dış politika
perspektifinin ne olduğuyla ilgili tek bir cümle kurmadan vermiş olduğu bilgi;
doğrusu iyi olmamıştır, yani hiç vermeseydi herhâlde bu Parlamentonun iradesine
saygı açısından AKP Hükûmetinin karnesine bir negatif puan daha yazılmamış
olacaktı.
Tabii,
şu anda Orta Doğu’nun en önemli gündemlerinden birisi ve Orta Doğu denkleminin
kilidi Suriye’de şekilleniyor. Suriye’de biz başından beri AKP Hükûmetinin yanlış
politikalarda ısrar ettiğini, mezhepçi birtakım politikalar ekseninde, orada
uluslararası meşruiyeti olmayan birtakım çete yapılarıyla iş tuttuğunu ve bunun
ileride de Türkiye’ye ağır faturalar getirebileceğini ifade ettik ve bu konuda
defalarca uyarılarda bulunduk. Türkiye’nin yapması gerekenin Suriye’deki
savaşta fiilî bir taraf olmak değil, Suriye halklarının iradesini esas alarak
gerek Suriye’de gerekse de Orta Doğu’da barışçıl diplomatik çabalarda bir
öncülük rolü oynamak olduğunu ifade ettik. Ama buna rağmen AKP ısrarla oradaki
vekâlet savaşlarının bir tarafı olmayı yeğledi. El Nusra çeteleriyle
Serekaniye’de başlayan serüven, IŞİD çeteleriyle Kobani’de devam ettirildi.
Bugünde yine Ahrar el Şam, El Nusra, işte birtakım yeni MİT eliyle oluşturulmuş
olan tugaylar aracılığıyla Cerablus üzerinde hayata geçirilmek isteniyor.
Bunlar son derece tehlikeli yaklaşımlar. Biz, başından beri Suriye’de Kürtlerle
ve Rojava halkları başta olmak üzere, Suriye halklarıyla birlikte hareket
edilmesi durumunda demokratik Suriye Cumhuriyeti’nin oluşumuna Türkiye’nin
katkı sağlayabileceğini ifade etmiştik, bugün de aynı hususun altını çiziyoruz.
Ancak, görebildiğimiz kadarıyla, kendi kafasında Esad rejimini ve Kürtleri bir
düşman algısı olarak oturtan AKP, şimdi Esad rejimi üzerinde de bir esneme
yarattı ancak Kürtlerle olan bu hasmane tutumunu devam ettiriyor ve bunu da
daha çok uluslararası diplomaside PYD’nin terör örgütü olduğu iması üzerinden
bir diplomatik çabayla sürdürmek istiyor. 
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Müsaade ederseniz toparlayayım. 
BAŞKAN
– Evet, tamamlamanız için buyurunuz Sayın Baluken. 
İDRİS
BALUKEN (Diyarbakır) – Şu anda dünya ülkelerinden hiçbiri PYD’yi terör örgütü
olarak görmüyor. Açık bir şekilde konuşmak gerekirse, Türkiye dışında hiç kimse
PYD’yi terör örgütü olarak görmüyor; tam tersine, PYD’yi, IŞİD gibi bir terör
örgütüne karşı insanlık onurunu kurtaran Rojava halklarının iradesi olarak
görüyor. PYD bugüne kadar Türkiye’ye karşı tek bir düşmanca eylem ya da tutum
içerisinde olmamıştır, Türkiye sınırlarına yönelik PYD eliyle tek bir fiilî
saldırı olmamıştır. Suruç’ta, Ankara’da, Diyarbakır’da bomba patlatmamıştır;
tam tersine, Süleyman Şah Türbesi’nin taşınması sırasında da görüldüğü üzere,
Türk askerinin IŞİD barbar çeteleri tarafından katledilmesinin önüne geçmek
için de o operasyonel süreçte kendi tarihî sorumluluğunu da yerine getirmiştir.
Dolayısıyla, Türkiye’nin PYD’yle ilgili, Kürtlerle ilgili bir düşman algısı
yaratmak yerine, Cenevre görüşmelerinde, Demokratik Suriye Güçleri ve PYD başta
olmak üzere, muhatapları doğru tanımlayarak barışçıl diplomatik çabalara destek
vermesi, bu konuda demokratik Suriye Cumhuriyeti’nin inşasına katkı sunması tek
çıkış yoludur diye düşünüyoruz. Buradaki yapay düşmanlık algısının da hiçbir
şekilde kabul edilemez olduğunu ve tarih önünde de mutlaka kaybetmeye mahkûm
olduğunu ifade etmek istiyoruz. 
Hükûmet
yetkililerine bir küçük tavsiyem var: Çok büyük cümleler kullanmayın, yakın bir
gelecekte o cümlelerin tamamını geri çekmek zorunda kalırsınız. O nedenle,
şimdilik bu uyarıyla yetineyim.
Sağ
olun, teşekkür ederim.
BAŞKAN
– Teşekkür ederiz Sayın Baluken.
Buyurunuz
Sayın Altay.
33.- İstanbul Milletvekili Engin Altay’ın, Aydın
Milletvekili Mehmet Erdem ile Millî Eğitim Bakanı Nabi Avcı’nın yaptıkları
açıklamalarındaki bazı ifadelerine ilişkin açıklaması
ENGİN
ALTAY (İstanbul) – Teşekkür ederim.
Sayın
Başkanım, benim ayrıca bir hususla ilgili de hem Genel Kurulu hem Sayın Aydın
Milletvekili Mehmet Erdem’i bilgilendirmem icap ediyor. O bakımdan bir
dakikalık ek süre talebim olacak.
Biraz
önce yerinden söz alan AK PARTİ Adıyaman Milletvekili herhâlde, Mehmet Erdem… 
Doğru
mudur? 
RAMAZAN
CAN (Kırıkkale) – Aydın. 
ENGİN
ALTAY (İstanbul) – Burada “Adıyaman” yazıyor.
BAŞKAN
– Aydın Sayın Altay. 
ENGİN
ALTAY (İstanbul) – Aydın Belediye Başkanımızın gene hemcinsinden bir kadın
muhtarımıza yönelik bir baskı süreci uyguladığından bahsetti, böyle bir konuşma
yaptı. Konuşma metnini aldım, inceledim. Bir pazar yerinin kömür deposuna
çevrildiği ve mahalle halkının bundan müşteki olduğuna dair bir iddia var.
Belediyemizle temasa geçeceğiz, sağlıklı bir bilgi alıp Genel Kurulu ve sayın
milletvekilimizi bilgilendireceğiz. Önce onu bir söylemek istedim.
İkincisi:
Sayın Başkan, sayın milletvekilleri; belli ki Türkiye daha önce yani AKP’den
önce Orta Doğu’da ilk 11’deyken önce yedek kulübesine, sonra tribüne oturtulmuş
görünüyor. Korkarım, böyle giderse Türkiye Orta Doğu sürecinde tribünden de
stat dışına atılacak. Bu, AKP'nin bölgedeki dış politikasının yanlışlıklarının
sonucu. 
Gene,
şunu artık görüyoruz: Sayın Bakanın da bu Rus askerî varlığının sınırda
konuşlanmasını kabulü, itirafı, her ne kadar “merkezî hükûmet askerî
birlikleriyle birlikte” dese bile, belli ki Rusya bölgeye yerleşiyor. Hem
havadan hem karadan Rusya, güney sınırımızda, 900 kilometrelik sınırımızda çok
sorunlu bir bölgede inisiyatif alıyor. 
Şimdi,
işin özü şudur: Şam’da namaz kılacakken Suriye sınırına kılıç mesafesi
yanaşamayacak hâle geldi Türkiye. Bu, Hükûmetin ayıbıdır; bu, Hükûmetin bu
politikaları neticesinde dış politikada ve bölgede Türkiye'nin
itibarsızlaştığının açık bir göstergesidir. Bunu Türkiye Büyük Millet
Meclisinin bir üyesi olarak, tabii, içimize sindiremiyoruz. 
Ayrıca,
Hükûmete şu hatırlatmayı da yapmak isterim: Bu süreçte başlangıçta bizi ortaya
atanlara karşı Türkiye “Şimdi bizi niye denklem dışı bıraktınız?” diye hesap
sormak zorundadır. Türkiye'yi bu işe kim attı, kim öne sürdüyse, kim ileri
sürdüyse Hükûmet şimdi onlara gitsin “Biz şimdi niye denklem dışında kaldık?”
diye bir sorsun bakalım. Böyle dış politika olmaz. Türkiye'nin itibarı her
şeyden önemlidir; elbette yurtta sulh, cihanda sulh ilkesi çerçevesinde.
Teşekkür
ederim.
BAŞKAN
– Teşekkür ederiz Sayın Altay.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Sayın Başkan…
BAŞKAN
– Sayın Bakan…
BAŞBAKAN
YARDIMCISI YILDIRIM TUĞRUL TÜRKEŞ (Ankara) – İzin verirseniz bu konuşulan
konularla ilgili bir iki açıklama yapmak istiyorum.
ENGİN
ALTAY (İstanbul) – Birinci bakanın açıklamasından farklı bir şey mi? On dakika
söz hakkı doğdu bize.
BAŞKAN
– Sayın Bakan, kürsüden mi, yerinizden mi?
Sayın
grup başkan vekillerine yerlerinden söz verdim ama.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Kürsüden.
BÜLENT
TURAN (Çanakkale) – Yerinden yapsaydınız Sayın Bakanım.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – İki adım ikisinin arası, bir şey
fark etmez.
BAŞKAN
– Peki, buyurunuz Sayın Bakan.
34.- Başbakan Yardımcısı Yıldırım Tuğrul Türkeş’in,
Gaziantep Milletvekili Ümit Özdağ, Diyarbakır Milletvekili İdris Baluken ile
İstanbul Milletvekili Engin Altay’ın yaptıkları açıklamalarındaki bazı
ifadelerine ilişkin açıklaması
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Evet, çok teşekkür ediyorum Sayın
Başkan.
Şimdi,
gündemimizde bu olmadığı hâlde yani siyasi parti gruplarının bir mutabakatı
olmamasına rağmen, tabiri caizse, piyasadaki adıyla korsan bildirilerle
Türkiye'nin dış politikası ve güvenlik konuları burada konuşulmaz, konuşulamaz.

ENGİN
ALTAY (İstanbul) – Bu ne biçim laf ya!
BAŞBAKAN
YARDIMCISI YILDIRIM TUĞRUL TÜRKEŞ (Devamla) – Yani bunun bir gündeminin olması
lazım ve bu gündemle birlikte konuşulması lazım.
İki,
birçok partinin yetkilisi ısrarla gazete haberi hâline gelmiş bir konuda bilgi
soruyor. Sayın Bakan o arada Dışişleriyle görüştüğü için o burada Genel Kurula
bilgi arz ediyor, sonra da çıkıp “İtiraf etti.” diyorsunuz. E, peki,
muhalefetteki saygıdeğer grup başkan vekilleri, milletvekilleri, Sayın Özdağ,
Sayın Baluken Suriye’de yaşıyor gibi yetkin bilgiler veriyor, onlarınkini de
itiraf diye mi, mesela Sayın Baluken’inkini “PYD adına resmî açıklama yapıyor
ve itiraf etti.” diye mi o zaman algılamalıyız? Yani Genel Kurul bir soru
soruyor, bir sayın bakan Hükûmet adına bilgi verdiğini ifade ediyor, arkasından
dönüp “İtiraf etti.” diyorsunuz. 
Şimdi,
bunlara değindikten sonra, Suriye, uluslararası kurallara göre problemli ama
hâlâ egemen bir ülkedir ve Suriye rejiminin dışında o bölgede bulunanların
hepsi farklı gruplardır. Terör gruplarının size yakın olanı iyi, öbür tarafa
yakın olanı kötü olamaz. Terörist, teröristtir. Yani “Benim teröristim öbür
teröristle kavga ediyor, onun için benim teröristim iyi.”; bu algıyı Türkiye
Büyük Millet Meclisinde, bu çatının altında ifade etmemek lazım. 
Şimdi,
Rus birliklerinin Suriye’de konuşlanması, yani Kamışlı’da, Türkiye hududuna
yakın bir yerde konuşlanması ve bunu da bazı kıymetli arkadaşlar bir tehdit
midir, yani Türkiye’ye karşı bir hazırlık mıdır diye… Ben, sadece, Genel Kurula
bilgi arz ederken Türkiye’nin bir NATO ülkesi olduğunu ve Kamışlı’da miktarı ne
olursa olsun -Suriye’de zaten Rusya Federasyonu’nun yaptıklarını biliyoruz-
oradaki birliklerin NATO üyesi olan Türkiye’ye karşı bir tehdit olamayacağını
saygıyla arz ediyorum. 
Teşekkür
ederim. (AK PARTİ sıralarından alkışlar) 
BAŞKAN
– Teşekkürler Sayın Bakan.
ENGİN
ALTAY (İstanbul) – Sayın Başkan…
İDRİS
BALUKEN (Diyarbakır) – Sayın Başkan…
BAŞKAN
– Sayın Altay, buyurunuz.
ENGİN
ALTAY (İstanbul) – Sayın Başkan, yapıcı olmak istiyorum. 59’a göre on dakika
konuşma hakkım doğdu. 
MEHMET
DOĞAN KUBAT (İstanbul) – Efendim, 59 hükmü uygulanamaz, gündeme geçtik. Böyle
bir şey olur mu?
ENGİN
ALTAY (İstanbul) – Ne münasebet! Nabi Avcı’nınkinden doğmayabilir, Sayın
Bakanınkinden doğar. Ayrıca da ben kullanmayacağım. Bak, beni hasta etmeyin!
MEHMET
DOĞAN KUBAT (İstanbul) – Sayın Başkan, İç Tüzük’e bakalım bir.
BÜLENT
TURAN (Çanakkale) – Kullanmayacak o yüzden. Teşekkür ederiz Sayın Başkan.
ENGİN
ALTAY (İstanbul) – Ama bir sataşma var, yani “itiraf mitiraf”, “korsan
bildiri”, bunlar hoş şeyler değil. Cevap vermek istiyorum müsaade ederseniz.
BAŞKAN
– Buyurunuz Sayın Altay.
Sataşmadan
iki dakika söz veriyorum. 
VIII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, Başbakan
Yardımcısı Yıldırım Tuğrul Türkeş’in yaptığı açıklaması sırasında Cumhuriyet
Halk Partisine sataşması nedeniyle konuşması
ENGİN
ALTAY (İstanbul)- Teşekkür ederim Sayın Başkan, sayın milletvekilleri.
Sayın
Bakan, dış politika sizin tekelinizde değil, Türkiye de sizin tekelinizde
değil, burada oturan hiç kimse de raf elması değil.
BÜLENT
TURAN (Çanakkale) – Ne değil?
ENGİN
ALTAY (Devamla) – Raf elması değil. Yani muhalefet partisi grup başkan
vekillerinin Türk dış politikasıyla ilgili ikişer dakikalık konuşmalarına
“Korsan bildiri yayınladılar.” demek, en hafif ifadeyle ayıptır Sayın Bakan.
Siz tecrübesiz bir siyasetçi de değilsiniz. 
Biz
memleketi düşünüyoruz. Ülkenin bekasını düşünüyoruz. Batırdığınız, rezil
ettiğiniz Türk dış politikasını daha iyi, daha olumlu hâle nasıl getiririz onu
düşünüyoruz. (CHP sıralarından alkışlar) 
Şimdi,
sizin Hükûmetiniz, önceki Hükûmetiniz değil miydi “Önümüzdeki cumaya gidip
Şam’da namaz kılacağız.” diyen? Ben de dedim ki: Suriye’ye, sınıra bir metre
mesafeye yanaşamaz hâle geldiniz. Bu hoş bir şey mi? Doğru bir şey mi?
FARUK
ÇATUROĞLU (Zonguldak) - Siz Esad’la yan yana durdunuz.
YILMAZ
TUNÇ (Bartın) – Fotoğraf çektirirseniz öyle olur.
ENGİN
ALTAY (Devamla) – Şimdi, itiraf ya da değil. Biz milletvekiliyiz. Böyle bir
haber var. Bize telefonlar geliyor. İşin aslı nedir dedik. Bunu da mı
demeyecektik? Buna da mı tahammülünüz yok? Yani muhalefet size soru sormasın,
muhalefet sizi denetlemesin… Böyle bir şey yok. Her şeye rağmen Türkiye’de
demokrasi vardır. Tahrip etmiş olsanız da, kırıp dökmüş olsanız da bu ülkede
hâlâ parlamenter demokratik sistem vardır. Anayasa vardır. Buna uyacaksınız. 
Söylediğimi
tekrar ediyorum: Sizi başlangıçta bu işe kim attı? Çıkın dürüstçe bu milletin
vekillerine deyin ki: “Ey milletvekilleri, bize öyle bir gaz verdiler ki, bize
kimi başka Batılı –neyse söylemeyeyim- ülkeler öyle bir gaz verdiler ki, biz o
gazla Şam’a gidip namaz kılacaktık. Fakat biz, şimdi, denklem dışı bırakıldık.”
Şunu itiraf etsenize. İşin özü budur. Olan budur. 
Bunu
söylemek yerine, muhalefeti korsan bildiri yayınlamakla suçlamak… Eminim ve
anlıyorum ki, siz, Türkiye Büyük Millet Meclisi İçtüzüğü’nü de hiç
okumamışsınız. Okusanız, buraya gelip “Muhalefet grup başkan vekilleri korsan
bildiri yayınlıyor.” demezdiniz.
(Mikrofon
otomatik cihaz tarafından kapatıldı) 
ENGİN
ALTAY (Devamla) – Bir yarım dakika rica ediyorum.
BAŞKAN
– Tamamlayınız lütfen Sayın Altay.
ENGİN
ALTAY (Devamla) – Bu, sizin Parlamentoya saygısızlığınızın da açık bir
göstergesidir. Sizi kınıyorum Sayın Bakan. (CHP sıralarından alkışlar) 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, buyurunuz.
İDRİS
BALUKEN (Diyarbakır) – Sayın Başkan, İç Tüzük 59’uncu madde son derece açık,
“Hükümet, olağanüstü acele hallerde gündem dışı söz isterse, Başkan, bu istemi
yerine getirir. Hükümetin açıklamasından sonra, siyasi parti grupları birer
defa ve onar dakikayı aşmamak üzere, konuşma hakkına sahiptirler.”
RAMAZAN
CAN (Kırıkkale) – Sayın Bakan öyle bir söz talebinde bulunmadı.
İDRİS
BALUKEN (Diyarbakır) - Şimdi, Sayın Bakan sınırdaki olağanüstü bir gelişmeyle
ilgili Parlamentoya bir bilgilendirme yaptı. Dolayısıyla burada bizim parti
grubumuza da on dakika cevap verme hakkı doğmuştur.
BAŞKAN
– Sayın Baluken, Hükûmetin böyle bir talebi olmadığı için yerinden kısa bir
açıklama yaptı. 
BÜLENT
TURAN (Çanakkale) – Gündeme geçildi Sayın Başkan.
BAŞKAN
- Dolayısıyla…
İDRİS
BALUKEN (Diyarbakır) – Hayır, Hükûmetin talebiyle söz verdiniz zaten, Sayın
Bakan sizden talep etti.
MİLLÎ
EĞİTİM BAKANI NABİ AVCI (Eskişehir) – Hayır, ben soruya cevap verdim.
RAMAZAN
CAN (Kırıkkale) – Hayır, sizin talebiniz üzerine…
BAŞKAN
– Sayın Baluken, Sayın Engin Altay’ın talebi üzerine cevap vermek üzere Sayın
Bakan söz aldı.
MİLLÎ
EĞİTİM BAKANI NABİ AVCI (Eskişehir) – Evet, öyle oldu.
İDRİS
BALUKEN (Diyarbakır) – Fark eden bir şey yok ki Sayın Başkan.
BÜLENT
TURAN (Çanakkale) – Var Sayın Başkan.
BAŞKAN
– Sayın Baluken, size de…
İDRİS
BALUKEN (Diyarbakır) – Hayır, olağanüstü acele hâllerde Hükûmet buraya gelip bir
bilgilendirme yapınca…
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Olağanüstü bir durum yok.
MİLLÎ
EĞİTİM BAKANI NABİ AVCI (Eskişehir) – Olağanüstü durumla ilgili bir açıklama
yapmadım.
BAŞKAN
– Zaten grup başkan vekillerine yerlerinden söz verdim Sayın Baluken.
İDRİS
BALUKEN (Diyarbakır) – Hayır, hayır Sayın Başkan, yani bu konuda İç Tüzük son
derece net. Yani bizim on dakika Sayın Bakanın verdiği bilgiyle ilgili
görüşlerimizi ifade etme ve Genel Kurulu bilgilendirme hakkımız var. 
MİLLÎ
EĞİTİM BAKANI NABİ AVCI (Eskişehir) – Ettiniz…
BAŞKAN
– Sayın Baluken…
İDRİS
BALUKEN (Diyarbakır) – Talep grup başkan vekillerinden gelmiş olabilir ya da
Hükûmetten gelmiş olabilir. Şu anda mevcut realite şu: Olağanüstü bir durum
var.
MİLLÎ
EĞİTİM BAKANI NABİ AVCI (Eskişehir) – Hayır, olağanüstü bir durum yok.
İDRİS
BALUKEN (Diyarbakır) - Olağanüstü durumla ilgili de Hükûmet Genel Kurula
bilgilendirme yapmıştır. Dolayısıyla bize de İç Tüzük 59’a göre on dakika Genel
Kurula bilgilendirme söz hakkı düşüyor.
BAŞKAN
– Sayın Akçay, sizi de bir dinleyelim.
ERKAN
AKÇAY (Manisa) – Sayın Başkan, hem 59’uncu maddeye hem de 69’uncu maddeye göre
söz hakkı doğmaktadır. Sayın Altay’ın Hükûmet tarafından bir açıklama yapılması
talebi bizim de katıldığımız bir talepti ve biraz evvel ifade ettiğiniz gibi
Sayın Altay’ın bir açıklama yapılmasına cevap değildir, Hükûmetin bir
açıklaması faaliyetidir. O nedenle, gruplara onar dakika söz hakkı doğar. 
MİLLÎ
EĞİTİM BAKANI NABİ AVCI (Eskişehir) – Ben soruya cevap verdim.
ENGİN
ALTAY (İstanbul) – Tamam, Sayın Türkeş ne yaptı o zaman?
ERKAN
AKÇAY (Manisa) - Aslında yerinden de değildi. Fakat daha sonradan da diğer
Sayın Bakanın konuşması da açıkça bir sataşma içermiştir. O nedenle, 59 ve 69’a
göre söz talep ediyoruz.
İDRİS
BALUKEN (Diyarbakır) – 69’a zaten girmedik…
BÜLENT
TURAN (Çanakkale) – Sayın Başkan…
BAŞKAN
– Buyurunuz Sayın Turan.
BÜLENT
TURAN (Çanakkale) – Sayın Başkan, madde 59 gayet açık. Kimsenin söz
söylemesinden çekinecek hâlimiz yok, tabii ki konuşulabilir, tabii ki
değerlendirilebilir ancak sizler de İç Tüzük’ün uygun şekilde yürütülmesi için
oradasınız. Gündeme geçmeden önce Hükûmetin konuyla ilgili bilgilendirmesi
varsa her gruba onar dakika süre düşer. Ancak, gündeme geçtik, öncekiler
okundu, dolayısıyla gündem dışı gibi düşünmemek lazım bu çalışmayı. Sayın
Altay’ın ifadesinden sonra Sayın Bakan cevap verdi. Arzu ederlerse, takdir
zatıalinizin ama madde 60’a göre yerinden söz tabii ki verilebilir ama “Bu,
Hükûmetin bilgilendirmesi.” deyip ardından her gruba on dakika vermenin İç
Tüzük’e aykırı olduğunu düşünüyorum.
Teşekkür
ediyorum.
İDRİS
BALUKEN (Diyarbakır) – Biz talebimizde ısrarcıyız.
BAŞKAN
– Sayın milletvekilleri…
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Sayın Başkan, izin verirseniz…
BAŞKAN
– Buyurunuz Sayın Bakan.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Konu bir kere olağanüstü değil.
Yani bugünkü birçok gazetede, medyada yer almış olan, artık kamuya mal olmuş
olan ve muhalefetin de fevkalade iyi bildiği…
İDRİS
BALUKEN (Diyarbakır) – Sesi duyamıyoruz Sayın Başkan, mikrofonu açarsanız…
BAŞKAN
– Mikrofonu açalım Sayın Bakan, ses duyulmuyor.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Yani olağanüstü bir durum yoktur,
sadece soruya cevap verilmiştir, bu kadar.
RAMAZAN
CAN (Kırıkkale) – Sizin talebiniz de değil. 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Bizim talebimiz de değil.
İDRİS
BALUKEN (Diyarbakır) – Sayın Başkan, sadece bir soruya cevap verme durumu yok,
yaşanan süreçle ilgili Hükûmet adına Sayın Bakan bilgilendirme yaptı.
MİLLÎ
EĞİTİM BAKANI NABİ AVCI (Eskişehir) – Hayır, soruya cevap verdim.
İDRİS
BALUKEN (Diyarbakır) – Son derece önemli bir konu. Suriye politikası ve Orta
Doğu politikasıyla ilgili, siyasi parti gruplarının Hükûmeti birtakım
yanlışlardan çevirebilecek önerileri söz konusu. Dolayısıyla, bu konuda siyasi
parti gruplarının söz hakkına niye karşı çıkılıyor, anlamış değiliz.
BÜLENT
TURAN (Çanakkale) – Usul, usul.
BAŞKAN
– Sayın Baluken, gündeme geçmiş bulunmaktayız. Biraz önce de ifade ettim, Sayın
Altay’ın talebi üzerine Sayın Bakan sorulan soruya cevap verdi ve ben grup
başkan vekillerine yerlerinden aynı zamanda söz verdim. 
ENGİN
ALTAY (İstanbul) – Bunları da korsan bildiri yayınlamakla suçladı.
BAŞKAN
– Bu sözleri bir kez daha tekrarlayabilirim, yerinizden grup başkan vekillerine
bir kez daha söz verebilirim. 
ERKAN
AKÇAY (Manisa) – Efendim, açıkça kürsüden sataşma yapılıyor.
BAŞKAN
– Sataşma için ayrı söz verebilirim Sayın Akçay, o ayrı bir şey ama bir kez
daha sayın grup başkan vekillerine de yerlerinden söz vereceğim Sayın Baluken.
İDRİS
BALUKEN (Diyarbakır) – Sayın Başkan, yani biz talebimizde ısrarcıyız, bu
tutumunuzu da doğru bulmuyoruz. Eğer bu konudaki ısrarınız devam ederse
tutumunuz hakkında usul tartışması açacağım. 
BÜLENT
TURAN (Çanakkale) – Yapmayın Sayın Başkanım, vaktimiz önemli bizim. 
BAŞKAN
– Sayın Akçay, siz sataşmadan dolayı söz talep ediyor musunuz?
ERKAN
AKÇAY (Manisa) – Evet, söz talep ediyoruz efendim, hem 69’uncu maddeye göre hem
59’a göre. 
BAŞKAN
– Sataşmadan dolayı size iki dakika söz verelim, önce bir onu değerlendirelim. 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Efendim, onlara bir sataşma yok.
Benim HDP’ye söylediğim…
İDRİS
BALUKEN (Diyarbakır) – Sayın Başkan…
BAŞKAN
– Sayın Bakan, şimdi, isim geçtiği için sataşmadan söz talepleri var. 
ERKAN
AKÇAY (Manisa) – Sayın Başkan…
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Hayır, Sayın Akçay HDP’nin hakkını
savunuyor. Benim onlara bir sataşmam yok. 
ERKAN
AKÇAY (Manisa) – Artık yeter Sayın Bakan!
Kürsüden
istiyorum efendim. 
BAŞKAN
– Sayın Akçay, buyurunuz. 
İDRİS
BALUKEN (Diyarbakır) – Sayın Başkan…
BAŞKAN
– Akçay’a önce bir söz verelim Sayın Baluken. 
2.- Manisa Milletvekili Erkan Akçay’ın, Başbakan
Yardımcısı Yıldırım Tuğrul Türkeş’in yaptığı açıklaması sırasında Milliyetçi
Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum. 
Tabii,
Meclise kuru kuruya gelmekle olmuyor bunlar, biraz İç Tüzük bilmek lazım, hak
hukuk bilmek lazım. Biz hukuku savunuyoruz; İç Tüzük’ü, kendi haklarımızı
savunuyoruz. Dolayısıyla tüm Türkiye Büyük Millet Meclisinin, bu sadece
Cumhuriyet Halk Partisi veya HDP değil, aynı zamanda AKP’nin haklarını
korumasını da biliriz, bu bizim hukuk anlayışımızdan kaynaklanır; bir. 
İkincisi:
Ne demek grup başkan vekillerinin konuşmalarını korsan bildiri olarak ifade
etmek? Gayet açık, doğal bir şekilde Sayın Altay bahse konu Suriye’de yaşanan
gelişmelerle ilgili Hükûmetin bilgi vermesini istedi, bir açıklama yapmasını
istedi, herhangi bir iddiada bulunup da “Buna cevap versin.” demedi, bilgi
istedi. Evet, MHP Grup Başkan Vekili olarak ben de tasvip ettim böyle bir
görüşün doğru olacağını. Sayın Bakan da bir cümleyle, gazetelerden daha fazla
belki bilgi alınması mümkünse, âdeta Meclisle dalga geçer gibi… 
MİLLÎ
EĞİTİM BAKANI NABİ AVCI (Eskişehir) – Estağfurullah…
ERKAN
AKÇAY (Devamla) - Daha sonra diğer Sayın Bakan da korsan bildiriyle ifade
ediyor. 
Teessüf
ederim! Bu galiba, AKP’nin merdiven altı siyaset anlayışının bir devamı olmalı
ki bu tür şeyleri… Bunları biz Mecliste konuşmayacağız, nerede konuşacağız? 
Doğru
olan budur. İç Tüzük’ü savunuyoruz, hakkımızı hukukumuzu savunuyoruz. Herhangi
bir partinin veya herhangi bir milletvekilinin hakkını hukukunu çiğnemek gibi
bir niyetimiz olmadığı gibi savunmak gibi bir düşüncemiz olmaz. Bizim pergelimizin
sivri ucu hukuka doğrudur, hukuka saplanmıştır.
Değerli
arkadaşlar, hepinizi saygıyla selamlıyorum.
BAŞKAN
– Teşekkürler Sayın Akçay.
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken.
İDRİS
BALUKEN (Diyarbakır) – Usul tartışmasına geçmeden önce… Sayın Bakan konuşması
sırasında -İç Tüzük 69’a göre şu anda gündem işletiyorsunuz- hem şahsıma
yönelik açık bir sataşmada bulundu, benim PYD resmî yetkilisi gibi ifadeler
kullandığımı ifade etti hem de grubumuza yönelik “Kendine yakın terör örgütünü
daha iyi gösterme…” gibi cümleler kullandı. O nedenle hem şahıs adına hem de
grubumuza sataşma adına söz hakkı talep ediyoruz.
BAŞKAN
– Kim konuşacak Sayın Baluken.
İDRİS
BALUKEN (Diyarbakır) – Şahsıma ben konuşacağım, grubumuz adına Sayın Osman
Baydemir.
BAŞKAN
– Peki, buyurunuz.
3.- Diyarbakır Milletvekili İdris Baluken’in, Başbakan
Yardımcısı Yıldırım Tuğrul Türkeş’in yaptığı açıklaması sırasında şahsına
sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
Öncelikle
şunu ifade edeyim: Biz hiçbir zaman hiç kimsenin resmî temsilcisi olarak burada
konuşmayız, öyle bir şeye hiç kimsenin ihtiyacı da yok. PYD’nin HDP’nin onun
adına konuşması gibi bir şeye ihtiyacı yok çünkü PYD’yi bütün dünya
parlamentoları, bütün dünyadaki hükûmetler, devletler, halklar, kamuoyu
yeterince fazlasıyla tanıyor. PYD’de de siyasi olarak demokratik Suriye
inşasında ne düşündüğünü, nasıl bir planlama içerisinde olduğunu, orada nasıl
bir mücadele içerisinde olduğunu açık bir şekilde ifade ediyor.
İkincisi:
Yani burada böyle bir polemik üzerinden tartışmadan çok yapıcı birtakım şeyler
söylemeye çalışıyoruz. PYD’nin de oradaki Kürtlerin de yönü Türkiye’ye
dönüktür, başından beri böyledir. Ancak Türkiye ısrarla oraya yönelik düşmanca
tutumundan, hasmane tutumundan vazgeçmiyor. Eğer iki buçuk yıl öncesinden
başlayarak Türkiye Rojava’daki halkların iradesine saygı temelinden, oradaki
Kürtlerin statüsüne, demokratik Suriye Cumhuriyeti’nin inşasına saygı temelinde
yaklaşmış olsaydı bugün Suriye denkleminde en güçlü aktör olacaktı, bugün Orta
Doğu’da ağırlığı en güçlü ülke olacaktı, bugün barışçıl diplomatik çabalarda en
önde olacaktı ama bütün bunları yapmadığı için, salt PYD karşıtlığı, salt Kürt
karşıtlığı, Kürt düşmanlığı üzerinden bir politika belirlediği için de
alabildiğine yanlışların içerisinde debelenmeye devam ediyor. 
Bu
konularda öyle içerikten yoksun itirazlar falan yapmayın. Sayın Başbakan
Suriye’yi de Orta Doğu’yu da çok iyi biliyor; onunla da defalarca yapmış
olduğumuz görüşmelerde asıl çözümün nereden geçeceğini de çok iyi biliyordu. O
nedenle biz Hükûmeti buradan sürekli uyarıp yanlışlardan vazgeçmesine, barışçıl
diplomatik çabalarda halkların iradesini esas almaya çağırıyoruz, söylediğimiz
şey budur.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Baluken.
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay.
ERKAN
AKÇAY (Manisa) – Biraz önce Sayın Bakan yine kürsüde Sayın Ümit Özdağ’ın ismini
de zikretmek suretiyle sanki Suriye’deymiş gibi konuşulduğunu ifade ederek
açıkça bir sataşmada bulunmuştur. Yine, sataşmadan dolayı Sayın Ümit Özdağ’ın
söz hakkı…
BAŞKAN
– Sayın Baydemir’e söz verelim Sayın Akçay, daha sonra Sayın Özdağ’a söz
vereceğim.
Buyurun
Sayın Baydemir.
4.- Şanlıurfa Milletvekili Osman Baydemir’in, Başbakan
Yardımcısı Yıldırım Tuğrul Türkeş’in yaptığı açıklaması sırasında Halkların
Demokratik Partisine sataşması nedeniyle konuşması
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; hepinizi
saygıyla, sevgiyle, hürmetle selamlıyorum.
Sayın
Başkan, bir yanlış bir başka yanlışla düzeltilemez, bir yalan bir başka yalanla
aklanamaz. Bugün Suriye, bugün Orta Doğu bataklığının bu hâlde olmasının
nedenlerinden bir tanesi de Hükûmet politikasının ta kendisidir. Bugün
Türkiye’de bu kadar büyük bir trajedinin yaşanmış olmasının nedenlerinden bir
tanesi de…
ALİM
TUNÇ (Uşak) – Sensin!
OSMAN
BAYDEMİR (Devamla) – …Türkiye’nin, AKP Hükûmetinin Suriye politikasının Kürt
düşmanlığından kaynaklı oluşudur. Kürtler orada statü sahibi olmasın diye El
Nusra, El Kaide, IŞİD organizasyonlarına göz yummak -en hafif deyimiyle göz
yummak- bugün buradaki bataklığın temel nedenlerinden bir tanesidir.
ALİM
TUNÇ (Uşak) – Türkiye olmasaydı kimlik bile alamayacaklardı, bir kimlik bile
alamayacaktınız.
OSMAN
BAYDEMİR (Devamla) - Bakın, şu anda kimi vekillerimiz, kimi gruplarımız
diyorlar ki: “Suriye sınırına kılıç mesafesinde yakınlaşamıyoruz.” Ne diyordu
Sayın Cumhurbaşkanı? Ne diyordu Sayın Başbakan Esad’a? “Halkının sesine kulak
ver, sivil katletme, çocuk katletme.” Bugün Cizre’de ne oluyor? Bugün Şırnak’ta
ne oluyor? Bugün Diyarbakır’da ne oluyor?
VURAL
KAVUNCU (Kütahya) – Teröristler sivilleri katlediyor. 
OSMAN
BAYDEMİR (Devamla) – Aynen Esad’ı eleştirmiş olduğunuz her şey bugün bu
coğrafyada gerçekleşiyor. 
RAMAZAN
CAN (Kırıkkale) – Şehitler…
OSMAN
BAYDEMİR (Devamla) – Sayın Başkan, bırakın Suriye sınırına yakınlaşmamayı,
bugün Türkiye adım adım Suriyelileşmeye doğru gidiyor. Türkiye’nin
Suriyelileşmemesi için…
MİLLÎ
EĞİTİM BAKANI NABİ AVCI (Eskişehir) – Olmaz, olmaz.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Onu denediniz de olmadı. 
VURAL
KAVUNCU (Kütahya) – Şehit cenazesine gelir misin?
OSMAN
BAYDEMİR (Devamla) – …iç savaşın derinleşmemesi için, kaosun olmaması için bir
an önce bu politikadan vazgeçmek gerekiyor, savaş politikasından vazgeçmek
gerekiyor, emperyal politikalardan vazgeçmek gerekiyor. İçeride ve dışarıda
barışı inşa etmek dışında başka bir şansımız yok.
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Yanlış yere söylüyorsun. 
(Mikrofon
otomatik cihaz tarafından kapatıldı)
ALİM
TUNÇ (Uşak) – Eğer bu Hükûmet olmasaydı sen burada konuşamazdın. 
OSMAN
BAYDEMİR (Devamla) – Ölmek değil öldürmek değil, yaşatmayı önümüze hedef olarak
almamız lazım. (HDP sıralarından alkışlar)
BAŞKAN
– Teşekkürler Sayın Baydemir.
Sayın
Özdağ, buyurun.
5.- Gaziantep Milletvekili Ümit Özdağ’ın, Başbakan
Yardımcısı Yıldırım Tuğrul Türkeş’in yaptığı açıklaması sırasında şahsına
sataşması nedeniyle konuşması
ÜMİT
ÖZDAĞ (Gaziantep) – Sayın Başkan, değerli Meclisin değerli üyeleri; doğrusu on
sene düşünsem bir gün Sayın Türkeş’in bana sataşmasından dolayı buradan konuşma
yapacağım aklıma gelmezdi. Hayat böyle. 
“Suriye
egemen bir devlettir.” dedi Sayın Bakan. Bunu Hükûmetin hatırlamış olma hususu
çok önemli. Bakın, Suriye’nin egemen bir devlet olduğunu Hükûmetin temsilcisi
çok net bir şekilde açıkladı. Bence yarın bütün gazetelerin manşetlerinde yer
alması gereken husus budur, birincisi bu.
BARIŞ
YARKADAŞ (İstanbul) – Telefon gider biraz sonra, yazmazlar yarın.
ÜMİT
ÖZDAĞ (Devamla) – İkinci husus, yine Sayın Bakan, bu ülkedeki terörist
örgütleri, şu terörist örgüt, bu terörist örgüt…
ALİM
TUNÇ (Uşak) – Sizce nedir? Sizce nedir, sizce?
ÜMİT
ÖZDAĞ (Devamla) – …sana uyan terörist örgüt, buna uyan terörist örgüt şeklinde
yaklaşılamayacağını, teröristin terörist olduğunu ifade etti. Doğrusu buna
yüzde 100 katılıyoruz. O zaman, neden bazı terör örgütleriyle -buna PYD dâhil-
bu Hükûmet geçmişte görüştü ve yine, neden uluslararası çerçevede terörist
örgüt olarak kabul edilen bazı örgütlerle de ilişkisi olduğuna, hatta
desteklediğine dair iddialar dolaşıyor ortada. Bunların da muhakkak
cevaplanması lazım.
Peki,
nasıl oluyor da, muhalefette hem de Sayın Bakanın oturduğu eski koltukta oturup
Suriye’nin içindekileri Hükûmetten daha iyi görüyoruz, daha iyi biliyoruz
konuları? Bu da oturduğunuz yerdeki perspektife bağlı. Alparslan Türkeş’in
perspektifinden bakınca daha iyi görülüyor, Recep Tayyip Erdoğan’ın
perspektifinden görülmüyor ne yazık ki. (MHP sıralarından alkışlar)
BAŞKAN
– Teşekkür ederiz Sayın Özdağ.
Birleşime
on dakika ara veriyorum.
Kapanma Saati: 16.01
İKİNCİ OTURUM
Açılma Saati: 16.18
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Emre
KÖPRÜLÜ (Tekirdağ) 
------0------
BAŞKAN
– Sayın milletvekilleri, Türkiye Büyük Millet Meclisinin 31’inci Birleşiminin
İkinci Oturumunu açıyorum.
Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım. 
İDRİS BALUKEN (Diyarbakır) – Sayın
Başkanım…
BAŞKAN – Buyurunuz Sayın Baluken.
İDRİS BALUKEN (Diyarbakır) – Ondan
önce, oturum kapanmadan önce usulle ilgili bir talebimiz vardı. Yani, Hükûmetin
olağanüstü durumda yapmış olduğu bilgilendirmeye istinaden siyasi parti
gruplarına on dakikalık söz hakkının düştüğünü ve grubumuzun söz hakkını
kullanmak istediğini ifade etmiştim. 
MİLLÎ EĞİTİM BAKANI NABİ AVCI
(Eskişehir) – Hayır, olağanüstü duruma istinaden bir açıklama yapmadım, sorulan
bir soruya cevap verdim. 
İDRİS BALUKEN (Diyarbakır) – Ancak, siz
bunun aleyhinde bir tutum belirlemiştiniz. O nedenle bir usul tartışması
talebimiz vardı, onun dikkate alınmasını talep ediyorum. 
BAŞKAN – Peki, usul tartışmasını
açıyorum Sayın Baluken. İki lehte, iki aleyhte sayın vekillere söz vereceğim.
Önce aleyhteki konuşmacıları belirleyelim. 
İDRİS BALUKEN (Diyarbakır) – Aleyhte. 
MEHMET DOĞAN KUBAT (İstanbul) – Lehte. 
ENGİN ALTAY (İstanbul) – Lehte. 
BAŞKAN – Sayın Baluken aleyhte, Sayın
Kubat lehte, Sayın Altay lehte. 
Sayın Akçay? 
ERKAN AKÇAY (Manisa) – Bana da aleyhte
düştü efendim. 
BAŞKAN – Aleyhte. 
Sayın Baluken…
İDRİS BALUKEN (Diyarbakır) – Lehte
olandan başlayalım efendim.
BAŞKAN – Peki, önce lehte konuşmalarla
başlayalım. 
Sayın Kubat lehte…
MEHMET DOĞAN KUBAT (İstanbul) –
Efendim, önce aleyhte konuşulması lazım, biz tutumunuzun lehindeyiz zaten. 
BAŞKAN – Sayın Kubat, buyurunuz. 
Üç dakika süre veriyorum Sayın Kubat,
buyurun. 
IX.- USUL HAKKINDA GÖRÜŞMELER
1.- Oturum Başkanı TBMM Başkan Vekili Pervin Buldan’ın
Hükümetin yaptığı açıklamadan sonra siyasi parti gruplarına onar dakika söz
hakkı vermemesinin İç Tüzük hükümlerine uygun olup olmadığı hakkında
MEHMET DOĞAN KUBAT (İstanbul) – Sayın
Başkanım, değerli arkadaşlar; açılan usul görüşmesinde Başkanlığın tutumu
lehinde görüşlerimi ifade etmek üzere söz almış bulunuyorum. Bu vesileyle yüce
heyetinizi saygılarımla selamlarım. 
Değerli Başkanım, az önce Sayın
Bakanımız bir grup başkan vekilimizin çağrısı üzerine burada Genel Kurula bir
bilgilendirme yaptı ve bunun üzerine HDP grup başkan vekili arkadaşımız,
59’uncu maddeye göre kendilerine de bir söz hakkı düştüğünden bahisle bu usul
tartışmasını açtı. Başkanlık Divanı 59’uncu maddeyi tatbik etmedi çünkü
buradaki 59’uncu madde kapsamına giren bir konuşma değildir, Hükûmet burada bir
talepte bulunarak 59’a göre gündem dışı bir söz istememiştir. Dolayısıyla,
bundan dolayı gruplara bir söz hakkı doğması söz konusu değildir. 
Diğer
yandan, 49’uncu maddede gündem düzenlenmiş. Gündem dışı, zaten gündeme
geçilmeden önceki safhada talep edilebilecek bir konuşma biçimidir, İç Tüzük’te
bu düzenlenmiştir. Gündemin 1’inci maddesinde “Başkanlığın Genel Kurula
Sunuşları” bölümünde zaten biraz önce işlem yaptınız, araştırma önergelerini
okuttunuz. Dolayısıyla, gündeme geçildikten sonra 59’uncu madde hükmünün
uygulanması söz konusu değildir. 
Bu
İç Tüzük’ü beğenmeyebiliriz ama uymak durumunda olduğumuz hepimizin malumu. En
başta da Meclis başkan vekillerimizin bu İç Tüzük’e uygun davranması, keza
parti gruplarının da buna uygun davranması gerekir. Elbette biz, muhalefetin
söz haklarını sonuna kadar savunuyoruz çünkü burası bir müzakere yeri, herkes
farklı fikirleri dile getirecek ama bu görüşlerimizi ifade ederken de İç
Tüzük’ümüze uygun olarak hareket etmemiz lazım. İç Tüzük’ün söz haklarını
düzenleyen 59, 60, 69, 81, 91’inci maddelerinde bunlar tafsilatlı biçimde
düzenlenmiş. Dolayısıyla, burada, grup başkan vekillerinin söz talebi, ancak
60’ıncı madde çerçevesinde yerinden pek kısa bir sözü olduğunu belirten üyeye,
grup başkan vekillerimize zaten Sayın Başkanımızca söz veriliyor ve aslında bu
çerçevede talep karşılanacak iken ve grup başkan vekillerimiz de bunu çok iyi
bilmekteyken bu usul tartışmasını sırf şuradan bir üç dakikalık daha kürsü
süresi çıkarma girişimi olarak görüyorum. 
Dolayısıyla,
Sayın Başkanımızın 59’a göre gruplara söz hakkı verilemeyeceğine dair tutumunun
yerinde olduğunu belirtiyor, yüce heyetinizi saygılarımla selamlıyorum. 
BAŞKAN
– Teşekkürler Sayın Kubat. 
Sayın
Baluken, buyurunuz. 
Size
de üç dakika söz veriyorum. 
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; hepinizi tekrar saygıyla selamlıyorum. 
Tabii,
bu mevcut İç Tüzük maddesini yorumlamanızla ilgili aleyhte söz aldım ama
tutumunuzun gerçekten diğer Meclis başkan vekillerine de örnek olmasını temenni
ediyorum, Sayın Ahmet Aydın da burada. Yani, bu Mecliste İç Tüzük’e göre
hareket etmenin önemi bir kez daha ortaya çıkıyor. Hangi siyasi parti grubundan
talep geliyora bakmadan Meclis başkan vekilleri, İç Tüzük’te ne görüyorsa
yorumunu ona göre yapmalılar ama maalesef, bugüne kadar Meclis başkanları,
Meclis başkan vekilleri geldikleri siyasi parti gruplarından gelen talebe göre
tavır belirlediler. Bu açıdan grubumuzdan gelen bir taleple ilgili İç Tüzük’ün
size vermiş olduğu yorum hakkını kullandınız yani bu, takdir edilir bir tutum
ancak yanlış yorumladığınız kanaatindeyiz. Çünkü, 59’uncu maddede Hükûmetin
olağanüstü acele hâllerde gündem dışı söz istemesiyle ilgili “gruplardan talep
gelmesi ya da Hükûmetin kendi isteğiyle talebi” gibi bir husus belirtilmiyor.
Burada sayın bakanlar, son derece önemli bir konuda, Suriye politikasıyla
ilgili Genel Kurulu bilgilendirmek amacıyla söz istediler ve gelip
bilgilendirme yaptılar. Dolayısıyla, diğer siyasi parti gruplarına da konuyla
ilgili bu kürsüden on dakika kendi görüşlerini ifade etme hakkı doğmuş oldu. 
Şimdi,
AKP Grubu ya da Hükûmet yetkilileri, niye muhalefetin söyleyeceklerinden
korkuyorlar, doğrusu anlamak mümkün değil. Tabii, yani, Rojava politikası,
Suriye politikası, Orta Doğu politikasıyla ilgili her türlü yanlışı yapıp bir
iflasın eşiğine gelirseniz, ondan sonra işte, muhalefetin kürsüde konuşmaması
için bin dereden su getirmek zorunda kalırsınız. Biz burada yapmanız gereken
şeyi açık bir şekilde dile getiriyoruz. Suriye ve Rojava politikasında bugüne
kadar tamamen yanlışlar yapıldı. Israr edilirse bu yanlışlarda, maalesef, hem
Türkiye, Suriye ve Orta Doğu bataklığında çok büyük faturalarla karşı karşıya
kalacak hem de kendi iç barışını sağlamaya dönük tarihî olarak önüne gelmiş bir
fırsatı da heba edecek diyoruz. Bugün Orta Doğu’nun orta yerinde yaşayan 40
milyonluk Kürt halkı, Türkiye’nin düşmanı değildir. Hiçbir örneği burada veremezsiniz.
“Herhangi bir parçadan, Kürtlerden Türkiye’ye doğru şu saldırı yapıldı, şu
sınır ihlali yapıldı, şu bombalama yapıldı.” diyemezsiniz. Dolayısıyla, böylesi
bir realite ortadayken Türkiye’nin de yeni Orta Doğu politikasında Kürtlerle
birlikte hareket edecek, kendi iç barışına da katkı sağlayacak yeni bir dış
politika perspektifine ihtiyacı vardır. Bizi susturmak yerine, söylediğimizi
dikkate almanızı tavsiye ediyoruz.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Baluken.
Sayın
Altay…
ENGİN
ALTAY (İstanbul) – Teşekkür ederim Sayın Başkan.
Sayın
Baluken’in herhâlde dili sürçtü. Sayın Buldan’ın kendi partisinden olmakla
birlikte İç Tüzük’e uygun hareket ettiğini, kendi partisinin taleplerini de İç
Tüzük’e göre değerlendirerek tarafsız olduğunu söyledi. 
İDRİS
BALUKEN (Diyarbakır) – Söylediğimi tam dinleyemediniz galiba.
ENGİN
ALTAY (Devamla) – Doğru, bir şey demiyorum da şimdi AKP menşeli Meclis başkan
vekilleri…
İDRİS
BALUKEN (Diyarbakır) – İç Tüzük’ü yanlış yorumladı ama talep bizden geldiği
için bizim lehimizde tavır koymadı.
ENGİN
ALTAY (Devamla) – Evet, yorumu ayrı tartışacağız, benim söylediğim o değil. AKP
menşeli Meclis başkan vekillerinin kendi partilerinden gelen talepler
doğrultusunda iş ve işlem yaptığını söylediniz, bu doğru, kabul ediyorum ama
siz “AKP” demediniz, “diğer Meclis başkan vekilleri” deyince Sayın Akif
Hamzaçebi’yi de bu kategoriye soktunuz. Biraz haksızlık oldu diye düşünüyorum
işin doğrusu. Onu bir düzeltmemiz lazım.
Tabii,
arzu ederiz ki bütün Meclis başkan vekillerimiz, geldikleri partinin görüş ve
kanaatlerine değil, Türkiye Büyük Millet Meclisi İçtüzüğü’ne göre iş yapsınlar.
Elbette İç Tüzük, zaman zaman yoruma dayalı olarak sayın başkanlar tarafından
değişik şekillerde yorumlanabilir.
Şimdi,
Sayın Başkan, bir izahat istedik, bir bilgi istedik, Sayın Nabi Avcı bizim
talebimiz üzerine Genel Kurula iki cümlelik bir bilgi verdi ama daha sonra
Sayın Türkeş’e neye göre söz verdiniz? Sayın Türkeş neye göre söz istedi?
İstedi de ne söyledi? 59’a göre istediyse durum başkadır, 60’a göre istediyse
durum başkadır. Şimdi, 60’a göre istediyse bizim onar dakika kullanmamız diye
bir şey söz konusu olmaz ama Sayın Türkeş 59’a göre istediyse talepleri hâlinde
gruplara… Biliyorsunuz tabii, bunu şey diye söylemiyorum. Bu hâl böyle. Şimdi,
demek ki Sayın Türkeş buraya niye çıktığını bilmiyor. Ne sebeple, İç Tüzük’ün
hangi maddesi çerçevesinde çıktığına dair de bir bilgiye sahip değil. Sonra
bize “Korsan bildiriyi okuyorsunuz.” diyor. İşin özü bu. Bu ciddi meseleleri
burada polemik yapmamamız lazım. 
Yani
“Memleketin sınırına Rus askeri dayandı.” diye gazeteler manşet atıyor, biz çok
doğal olarak, bir vatanseverlik refleksiyle, Türkiye Büyük Millet Meclisinde bu
konuda Hükûmetten izahat istedik, tatmin edici olmayan bir izahat da aldık.
Sayın Türkeş sonra çıktı, kendince burada polemik yapmaya başladı. Sayın Türkeş
polemik yapacağına gitsin içine… Yani çok kötü bir hâle getirdikleri Türk dış
politikasına biraz yön ve olumluluk sağlamaya çalışsın, bunu söylüyorum. Yani,
Hükûmet burada muhalefete laf yetiştirmek yerine Orta Doğu sorunlarında, Orta
Doğu politikalarında, özellikle de Suriye özelinde niçin denklem dışı
bırakıldığımızın hesabını verebiliyorsa versin, yoksa bu konuyu kapatıp gündeme
geçelim diye öneriyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Altay.
Sayın
Akçay, buyurun. (MHP sıralarından alkışlar)
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Sayın
Başkan, değerli milletvekilleri; dünkü Genel Kurul görüşmelerini hepiniz
hatırlayacaksınız. HDP Grubundan Cizre’de yaşanan bazı olaylarla ilgili ve HDP
Milletvekili Faysal Sarıyıldız’ın durumuyla ilgili iddialara ilişkin olarak
Hükûmet tarafından bazı açıklamaların yapılması istendi, bilgi verilmesi
istendi. Daha sonra, Cumhuriyet Halk Partisi Grubu başkan vekili de benzeri
taleplerde bulunması üzerine Başbakan Yardımcısı Sayın Lütfi Elvan geldi, bu
Genel Kurulda 59’a göre bilgi verdi. Yirmi dakikalık konuşma süresi vardı,
bunun yedi dakikasını kulandı ve biz grup başkan vekilleri de onar dakikalık
konuşma hakkımızı kullandık. Bugün Sayın Altay’ın talebi de dünkünden hiç fark
etmeksizin aynı taleptir, Hükûmetin bilgi vermesini istedi. 
Suriye
sınırımızın dibinde, Rus birliklerinin, Rusya’nın konuşlanması gibi bir vahim
iddia söz konusu. Bununla ilgili bilgi istemekten daha tabii bir şey de olamaz.
Sayın Millî Eğitim Bakanı çıktı, bir cümleyle bunu konuştu ama 59’a göre
konuştu; öyle cevap verme falan değil, hiç konuyu saptırmayalım değerli
arkadaşlar. Bu, önemli. 59’a göre yirmi dakikalık hakkını bir cümleyle
kullandı. O, kendi takdiridir; bilgi vermedi, bilgi vermekten kaçındı. Burada,
bu bilgilerin verilmesi gerekirdi. Sayın Başkana da ben özellikle hatırlatıyorum
tutumuyla ilgili olarak, dün neyse bugün de yapılması gereken aynıydı. 
Değerli
milletvekilleri, tabii, Adalet ve Kalkınma Partisi Suriye politikasını
savunamıyor, savunması mümkün değil. Ondan sonra, Suriye’de yaşananlar artık
bizim de canımızı fazlasıyla yakmaya başladı. Âdeta Türkiye’yi Suriyeleştirme
gayretlerini de görüyoruz, son aylarda, haftalarda yaşanan hadiseler de budur
ve Suriye’de emperyalistler konuşlanmış, Türkiye üzerine hesapları da var. 
Sayın
Başbakan Yardımcısı, biliyorsunuz, Suriye’yle, o MİT tırlarıyla ilgili “Vallahi
de billahi de gitmiyordu.” dedi. Henüz daha açıklığa kavuşmuş değil yani MİT
tırları nereye gitmiş, kime gitmiş, onu açıklığa kavuşturamadılar. Şimdi de
Kıbrıs’ın suyu İsrail’e gidiyor mu gitmiyor mu, o mevzular var. Bir kafa
karışıklığı içerisinde Hükûmet, ne yaptığını bilmiyor ve çelişkili açıklamalar
içerisinde.
(Mikrofon
otomatik cihaz tarafından kapatıldı) 
ERKAN
AKÇAY (Devamla) – İktidarın çelişkili yönetimden ve politikalardan vazgeçmesi
gerekir. 
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Akçay. 
Sayın
milletvekilleri, tutumumda herhangi bir değişiklik yoktur, kaldığımız yerden
devam ediyoruz. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
X.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili Sibel
Yiğitalp ve arkadaşları tarafından, Türkiye’de hâlâ devam eden sokağa çıkma
yasakları dolayısıyla baskı altında olan sağlık emekçilerinin yaşadığı
sorunların araştırılması ve hak ihlallerinin tespit edilmesi amacıyla 14/1/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 21 Ocak 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi 
21/1/2016
Türkiye Büyük Millet Meclisi Başkanlığına
Danışma
Kurulu 21/1/2016 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Çağlar
Demirel
 Diyarbakır

 Grup
Başkan Vekili
Öneri:
14
Ocak 2016 tarihinde Diyarbakır Milletvekili Sayın Sibel Yiğitalp ve arkadaşları
tarafından verilen (612 sıra numaralı), Türkiye'de hâlâ devam eden sokağa çıkma
yasakları dolayısıyla baskı altında olan tüm kesimler gibi sağlık emekçileri de
görevlerini yaparken can güvenliği dâhil birçok sorun yaşamaktadırlar; sağlık
emekçilerinin yaşadığı sorunların araştırılması ve hak ihlallerinin tespit
edilmesi amacıyla Türkiye Büyük Millet Meclisine verilmiş olan Meclis
araştırması önergesinin Genel Kurulun bilgisine sunulmak üzere bekleyen diğer
önergelerin önüne alınarak 21/1/2016 Perşembe günlü birleşiminde sunuşlarda
okunması ve görüşmelerin aynı tarihli birleşiminde yapılması önerilmiştir.
BAŞKAN
– Grup önerisinin lehinde ilk konuşmacı Diyarbakır Milletvekili Sayın İdris
Baluken. 
Sayın
Baluken, süreniz on dakikadır.
Buyurunuz.
(HDP sıralarından alkışlar)
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; sokağa çıkma yasaklarında sağlık emekçilerine
yönelik saldırılarla ilgili vermiş olduğumuz grup önerisi üzerine söz almış
bulunmaktayım. Hepinizi saygıyla selamlıyorum.
Konuşmama
geçmeden önce, uzun bir süredir “Ölüme karşı yaşam, siyaha karşı beyaz”
şiarıyla bu ülkede barış nöbeti tutan sağlık emekçilerini buradan selamlıyorum.
Diyarbakır’da sağlık emekçileri, hekim arkadaşlarımız yirmi dokuz gündür,
İstanbul’da on gündür, Ankara’da da dört gündür bu ülkeye barış gelmesi için,
bu ülkede ölüm yerine tekrar yaşamın güncellenmesi için gece gündüz demeden
fedakâr bir şekilde nöbet tutuyorlar. Buradan, bütün grubumuz adına, içerisinde
bulunmuş oldukları bu anlamlı, bu değerli eylem sürecini, etkinlik sürecini bir
kez daha selamladığımı ifade etmek istiyorum.
Yine,
acil olduğu için… Süre yetmeyebilir. Sayın bakanlar da buradayken kendilerine
de ilettiğimiz acil bir konu var. Cizre’de şu anda Helin Öncü adındaki bir
gencimiz dört buçuk saati aşkın bir süredir ambulans bekliyor. Güvenlik
güçlerinin açmış olduğu ateşle ağır yaralanan arkadaşımız için hem yerelde hem
Ankara’da her türlü girişimleri yapmamıza rağmen bu saate kadar Helin
ambulansla hastaneye alınmadı. Âdeta, Helin’in de ölüme sürüklenmesi için…
ORHAN
DELİGÖZ (Erzurum) – Ellerinde silah var, elinde silah var.
İDRİS
BALUKEN (Devamla) – Ne diyorsun Sayın Vekil?
ORHAN
DELİGÖZ (Erzurum) - Güvenlik güçlerini suçlayamazsın burada, elinde silah olana
ateş açıyorlar. (HDP sıralarından gürültüler)
MAHMUT
TOĞRUL (Gaziantep) – Ya müdahale etme! Sen uzayda mı yaşıyorsun!
İDRİS
BALUKEN (Devamla) – Helin Öncü’nün kimler tarafından vurulduğu bellidir. Bu
kadar mı vicdanın köreldi? Genç bir üniversite öğrencisinin ailesinin de şu
anda Cizre girişinde ambulans beklediğini söylüyoruz, şu ortaya koyduğun
vicdansızlığa bak! Yani gerçekten büyük bir…
ORHAN
DELİGÖZ (Erzurum) – Vicdansız diyemezsiniz, lütfen sözünüzü geri alınız. 
Sayın
Başkan…
İDRİS
BALUKEN (Devamla) – Neyin sözünü geri alacağım? Büyük bir vicdansızlık
yapıyorsun! (AK PARTİ sıralarından gürültüler)
ORHAN
DELİGÖZ (Erzurum) – Vicdansız diyemezsiniz. Vicdansız sizsiniz! Vicdansız
sizsiniz!
BAŞKAN
– Sayın milletvekilleri, lütfen hatibi dinleyelim.
İDRİS
BALUKEN (Devamla) – Bir üniversite öğrencisi ambulans gitmedi diye ölüme terk
ediliyorsa, sen de bunu savunuyorsan vicdansızlığın en büyüğünü yapıyorsun
demektir.
ORHAN
DELİGÖZ (Erzurum) – Elhamdülillah, şerefle savunuyorum. 
BAŞKAN
– Sayın Baluken, lütfen Genel Kurula hitap ediniz.
Buyurunuz.
İDRİS
BALUKEN (Devamla) – Sayın Bakan, size iletilen bilgiler doğrultusunda, şu anda
Helin Öncü’nün de ailesi Cizre girişinde bekliyor, saatlerdir. Bir ambulans
gidip, o genci alıp hastaneye götürecek ve yaşam hakkıyla, sağlık hakkıyla
ilgili bir süreci işletecek. Daha önce bu süreç yerine getirilmediği için,
Avrupa İnsan Hakları Mahkemesi tedbir kararı almasına rağmen, maalesef, Hüseyin
Paksoy’u ve Serkan Altun’u kaybettik. Helin’in de başına aynı şeyin gelmemesi
Hükûmetinizin sorumluluğu altındadır. Orada yaralanan herkesin, orada cenaze
sahibi olarak bulunan herkesin mağduriyetini gidermek Hükûmet olarak
sorumluluğunuz altındadır. Dolayısıyla, özellikle kürsüden de belirtiyorum ve
rica ediyorum, bu gencimizin bir an önce hastane koşullarında tedavi sürecinin
başlaması için gerekli duyarlılık yapılsın. Şu anda ailesine müsaade edilirse
babası gidip kızını ambulansa alacak ve hastaneye götürecek. Şu anda izin
verilmeyen şey, Helin’in ailesinin gidip, Helin’i alıp hastaneye götürmesi
meselesidir. 
Değerli
milletvekilleri, bunları belirttikten sonra -tabii süre de biraz kısıtlı,
mümkün olduğunca özetlemeye çalışayım- aslında 7 Haziran öncesinden
fragmanlarıyla sahaya sürülen bir savaş konseptiyle, bir savaş süreciyle karşı
karşıyayız. 7 Hazirandan sonra da fragmanlarıyla seçim öncesi izlediğimiz
savaşı, maalesef, bütün dehşetiyle birlikte AKP Hükûmeti sahaya sürdü. Çökertme
planları, Millî Güvenlik Kurulu kararları, İmralı’daki tecrit konsepti ve en
nihayetinde bahsetmiş olduğumuz 7 Hazirandan sonra devreye konulan bu savaş
konseptinin bir tek amacı vardı; AKP’yi 1 Kasımda tek başına iktidara getirmek,
mümkünse 367, mümkün değilse referanduma götürecek 330 milletvekilini bulmak. 
Dolayısıyla,
biz, 1 Kasımdan önce biraz daha hafif dozda sahaya sürülen bu savaşları,
birinci saray savaşı ya da birinci saltanat savaşı olarak değerlendiriyoruz. 1
Kasım seçiminden sonra da anayasal çoğunluk elde edilmediği için daha pervasız
bir savaş konsepti sahaya sürüldü; kırk elli gün süren sokağa çıkma
yasaklarıyla sivil yerleşim alanları maalesef tank atışlarına, top atışlarına
tabi tutuldu. Dolayısıyla, 1 Kasımdan sonra da ikinci saltanat savaşlarıyla,
ikinci saray savaşlarıyla karşı karşıyayız. 
Şimdi,
tabii, bu saltanat savaşlarının mağduriyetini bütün toplum nasıl hissediyorsa,
maalesef, sağlık emekçileri de bundan fazlasıyla payını alıyor, nasibini
alıyor. Sağlık emekçilerine yönelik AKP Hükûmetinin talimatlandırdığı esedullah
timleri, paramiliter güçler, JÖH, PÖH gibi birtakım savaş aygıtları bir
taraftan bu emekçileri sokak ortasında infaz ederken, katlederken, bir taraftan
da AKP’nin bakanları ve emirlerindeki yandaş medya aracılığıyla da oradaki
gerçek ters yüz edilerek, sağlık emekçilerine yönelik şiddet ve bu infaz
girişimi, katliam girişimi bir yönüyle meşrulaştırılmaya çalışılıyor. 
Doğrusu,
insan sağlığına saygı duymayan, sağlık emekçilerine yönelik bu yaklaşımı ortaya
koyan bir zihniyetin, bir anlayışın oradaki sivil halka neler yaptığını da ben
kamuoyunun takdirine bırakmak istiyorum.
Bakın,
şu anda sokağa çıkma yasaklarının uygulandığı yerlerden bahsediyoruz ama Dünya
Sağlık Örgütünün “sağlık” tanımına göre sağlıklı olmak biyolojik, psikolojik ve
sosyal olarak tam bir iyilik hâlidir. Şu anda Türkiye’de, İstanbul’dan Antalya’ya,
Trabzon’dan Yozgat’a kadar, kendini biyolojik, psikolojik ve sosyal olarak tam
bir iyilik hâli içerisinde hisseden bir tek yurttaşa rastlayamazsınız. Nedeni
de bir tarafta oluk oluk kan akarken, bir tarafta bu ülkenin yurttaşları
ölürken, askeri, polisi, genci, gerillası, sivili, çocuğu ölürken insanların
rahat olmasını beklemek doğal olarak mümkün değildir. 
Şimdi,
bu sağlık emekçilerine yönelik, tabii süre kısıtlandığı için sadece birkaç
örnek üzerinden ifade edeyim. Bakın değerli arkadaşlar, bu, en son, Cizre’de
yaralandığını söylediğimiz, burada Genel Kurulda da dile getirdiğimiz, yine
mutlaka hastaneye kaldırılması gerektiğini söylediğimiz Abdülaziz Yural
arkadaşımızın fotoğrafı. Abdülaziz SES Cizre temsilcisiydi. Mahallede yine
güvenlik güçlerinin tank atışıyla yaraladığı bir kadına yardım etmek için
yaralının bulunduğu eve gitmek üzereyken, maalesef yine güvenlik güçleri
tarafından açılan ateşle katledildi. Abdülaziz’in katlinden sonra, önce hem
yandaş basında hem de Hükûmet çevrelerinde “Onu karşı taraftan gelen ateş
vurdu.” gibi açıklamalar yapıldı ama sonra otopsi raporları vesaire gibi
birtakım belgeler ateşin nereden yapıldığını ve kimin katlettiğini açık ortaya
koyduğu için de yandaş basın üzerinden bu sefer, Abdülaziz’in aslında güvenlik
güçleriyle silahlı çatışmaya girdiği haberleri servis edilmeye başlandı.
Abdülaziz’in başına gelenler oradaki sağlık emekçilerinin başına gelenlerin
özetidir. Yani “Öldürünce, katledince önce bir inkâr edelim, önce bir karşı
tarafa yükleyelim. Görüntüler ortaya çıkarsa, suçumuz teşhir olursa, gençse,
işte böyle genç grubuna giriyorsa da mümkünse PKK’li olarak yaftalayıp bu suçun
üstünü örtelim.” anlayışıdır. Tabii, bunu kabul etmemiz mümkün değil. 
Uzun
süredir sağlık emekçilerinin maruz kaldığı bu sağlık hakkı gasbıyla ilgili
Şehmuz Dursun örneği var, Eyüp Ergen örneği var. Her birini burada
detaylandırmayacağım ama her biriyle ilgili hem Hükûmet yetkililerinin hem
Sağlık Bakanlığının defalarca yapmış olduğu yanlış açıklamaları ifade etmek
istiyorum. 
Bakın,
döneminizde Türkiye’de sağlık hakkı, maalesef uyguladığınız sokağa çıkma
yasakları neticesinde işte bu beyaz bayrakla hastaneye gitmek isteyen kronik
diyaliz hastalarının ya da kronik kanser hastalarının durumuyla burada rahat
bir şekilde özetlenebilir.
Dolayısıyla,
şu anda, mevcut, içerisinde bulunduğumuz durum, yaralıyı hastaneye götüremeyen,
cenazesini kaldıramayan, bırakın sağlık hakkını, cenazesini defnetme hakkını da
bulamayan bir yurttaşlık gerçeğidir.
Yani,
şundan her birinizin utanması ve sıkılması gerekir: Eğer bir yaralıyı
Cizre’deki bir mahalleden, Cizre Devlet Hastanesinden kaldırmak için Avrupa
İnsan Hakları Mahkemesi karar almak zorunda kalıyorsa, oraya taşınması için
önce bir AİHM koridorlarına kadar girişimler yapmak zorunda kalınıyorsa o ülkede
sağlık hakkı diye bir şey kalmamıştır, o ülkede sağlık hakkı bizzat Hükûmetin
uygulamalarıyla tamamen ortadan kaldırılmış demektir.
Zamanımız
yeterli olmadığı için burada sözlerimi bitireceğim.
AKP’li
bütün vekillerden özellikle ricam… Şimdi adınıza konuşacak sayın hatip de
birçok iddia gündeme getirecek. Olsun, o iddiaları da gündeme getirsin, hepsini
birlikte araştırmak için…
(Mikrofon
otomatik cihaz tarafından kapatıldı)
İDRİS
BALUKEN (Devamla) - ...bu önergemize destek verin, hep birlikte gidip orada
yerinde tespit edelim; sağlık emekçilerine yönelik kim saldırı yapıyorsa, kim
katliam yapıyorsa hep birlikte gelip burada teşhir edelim ve kınayalım diyorum.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Baluken.
İLKNUR
İNCEÖZ (Aksaray) – Sayın Başkan…
BAŞKAN
– Buyurunuz Sayın İnceöz.
İLKNUR
İNCEÖZ (Aksaray) – Sayın Başkanım, biraz evvel hatip konuşmasında hem grubumuzu
hem partimizi itham edici birtakım söylemlerde bulunmuştur. Sataşmadan söz
almak ve cevap vermek istiyorum.
BAŞKAN
– Buyurunuz Sayın İnceöz.
VIII.- SATAŞMALARA İLİŞKİN KONUŞMALAR (Devam)
6.- Aksaray Milletvekili İlknur İnceöz’ün, Diyarbakır
Milletvekili İdris Baluken’in HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkanım, değerli milletvekili arkadaşlarım; bu
kürsüde çok uzun süredir, 7 Haziran seçimleri, 1 Kasım seçimleri ve sonrasında
burada pek çok sözlerin tekrarını duyduk. Görünen odur ki bundan sonra da
duymaya devam edeceğiz. Ama bize bu sözler söylendiği süre içerisinde biz de bu
sözlere her seferinde doğruları, gerçekleri milletimizin kürsüsünden söylemeye
devam edeceğiz.
Bakın,
şu suçlamaları kesinlikle kabul etmediğimi, bunların gerçekle en ufak bir
bağlantısının olmadığını özellikle belirtmek istiyorum: Ne 7 Haziran öncesi ne
7 Haziran sonrası ne de 1 Kasım seçimleri sonucunda, asla ve kata, bu ülkenin
780 bin kilometrekaresinde yaşayan 78 milyon ferdinin hiçbirisinin, bırakın can
kaybını, burnunun kanaması dahi, bizim siyasi ikbalimizden çok daha önemli
olmadığını defalarca vurguladık, bundan sonra da vurgulamaya devam edeceğiz.
Bugün
ülkemizde, özellikle doğu ve güneydoğuda, İstanbul’da, öbür tarafta sürdürülen
bütün mücadeleler -hiçbir şekilde, bir gerilla vesaire, bunları kabul
etmiyoruz- terörle mücadeledir ve terörle mücadele konusunda, 7 Haziran
sonrası, 20 Temmuzdan itibaren polislerin evinde uyurken katledilmesi, bir
komutanın ailesinin gözü önünde katledilmesi, daha yakın zamanda Diyarbakır’da
Çınar’da gece düzenlenen saldırıyla, terör saldırısıyla sivil vatandaşlarımızın
hayatını kaybetmesi… Bugün orada süren operasyonların, ilmek ilmek, saniye
saniye, dakika dakika polisimizin ve jandarmamızın… Buradan onları, şükranla,
kendilerini kutluyorum. Eğer bu mücadele bu kadar sürüyorsa, sokağa çıkma
yasakları bu kadar süre uygulanıyorsa bunun bir tek sebebi var: Orada sivil
vatandaşımızın hayatına verdiğimiz değer, önem ve oradaki vatandaşlarımızın da
diğer bölgelerdeki, illerdeki, mahallelerdeki gibi, güvenlik içinde bundan
sonra da, Silopi’de, Cizre’de…
(Mikrofon
otomatik cihaz tarafından kapatıldı) 
İLKNUR
İNCEÖZ (Devamla) - …Sur’da, her bölgede hayatlarını sürdürebilmesi için alınan
tedbirdir ve terörle mücadeledir. 
Bu
konuda, özellikle bunun hiçbir şekilde hiçbirimizin siyasi ikbal meselesi
olmadığını, ülkemizin ve milletimizin bölünmez bütünlüğü, 780 bin kilometrenin
bir ve beraber yaşama kaderi için yapılan bir terörle mücadele olduğunu bir kez
daha vurgulama gereği duydum.
Teşekkür
ediyorum. (AK PARTİ sıralarından alkışlar)
BAŞKAN
- Teşekkürler Sayın İnceöz.
İDRİS
BALUKEN (Diyarbakır) - Sayın Başkan…
BAŞKAN
- Buyurunuz Sayın Baluken.
İDRİS
BALUKEN (Diyarbakır) - Sayın hatip konuşması sırasında yanlış bilgiler
verdiğimizi ve burada sürekli algı yönettiğimizi ifade etti. Açıktan sataşmada
bulundu, sataşmadan söz istiyorum.
ORHAN
DELİGÖZ (Erzurum) – Sayın Başkanım, ben de söz istiyorum. 
BAŞKAN
– Buyurunuz Sayın Baluken, 69’a göre iki dakika söz veriyorum. 
7.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; sanırım, sayın grup başkan vekili yine bir dil
sürçmesine imza attı.
İLKNUR
İNCEÖZ (Aksaray) – Hiç atmadım. 
İDRİS
BALUKEN (Devamla) – Yani “Vatandaşlarımızın burnunun kanaması siyasi
istikbalimizden daha önemli değildir.” demekle aslında bilinçaltının nasıl şekillendiğini
ele vermiş oldu. 
İLKNUR
İNCEÖZ (Aksaray) – Özellikle söyledim tekrar. 
İDRİS
BALUKEN (Devamla) – Ben bir hekimim. Yani, dil sürçmeleri öyle basitçe
geçiştirilecek şeyler değil. Dil sürçmeleri, bilinçaltının dışarıya
yansımasıdır. Psikanalizde de böyledir, psikiyatride de hep böyle öğretirler.
Dolayısıyla, söylediğiniz cümleler doğru, biz de aynı şeyi söylüyoruz. 
Ortadaki
gerçeklik açık ve nettir arkadaşlar. Yani, bu ülkede 7 Haziran seçimlerinden
önce, kırk yıllık bir çatışmayı bitirerek, kalıcı bir barışı sağlayarak, belki
bugün suçlamış olduğumuz siyasilere Nobel Ödülü getirecek bir barışın
eşiğindeyken birdenbire büyük bir kaosun, büyük bir savaşın içerisine
sürüklendik. Bu ülkede sizin milletvekilleriniz, sizin Hükûmet yetkilileriniz,
en üst düzeyde bakanlarınız şunları söylemediler mi, “Başkan olsaydı bunlar
olmazdı.”, “400 milletvekili verin, huzur içinde çözelim.”, “Ya kaos ya
istikrar.”, “Biz ‘Kaos ya da istikrar.’ dedik, millet kaosu seçti. Şimdi de bu
faturayı ödemek zorundasınız.” demediler mi? Seçimden sonra, 7 Hazirandan sonra
“Çözüm sürecinin bundan sonra artık sadece filmini çekersiniz.” demediler mi?
E, bütün bunlar ortada. Ben defalarca, bu kürsüden, çözüm sürecinde masanın
nasıl devrildiğini, masa yok, çözüm yok, taraf yok, mutabakat yok, izleme
heyeti yok noktasına nasıl geldiğini ifade ettim. E, hem sizin hem sayın
bakanlarınızın yapmış olduğu itiraflar da ortadayken bu savaş konseptini farklı
şekilde adlandıramayız. Bütün Meclisin de bu şekilde adlandırması çözüme dair
en doğru yaklaşım olacaktır düşüncesindeyim. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Baluken. 
İLKNUR
İNCEÖZ (Aksaray) – Sayın Başkan, özellikle tutanaklara geçsin diye söylemek
istiyorum. 
BAŞKAN
– Buyurun Sayın İnceöz. 
İLKNUR
İNCEÖZ (Aksaray) - Bakın, hiçbir şekilde, hiçbir vatandaşımızın ülkemizde can
ve mal güvenliği, onların hayatları, bırakın, burnunun kanaması bile -özellikle
söylüyorum, tutanaklara geçsin diye- hiçbirimizin, buradaki 550
milletvekilinin, herhangi bir şekilde partimizin, hiçbirimizin siyasi
ikbalinden daha… Hayat, can meselesi söz konusu olduğunda, bunun her şeyin
üzerinde olduğunu özellikle belirtmek istiyorum. 
Biz
hep şunu söylüyoruz: Eğer bizim ülkemizin ve milletimizin birliği, geleceği ve
bekası iyi yerlere gidecekse bizim partilerimizin siyasi istikbalinin hiç
önemli olmadığını söyleyen bir siyasi çizgiden ve gelenekten geliyoruz. Onun
için, sözlerime… Orada başka bir mana çıktı. 
HASAN
TURAN (İstanbul) - O da biliyor ya, o da biliyor. 
İLKNUR
İNCEÖZ (Aksaray) - Şöyle: Söylemek istediğimiz çok net ve açık.
YILMAZ
TUNÇ (Bartın) – Onlar da anladı da işine gelmiyor.
HASAN
TURAN (İstanbul) – O da biliyor da demagoji yapıyor.
LEZGİN
BOTAN (Van) – Bilinçaltınız açılıyor işte, böyle bir şekilde açığa çıkıyor.
İDRİS
BALUKEN (Diyarbakır) – Biz cümlelerinize göre yorum yapıyoruz.
İLKNUR
İNCEÖZ (Aksaray) - Burada yapılmak istenen terörle mücadele ve oradaki
vatandaşlarımızın, özellikle sivil vatandaşlarımızın…
HASAN
TURAN (İstanbul) – Demagoji yapıyor. 
LEZGİN
BOTAN (Van) – Bilinçaltınız açılıyor.
HASAN
TURAN (İstanbul) – Sizinki açıkta zaten. Sizinki açıkta, açığa çıkmasına gerek
yok ki.
İLKNUR
İNCEÖZ (Aksaray) - Lütfen arkadaşlar, cümlemi tamamlamama müsaade ederseniz…
Hiçbir
sivil vatandaşımızın can kaybına uğramaması -burnunun kanamaması dâhil- için
polisimiz, jandarmamız orada bir terörle mücadele gerçekleştirmekte.
YILMAZ
TUNÇ (Bartın) – Sen kendi bilinçaltına bak.
HASAN
TURAN (İstanbul) – Sizde bilinç mi var, altı olsun!
YILMAZ
TUNÇ (Bartın) – Terörden başka bir şey yok senin bilinçaltında, terörden!
İLKNUR
İNCEÖZ (Aksaray) - Hiçbirimizin istikbali hiçbir vatandaşımızdan daha… 
YILMAZ
TUNÇ (Bartın) – PKK’dan başka bir şey yok bilinçaltında!
LEZGİN
BOTAN (Van) – IŞİD’den başka bir şey yok.
İLKNUR
İNCEÖZ (Aksaray) - Dediğim gibi, bunun üstüne basa basa söylüyorum.
Vatandaşımızın, ülkemizin ve milletimizin geleceği… 
LEZGİN
BOTAN (Van) – IŞİD, IŞİD…
YILMAZ
TUNÇ (Bartın) – Senin bilinçaltında terörden başka bir şey yok, PKK’dan başka
bir şey yok senin bilinçaltında.
LEZGİN
BOTAN (Van) – Niğde’deki katiller nerede? Ne yaptınız Niğde’deki katilleri?
YILMAZ
TUNÇ (Bartın) – Sen kendi bilinçaltından bahset.
İLKNUR
İNCEÖZ (Aksaray) – Arkadaşlar, bir dakika, lütfen…
İDRİS
BALUKEN (Diyarbakır) – Kendi milletvekiline söyle Sayın Grup Başkan Vekili.
İLKNUR
İNCEÖZ (Aksaray) – Arkadaşlar, oradan sataşma olmasın, ben oraya gereğini
söylerim. 
AYŞE
ACAR BAŞARAN (Batman) – Oradan sürekli sataşılıyor.
İDRİS
BALUKEN (Diyarbakır) – Oradan sürekli sataşıyorlar. Biz sizin konuşmanızı
dinlemeye çalışıyoruz, sizin vekiliniz sataşıyor.
YILMAZ
TUNÇ (Bartın) – Sen arkandakine bak Sayın Baluken, arkandakilere seslen.
İDRİS
BALUKEN (Diyarbakır) – Sen laf attığın için o sana cevap veriyor. 
YILMAZ
TUNÇ (Bartın) – Arkana bak, arkana. Oradakilere laf söyle, bana değil. Kendi
adamlarına bak.
HASAN
TURAN (İstanbul) – Oradan konuşuyor, oradan konuşuyor.
İDRİS
BALUKEN (Diyarbakır) – Biz burayı dinliyoruz. 
AYŞE
ACAR BAŞARAN (Batman) – Konuşuyor, konuşuyor, bari dinle.
İLKNUR
İNCEÖZ (Aksaray) - Ülkemizin ve milletimizin geleceği her şeyin üzerindedir.
Bunun üzerine bir tartışma konusunun oluşturulmasını, dil sürçmesi vesair, bunu
doğru bulmadığımı da belirtmek istiyorum.
Teşekkür
ediyorum.
BAŞKAN
– Sayın İnceöz, sözleriniz tutanaklara geçmiştir.
Sayın
Altay, buyurunuz.
V.- AÇIKLAMALAR (Devam)
35.- İstanbul Milletvekili Engin Altay’ın, Aydın
Milletvekili Mehmet Erdem’in yaptığı açıklamasındaki bazı ifadelerine ilişkin
açıklaması
ENGİN
ALTAY (İstanbul) – Teşekkür ederim Sayın Başkan.
Biraz
önce 60’a göre konuşan Aydın Milletvekilimiz Sayın Mehmet Erdem, Aydın
Büyükşehir Belediye Başkanımızın Fatih Mahalle Muhtarımıza -ki hemcinsi bir
muhtardır- baskı yaptığını, bölgedeki Türkiye'nin en modern pazar yerlerinden
birini kömür deposu olarak kullandığını ve kömür tozlarının ahaliyi rahatsız
ettiğini iddia etti. Belediye Başkanımızdan bilgi istedik, izahat istedik. Olay
şudur: Üç yıl önce –doğrudur- bir hava muhalefeti nedeniyle, fakir fukaraya
dağıtılması gereken kömür o pazar yerinde çok kısa süreli bulunmuş, oraya
yığılmış. Bu, üç yıl önce olmuş Sayın Mehmet Erdem. 
İlaveten, bahsedilen, bahse konu pazar
yerinde daha iki hafta önce tarım fuarı yapılmış. Kömür deposunda tarım fuarı
yapılır mı? Sayın Erdem nerede, bilmiyorum. 
MEHMET ERDEM (Aydın) – Buradayım,
buradayım.
ENGİN ALTAY (İstanbul) – Sayın Erdem,
kömür deposunda tarım fuarı yapılır mı? 
MEHMET ERDEM (Aydın) – O verdiğiniz
cevap doğru değil.
ENGİN ALTAY (İstanbul) - Bilmem ben. 
Ayrıca, Aydın Fatih Mahallesi muhtarlık
binamız mülkiyeti Büyükşehir Belediyemize ait olan bir binadır, bunun da altını
çizmek istiyorum. Bu muhtarımız ile Büyükşehir Belediye Başkanımız arasında
bizce bilinen bir sorun yok. Muhtarımız bir şeye alınmışsa… Büyükşehir Belediye
Başkanımız şu anda sayın muhtarımızı çaya davet etmiştir. 
Ama, bu arada Mehmet Bey, Aydın
Büyükşehir Belediye Başkanlığı katında -3 tane müfettiş odasıyla- ne kadar
ararsanız, didiklerseniz didikleyin Aydın Büyükşehir Belediyesinde lekeli
hiçbir şey bulamazsınız.
Arz ederim. (CHP sıralarından alkışlar)
BAŞKAN – Teşekkür ederiz Sayın Altay. 
ORHAN DELİGÖZ (Erzurum) – Sayın Başkan…
BAŞKAN - Sayın Deligöz, siz niçin söz
istiyorsunuz? 
ORHAN DELİGÖZ (Erzurum) – Sataşma oldu
bana da. 
BAŞKAN – Ne sataşması? Nasıl bir
sataşma?
ORHAN DELİGÖZ (Erzurum) – “Vicdansız.”
dedi, “Vicdansızlık yapma.” dedi. Hayır, ben vicdansız değilim. “Hayır, sen
vicdansızsın.” dedi, tutanaklara geçti. Bir dakikalık bir açıklama yapacağım.
BAŞKAN – Sayın Deligöz, şimdi, ben
öncelikle hem Sayın Baluken’i çok dikkatli dinledim. Sizin Sayın Baluken’e laf
atmanız üzerine Sayın Baluken size cevap verdi Sayın Deligöz.
ORHAN DELİGÖZ (Erzurum) – Ben laf
atmadım. “Eli silahlı teröriste güvenlik güçlerimiz ateş açmıştır.” dedim. Eli
silahlı teröriste… Eli silahlı terörist olmayan kimseye güvenlik güçlerimiz
ateş açmamaktadır ve yanlış ihbar yapıp güvenlik güçlerini yönlendirdikleri
zaman, ambulans gittiği zaman mermi yağmuruna tutuyorlar. 
BAŞKAN – Sayın Deligöz, yerinizden size
bir dakika…
ORHAN DELİGÖZ (Erzurum) – Her taraf
çukur dolu, ambulanslar yetişemiyor.
BAŞKAN – Ben size söz vermedim henüz
Sayın Deligöz. 
Ben size yerinizden bir dakika söz
vereceğim.
Buyurunuz.
36.- Erzurum Milletvekili Orhan Deligöz’ün, Diyarbakır
Milletvekili İdris Baluken’in HDP grup önerisi üzerinde yaptığı konuşmasındaki
bazı ifadelerine ilişkin açıklaması
ORHAN DELİGÖZ (Erzurum) – Sayın Başkan,
teşekkür ediyorum. 
Değerli arkadaşlar, ben konuşmacı
Baluken’e silahlı güçlerin, güvenlik güçlerimizin ateş açmasının sebebi
olduğunu, karşıdaki hedef olan kişinin elinde silah olduğunu bildirdim. Çünkü
çıkıp konuştukları her şey yalan, bunu herkes biliyor, Türkiye biliyor bunu.
(AK PARTİ sıralarından alkışlar) Biz barıştan yanayız, “Çocuklar ölmesin.”
sözüne katılıyoruz, “…”(X)yi başta ben
diyorum. 
Ben
kızımı daha yeni Diyarbakır’a verdim, Diyarbakır’ın merkezine, nişan yaptık,
bahara düğün yapacağız. Biz de ayrım gayrım yoktur Sayın Başkanım, bundan
herkes emin olabilir. Benim nasıl bir vicdana sahip olduğumu da beni
tanıyanlar, bütün Türkiye bilir. Lütfen, “en büyük vicdansız” sözünü geri
almasını, özür dilemesini talep ediyorum.
Teşekkür
ediyorum Sayın Başkanım.
BAŞKAN
– Teşekkürler Sayın Deligöz.
İDRİS
BALUKEN (Diyarbakır) – Sayın Başkan…
BAŞKAN
- Buyurunuz Sayın Baluken.
İDRİS
BALUKEN (Diyarbakır) – Yalan söylediğimi ifade etti, açık sataşmada bulundu,
sataşmadan söz istiyorum.
BAŞKAN
– Sayın Baluken, buyurunuz.
ALİM
TUNÇ (Uşak) – Yerinden Sayın Başkanım!
HAKAN
ÇAVUŞOĞLU (Bursa) – Yerinden!
BAŞKAN
- 69’a göre size iki dakika söz veriyorum.
VIII.- SATAŞMALARA İLİŞKİN KONUŞMALAR (Devam)
8.- Diyarbakır Milletvekili İdris Baluken’in, Erzurum
Milletvekili Orhan Deligöz’ün yaptığı açıklaması sırasında şahsına sataşması
nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; burada sayın vekilin yapmış olduğu açıklama,
özrü kabahatinden beter bir açıklama. Velev ki söylediğiniz doğru olsun…
ORHAN
DELİGÖZ (Erzurum) – Doğrudur, bizde yalan yoktur! Sabah akşam yalan söyleyen
sizsiniz!
İDRİS
BALUKEN (Devamla) – …velev ki orada ambulans bekleyen sizin bahsettiğiniz
şekilde elinde silahı olan bir genç olsun, öyle bir şey yok ama velev ki öyle
olsun…
ALİM
TUNÇ (Uşak) – Amma yaptın ya! Bu kadar yalancılık olamaz! Hiç yüzün kızarmadan
yalan söylüyorsun ya!
AYŞE
ACAR BAŞARAN (Batman) – “Yalan söylüyor.” deyip durmayın ya, biraz saygılı
olun!
İDRİS
BALUKEN (Devamla) – …sizin yasal mevzuatınıza göre ve uluslararası hukuka göre
oradaki yaralıya hangi hukuk çerçevesinde nasıl davranılması gerektiğini
bilmiyor musunuz? Siz nasıl milletvekili oldunuz? 
ORHAN
DELİGÖZ (Erzurum) – Tek bir cümle diyeceğim.
İDRİS
BALUKEN (Devamla) – Neyin cümlesi? 
ORHAN
DELİGÖZ (Erzurum) – PKK’ya silahı bırakma çağrısı yapın, ben
milletvekilliğinden istifa edeceğim!
SALİH
CORA (Trabzon) – Silahınızı bırakın, silahınızı.
İDRİS
BALUKEN (Devamla) – Yaralı bir kişinin hükmünü oradaki güvenlik gücü veremez,
orada infaz edemez.
ORHAN
DELİGÖZ (Erzurum) – PKK’ya silahı bırakma çağrısı yapın, huzurunuzda istifa
edeceğim, söz veriyorum!
BAŞKAN
– Lütfen, dinleyelim sayın milletvekilleri.
ORHAN
DELİGÖZ (Erzurum) – PKK’ya silahı bırakma çağrısı yapın, ben istifa edeceğim
milletvekilliğinden! 
LEZGİN
BOTAN (Van) – Konuşma, konuşma! Ne yapacağımızı sen mi bize öğreteceksin!
İDRİS
BALUKEN (Devamla) – Yaralıysa da, o eğer bir suç işlemişse de, o suçu işlemişse
de onu getirip hastanede sağlık hakkına kavuşturmak, yargı önüne çıkarmak
oradaki güvenlik gücünün görevidir.
ORHAN
DELİGÖZ (Erzurum) – Siz silah gücüyle vekillik yapıyorsunuz!
SALİH
CORA (Trabzon) – Sırtınızı PKK’ya dayamayın!
ORHAN
DELİGÖZ (Erzurum) – O silahlar olmasa siz vekil olamayacaktınız!
BAŞKAN
– Sayın Deligöz, lütfen dinleyelim.
İDRİS
BALUKEN (Devamla) – Dolayısıyla, senin söylediğin şekildeki bir anlayış, bir
yaklaşım hem hukuktan uzaktır hem de açık bir şekilde vicdansızlıktır.
ORHAN
DELİGÖZ (Erzurum) – Sizin yaptığınız vicdansızlık!
ALİM
TUNÇ (Uşak) – En büyük vicdansız sizsiniz!
LEZGİN
BOTAN (Van) – Bir dinlemesini öğren!
BAŞKAN
– Sayın Botan, lütfen yerinize oturun.
İDRİS
BALUKEN (Devamla) – Yaralı olan kim olursa olsun… 
SALİH
CORA (Trabzon) – Yerde yatan cenazenin altına bomba koyuyorsunuz!
İDRİS
BALUKEN (Devamla) – …yerde yatan cenazenin durumu ne olursa olsun, güvenlik
gücünün yetkisi bellidir, görevi bellidir, aksi hiçbir tutum içerisinde olamaz.

ORHAN
DELİGÖZ (Erzurum) – Özür dilemeden olmaz! 
İDRİS
BALUKEN (Devamla) – Senin yapmış olduğun açıklama Hükûmetin yaklaşımıdır. İşte
biz de bunu diyoruz.
ORHAN
DELİGÖZ (Erzurum) – Özür dileyeceksin! 
İDRİS
BALUKEN (Devamla) - Biz de başından beri diyoruz ki: Yaralılara ve
cenazelere...
SALİH
CORA (Trabzon) – Cenazelerin altına bomba koyuyorsunuz. 
İDRİS
BALUKEN (Devamla) - Özel bir kılıf adı altında, herkesi -tırnak içerisinde-
terörist yaftası altında ölüme gönderen bir zihniyet vardır. Yaptığın
açıklamayla da sen bunun ne kadar doğru olduğunu ortaya koymuş oldun.
ORHAN
DELİGÖZ (Erzurum) – Siz psikoloji eğitimi aldığınızı söylediniz, burada
psikolojik harp yapıyorsunuz. 
İDRİS
BALUKEN (Devamla) - Hepinize saygılarımı sunarım. (HDP sıralarından alkışlar)
BAŞKAN
– Teşekkürler Sayın Baluken. 
ORHAN
DELİGÖZ (Erzurum) – Sayın Başkanım, özür dilemedi. Ben bunu saymam. 
İDRİS
BALUKEN (Diyarbakır) – Neyin özrünü dileyeceğim!
AYŞE
ACAR BAŞARAN (Batman) - Ne özrü ya! 
ORHAN
DELİGÖZ (Erzurum) – Özür dileyeceksin tabii, mecbursun! Hakaret ettin, özür
dileyeceksin! 
BAŞKAN
– Sayın Deligöz… Sayın Deligöz…
İDRİS
BALUKEN (Diyarbakır) – Gel, gel, gel. Neyin özrünü dileyeceğim! Vicdansızın
önde gidenisin. Neyin özrünü dileyeceğim!
ORHAN
DELİGÖZ (Erzurum) – Gelirim, gelemez miyim? Ne demek gel? Çıkıp özür
dileceksin! En büyük vicdansız sizsiniz!
İDRİS
BALUKEN (Diyarbakır) – Otur yerine, otur!
BAŞKAN
– Birleşime beş dakika ara veriyorum. 
Kapanma Saati: 16.58
ÜÇÜNCÜ OTURUM
Açılma Saati: 17.09
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Emre KÖPRÜLÜ (Tekirdağ) 
------0-----
BAŞKAN – Sayın
milletvekilleri, Türkiye Büyük Millet Meclisinin 31’inci Birleşiminin Üçüncü
Oturumunu açıyorum.
X.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Diyarbakır Milletvekili Sibel
Yiğitalp ve arkadaşları tarafından, Türkiye’de hâlâ devam eden sokağa çıkma
yasakları dolayısıyla baskı altında olan sağlık emekçilerinin yaşadığı
sorunların araştırılması ve hak ihlallerinin tespit edilmesi amacıyla 14/1/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 21 Ocak 2016 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
- Halkların Demokratik Partisi Grubu önerisinin görüşmelerine kaldığımız yerden
devam edeceğiz. 
Şimdi,
grup önerisinin aleyhinde ilk konuşma Bursa Milletvekili Sayın Kadir Koçdemir’e
aittir. 
Sayın
Koçdemir, buyurunuz. (MHP sıralarından alkışlar)
Süreniz
on dakikadır. 
KADİR
KOÇDEMİR (Bursa) – Sayın Başkan, saygıdeğer milletvekilleri; sözlerimin başında
heyetinizi saygı ve muhabbetle selamlıyorum. 
Hemen
bütün konuşmalarımda hatırlatma ihtiyacı duyuyorum: Burası Türkiye Büyük Millet
Meclisi; Türkiye'nin hukuk üreten, yasa üreten yeri ve burada bulunanların
hukuka, yasaya uygun bir dili de kullanmaları gerekir. Bu bakımdan, hem Türkiye
Cumhuriyeti kanunlarına göre hem uluslararası kurumlara ve pek çok devlete göre
terör örgütü olan PKK, terör örgütü ve onun mensupları da teröristtir. Bu
böyleyken, uluslararası hukukta çok farklı manaya gelen “gerilla” kelimesinin
ikide bir burada kullanılması, bu bulunulan ortamın ve Meclisin mahiyeti ve
niteliğiyle bağdaşmamaktadır. Benzer durum “savaş” kelimesi için de geçerlidir.
Savaş, iki devlet arasında olan bir husustur, bir ülkenin iç güvenliğindeki
uygulamalara “savaş” demek belki dışarıda mümkündür ama Türkiye Büyük Millet
Meclisi çatısı altında bunun mümkün olmaması gerekir. 
Saygıdeğer
milletvekilleri, tarihte pek çok dramlar, pek çok trajediler, pek çok facialar
iyi niyetle çıkılan yolların sonunda yaşanmıştır. Bunu ifade etmek için çok
güzel bir özdeyişimiz var, der ki: “Sorsalar gaddara mağdurun, kendin
gösterirmiş.” Bugün araştırma önergesine konu olan olaylar üzücü olaylardır
ancak bu özdeyişin de karşılığı olan olaylardır. 7 Haziranda ilk defa geldiğim
Mecliste, hemen her gün bu olaylarla ilgili tartışmalar yapılmaktadır ve bu
olayların çözüm sürecinin sonucu değil de kesilmesinden kaynaklandığı iddia
edilmektedir. Bizce çözüm süreci hem tarihe hem demokrasiye aykırı bir süreçti,
bir ihanet süreciydi, buraya geleceği belliydi ve biz bunu bu işler başlamadan
söylemiştik, maalesef, haklı çıktık. 
Ben,
başta burada bulunan milletvekili arkadaşlarım olmak üzere, eğer tansiyonu
ölçen aletler gibi vatan sevgisini, yurt sevgisini ölçen bir alet olsa
hangimizin koluna taksak o aleti, ibreyi sona vurduracağımızdan eminim. Ancak,
iyi niyet ve sevgi bazen yeterli olmamaktadır. İnsanlığa Cenab-ı Allah “hafıza”
diye bir şeyi, “tarih” diye bir bilimi bunun için vermiştir.
Benim
akranlarım içinde menenjit hastalığına yakalananlar bulunmaktadır. Benim eşim,
benim gelinlerimde de… Gelinler ile kaynanalar arasında ateşi yükselen çocuğun
yorgana, battaniyeye sarılıp sarılmaması konusunda tartışmalar çıkmaktadır.
Bizim annelerimiz veya ondan önce bu bilgiye sahip olmayan kadınlar evlatlarına
olan sevgisi sorgulanamayacak insanlardır. Herhâlde iki insan arasındaki
sevginin en hası, en zirvesi anne ile yavrusu arasındaki sevgidir. Ama, ateşi
yükselince düşürme gerekliliğini bilmeyip “Sıcak ile zenginden zarar gelmez.”
diye duyduğu bir şeye istinaden ateşi yükseldikçe sarıp sarmalanan çocuk havale
geçirir ve kalıcı hasarlara da yol açabilir. Bugün gelinen budur. Çözüm ve ihanet
süreci en hafif tabirle bu şekilde anlaşılabilir ama artık yanlış ortaya
çıkmıştır. 
Bu
süreç, tarihe aykırı bir süreçtir çünkü bin yıllık kardeşliğimize, “millet”
denen mefhumun biyolojik değil, sosyolojik bir olgu olduğu gerçekliğine aykırı
bir süreçtir. Bu süreç tarihe aykırıdır çünkü 1974 Kıbrıs Harbi’nde
Diyarbakır’da, Bismil’de, Silvan’da, Mardin’de askerlik şubelerinin önünde
kilometrelerce gönüllü kuyrukları oluşturanların evlatlarına da hakarettir. 
Yine,
bu süreç tarihe aykırıdır. Yine, Kıbrıs Harbi’nde İskenderun’a sevk edilen
birliklere -durduramadığı için- zılgıtlar eşliğinde pişirdikleri katmerleri,
yufkaları atan annelere de bir hakarettir, onları bir inkârdır. 
Bu
süreç, aynı zamanda demokrasiye aykırı bir süreçtir çünkü demokraside insanların
doğuştan belirlenen cinsiyet gibi, etnik köken gibi unsurlarının temsiline
müsaade edilmez ve doğru bulunmaz. Demokraside çevrecilik gibi, feminizm gibi,
sosyal demokrasi gibi, milliyetçilik gibi dünya görüşlerinin temsiline göre
partiler kurarsınız. Ama insanlar, geldiği kökenin, doğduğu ilin, içine doğduğu
şehrin mahkûmu değildir ve bugün kabul edilen bir şey, insan hakları ihlalinin
en kolay yollarından birisi grup haklarıdır. Siz ülkenin bir yöresinde yaşayan
bütün insanları temsilen bir siyasi partiyle oturur konuşursanız, bu sizin
demokrasiyi öğrenmediğiniz veya iyi anlamadığınız anlamına gelir. 
Bugün,
bu süreç tıkanmış gibi gözükmektedir ancak yine hafızamız ve ders almak zorunda
kaldığımız tarih bizi bir konuda uyarmaktadır. Biz bu filmi daha önce de
gördük. 2005 yılından önce hiçbir terör olayı yokken Diyarbakır’a gidilip belli
şeyler kabul edilip “Olursa şikâyet, sadece ölümden olsun.” denildi ve olaylar
başladı. 2012 yılında teröre karşı ciddi bir mücadele verildi. Zamanın
Başbakanı, 2012 Aralık ayında -burada olan arkadaşlarımız iyi hatırlayacaktır-
grup toplantısını Mecliste değil parti binasında yaptığında, idam cezalarının
geri getirilmesi ve bütün dokunulmazlık dosyalarının Meclise getirilmesini
istiyordu ama birkaç ay sonra bir de baktık ki “…”(x) diye
teröristlere selamlar gönderilmeye başlandı. Acaba, bugünkü bu kayıkçı kavgası,
bugünkü bu bütün gündemi meşgul etme de Suriye’de, teröristbaşının fantezisi
olan kanton ve demokratik federasyonun gerçekleştirilmesinde Türkiye’nin zaten
çıkmış olduğu denkleme bir daha dönmemesi uğruna mı yapılmaktadır? Önümüzdeki
günlerde bunları göreceğiz.
Ben
bütün milletvekili arkadaşlarımın vicdanına seslenmek istiyorum: Lütfen, tarihe
bakalım ve hiçbir şey bilmiyormuş gibi yapmayalım çünkü tarih kendisinden ders
almayanları en ağır şekilde cezalandırmaktadır. Gelin, Türk milletini bu
topraklar içinde yaşayan her bir ferdine kadar büyük ve onurlu bir ailenin
şerefli mensupları hâlinde kucaklayan, devletin devlet olduğu, devletin başta
güvenlik fonksiyonu olmak üzere bütün fonksiyonlarını tam ve eksiksiz yerine
getirdiği bir sürece beraber başlayalım ama bunun için tecrübeyi, aklı ve
sevgimizin yanında bilgiyi de devreye sokalım.
Bu
açıdan, dün de belirttiğim gibi, mevcut yarayı kaşımaktan başka, kangrenleştirmekten
başka bir işe yaramayacağını düşündüğümüz bu öneriye karşı çıktığımızı, hayır
oyu vereceğimizi bildiriyor, yüce Meclisi tekrar sevgi ve saygıyla
selamlıyorum. (MHP sıralarından alkışlar) 
BAŞKAN
– Teşekkür ederiz Sayın Koçdemir.
Grup
önerisinin lehinde ikinci konuşmacı, Antalya Milletvekili Sayın Niyazi Nefi
Kara.
Sayın
Kara, buyurun. (CHP sıralarından alkışlar) 
Süreniz
on dakika.
NİYAZİ
NEFİ KARA (Antalya) – Teşekkürler Sayın Başkanım.
Değerli
milletvekilleri, HDP’nin grup önerisi lehinde söz almış bulunmaktayım. Bu
vesileyle yüce Meclisi saygıyla selamlıyorum.
Değerli
arkadaşlar, konuşmama Cumhuriyet Halk Partisinin oluşturduğu sağlık komisyonu
üyesi arkadaşlarımızdan Profesör Doktor Nurettin Demir, Doktor Çetin Arık,
Doktor Ali Şeker, Doktor Murat Emir ve Orhan Sarıbal’la birlikte 11 Ocak
2016’da Diyarbakır’da yaptığımız incelemelerin izlenimlerini aktararak başlamak
istiyorum. 
Değerli
arkadaşlarım, Diyarbakır’a gerçekleştirdiğimiz ziyarete, oradaki çatışmalarda
hayatlarını kaybeden askerlerimizin cenaze törenine katılarak başladık. Oraya
gidiş amacımız, bölgede barışın ve huzurun tesisini sağlayabilmek adına neler
yapılabileceği, bölgedeki sağlık personelleri hakkında basına ve sosyal medyaya
yansıyan iddiaların araştırılması ve halka sunulan sağlık hizmetlerinin
durumunun yerinde tespit edilmesiydi. Ancak, “barış ve huzur” diye çıktığımız
yolda cenaze törenlerine dair haberi aldık, şehit cenazelerine katıldık.
Şehidimizin ailesinin söylediği sözleri burada tekrarlamak istiyorum, hâlâ
kulaklarımızda çınlıyor: “Ben Kürt’üm, benim oğlum da Kürt. Ölen de Kürt,
öldüren de Kürt. Biz Türkiye Cumhuriyeti’ne, vatanımıza, milletimize bağlıyız.
Bizim çocuklarımızı birbirine kırdırmasınlar, bunu iletin.” dediler. Daha önce,
bu ziyaretimizin ardından yaptığımız basın açıklamasında bunu dile getirmiştik,
sesini de dinletmiştik. Bir kere de bu kürsüden bu talebi yineleyerek
tutanaklara geçmesini istiyorum: Üzerimizdeki sorumluluk büyük, bunun tek çözüm
yeri de Türkiye Büyük Millet Meclisidir. Bu vesileyle bir kez daha tüm
şehitlerimize Allah’tan rahmet, ailelerine ve milletimize sabırlar diliyorum. 
Diyarbakır’daki
sağlık çalışanlarının ve halkın sağlık sorunlarının tespitini amaçladığımız
inceleme ziyareti kapsamında Asker Hastanesini, Valiliği, Dicle Üniversitesi
Tıp Fakültesi Hastanesini, ilgili sivil toplum kuruluşlarını, İl Sağlık
Müdürlüğünü, ayrıca bir aydır orada eylem yapan “Ölüme karşı yaşam, siyaha
karşı beyaz duruş.” diyen sağlık çalışanlarının eylemini de ziyaret ettik ve
onları buradan bir kez daha selamlıyorum. 
Değerli
arkadaşlar, buradaki halkın ve güvenlik güçlerinin, herkesin moralinin bozuk
olduğunu gördük. Herkes kaygılı, herkes tedirgin. Bunu net bir şekilde
saptadık. Özellikle sivil halkın, bu baskının bir kopuş getireceğine ve halkın
devletle olan ilişkisinin ve devlete olan güven duygusunun zedeleneceğine dair
kaygıları var. 
Yaralanan
güvenlik güçlerinin basında çıkan ve sağlık personelinin güvenlik güçlerinin
tedavilerini gerçekleştirmekte gönülsüz olduklarını söyledikleri hastaneyi de ziyarettik
ettik arkadaşlar. Bu yüzden de hastanelerin ayrıldığını söylemişlerdi. Sayın
Vali, Sur’daki bölgeye, Asker Hastanesine yakın olduğu için, böyle bir ayrım
yapılmadığını, oraya yakın olduğu için buraya hastaların, yaralıların
yönlendirildiğini söylemişti. Bunu Üniversite Hastanesini ziyaretimizde de
gördük ancak oradaki meslektaşlarımız da diğer gördüğümüz birçok kamu görevlisi
de bize bunun böyle olmadığını söylediler. Bunu buradan bir kez daha teyit
etmemiz gerekiyor. Ancak, sosyal medyada ve bazı yandaş medyada sağlık
çalışanlarını hedef hâline getiren bu anlayışın bir an önce önlenmesi
gerekiyor. Bu anlayışı şiddetle kınıyoruz. Bunlar, sadece sağlık çalışanlarını
değil, bölgede hizmet veren güvenlik güçlerimiz ve halkımızın da sağlığını
olumsuz etkilemektedir, moral bozukluğuna neden olmaktadır. Asla kabul
edilemez. 
Dicle
Üniversitesi Tıp Fakültesi Hastanesinde yapılan ziyaretimizde, hastanede
bulunan yaralı vatandaşlarımızı, Cizre’de sokakta oynarken vurulmuş 1 çocuk ve
Sur’da ses bombası patlaması sonrası yaralanmış 2 çocuğumuzu da yoğun bakımda
gördük, aileleriyle de görüşerek “Geçmiş olsun.” dedik. Dileğimiz kurşunlara
hedef olan son çocuklarımız olması. 
Buradaki
personel ve hekim meslektaşlarımız ve yöneticilerimizle bire bir görüşme imkânımız
oldu. Hastane personelinin zor koşullarda, gece gündüz sağlık hizmeti vermeye
çalışmalarının göz ardı edilerek ağır ithamlarla özverili çalışmalarının
gölgede bırakılmaya çalışılmasının ise tamamen siyasi amaçlarla bölgeye ve
personele yönelik yanlış politikaların bir sonucu olduğu kanaatindeyiz.
Çatışmaların başladığı günden bu yana, bölgede onlarca sağlık çalışanı
alıkonuldu. Sağlık çalışanlarına, hastanelere, ambulanslara saldırılar
düzenlendi. Yapılan saldırılarda yaralılara yardıma giden 4 sağlık personeli
hayatını kaybetti. Diyarbakır’da sivil toplum örgütleriyle yaptığımız
görüşmelerde üç aile sağlığı merkezinin kırk gündür kapalı olduğunu, koruyucu
aşıların yapılamadığını, vatandaşın sağlık hizmeti almakta yaşadıkları
sorunların ciddiyetini gördük. Ne kronik hastalıkların takibi yapılabiliyor ne
doğumlar ve doğum sonrası sağlık hizmetleri verilebiliyor. Bunun yanında, aile
sağlığı merkezlerinin karakola dönüştürüleceği, bu nedenle de mahallelerin
boşaltılacağına dair duyumlarımız vardı. İl Sağlık Müdürlüğü bunun böyle
olmadığını söyledi ancak bizden bir gün sonra, Başbakan Yardımcısı Numan
Kurtulmuş bunu dile getirdi, “Bölgede karakollar kuracağız.” dedi. Daha sonra,
bizden sonra bölgeye giden, ziyarete giden Türk Tabipleri Birliği görevlilerine
sağlık merkezinin içerisinde, güvenlik görevlilerimizin “Siz hâlâ burayı
boşaltmadınız mı?” dediklerini, bu açıklamalardan sonra da Sayın Valinin
buranın boşaltılmayacağını tekrar söylediğini söylüyor. Dilerim böyle bir şey
gerçekleşmez. Bölgede bize söylenen “Sağlık merkezi olarak hizmet verecek doğru
dürüst başka bina yok.” Biz oraya karakolların değil daha kaliteli sağlık
hizmeti gitmesi gerektiğini söylüyoruz. 
Resmî
rakamlarla 6 olarak açıklanmasına rağmen, fiilen 15 mahallede sokağa çıkma
yasağı olduğunu gördük. Yaklaşık 25 kişinin dışarıyla bağlantısı yoktu
arkadaşlar. Oradaki muhtarlarla da görüştük. Mahallelerde kalan halka ve
ailelerine ulaşamadıklarını, hiçbir şekilde iletişim kurulamadığını, büyük bir
tedirginlik yaşadıklarını kendileri bizzat ifade ettiler. Bu mahallelere
güvenlik güçlerinin de bu şartlarda ulaşamadığını anlıyoruz. Bu şartlarda
çocukların aşılarının yapılmadığı, kronik hastalıkları olan insanların
hastaneye gidip tedavi olamadıkları, elli bir gündür sokağa çıkma yasağının
olduğu bir bölgede aşikârdır. 
Daha
önce çağrıda bulunmuştuk. Buradan bir kez daha Sayın Cumhurbaşkanına
sesleniyorum: Her hafta muhtarları kaçak sarayında ağırlayıp oradan siyaseti
yönlendirmek için talimatlar yağdıracağınıza, bir kere de bu bölgenin -Sur’un,
Cizre’nin ve Silopi’nin- mahalle muhtarlarını çağırıp dinleyin. Bakalım, her
şey sizlerin yandaş medya mikrofonlarına konuştuğunuz gibi tozpembe mi?
Aileleriyle haberleşemeyen, onların sağ mı, aç mı, susuz mu, hasta mı
olduklarının merakı içinde kıvranan bu muhtarlar, bir an önce barış sağlanmazsa
ve burada herkese terörist muamelesi yapılırsa gerçekten, herkesin terör
örgütünün insafına bırakılacağını size anlatacaklardır. Bu insanların sesine
kulak vereceğiniz umudunu taşımak istiyoruz. 
Gerçekten,
devlet, oradaki olaylara hâkim değil değerli arkadaşlar. Biz gittik, yerinde
gördük, mahallelerin temizlendiği filan da yok. Hayatını kaybeden çocuk ve
sivil sayılarını veremiyorlar, veremiyorsunuz. Oradaki insanların ne
yaşadığından haberiniz yok. Diyarbakır’daki sivil toplum kuruluşlarından
aldığımız bilgilere göre, 11 Aralıktan beri bölgede uygulanan sokağa çıkma
yasağında 2’si çocuk olmak üzere 6 sivil hayatını kaybetmiş. Sokağa çıkma
yasaklarının başladığı günden bu yana, beş ay içerisinde 30 kadın, 33 çocuk, 60
yaş üstü 24 insan olmak üzere toplam 165 sivil vatandaşımızı kaybetmişiz. 
(Mikrofon
otomatik cihaz tarafından kapatıldı) 
BAŞKAN
– Sayın Kara, toparlamanız için bir dakika daha veriyorum. 
NİYAZİ
NEFİ KARA (Devamla) – Değerli arkadaşlar, orada bize bir de resim gösterdiler,
ilkokul çağında ve okula gidemeyen bir çocuk resmi; oyun parkının hemen
çevresinde tanklar vardı, silahlar vardı. Düşünün ki bu verilen travmayı bu
çocuklar ömür boyu taşıyacaklardır. 
Bölgedeki
halk yeni karakollar beklemiyor. Tam tersine, devletin şefkatine, hizmetine
ihtiyaçları var ve elli günü geçmiş bir sokağa çıkma yasağı uygulamasının
hiçbir insani tarafı yok. 
Değerli
arkadaşlar, bölgedeki vatandaşlarımızın özgürlüklerine sokağa çıkma
yasaklarıyla, prangalar vurulduğu sürece bizler de buralarda rahat nefes
alamayacağız. Sağlık, barınma, eğitim ve özgür, demokratik bir ülkede barış
içerisinde yaşamak her yurttaşın anayasal hakkıdır. Bu mücadeleyi hep birlikte
vermeliyiz ve bu yüzden AKP’nin milletvekillerine de “Gelin, bölge için
komisyona destek verin.” diyorum. 
Saygılar
sunuyorum hepinize. (CHP sıralarından alkışlar)
BAŞKAN
– Teşekkür ederiz Sayın Kara. 
Grup
önerisinin aleyhinde son konuşmacı Kütahya Milletvekili Sayın Vural Kavuncu. 
Süreniz
on dakika Sayın Kavuncu. 
VURAL
KAVUNCU (Kütahya) – Sayın Başkan, değerli milletvekilleri; HDP araştırma
önergesinin aleyhinde söz almış bulunuyorum. Bu vesileyle, hepinizi saygıyla
selamlıyorum. 
Değerli
milletvekilleri, kamu düzenini ve güvenini sağlamak bir devletin en doğal hakkı
ve en doğal görevidir. Bugün ülkemiz hakikaten istenmeyen olaylar karşısında
gerçekten zor durumda ve bir Orta Doğu coğrafyası, belki de tarihe not düşecek
özellikte önemli hadiseler cereyan ediyor ve böyle bir olayda, güvenlik
kuvvetlerimizin buradaki düzeni ve güveni sağlamak, halkımızın daha rahat,
güvenli bir şekilde yaşamasını sağlamak için şu anda hepimizin bildiği birtakım
operasyonları orada devam ediyor. Bu operasyonları halkların arasındaki bir
savaş gibi göstermek, sanki orada bir halka karşı tamamen oluşturulan bir
hadise gibi göstermek tamamen bir terör propagandasıdır. Bunu şiddetle
reddediyoruz. 
Bakın,
elbette barış sözde kalmamalı, elbette çocuklar ölmemeli, elbette oradaki
halkımız da güven içinde yaşamalı. Ama bunun yolu olarak eğer bizlere çukurları
gösterirseniz, eğer bizlere sözde yönetimleri, bizlere kanton modellerini
gösterirseniz bizim bunları kabul etmemiz elbette mümkün değildir. Türkiye
Cumhuriyeti devleti olarak, buradaki bir ferdi diğer bir ferdin üstünde hiçbir
şekilde ötekileştirmeyen, herhangi bir ayrıma tabi tutmayan bir anlayışın ve
siyasetin sahibi olarak biz, burada, bütün halkımızla birlikte, binlerce yıllık
medeniyetin ve ortak kültürün verdiği değerlerle birlikte yaşamak arzusu ve
isteği içerisindeyiz. 
Bakın,
burada oluşan olumsuz olaylar bütün halkı etkiliyor, sağlık çalışanlarını da
etkiliyor. Ben, bu noktada, burada, fedakârca görev yapan bütün sağlık
personeline şükran ve minnet duygularımı ifade etmek istiyorum. Burada,
aslında, sağlık çalışanlarının mağdur olduğu hadise buradaki sokağa çıkma
yasağı değil, daha çok sokağa çıkma yasağını gerektiren oradaki terör
faaliyetleridir ve bundan sağlık çalışanlarımız derin bir şekilde
etkilenmektedir. 
Bakın,
sadece son bir sene içerisinde bizim orada kaybettiğimiz pek çok görev şehidi
sağlık personelimiz oldu. Tabii, her şeyden söz edilmiyor. Mesela Doktor
Abdullah Biroğul’dan burada hiç söz edilmiyor. Katledildikten sonra
meslektaşımız, sözüm ona terör örgütü sözcüleri kendilerince özür dilediler,
“Yanlışlıkla oldu, kazayla oldu, kusura bakmasın.” dediler. Dedikleri kişi de
bir işçi çocuğu, bir Kürt vatandaşımız, Diyarbakır Dicle’den gelmiş, zor
koşullar altında eğitimini tamamlamış, “Ben bölgemde insanlara hizmet etmek
için buraya gideceğim.” diyen bir meslektaşımızdı. 
Gene
niceleri… Sağlık memuru Eyüp Ergen. Evet, bir ambulansla bir olay yerine
giderken yolu kesiliyor, o da katlediliyor, yetmiyor, içindeki 2 personel de
terör örgütü tarafından kaçırılıyor. 
Aslında
çok uzun listelerimiz var. Ben gene de bunlardan birkaç tanesini sizlere
anlatmak istiyorum. Ambulanslarımıza ve sağlık personelimize silahlı saldırılar
var. Ağustos ayında Mardin Nusaybin’de Acil Sağlık Hizmetlerine ait ambulansa,
eylül ayında Diyarbakır’da 9 No.lu Acil Sağlık Hizmetlerindeki ambulansımıza,
eylül ayında Şırnak Merkez 1 No.lu Sağlık Hizmetlerine ait, yine eylül ayında
Şırnak Beytüşşebap’ta biraz evvel bahsettiğim ambulansa, kasım ayında Mardin
Derik’te, aralık ayında Şırnak Cizre Köprüsü’nde ambulansımıza, Cizre 1 No.lu
Sağlık Ocağındaki ambulansımıza, Şırnak 112’ye ait ambulansımıza, aralık ayında
Şırnak Merkez 1 No.lu ambulansımıza, yine ocak ayında -daha yeni olan- Şırnak
112 Kontrol Merkezindeki ambulansımıza silahlı saldırılarda bulunuldu.
Ambulanslarımıza sadece silahlı saldırılar değil taşlar, molotoflar,
roketatarlar… Mardin Artuklu Acil Sağlık Hizmetlerindeki ambulansımız, Van
Özalp’te, Şırnak Cizre’de, Diyarbakır’da, Van İpekyolu’nda, Mardin
Mazıdağı’nda, Şırnak’ta, Gaziantep’te, Şemdinli’de ambulanslarımızın tamamı
saldırı altında. Cizre Devlet Hastanesinde görev yapan personelimize tam 20
tane roketatar atıldı. 
Şimdi,
şu anda, biraz evvel Cizre’de bir vatandaşımıza ambulansın ulaşamadığından
bahsedildi. “Helin” adlı bir vatandaşımıza ambulans ulaşamıyor; doğrudur. Niye
ulaşamıyor? Önünde hendekler var, hendek üstüne hendek var… Hasta yakınları
aranıyor, hasta yakını cevap vermiyor. Muhtemeldir ki yine terör örgütü
mensuplarının tehditleri altında cevap verilmiyor çünkü senaryo hazır: O cevap
vermeyecek, ambulans yaralıya ulaşamayacak ve bunun da siyasi istismarı ve
propagandası yapılacak. Hadise bundan ibarettir. 
HASAN
TURAN (İstanbul) – Ağzına sağlık!
VURAL
KAVUNCU (Devamla) – Bakın, alıkonulma olaylarından bahsedelim: Şimdi, bunları
da devlet mi yapıyor? Kendi ambulansımızı çevireceğiz, kurşunlayacağız,
içindeki sağlık personelini alacağız, gasbedeceğiz bir yere götüreceğiz; böyle
bir şey var mı? 
Erzurum
Tekman’da ambulans ve ekibi alıkonuldu, yine temmuzda Diyarbakır merkezde,
ağustosta Hakkâri 112 ambulansı, ağustosta Diyarbakır Lice ambulansı;
Şırnak’ta, Bitlis’te, Diyarbakır’da ambulanslarımız alıkonuluyor, gasbediliyor
ve bunların bir kısmının da, personelin… Bakın, 2 Aralıkta Hakkâri’de 112
ambulansımız ve ekibi terör örgütü üyeleri tarafından durduruluyor, personelin
cep telefonları gasbediliyor ve ambulans kaçırılıyor. Kaçırılan ambulans 4
Aralıkta içindeki tıbbi malzemeler gasbedilmiş hâlde teslim alınıyor. Aralıkta
Şırnak 112’ye ait ambulansımız gene terör örgütü üyeleri tarafından
kaçırılıyor, ekip yolda indiriliyor, ambulans hâlâ terör örgütünün elinde. 10
Ocak 2016 tarihinde Mardin Nusaybin 112’ye ait ambulansımız terör örgütü
üyeleri tarafından kaçırılıyor, ambulans içerisinden tıbbi malzemeler alınıyor,
ambulans yol kenarına bırakılıyor. Tehditler, şantajlar diz boyu. Bu noktada,
biz, buraya sağlık ekiplerimizle birlikte etkili bir sağlık hizmeti götürmekte
önemli ölçüde zorlanıyoruz. Ekiplerimizi korkutmak, çeşitli şekilde psikolojik
baskıya uğratmak ve bu noktada bu hizmetin aksamasıyla aslında terör örgütü
bizzat kendi halkına, kendinin orada onları temsil ettiğini ve haklarını
koruduğunu söylediği halka ciddi derecede zulmediyor. 
İşte,
biz diyoruz ki eğer barışla ilgili bir konu varsa biz orada sağlık personelinin
terör olaylarını değil de sağlık mensuplarının özlük haklarını konuşalım;
sağlık mensuplarının daha iyi koşullarda çalışması, daha iyi koşullarda hizmet
vermesi için gerekli olan koşulları konuşalım. Biz Edirne’den, İstanbul’dan
Diyarbakır’a, Hakkâri’ye kadar yurdun her bir köşesinde sağlık hizmetlerinin en
nitelikli bir şekilde verilmesi için gereken gayret içerisindeyiz. Buradaki
tesislerimizi orada kuruyoruz, burada ne varsa oralarda da o hizmetlere
ulaşılması için bütün tedbirleri alıyoruz; gelin, bunları konuşalım.
Diyarbakır’da Hevsel Bahçelerinin kenarlarını kana ve şiddete bulamayın. Biz
oralarda, bütün ülke vatandaşları bir, eşit birey olarak halkımızla birlikte
barış ve kardeşlik içinde yaşayacağız. 
Bakın,
burada pek çok Kürt milletvekili de var; burada AK PARTİ Grubunun içinde de,
diğer bütün grupların içerisinde de milletvekili kardeşlerimiz var. Bir günden
bir güne biz kimin Kürt, kimin Türk, kimin bir başka etnik temele ait olduğunu
merak etmedik, sorgulamadık. Bunları ancak kendi aramızdaki sohbetlere konu
olabilecek kendi aramızdaki bir zenginlik olarak değerlendiriyoruz. 
Bu
noktada, doğuda ve güneydoğuda sağlık çalışanlarıyla ilişkili olan, bizzat
sağlık çalışanlarına yönelik terörü lanetliyoruz, tasvip etmiyoruz. Burada
hizmetin engellenmesi yönündeki terör olayları çözülünceye kadar da, burada
sağlık personelimizin emniyetli, güvenli bir şekilde gerekli görevleri
yapabilmesi için imkân tanınıncaya kadar da devletimiz buradaki çalışmalarına
devam edecektir. 
Bu
noktada bu önergeyi de kabul edemeyeceğimizi söylüyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Kavuncu.
Halkların
Demokratik Partisi Grubu önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir.
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım:
VII.- BAŞKANLIĞIN GENEL KURULA SUNUŞLARI (Devam)
B) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı İsmail Kahraman ve beraberindeki bir heyetin,
23-25 Ocak 2016 tarihleri arasında Bağdat’ta düzenlenecek olan İslam İşbirliği
Teşkilatı Parlamento Birliği (İSİPAB) 11’inci Genel Kuruluna katılmak üzere
Irak’a ziyarette bulunmalarına ilişkin tezkeresi (3/443)
21 Ocak 2016
Türkiye Büyük Millet Meclisi Genel Kuruluna
Türkiye
Büyük Millet Meclisi Başkanı Sayın İsmail Kahraman ve beraberindeki heyetin,
23-25 Ocak 2016 tarihleri arasında Bağdat'ta düzenlenecek olan İslam İşbirliği
Teşkilatı Parlamento Birliği (İSİPAB) 11’inci Genel Kuruluna katılmak üzere
Irak'a ziyarette bulunmaları hususu Türkiye Büyük Millet Meclisinin Dış
İlişkilerinin Düzenlenmesi Hakkında 3620 sayılı Kanun'un 9’uncu maddesi
uyarınca, Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN – Tezkereyi oylarınıza sunuyorum: Kabul
edenler... Kabul etmeyenler... Tezkere kabul edilmiştir.
Birleşime on dakika ara veriyorum.
Kapanma Saati:17.42
DÖRDÜNCÜ OTURUM
Açılma Saati: 17.54
BAŞKAN: Başkan Vekili Pervin
BULDAN
KÂTİP ÜYELER: Mücahit
DURMUŞOĞLU (Osmaniye), Emre KÖPRÜLÜ (Tekirdağ) 
------0-----
BAŞKAN
– Sayın milletvekilleri, Türkiye Büyük Millet Meclisinin 31’inci Birleşiminin
Dördüncü Oturumunu açıyorum.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
1’inci sırada
yer alan, Gelir Vergisi Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine kaldığımız yerden devam edeceğiz.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi (2/434) ile Plan ve Bütçe
Komisyonu Raporu (S. Sayısı: 68) (x)
BAŞKAN
– Komisyon? Burada.
Hükûmet?
Burada.
Sayın
milletvekilleri, geçen birleşimde tasarının 7’nci maddesi kabul edilmişti.
Şimdi,
8’inci madde üzerinde üç adet önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 8'inci maddesinin
aşağıdaki şekilde değiştirilmesini arz ve teklif ederiz.
 Bülent Kuşoğlu Lale
Karabıyık Mahmut Tanal
 Ankara Bursa İstanbul
 Seyit Torun Musa
Çam Uğur Bayraktutan
 Ordu İzmir Artvin
MADDE
8- 657 sayılı Kanunun 152 nci maddesinin “II- Tazminatlar" kısmının
“D)
Emniyet Hizmetleri Tazminatı" bölümünün (a) bendinin (1) ila (11) inci alt
bentleri aşağıdaki şekilde değiştirilmiştir.
“1.
Emniyet Genel Müdürü için %419'una,
2.
Birinci Sınıf Emniyet Müdürlüğü kadrolarına atananlardan;
-
Genel Müdür Yardımcısı, Teftiş Kurulu Başkanı, Özel Güvenlik Denetleme Başkanı,
Polis
Akademisi Başkanı, Ankara, İstanbul ve İzmir İl Emniyet Müdürleri için
%356'sına,
-
Daire Başkanı, I. Hukuk Müşaviri, diğer İl Emniyet Müdürleri için %331'ine,
-
Diğerleri için %269'una,
3.
İkinci Sınıf Emniyet Müdürlüğü kadrolarına atananlar için %244'üne,
4.
Üçüncü Sınıf Emniyet Müdürlüğü kadrolarına atananlar için %231'ine,
5.
Dördüncü Sınıf Emniyet Müdürlüğü kadrolarına atananlar için %219'una,
6.
Emniyet Amirliği kadrolarına atananlar için %189'una,
7.
Başkomiser kadrolarına atananlar için %173'üne,
8.
Komiser kadrolarına atananlar için %164'üne,
9.
Komiser Yardımcılığı kadrolarına atananlar için %158'ine,
10.
Diğerlerinden;
-
1, 2, 3 ve 4 üncü derecelerden aylık alanlar için %153'ine,
-
5, 6 ve 7 nci derecelerden aylık alanlar için %144'üne;
-
8, 9, 10 ve 11 inci derecelerden aylık alanlar için %133'üne,
11.
Çarşı ve Mahalle bekçileri için %95'ine,"
Türkiye Büyük Millet Meclisi
Başkanlığına
Görüşülmekte
olan 68 sıra sayılı Kanun Tasarısı’nın çerçeve 8'inci maddesinin aşağıdaki
şekilde değiştirilmesini arz ve teklif ederiz.
 Mehmet Erdoğan Mehmet
Günal Erhan Usta
 Muğla Antalya Samsun
 Erkan Haberal Arzu
Erdem Mehmet Parsak
 Ankara İstanbul Afyonkarahisar
 Baki Şimşek İsmail
Faruk Aksu
 Mersin İstanbul
MADDE
8- 657 sayılı Kanunun 152 nci maddesinin “Il- Tazminatlar" kısmının
“Eğitim, Öğretim Tazminatı" ve “D) Emniyet Hizmetleri Tazminatı"
bölümü aşağıdaki şekilde değiştirilmiştir.
“B
- EĞİTİM, ÖĞRETİM TAZMİNATI
Eğitim
ve Öğretim Hizmetleri Sınıfına dahil öğretmen unvanlı kadrolarda fiilen
öğretmenlik yapanlara; (Öğretmen unvanlı kadrolarda bulunanlardan okul müdürü
ve okul müdür yardımcısı, yönetici ve eğitim uzmanı olarak görevlendirilenler
ile cezaevi okullarında çalışan öğretmenler dahil olmak üzere)
a)
1-2 nci derecelerden aylık alanlar için % 150 sine,
b)
3 ve 4 üncü derecelerden aylık alanlar için % 140 ına,
c)
Diğer derecelerden aylık alanlar için % 130 una,
Milli
Eğitim Bakanlığına bağlı mesleki ve teknik öğretim okul ve kurumlarına atelye,
laboratuvar veya meslek dersleri öğretmeni olarak Eğitim ve Öğretim Hizmetleri
Sınıfına dahil öğretmen ünvanlı kadrolara atananlardan Bakanlar Kurulunca
belirlenecek okul, kurum ve branşlarda görev yapanlara ayrıca;
a)
Dört yıl veya daha fazla yükseköğrenim görenler için % 50 sine,
b)
Üç ve iki yıllık yükseköğrenim görenler için % 45 ine,
Birinci
fıkrada sayılanlardan ayrıca;
a)
Başöğretmen unvanını kazanmış olanlara % 90'ına,
b)
Uzman öğretmen unvanını kazanmış olanlara % 70'ine,
“Milli
Eğitim Bakanlığının merkez ve taşra teşkilatında çalışan ve bu Kanunda yer alan
diğer sınıflara mensup personele, bulundukları derece karşılığında bu bölümün
birinci fıkrasının (a), (b) ve (c) bentlerine göre," 
“D
EMNİYET HİZMETLERİ TAZMİNATI"
A)
Emniyet Hizmetleri Sınıfına dahil kadrolarda bulunanlardan;
1.
Emniyet Genel Müdürü için % 420'sine
2.
Birinci Sınıf Emniyet Müdürlüğü kadrolarına atananlardan;
-
Genel Müdür Yardımcısı, Teftiş Kurulu Başkanı, Polis Akademisi Başkanı, Ankara,
İstanbul ve İzmir İl Emniyet Müdürleri için % 360'ına
-
Daire Başkanı, I. Hukuk Müşaviri, Diğer İl Emniyet Müdürleri, Polis Meslek
Yüksekokulu Müdürü, POMEM Müdürü, PMEM Müdürü, Polis Koleji Müdürü ve Koruma
Müdürleri için % 340'ına,
-
Diğerleri için % 300'üne,
3.
İkinci Sınıf Emniyet Müdürlüğü kadrolarına atananlar için % 250'sine,
4.
Üçüncü Sınıf Emniyet Müdürlüğü kadrolarına atananlar için % 232'sine,
5.
Dördüncü Sınıf Emniyet Müdürlüğü kadrolarına atananlar için % 220 sine,
6.
Emniyet Amirliği kadrolarına atananlar için % 200 üne,
7.
Başkomiser kadrolarına atananlar için % 185 ine,
8.
Komiser kadrolarına atananlar için % 170 ine,
9.
Komiser Yardımcılığı kadrolarına atananlar için % 160'ına,
10.
Kıdemli Başpolis kadrolarına atananlar için % 155 ine,
11.
Başpolis Memuru kadrolarına atananlar için % 150 sine,
12.
Polis Memurlarından;
-
1, 2, 3 ve 4 üncü derecelerden aylık alanlar için %148'ine
-
5, 6 ve 7 nci derecelerden aylık alanlar için % 143'üne,
-
8 ve 9 uncu derecelerden aylık alanlar için % 138 ine,
-
10 ve 11'inci derecelerden aylık alanlar için % 133 üne,
13.
Çarşı ve mahalle bekçileri için % 100 üne,
14.a)
Zorunlu hizmet bölgesi illerde fiilen görev yapanlar için ayrıca % 40'ına,
b)
Özel Harekat, Asayiş, Trafik ve Çevik Kuvvet birimleri ile Polis Merkezi
Amirliklerinde fiilen görev yapanlar için ayrıca % 25 ine,"
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 8’inci maddesinin tasarı metninden
çıkarılmasını arz ve teklif ederiz.
 İdris Baluken Mahmut
Toğrul Dirayet Taşdemir
 Diyarbakır Gaziantep Ağrı
 Çağlar Demirel Mehmet
Emin Adıyaman
 Diyarbakır Iğdır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Gaziantep Milletvekili Sayın Mahmut Toğrul… (HDP sıralarından
alkışlar)
Sayın
Toğrul, süreniz beş dakika. 
MAHMUT
TOĞRUL (Gaziantep) – Sayın Başkan, kıymetli milletvekilleri; 68 sıra sayılı
torba yasanın 8’inci maddesiyle emniyet hizmetleri sınıfına dâhil kadrolarda
bulunanların, 657 sayılı Kanun’un 152’nci maddesi uyarınca yararlanmakta
oldukları emniyet hizmetleri tazminat oranlarının yüzde 25 oranında
arttırılması üzerinde Halkların Demokratik Partisi Grubu adına söz almış
bulunmaktayım. Bu vesileyle hepinizi saygıyla selamlıyorum. 
Kamu
maaş, ücret rejiminde bütünsellik içermeyen düzenlemeler, ücreti artmayan kamu
çalışanları açısından büyük huzursuzluklara neden olmaktadır. Kamu ücret
rejiminin tüm çalışanlar için gözden geçirilmesi ve yaşamlarını sürdürebilecek
bir düzeye getirilmesi temel amaç olmalıdır. AKP hükûmetlerinin, toplu sözleşme
sistemini ciddiye almadıkları, toplu sözleşme masası konusu düzenlemeleri yasa
değişiklikleriyle tek başına belirledikleri herkesin malumudur. Toplu sözleşme
görüşmeleri, yandaş sendika iş birliğiyle tamamen bir tiyatroya
dönüştürülmektedir. Emekçiden her şeyi esirgeyen Hükûmet, toplu sözleşme
kapsamı dışında olan kesimlerin hak ve çıkarlarının, toplu sözleşme masasında
kamu emekçilerine reva görülen artışların çok üzerinde olması kabul edilemez.
Bu yaklaşım, toplu sözleşme masasını ve sistemini anlamsızlaştırmaktadır. Yani
bu, aynı zamanda sendikasızlığı geliştirmeye neden olmaktadır. 
Hükûmet,
657 kapsamındaki kamu emekçilerinin her türlü hak ve taleplerini terörize
etmekte, hak arama yollarını kapatmaya çalışmaktadır. Hak talep edenler
demokratik bir ülkeye yakışmayacak şekilde gazla, copla, tazyikli suyla
karşılaşmaktadır. Sendikal faaliyetlerde bulunanlar, hak talep edenler
soruşturulmakta, yıldırılmakta, mobbinge maruz bırakılmakta, hatta çoğu zaman
sürgünlerle karşı karşıya kalmaktadırlar. 
Peki,
AKP Hükûmeti, diğer kamu görevlilerine yapmadığı olanak artışını belirtilen
Emniyet, Jandarma, Özel Harp mensupları ve üst düzey yargı mensuplarına niye
yapmaktadır? Bu, AKP’nin bugün yürüttüğü savaş politikalarıyla uyumludur çünkü
AKP, bir savaşa hazırlanıyor ve bu savaş sırasında da savaşta rol alacak olan
tüm bu kesime, Emniyete, Jandarmaya hatta yargı mensuplarına bu artışları
sağlamaktadır. Buradaki temel amaç, bu insanları, bu güvenlik görevlilerini
savaşa sürmek ve ölmeye, öldürmeye psikolojik olarak hazırlama çalışmasıdır. 
Değerli
milletvekilleri, biliyorsunuz, daha önce de Jandarma Özel Harekâtçılara
silahlarını kullanmaktan sakınmamaları yönünde bir bildirimde bulunulmuştu.
Yani siz, Anayasa, hukuk dışına çıktığınızda, katlettiğinizde, öldürdüğünüzde,
çocukları, gençleri, kadınları öldürdüğünüzde hiçbir şekilde hiçbir yaptırımla
karşı karşıya kalmayacaksınız demeye çalışıyor. Dolayısıyla bu, AKP’nin savaş
politikasının bir ürünüdür. 
Bugün
insanlarımız, hak talep edenlerimiz her türlü zorlukla, zorbalıkla karşı
karşıya bırakılırken, onların en temel insani ihtiyaçları karşılanmazken
sendikasızlaşmayı dayatan bu yasaya, Halkların Demokratik Partisi olarak biz
onay vermiyoruz. Bu yasa, Türkiye’de bir savaşa hazırlık psikolojisi yasasıdır,
bunun böyle bilinmesi gerekir. Bu, savaşta çıkarı olanların ancak yararınadır,
Jandarmanın da polisin de aslında yararına değildir. Sadece psikolojik bir
etkidir. Bunu böyle belirtmek gerekiyor, bunun farkında olmak gerekiyor. Ve bu
savaşta Kürt çocuklarının ölmesi, Kürt kadınının ölmesi, gençlerimizin toprağa
düşmesinin engellenmesi hepimizin çıkarınadır. 
Tekrar,
en acil bir şekilde barış masasının, çözüm sürecinin başlatılmasının en doğru
yol olduğunu hatırlatarak hepinize saygılarımı sunuyorum. (HDP sıralarından
alkışlar) 
BAŞKAN
– Teşekkürler Sayın Toğrul.
BÜLENT
TURAN (Çanakkale) – Sayın Başkan…
BAŞKAN
– Buyurunuz Sayın Turan.
BÜLENT
TURAN (Çanakkale) – Az önce sayın hatip konuşması sırasında “AK PARTİ savaşı”,
“AK PARTİ Hükûmeti savaş inancı” gibi bir şeyler söyledi. Sataşmadan söz almak
istiyorum.
BAŞKAN
– Buyurunuz Sayın Turan. (AK PARTİ sıralarından alkışlar) 
İki
dakika…
VIII.- SATAŞMALARA İLİŞKİN KONUŞMALAR (Devam)
9.- Çanakkale Milletvekili Bülent Turan’ın, Gaziantep
Milletvekili Mahmut Toğrul’un 68 sıra sayılı Kanun Tasarısı’nın 8’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; öncelikle hepinizi
saygıyla selamlıyorum.
Tüm
kamuoyu şahit oluyor ki yine sabahtan beri dünkü polemiklerle ilgili gündem
devam ettirilmeye çalışılıyor. Alttan alarak, suhuletimizi bozmayarak
“Kanunumuz geçsin, toplumumuzun beklediği yasalar bir an önce yasalaşsın.” diye
ısrarla sabretmeye çalışıyoruz. Ancak sabrın bir sınırı var, yeri var. Altını
defaatle çizdik, bir daha söylüyorum: Doğudaki mesele hepimizi üzmektedir.
Şehitler bizim şehidimizdir ancak doğuda asla bir savaş yoktur; teröristle,
terörle savaş vardır, kavga vardır, terörle mücadele vardır ve terör bitinceye
kadar da bu kararlılığımız asla yavaşlamayacaktır. Hiç sosyoloji okumaya,
psikoloji okumaya gerek yok, elde silah varsa devlet gereğini yapar. Fazla bir
şey bilmeye gerek yok, elde silah varsa devlet gereğini yapar. (AK PARTİ
sıralarından alkışlar) 
O
yüzden, bir daha söylüyorum: Çok ergen tavırlarla, farklı yaklaşımlarla, kâğıt
göstererek, slogan atarak doğu meselesi, Kürt meselesi buraya getirilemez. Biz
çözüm dedik, iddiada bulunduk, ihanete uğradık. Biz, her türlü iyi niyetimizi
gösterdik, bir duada bulunduk, sonuç alamadık. O gün bize yanlış yapanlar bugün
“Doğuda savaş var.” diyemezler. Bu asker, bu polis, bu milletin vergisiyle bu
milletin bekası için terörle mücadele etmeye devam ediyor ve sonuna kadar
edecek. Eğer bu kadar fazla askere karşı, polise karşı söz söyleme niyetiniz
varsa bir defa da teröre karşı söyleyin. Esad’ın şebbihaları olan PYD’ye karşı
söyleyin de hepinizi biz alkışlayalım.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Turan.
İDRİS
BALUKEN (Diyarbakır) – Sayın Başkan…
BAŞKAN
- Sayın Baluken, buyurunuz.
İDRİS
BALUKEN (Diyarbakır) – Sayın konuşmacı konuşması sırasında grubumuza yönelik
ergen tavırlar sergilemekle ilgili ithamda bulundu, açıktan sataştı.
BAŞKAN
– Buyurunuz Sayın Baluken.
İki
dakika size de…
10.- Diyarbakır Milletvekili İdris Baluken’in,
Çanakkale Milletvekili Bülent Turan’ın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
Orada
bir savaşın olup olmadığını bugün ve dün yaşanan bir hadise üzerinden ifade
edeceğim. Kürsüden de dile getirdiğim, Helin Öncü’nün ambulansa alınıp
hastaneye gönderilmesiyle ilgili az önce Cizre’den bize bir haber geldi. Cizre
emniyetinin bilgisi dâhilinde, oradaki kaymakamlık yetkililerinin bilgisi
dâhilinde oradaki yaralıyı almaya giden 3 kadın arkadaş taranarak, şu anda,
maalesef, âdeta yeni bir katliama tabi tutuldular. Şu anda o 3 kadın yurttaşın
akıbetinin ne olduğunu bilmiyoruz.
Aynı
şekilde, bakın, dün de milletvekilimizin de aralarında bulunduğu heyet yaralı
ve cenazeyi almaya gitmişti… (AK PARTİ sıralarından gürültüler) 
ŞAHİN
TİN (Denizli) – Teröristleri almaya gitti.
MUHAMMET
BALTA (Trabzon) – Hangi yaralıya? Teröristlere gitti, teröristlere!
İDRİS
BALUKEN (Devamla) – …ve İçişleri Bakanlığından, 3 kez buradan talimat
verilmesine rağmen, açılan ateşle dün Belediye Meclis Üyemiz Abdulhamit Koçal
ve Selman Erdoğan katledildi. Yani öyle bir noktaya geldi ki yaralıyı almaya
giden, cenazeyi almaya giden, yaralı olarak, cenaze olarak geri dönmeye
başladı. Bunun neresi terörle mücadele? Bunun neresini siz burada
meşrulaştırabilirsiniz? Bu, açık bir şekilde…
ŞAHİN
TİN (Denizli) – Teröristin cenazesini almaya gitti.
İDRİS
BALUKEN (Devamla) – Kimin cenazesi olursa olsun cenaze alınır. Bunu evrensel
bir hukuk kriteri olarak, geleneksel bir insanlık değeri olarak hâlâ
anlamamışsanız bizim size söyleyeceğimiz bir şey yok. Ama oradaki cenazelerin
tamamı da sivil insanlara, sivil yurttaşlara aittir. Dolayısıyla, burada bu
yanlışları örtüp farklı birtakım algı operasyonları yerine, buyurun size bilgi
verdim işte, bu bilgiyi araştırın, gelin Meclis kürsüsüne öyle konuşun diyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Baluken.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi (2/434) ile Plan ve Bütçe
Komisyonu Raporu (S. Sayısı: 68) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 68 Sıra Sayılı Kanun Tasarısı’nın çerçeve 8'inci maddesinin aşağıdaki
şekilde değiştirilmesini arz ve teklif ederiz.
Mehmet Erdoğan (Muğla) ve
arkadaşları
MADDE
8- 657 sayılı Kanunun 152 nci maddesinin "Il- Tazminatlar" kısmının
"Eğitim, Öğretim Tazminatı" ve "D) Emniyet Hizmetleri
Tazminatı" bölümü aşağıdaki şekilde değiştirilmiştir. 
"B
- EĞİTİM, ÖĞRETİM TAZMİNATI
Eğitim
ve Öğretim Hizmetleri Sınıfına dahil öğretmen unvanlı kadrolarda fiilen
öğretmenlik yapanlara; (Öğretmen unvanlı kadrolarda bulunanlardan okul müdürü
ve okul müdür yardımcısı, yönetici ve eğitim uzmanı olarak görevlendirilenler
ile cezaevi okullarında çalışan öğretmenler dahil olmak üzere)
a)
1-2 nci derecelerden aylık alanlar için % 150 sine,
b)
3 ve 4 üncü derecelerden aylık alanlar için % 140 ına,
c)
Diğer derecelerden aylık alanlar için % 130 una,
Milli
Eğitim Bakanlığına bağlı mesleki ve teknik öğretim okul ve kurumlarına atelye,
laboratuvar veya meslek dersleri öğretmeni olarak Eğitim ve Öğretim Hizmetleri
Sınıfına dahil öğretmen ünvanlı kadrolara atananlardan Bakanlar Kurulunca
belirlenecek okul, kurum ve branşlarda görev yapanlara ayrıca;
a)
Dört yıl veya daha fazla yükseköğrenim görenler için % 50 sine,
b)
Üç ve iki yıllık yükseköğrenim görenler için % 45 ine,
Birinci
fıkrada sayılanlardan ayrıca;
a)
Başöğretmen unvanını kazanmış olanlara % 90'ına,
b)
Uzman öğretmen unvanını kazanmış olanlara % 70'ine,
"Milli
Eğitim Bakanlığının merkez ve taşra teşkilatında çalışan ve bu Kanunda yer alan
diğer sınıflara mensup personele, bulundukları derece karşılığında bu bölümün
birinci fıkrasının (a), (b) ve (c) bentlerine göre,"
"D
EMNİYET HİZMETLERİ TAZMİNATI"
A)
Emniyet Hizmetleri Sınıfına dahil kadrolarda bulunanlardan;
1.
Emniyet Genel Müdürü için % 420'sine
2.
Birinci Sınıf Emniyet Müdürlüğü kadrolarına atananlardan;
-
Genel Müdür Yardımcısı, Teftiş Kurulu Başkanı, Polis Akademisi Başkanı, Ankara,
İstanbul ve İzmir İl Emniyet Müdürleri için % 360'ına
-
Daire Başkanı, I. Hukuk Müşaviri, Diğer İl Emniyet Müdürleri, Polis Meslek
Yüksekokulu Müdürü, POMEM Müdürü, PMEM Müdürü, Polis Koleji Müdürü ve Koruma
Müdürleri için % 340'ına,
-
Diğerleri için % 300' üne,
3.
İkinci Sınıf Emniyet Müdürlüğü kadrolarına atananlar için % 250'sine,
4.
Üçüncü Sınıf Emniyet Müdürlüğü kadrolarına atananlar için % 232'sine,
5.
Dördüncü Sınıf Emniyet Müdürlüğü kadrolarına atananlar için % 220 sine,
6.
Emniyet Amirliği kadrolarına atananlar için % 200 üne,
7.
Başkomiser kadrolarına atananlar için % 185 ine,
8.
Komiser kadrolarına atananlar için % 170 ine,
9.
Komiser Yardımcılığı kadrolarına atananlar için % 160'ına,
10.
Kıdemli Başpolis kadrolarına atananlar için % 155 ine,
11.
Başpolis Memuru kadrolarına atananlar için % 150 sine,
12.
Polis Memurlarından;
-
1, 2, 3 ve 4 üncü derecelerden aylık alanlar için %148'ine,
-
5, 6 ve 7 nci derecelerden aylık alanlar için % 143'üne,
-
8 ve 9 uncu derecelerden aylık alanlar için % 138 ine,
-
10 ve 11'inci derecelerden aylık alanlar için % 133 üne,
13.
Çarşı ve mahalle bekçileri için % 100 üne,
14.a)
Zorunlu hizmet bölgesi illerde fiilen görev yapanlar için ayrıca % 40'ına,
b)
Özel Harekat, Asayiş, Trafik ve Çevik Kuvvet birimleri ile Polis Merkezi
Amirliklerinde fiilen görev yapanlar için ayrıca % 25 ine,"
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Muğla Milletvekili Sayın Mehmet Erdoğan… (MHP sıralarından
alkışlar) 
MEHMET
ERDOĞAN (Muğla) – Sayın Başkan, değerli milletvekilleri; görüşmekte olduğumuz
68 sıra sayılı Kanun Tasarısı’nın 8’inci maddesinde vermiş olduğumuz önerge
hakkında söz almış bulunmaktayım. Bu vesileyle yüce heyetinizi saygıyla
selamlıyorum.
Sözlerime
başlarken ülkemizin dört bir tarafında devletimizin bekası, milletimizin huzuru
için görev yapmakta olan kahraman güvenlik güçlerimize başarılar diliyorum. Bu
uğurda şehadet şerbetini içenleri rahmetle, minnetle yâd ediyorum, onlara
Cenab-ı Allah’tan rahmet diliyorum, gazilerimize de hayırlı ömürler diliyorum.
Tabii
ki bizim bu maddede vermiş olduğumuz önerge… Hükûmet sadece polislerin
durumuyla, tazminatlarıyla ilgili birtakım iyileştirmeler getirmiş, biz aynı
madde içerisinde öğretmenlerimizin de durumunun düzeltilmesi ve polislerimizin
tazminatlarının biraz daha artırılmasıyla ilgili bir önerge verdik. Şu zor
şartlarda görev yapan arkadaşlarımıza destek olmak için öncelikle önergemize
destek istiyoruz. 
Sonrasında,
tabii ki 666 sayılı Kanun Hükmünde Kararname çıkartıldı 2011 Kasımında. Bu
kararnameyle kamudaki ücret dengesi allak bullak edildi. Şimdi, polisin kendi
içinde de bir sürü ayrıcalıklar getirildi, aynı işi yapan insanlar farklı maaş
alır hâle geldiler. Öncelikle bu işin böyle bir torba kanunun içerisinde değil…
Bütün polisin özlük haklarını yeniden tartışacak bir kanun tasarısına ihtiyaç
var. Niye ihtiyaç var? Bugün polisin, mülki idare amirinin, doktorun, sağlık
çalışanlarının, öğretmenlerin Hükûmetten birinci talebi, tazminatlarına
yapılacak üç beş kuruşluk zam değil; birinci talepleri, emekliliğe yansıyacak
bir özlük hakkı düzenlemesidir. 
Burada,
biliyorsunuz, bundan sonraki maddede de herkes şimdi koro hâlinde söyleyecek
“Efendim, işte, ek göstergelerini de artırıyoruz, polisin emekliliğini
düzeltiyoruz.” diye. Sayın Bakan, getirdiğiniz yeni ek göstergeyle polisin
emekli ücreti kaç para artıyor, bunun farkında mısınız?
MUSA
ÇAM (İzmir) – 40 lira.
ENGİN
ALTAY (İstanbul) – Dalga geçer gibi.
MEHMET
ERDOĞAN (Devamla) – Yani polis size nasıl güvenecek? 2011 seçiminden beri
“Polisin emekliliğini düzelteceğiz.” diyorsunuz. Polisin şu anda sorunu nedir?
Emekli olan polis, çalışırken aldığı maaşın yarısını bile almakta
zorlanmaktadır, aynı şey mülki idare amirleri için de geçerlidir. Bunu, Sayın
İçişleri Bakanına, İçişleri Komisyonuna, Hükûmete defalarca anlattık.
“Hâkimlerle, savcılarla mülki idare amirleri aynı şartlarda çalışıyorlar,
bunların özlük haklarını da aynı noktaya getirin.” dedik, onu da yapmadınız.
Şimdi aynı şey doktorlar için de geçerli. Bu işlerin muhakkak düzeltilmesi
lazım.
Şimdi,
değerli arkadaşlar, gene son günlerde yaşadığımız olaylarla ilgili olarak
birkaç cümle söylemek istiyorum. AKP 2002’de iktidara gelince o gün görev
başındaki güvenlik kuvvetlerini faili meçhullerle, bilmem nelerle itham etti,
birçoğuyla ilgili soruşturmalar açtı. Sonrasında, terörle mücadele yapıyormuş
gibi yaptı 2007’de 2008’de, ondan sonra Oslo görüşmeleri, Habur skandalı
yaşandı. 2012’de benzer şeyler oldu, polis gene cepheye sürüldü, asker cepheye
sürüldü, ondan sonra çözüm süreci başlatıldı. Şimdi, herkes koro hâlinde
bağırıyor: “Terör bitene kadar mücadele edeceğiz.” Dün de Sayın Cumhurbaşkanı
muhtar meclisinde konuşuyordu, “Zinhar PKK’yla, İmralı’yla, onun uzantısı
siyasi partiyle görüşmeyeceğiz.” diye. Arkadaşlar, polislerimiz de bu manada
çok… Güvenlik kuvvetlerimizin, onların duygularını istismar ettiniz. Bu yüksek
sesle söylemeler bizi gene kuşkulandırıyor. Bu konuda verdiğiniz sözlerin
arkasında durun, polisimizi yarın zor durumda bırakacak yeni bir U dönüşüne
hazırlanmayın inşallah. 
Ben
bu duygularla, polislerimizin özlük haklarının onların istediği gibi
değiştirilmesini talep ediyor, yüce heyetinizi saygıyla selamlıyorum. (MHP
sıralarından alkışlar)
BAŞKAN
– Teşekkür ederiz Sayın Erdoğan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 8'inci
maddesinin aşağıdaki şekilde değiştirilmesini arz ve teklif ederiz.
Uğur Bayraktutan (Artvin)
ve arkadaşları
MADDE
8- 657 sayılı Kanunun 152 nci maddesinin “II- Tazminatlar" kısmının
“D)
Emniyet Hizmetleri Tazminatı" bölümünün (a) bendinin (1) ila (11) inci alt
bentleri aşağıdaki şekilde değiştirilmiştir.
“1.
Emniyet Genel Müdürü için % 419'una,
2.
Birinci Sınıf Emniyet Müdürlüğü kadrolarına atananlardan;
-
Genel Müdür Yardımcısı, Teftiş Kurulu Başkanı, Özel Güvenlik Denetleme Başkanı,
Polis
Akademisi Başkanı, Ankara, İstanbul ve İzmir İl Emniyet Müdürleri için %
356'sına,
-
Daire Başkanı, I. Hukuk Müşaviri, diğer İl Emniyet Müdürleri için % 331'ine,
-
Diğerleri için % 269'una,
3.
İkinci Sınıf Emniyet Müdürlüğü kadrolarına atananlar için % 244'üne,
4.
Üçüncü Sınıf Emniyet Müdürlüğü kadrolarına atananlar için % 231'ine,
5.
Dördüncü Sınıf Emniyet Müdürlüğü kadrolarına atananlar için % 219'una,
6.
Emniyet Amirliği kadrolarına atananlar için % 189'una,
7.
Başkomiser kadrolarına atananlar için % 173'üne,
8.
Komiser kadrolarına atananlar için % 164'üne,
9.
Komiser Yardımcılığı kadrolarına atananlar için % 158'ine,
10.
Diğerlerinden;
-
1, 2, 3 ve 4 üncü derecelerden aylık alanlar için % 153'üne,
-
5, 6 ve 7 nci derecelerden aylık alanlar için % 144'üne;
-
8, 9, 10 ve 11 inci derecelerden aylık alanlar için % 133'üne,
11.
Çarşı ve Mahalle bekçileri için % 95'ine,"
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılmıyoruz Sayın
Başkan.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Artvin Milletvekili Sayın Uğur Bayraktutan. (CHP sıralarından
alkışlar)
UĞUR
BAYRAKTUTAN (Artvin) – Sayın Başkan, çok değerli milletvekilleri; görüşülmekte
olan 68 sıra sayılı Kanun Tasarısı’nın 8’inci maddesi üzerine söz almış
bulunmaktayım. Yüce heyetinizi saygıyla selamlıyorum.
Önce,
polislerle alakalı, Emniyetle alakalı bu sorun görüşülüyorken Komisyon
sıralarında Millî Eğitim Bakanının oturmasına şaşırmıştım. Aslında bunun
muhatabının İçişleri Bakanı olduğunu düşünüyordum ama bu ülkede, atanamayan
öğretmenlerin polis olduğu bir ülkede Komisyon sıralarında Millî Eğitim
Bakanının oturması da gayet doğaldır diye düşünüyorum. (CHP sıralarından
“Bravo” sesleri ve alkışlar) O anlamda Sayın Millî Eğitim Bakanını kutluyorum.
Atanamayan öğretmelerin göreve başlamadığı bir ülkede polislerin sorunlarını
Millî Eğitim Bakanımızın nasıl halledeceğini merakla bekliyorum. 
Değerli
arkadaşlar, bu sorun 2 milyon aileyi ilgilendiren bir sorun, eşleri, polis
memurları, emekliler, 2 milyon aile. Bakın, dikkat edin, biraz önce değerli
milletvekili arkadaşlarım da ileri sürdüler, biz polislerle alakalı sorunları
düşünüyoruz, burada bazı maddeler geliyor, iyileştirmeler yapılmaya
çalışılıyor, buna karşı değiliz, önce onu ifade edeyim ama bu yüzde 25’lik
iyileştirme gerçek anlamda polislerin, Emniyet mensuplarının sorunlarını
halleder mi halletmez mi, önce onu tartışmak istiyoruz. 
Bakın,
bir şey var, seçim kampanyalarında anlatmaya çalıştık ama ne yazık ki bu
karşılık bulmadı, bunu anlatamadık. Biraz önce değerli milletvekili de söyledi,
bakın, ek göstergeyle alakalı 3600’ü bütün polis memurları, Türkiye’nin her
tarafında polis memurları bunu bekliyor değerli arkadaşlarım. Polis memurları
al bayraklı tabutlarla getirildikleri zaman o cenazelerin önünde konuşmak
kolay, mühim olan onların dirilerinin yaşadığı sorunları bu Parlamentoya
getirebilmek, o çok önemli Sayın Bakan. Bakın, 3000’le alakalı biraz sonra
9’uncu maddede getireceksiniz, 40 lira, 45 lira bir fark geliyor. Bunu kime
anlatacağız biz? Ama 3600’la alakalı, bakın, bütün polis memurları, bütün
Emniyet mensupları bu şekilde bir iyileştirmeyi bekliyor değerli milletvekilleri.
Ben Parlamentoya bu dönem geldiğimde, 26’ncı Dönemde ilk vermiş olduğum kanun
tekliflerinden bir tanesi özellikle bu 3600’a ilişkin bir düzenlemenin
yapılması, 3 no.lu sırada bekliyor. 
Bakın,
polis memurlarında mesai diye bir ücret yok değerli arkadaşlarım, fazla mesai
diye bir ücret polis memurunun alfabesinde yok. Yani, Uluslararası Çalışma
Örgütü bir standart belirlemiş çalışanlarla alakalı. Diyor ki: “Yüz seksen saat
çalışması gerekiyor.” Türkiye’ye gidin, Türkiye’nin her tarafında, özellikle
terör bölgesinde terörle mücadelede fazla çalışmayla alakalı bir şey yok. Yeri
geliyor iki yüz kırk saat çalışıyor, yeri geliyor iki yüz elli saat çalışıyor,
üç yüz saat çalışan polis memuru var. Biz ne yapıyoruz? “Angarya yasaktır.”
diyoruz, biz onu zorla çalıştırıyoruz, ek mesai ücreti vermiyoruz. Bu anlamda
bunu düzeltmemiz gerekiyor ama nasıl düzelteceğiz değerli arkadaşlarım? 
Bakın,
polisle alakalı yasanın tarihi kaç? Emniyet mensuplarına ilişkin yasanın tarihi
1937. 1937’den bugüne kadar birçok düzenlemeler yapılmış, doğru, aradan epey
yıllar geçmiş ama ne yazık ki bu düzenlemeler bugünün koşullarını
karşılayamıyor değerli arkadaşlarım.
Şimdi,
burada getirilen düzenlemelerle biz sanki çalışan polislerle alakalı bir
iyileştirme yapacağımızı öngörüyoruz ama bir şeyi yadsımayalım değerli
arkadaşlarım: Emeklilerle alakalı herhangi bir düzenleme yok. Evet, kısmi bir
düzenleme geliyor çalışan polislerle alakalı. Peki, emeklilere “Biz zamanında
sizleri çalıştırdık, kullandık, sizleri kenara mı koyalım?” diyoruz değerli
arkadaşlarım. Türkiye’nin her tarafında polis dostlarımız var, kardeşlerimiz
var, onlar halk çocukları. Emekli olduktan sonra 3.000, 3. 200 lira maaş
alanların, bir bakıyorsunuz ki, maaşları yüzde 60 oranında düşmüş. Kime ne
anlatacaklar? Bakın, burada, Türkiye Büyük Millet Meclisinde, bu Atatürk’ün
mabedinde, bu kapıdan çıktığımız an bizi bu polis memurları koruyor değerli
arkadaşlarım. Emekli oldukları zaman 1.500 lira, 1.600 lira maaş alan polis
memuru arkadaşlarımız var. Onların ne yaptığını merak ediyor musunuz? Ne
yapıyorlar biliyor musunuz? Ya özel güvenlik şirketlerinde herhangi bir iş
adamının yanına gidiyorlar, ek ücretle çalışmaya çalışıyorlar veya gidiyorlar
asgari ücretle en olmadık yerlerde, onurlarına yakışmayacak yerde çalışmaya
çalışıyorlar değerli arkadaşlarım. O nedenle, Başbakanın 7 Haziran
seçimlerinden sonra -ondan sonra aklına geldi- “3000 ek gösterge yapacağız.”
dediği bir olay aslında hiçbir şey değildir, bir ütopyadır. Sayın Bakan bunu
düzeltmemiz gerekiyor. Ben, aslında, biraz önce siz burada oturduğunuz zaman en
başta da söyledim, dedim ki: Madem böyle bir düzenleme var, burada niye
İçişleri Bakanı oturmuyor? Kendi iç dünyamda dedim ki: Haklı bir anlamda
İçişleri Bakanı, oturmuyor. Bir kere daha söylüyorum: Atanamayan öğretmenlerin
polis olduğu bir ülkede, onların sorunlarını eğer Parlamentoda konuşuyorsak,
evet, oraya oturmak da size yakışır Sayın Bakan. Hükûmet bir an evvel bu
düzenlemeyi yapmak durumda. Bakın, biraz önce de ifade ettiğim gibi, 2 milyona
yakın aile -aktif görevde olan, emekli olan, çocukları- şu anda Parlamentoya
bakıyorlar biz ne yapacağız diye. 
8’inci
maddede yüzde 25’le alakalı düzenleme kamu rejimiyle alakalı bütünselliği bir
anlamda inkâr ediyor ama 9’uncu maddede bütün Parlamento Grubu bir araya
gelelim, burada bir devrim yapalım, polislerden başlayalım. Rejimin
bütünselliğini bir kenara atalım, 3600’le alakalı katsayı düzenlemesini ortaya
koyalım, insanca, onurlu yaşayacağı cumhuriyetin polislerine cumhuriyetin
Parlamentosunda bir el uzatalım diyorum değerli arkadaşlarım.
Bu
düşüncelerle yüce heyetinizi saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Bayraktutan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
İDRİS
BALUKEN (Diyarbakır) – Sayın Başkan…
BAŞKAN
– Buyurunuz Sayın Baluken. 
İDRİS
BALUKEN (Diyarbakır) – Sayın Başkan, İç Tüzük 60’a göre yerimden söz istiyorum
Sayın Başkan. 
BAŞKAN
– Peki, buyurun. 
V.- AÇIKLAMALAR (Devam)
37.- Diyarbakır Milletvekili İdris Baluken’in,
Halkların Demokratik Partisini susturmayı amaçlayan siyasi soykırım
operasyonlarını kınadığına ve Hükûmetin bu operasyonlara derhâl son vermesi
gerektiğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
Başkan, değerli milletvekilleri; uzun süredir partimize yönelik yapılan siyasi
soykırım operasyonları, maalesef çok pervasız bir şekilde HDP’yi susturmayı
amaçlayarak devam etmektedir. Bugün, Ankara ve İstanbul’da yapılan siyasi
operasyonlarda aralarında MYK üyemiz Sayın Zeki Çelik’in de bulunduğu 30
arkadaşımız gözaltına alınmıştı. 
24’üncü
Dönem Ağrı Milletvekilimiz olan Sayın Halil Aksoy da yine bu zorlama ve
kurgulanmış birtakım iddialar üzerinden bugün gözaltına alınmış ve mahkemeye
çıkarılmıştı. Şu anda aldığımız habere göre de milletvekili arkadaşımız
tutuklandı. 
Yine,
siyasi soykırım kapsamında gözaltına alınan arkadaşlarımızla ilgili de mahkeme
süreçleri devam ediyor. 
Bu
siyasi soykırım operasyonlarını buradan açık bir şekilde kınadığımızı ifade
etmek istiyoruz. Bu soykırım operasyonlarıyla HDP’nin asla susturulamayacağını,
HDP’nin demokrasi, özgürlük ve barış mücadelesinin daha kararlı bir şekilde
devam edeceğini, tutuklanan her arkadaşımızın yerine daha kararlı bir şekilde
onlarca, yüzlerce HDP’li arkadaşımızın daha büyük bir sorumlulukla göreve
geleceğini ifade etmek istiyoruz. 
Hükûmete
de siyasallaşmış yargı eliyle HDP’yi susturma operasyonlarına derhâl son vermesi
gerektiği çağrısını bir kez daha yinelemek istiyoruz. 
Belediye
başkanlarını, belediye meclis üyelerini, milletvekillerini, partinin MYK
üyelerini, il eş başkanlarını tutuklayarak Türkiye'de eğer bir çözüm
bulacaklarını sanıyorlarsa, tarihe karşı hem büyük yanıldıklarını görecekler
hem de büyük kaybedecekler. 
Teşekkür
ederim. (HDP sıralarından alkışlar)
BAŞKAN
– Teşekkür ederiz Sayın Baluken.
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Pervin Buldan’ın,
24’üncü Dönem milletvekilli Halil Aksoy’un tutuklanması nedeniyle geçmiş olsun
dileğinde bulunduğuna ilişkin konuşması 
BAŞKAN
– Ben de geçmiş olsun dileklerimi ifade etmek istiyorum. 
Özellikle
Sayın Halil Aksoy’un, 24’üncü Dönem bu Parlamento çatısı altında birlikte görev
yaptığım, çalıştığım bir arkadaşımın tutuklanmış olduğunu sizden öğrendim.
Dolayısıyla, üzüntülerimi ifade etmek istiyorum, geçmiş olsun dileklerimi
belirtmek istiyorum.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi (2/434) ile Plan ve Bütçe
Komisyonu Raporu (S. Sayısı: 68) (Devam)
BAŞKAN
– Şimdi, 9’uncu madde üzerinde üç önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 9'uncu
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Bülent Kuşoğlu Mahmut
Tanal Nurhayat Altaca Kayışoğlu
 Ankara İstanbul Bursa
 Seyit Torun Musa
Çam Veli Ağbaba
 Ordu İzmir Malatya
MADDE 9- 657 sayılı Kanunun eki (I) sayılı Ek Gösterge
Cetvelinin "VII. Emniyet Hizmetleri Sınıfı" bölümünün (e) bendinin
(aa) alt bendi aşağıdaki şekilde değiştirilmiştir.
 "aa) Yükseköğrenimliler  1 3600
 2 3400
 3 3200
 4 3000
 5 2800
 6 2600
 7 2400
 8 2200”
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın çerçeve 9'uncu maddesinin aşağıdaki
şekilde değiştirilmesini arz ve teklif ederiz.
 Erkan Akçay Erhan
Usta Mehmet Günal
 Manisa Samsun Antalya
 Erkan Haberal Arzu
Erdem Mehmet Parsak
 Ankara İstanbul Afyonkarahisar
 Mehmet Erdoğan  İsmail
Faruk Aksu Baki Şimşek
 Muğla İstanbul Mersin
MADDE
9- 657 sayılı Kanunun eki (I) sayılı Ek Gösterge Cetvelinin "IV- Eğitim ve
Öğretim Hizmetleri Sınıfı" bölümünün (b) bendi ve "VII. Emniyet
Hizmetleri Sınıfı" bölümü aşağıdaki şekilde değiştirilmiştir.
"b)
Öğretmen ve diğer personel
 1 3600
 2 3000
 3 2200
 4 1600
 5 1500
 6 1200
 7 1100
 8 900
 9 800"
"VII.
EMNİYET HİZMETLERİ SINIFI
 Derece Ek
Gösterge
a)
Emniyet Genel Müdürü 1 7000
b)
Emniyet Genel Müdür Yardımcıları,
Teftiş
Kurulu Başkanı, Polis Akademisi Başkanı, 1 6000
Ankara,
İstanbul ve İzmir İl Emniyet Müdürleri
c)
Daire Başkanları, I. Hukuk Müşaviri, 1 5000
Diğer
Birinci Sınıf Emniyet Müdürleri,
d)
Kadroları bu sınıfa dahil olup da İkinci, 1 4000
Üçüncü
ve Dördüncü Sınıf Emniyet Müdürü ile 2 3600
Emniyet
Amiri sıfatını kazanmış olanlar 3 3000
 4 2200
e)
Başkomiser, Komiser, Komiser Yardımcısı, 
Kıdemli
Başpolis, Başpolis ve Polis Memurlarından;
aa)
Yüksek Öğrenimliler 1 3600
 2 3000
 3 2000
 4 1600
 5 1300
 6 1150
 7 950
 8 850
bb)
Diğerleri 1 3000
 2 2200
 3 1600
 4 1300
 5 1200
 6 1100
 7 900
 8 800
"
BAŞKAN
– Şimdi maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 9’uncu maddesinin tasarı metninden
çıkarılmasını arz ve teklif ederiz.
 İdris Baluken Mehmet
Emin Adıyaman Mahmut Toğrul
 Diyarbakır Iğdır Gaziantep
 Çağlar Demirel Lezgin
Botan Erol Dora
 Diyarbakır Van Mardin
 Osman
Baydemir
 Şanlıurfa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan. 
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Gaziantep Milletvekili Sayın Mahmut Toğrul.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Sayın Başkan, değerli milletvekilleri, Genel Kurulun
sevgili emekçileri; hepinizi saygıyla selamlıyorum.
68
sıra sayılı torba yasanın 9’uncu maddesi üzerinde verdiğimiz önerge üzerine
Halkların Demokratik Partisinin görüşlerini paylaşacağım.
Değerli
milletvekilleri, aslında bugün Millî Eğitim Bakanının yanımızda olması çok
önemli. Bugün özellikle polislik, jandarma, Özel Harekât polislerinin
oluşturduğu en önemli kaynak… Maalesef, özellikle benim de mensubu olduğum
temel bilimlerden mezun olan, bu ülke için kâğıt üzerinde bilim üretmesi
gerekenler yani fizik, kimya, matematik, biyoloji bölümlerinden mezun olanlar
okullarını bitirdikten sonra iş bulamayıp, çeşitli zamanlarda bunalıma girip en
sonunda da ailelerine karşı mahcup olmamak üzere emniyette Özel Harekât polisi,
jandarma olmak üzere görev alıyorlar.
Değerli
arkadaşlar, son dönemde Türkiye ürettiğinin büyük payını maalesef savaş, millî
savunma, emniyete harcıyor. Diğer toplumsal kesimlerle ilgili en ufak bir hak,
en ufak bir eşitlik talebi, biraz önce söylediğim gibi, maalesef gazla, copla
karşılanıyor.
Değerli
milletvekilleri, bugün her ailemiz çocuğunu üniversiteye gönderdiğinde
-beklentisi- o üniversitede o bölümü bitirdikten sonra o alanla ilgili bir iş
sahibi olmasını arzu eder. Fakat, Sayın Bakandan önceki Millî Eğitim Bakanımız
Sayın Ömer Dinçer atanamayan öğretmenlerle ilgili bir soruya: “Atanamayan
öğretmenler kendi kabiliyetlerine uygun alternatif işlere yönelsinler.”
diyebiliyor. Bu okullarda niye okudular bu çocuklar? Niye dört yıl fizik,
kimya, biyoloji, matematik gibi ağır bölümlerde okudular? Sayın Bakan, okullara
öğretmen ihtiyacı olmasına rağmen bunların atanamamasının temel nedeni nedir?
Bu öğrencilerimiz neden -aslında arzu etmedikleri ama zorunlu olarak,
ailelerine mahcup kalmamak için- tercihen bu polisliğe, jandarmalığa, Özel
Harekâta yönlendiriliyor? 
Değerli
arkadaşlar, bildiğiniz üzere -biraz önceki konuşmamda da ifade etmiştim- son
dönemde Kürt coğrafyasında çatışmalardan ölen polislerin, Özel Harekât
timlerinin bir kısmı fizik mezunu, kimya mezunu, matematik mezunu, biyoloji
mezunu. Son dönemde bölgede yaşanan kardeş kanında, yaşanan çatışmalı ortamda
artık bu insanların polisliği, jandarmalığı tercih etmedikleri ve gittikçe bu
meslekten istifa etmeye yöneldikleri bir dönemde Hükûmetin böyle bir yasayı
gündeme getiriyor olması -tekrar söylüyorum- gerçekten, psikolojik olarak bir
savaş cephesi oluşturmaktır, bir savaş cephesinin elemanlarının sınıfını
oluşturmaktır.
Şimdi,
biraz önce de söyledim, artık bu savaş Türkiye'nin kaynaklarını kuruturken,
işte, orada öğretmenlerimize, diğer mesleklere, maalesef, vereceğimiz hiçbir
harcama, hiçbir kalem kalmıyor. Hepsini neye harcıyoruz? Savaşa harcıyoruz.
Niye? Kürt çocukları ölsün diye. Niye? Kadınları, çocukları, herkesi öldürsün
diye -psikolojik olarak- bir savaş psikolojisi oluşturuluyor. Bu savaş
psikolojisi hepimiz için iyi olmayan bir psikolojidir. 
Tekrar
tekrar aynı çağrıyı yapıyoruz, diyoruz ki: Hükûmet bir an önce ölme, öldürme
psikolojisinden çıkmalıdır ve orada yaşanan sorunların kaynağının ne olduğunu
orada gidip halka sormalıdır. AKP’li vekiller bize çok karşı çıkıyorlar.
Değerli arkadaşlar, son çatışmalı süreçte hiçbiriniz Diyarbakır’a gittiniz mi,
Şırnak’a gittiniz mi, Hakkâri’ye gittiniz mi, Van’a gittiniz mi? Yani, durum
buyken sizin hâlâ ahkâm kesmenizi anlamak zordur. (AK PARTİ sıralarından
gürültüler) 
ŞAHİN
TİN (Denizli) – Silahları bırakın, gelin. 
METİN
KÜLÜNK (İstanbul) – Ben geçen hafta oradaydım. Kimseyi kandırmayın. 
MAHMUT
TOĞRUL (Devamla) – Bu savaş bu ülkeye kazandırmayacaktır, çözüm barıştadır. (AK
PARTİ sıralarından gürültüler)
KEREM
ALİ SÜREKLİ (İzmir) – Savaş değil, terörle mücadele. 
MAHMUT
TOĞRUL (Devamla) – Hepinizi saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Toğrul. 
Önergeyi
oylarınıza… 
İDRİS
BALUKEN (Diyarbakır) – Karar yeter sayısı istiyoruz. 
BAŞKAN
– Önergeyi oylarınıza sunacağım, karar yeter sayısı arayacağım. 
Önergeyi
kabul edenler… Kabul etmeyenler… Karar yeter sayısı yoktur. 
Birleşime
beş dakika ara veriyorum. 
Kapanma Saati: 18.46
BEŞİNCİ OTURUM
Açılma Saati: 18.58
BAŞKAN: Başkan Vekili Pervin
BULDAN
KÂTİP ÜYELER: Mücahit
DURMUŞOĞLU (Osmaniye), Emre KÖPRÜLÜ (Tekirdağ) 
------0-----
BAŞKAN
– Sayın milletvekilleri, Türkiye Büyük Millet Meclisinin 31’inci Birleşiminin
Beşinci Oturumunu açıyorum.
9’uncu
madde üzerinde Gaziantep Milletvekili Sayın Mahmut Toğrul ve arkadaşlarının
önergesinin oylanmasında karar yeter sayısı bulunamamıştı. Şimdi önergeyi tekrar
oylarınıza sunacağım ve karar yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
vardır, önerge kabul edilmemiştir.
Tasarının
görüşmelerine devam edeceğiz.
Komisyon?
Burada.
Hükûmet?
Burada.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın çerçeve 9'uncu maddesinin aşağıdaki
şekilde değiştirilmesini arz ve teklif ederiz.
Erkan Akçay (Manisa) ve
arkadaşları
MADDE
9- 657 sayılı Kanunun eki (I) sayılı Ek Gösterge Cetvelinin "IV- Eğitim ve
Öğretim Hizmetleri Sınıfı" bölümünün (b) bendi ve "VII. Emniyet
Hizmetleri Sınıfı" bölümü aşağıdaki şekilde değiştirilmiştir.
"b)
Öğretmen ve diğer personel
 1 3600
 2 3000
 3 2200
 4 1600
 5 1500
 6 1200
 7 1100
 8 
900
 9 
800"
"VII.
EMNİYET HİZMETLERİ SINIFI
 Derece Ek
Gösterge
a)
Emniyet Genel Müdürü 1 7000
b)
Emniyet Genel Müdür Yardımcıları,
Teftiş
Kurulu Başkanı, Polis Akademisi Başkanı, 1 6000
Ankara,
İstanbul ve İzmir İl Emniyet Müdürleri
c)
Daire Başkanları, I. Hukuk Müşaviri, 1 5000
Diğer
Birinci Sınıf Emniyet Müdürleri,
d)
Kadroları bu sınıfa dahil olup da İkinci, 1 4000
Üçüncü
ve Dördüncü Sınıf Emniyet Müdürü ile 2 3600
Emniyet
Amiri sıfatını kazanmış olanlar 3 3000
 4 2200
e)
Başkomiser, Komiser, Komiser Yardımcısı, 
Kıdemli
Başpolis, Başpolis ve Polis Memurlarından;
aa)
Yüksek Öğrenimliler 1 3600
 2 3000
 3 2000
 4 1600
 5 1300
 6 1150
 7 950
 8 850
bb)
Diğerleri 1 3000
 2 2200
 3 1600
 4 1300
 5 1200
 6 1100
 7 900
 8 800
"
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
- Önerge üzerinde Manisa Milletvekili Sayın Erkan Akçay… (MHP sıralarından
alkışlar)
ERKAN
AKÇAY (Manisa) – Sayın Başkan, değerli milletvekilleri; 9’uncu maddede
verdiğimiz önerge üzerine söz aldım. Hepinizi saygıyla selamlıyorum.
Değerli
milletvekilleri, polisler ülkemizin güvenliği ve huzuru için canını da ortaya
koyarak fedakârca görev yapmaktadır. Ancak, düzensiz ve stresli çalışma ortamı,
birtakım mesleki riskler polislerde bırakın çalışma şevkini, âdeta yaşama
şevkini dahi kırmaktadır. 
Kamu
Denetçiliği Kurumunun 30 Aralık 2014 tarihli raporu var değerli
milletvekilleri. Bu rapora göre, 2008-2013 yılları arasında tam 157 polisimiz
intihar etmiş. Yine, aynı dönemde, 2.323 polis de psikolojik tedavi görmüş ve
360 polis de psikolojik nedenlerle sınıf değiştirmiş. Türkiye’de ortalama yaşam
süresi 74 civarında ama bu, polislerde bazen 55’e kadar inebilmektedir. 
Yine,
aynı rapora göre, Avrupa Birliği ülkelerinde bir polisin çalışma saatleri
haftalık otuz beş kırk saat arasındadır, ancak bizde polisin haftalık ortalama
çalışma saati altmış saate kadar gitmektedir, hele bu son zamanlarda bunun
yetmiş saati dahi aştığını düşünüyoruz. 
Ayrıca,
polislere asli işlerinin dışında pek çok ek görev veriliyor ve bu ek görevlerle
ilgili bir ek ödeme de yapılmıyor. Ayrıca, fazla mesaiye karşılık kendilerine
idari izinler de verilmiyor. Bu tür, özlük haklarına ilişkin çok ciddi
mağduriyetleri söz konusudur. 
9’uncu
maddede, Hükûmet tasarısında üniversite mezunu bir polisin ek göstergesi
2200’den 3000’e çıkartılıyor. Değerli arkadaşlar, mademki bir düzenleme
yapıyoruz, bunu ciddi bir şekilde, kayda değer bir şekilde yapmak lazım. Şu
anda bu yapılan düzenlemeyle bir polisin maaşı aylık sadece 45 lira artıyor,
emekli maaşına da 52 lira bir artış yansıyor. Biz Milliyetçi Hareket Partisi
olarak bu maddede verdiğimiz önergede 3000 değil, 3600 ek gösterge talep
ediyoruz ve bu düzenlemeyle, çalışan polisin maaşı fiilen net 63 lira artıyor,
emekli polisin de 460 liralık bir artışı söz konusu olacak. Yani, ekmeğin yüzde
25 zamlandığı bir dönemde bu rakamlar öyle ciddi rakamlar değildir ve bütçe
imkânları içerisinde çok rahat bir şekilde karşılanabilecek rakamlardır.
Geliniz, bunu, bu madde geçmeden hep birlikte düzeltelim. Eğer “Ya, bu MHP’nin
verdiği önerge, biz bunu reddedelim.” derseniz, şimdi önergeyi çekiyorum. Sayın
Kubat, şimdi önergeyi çekelim, sizin önergeniz kabul edilsin, biz bunu kabul
edelim. Böyle bir iddiamız yok, önemli olan üzüm yemek, bağcıyı dövmek değil.
Biz bu konuda son derece yapıcı ve olumlu davranıyoruz. Bu madde kabulüne geçene
kadar da süreniz var. Gelin, siz verin önergeyi, hep beraber kabul edelim.
Ancak, şu an getirilen düzenleme polis memurlarının beklentilerini hiç
karşılamıyor, âdeta alay eder gibi bir düzenleme veya eğer ileride bir başka
düzenleme yapmak isterseniz polisin özlük haklarını… Artık, güvenlik tazminatı
mı öderiz veya emniyet hizmetlerine yönelik değişik bir ödeme şekli ihdas etmek
suretiyle bu düzenlemeleri yaparız. 
Bu
önergemizde ayrıca, öğretmenlerimizin ek göstergesine ilişkin de önerimiz
vardır. Yine, üniversite, doğal olarak tabii öğretmenimizin ek göstergesinin de
3600’e çıkartılmasını öneriyoruz. 
Önergemizin
kabulünü diler, hepinize saygılar sunarım. (MHP sıralarından alkışlar) 
BAŞKAN
– Teşekkür ederiz Sayın Akçay. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 9'uncu
maddesinin aşağıdaki şekilde değiştirilmesini arz ve teklif ederiz.
Veli Ağbaba (Malatya) ve
arkadaşları
MADDE 9- 657 sayılı Kanunun eki (I) sayılı Ek Gösterge
Cetvelinin "VII. Emniyet Hizmetleri Sınıfı" bölümünün (e) bendinin
(aa) alt bendi aşağıdaki şekilde değiştirilmiştir.
 "aa) Yükseköğrenimliler  1 3600
 2 3400
 3 3200
 4 3000
 5 2800
 6 2600
 7 2400
 8 2200”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın Başkan.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan. 
BAŞKAN
– Önerge üzerinde Malatya Milletvekili Sayın Veli Ağbaba. (CHP sıralarından
alkışlar)
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, polislerin ek göstergesi mutlaka artırılmalıdır, maaşları mutlaka
düzenlenmelidir ancak önce polislerin yaşam hakları güvence altına alınmalıdır.

Değerli
arkadaşlar, bugün, geçtiğimiz hafta Çınar’da evinde yatarken bombalı araçla
saldırıya uğrayan polis memurlarını ziyaret ettik. Öncelikle, bu saldırıyı
yapanları şiddetle kınadığımı, lanetlediğimi ifade etmek istiyorum. Gece yarısı
polis lojmanında evinde çocuklarıyla uyurken yapılan saldırı sonucu, uyuyan bir
baba-kız ve bir polis memurunun eşi şehit düşüyor. 
Değerli
milletvekilleri, bugün, GATA’da yaralı polislerle ve aileleriyle görüştüm.
Bunlardan birisi de Malatyalı bir polis memuru, ismi Cengiz Başaran. Maalesef,
Sayın Bakan, Cengiz Başaran da bir fizik öğretmeni, atanamayan bir fizik
öğretmeni. Atanamadığı için gidiyor, polis oluyor ve eşi orada şehit oluyor.
Cengiz Başaran gece yarısı mesaiden çıkınca eve geliyor, evde 2 yaşındaki oğlu
Yiğit’e sarılıyor, öpüyor ve o anda saldırı gerçekleşiyor. Birkaç dakika sonra,
kendisi kurtuluyor, eşini arıyor, eşini bulamıyor; ikinci gün, on iki saat
sonra enkazın altından eşinin cansız bedenine ulaşılıyor. 
Orada
görüştüğüm yaralı polisler, aileler AKP’nin üç yıl önce Meclisten gizleyerek,
Kandil’le görüşerek, adayla görüşerek başlatmış olduğu sözde barış süreci
sırasında PKK’nın ilçelere, illere yığınak yaptıklarını söylüyor, bunları
yetkililere ilettiklerini söylüyor ancak hiçbir tedbir alınmadığını da ifade
ediyorlar. Devlet sadece izlemekle yetinmiş. 
Değerli
arkadaşlar, eskiden polis, asker dağda çatışmada ölüyordu, şimdi sokakta,
alışveriş yaparken, evde yatağında öldürülüyor. 7 Hazirandan bu yana 200’den
fazla polis şehit oldu. Bingöl’de Emniyet Müdürü öldürüldü, failleri ortada
yok. Yine, Suruç olayından sonra 2 polis memuru gece yarısı evinde alçakça
katledildi, failleri ortada yok. 
Yine,
değerli arkadaşlar, bakın, Iğdır’da şehrin göbeğinde 13 gencecik fidan polis
yola döşenen bombalar sonucu katledildi. Arkadaşlar, dikkatinizi çekiyorum, ana
caddeden polis aracı geçerken bomba patladı, 13 gariban, fakir, yoksul çocuğu
polis memuru öldürüldü. Bakın, memlekette sokağa su borusu döşersiniz herkesin
haberi olur ama yola bomba döşeniyor, Hükûmetin haberi yok. 
Değerli
arkadaşlar, bakın, değerli milletvekilleri, yüzlerce polis, asker göz göre göre
katledildi. MİT’in haberi var mı Iğdır’da döşenen bu bombalardan? MİT’in haberi
yok.
ERKAN
AKÇAY (Manisa) – Var, var, MİT’in de haberi var.
VELİ
AĞBABA (Devamla) – Çünkü MİT’in daha önemli işleri var. MİT, Twitter’dan,
Facebook’tan Cumhurbaşkanına hakaret eden 14 yaşında, 15 yaşında veya
Facebook’tan “beğen” butonuna basan gençleri takip ediyor. Maalesef, MİT bu
görevleri yapacağına, yola bomba döşeyenleri arayacağına CHP’li
milletvekillerini dinliyor. Değerli arkadaşlar, hatta, seçim döneminde MİT,
döşenen bombaları araştıracağına, AKP adayları -geçmişte kol kola girdiğiniz-
“paralelci” mi, değil mi, onu araştırıyor, MİT’in en önemli görevi maalesef bu
oldu. 
Fakir
fukara çocukları ölüyor, sıvasız evde yetişen çocuklar ölüyor. Değerli
arkadaşlar, bunu yüzünüze söylemek istiyorum: Ölen polislerin, askerlerin
sorumlusu sizsiniz. Bu konuda tedbir almadınız, maalesef, hâlâ her yerde kan
akmaya devam ediyor. 
RAMAZAN
CAN (Kırıkkale) – Tarafını seç, tarafını.
VELİ
AĞBABA (Devamla) – Bakın, ağır iş makineleriyle hendekler kazılıyor, “Haberim
yok.” diyor. Kimi suçluyorsun? Suçlu sensin.
RAMAZAN
CAN (Kırıkkale) – Tarafını seç.
VELİ
AĞBABA (Devamla) – Suçlu sensin Ramazan Can, suçlu sensin; suçlu tedbir almayan
Hükûmet. Üç yıldan beri, üç aydan beri tedbir alamıyorsun, kimi suçluyorsun?
Ölen polis mi suçlu? Suçlu sensin, suçlu Hükûmet, suçlu sizsiniz değerli
arkadaşlar. (CHP sıralarından alkışlar)
Bakın,
değerli arkadaşlar, Türkiye'nin her yanında oluk oluk kan akıyor, bugün bir
mesele konuşuyoruz, Başbakanın yanında bin polis, Cumhurbaşkanının yanında 2
bin polis, sayın bakanı yüzlerce polis koruyor; ölüde polis, diride polis,
paraya geldi mi “Polise yok.” Değerli arkadaşlar, polisin kendisi fakir, anası
fakir, babası fakir, bırakın çocukları da fakir olmasın. Bakın, eğer gösterge
3000’de kalacaksa yapmayın. Polisler öyle diyor “3000’de kalacaksa yapmayın.”
Yapmayın arkadaşlar. Ne fark ediyor? Dilenciye para mı veriyorsunuz?
Yapacaksanız 3600 yapın, polis de biraz rahat etsin. Tekrar söylüyorum, eğer
3000 yapmayacaksınız lütfen bunu yapmayın, polisleri kandırmayın. Polisi ölüme
gönderirken iyi, paraya geldi mi yok. Maalesef, sadece para size çalışıyor,
fakir fukara çocuklarına çalışmıyor. 
Lütfen,
ek göstergeyi 3600 yapın diyor, hepinizi saygıyla selamlıyorum. (CHP
sıralarından alkışlar)
BAŞKAN
– Teşekkür ederiz Sayın Ağbaba.
Buyurunuz
Sayın Çakır.
COŞKUN
ÇAKIR (Tokat) – Sayın Başkan, Sayın Ağbaba’nın konuşmasında “Ölen polislerin
sorumlusu sizsiniz.” şeklindeki sataşmasından ötürü 69’a göre söz istiyoruz.
BAŞKAN
– Buyurunuz Sayın Çakır. (AK PARTİ sıralarından alkışlar)
İki
dakika…
VIII.- SATAŞMALARA İLİŞKİN KONUŞMALAR (Devam)
11.- Tokat Milletvekili Coşkun Çakır’ın, Malatya
Milletvekili Veli Ağbaba’nın 68 sıra sayılı Kanun Tasarısı’nın 9’uncu
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
COŞKUN
ÇAKIR (Tokat) – Teşekkürler Sayın Başkan.
Yani
“Ölen polislerin sorumlusu biz değiliz.” demeyi çok gerekli bulmuyorum çünkü bu,
izahtan vareste bir husustur, bunu söylemek bile gerekmez. Elbette biz değiliz
ölen polislerin, şehit olan polislerin sorumlusu. 
Değerli
arkadaşlar, bir meseleyi konuşurken onun arka planına bakmadan, sadece
sonucundan hareket ederek bir yargıya varamayız, böyle bir yöntem yok. Ortada
büyük bir terörist teşebbüs var, terörizm var, teröristler var ve bölge ayağa
kaldırılmış durumda. Bu durumda, ülkenin meşru güçleri, güvenlik güçleri,
siyaseti, kanunu, mevzuatı ne yapacak; oturup seyredecek mi, bunlara bakacak mı
sadece? Elbette ki ülkesini savunmak için, toprağını savunmak için, gayrikanuni
ve gayrimeşru hadiselere karşı önlem almak için gerekeni yapacaktır. İstemeyiz,
bir polis şehit olsun istemeyiz, bir asker şehit olsun istemeyiz; bir çocuk
ölsün, kadın ölsün, herhangi bir insan ölsün istemeyiz ama bir mücadele var.
Keşke ölmese, keşke bütün bunlar olmasa ama gayet pişkin bir şekilde sayın
konuşmacınız “Ölen polislerin sorumlusu sizsiniz.” diyerek bunu, hukuki bir
meseleyi siyasi malzeme yapıyor. Başka konularda yapılabilir ama şu konudan en
azından bir siyasi nemalanmada bulunmamak gerekir diye düşünüyorum.
Heyetinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Çakır.
VELİ
AĞBABA (Malatya) – Sayın Başkan…
BAŞKAN
– Buyurunuz Sayın Ağbaba.
VELİ
AĞBABA (Malatya) – Sayın Çakır, benim ismimi vererek sataşmada bulundu,
milletvekili olarak…
BAŞKAN
– Sayın Ağbaba, yeni bir sataşmaya meydan vermeden lütfen… 
İki
dakika size de söz veriyorum.
12.- Malatya Milletvekili Veli Ağbaba’nın, Tokat
Milletvekili Coşkun Çakır’ın sataşma nedeniyle yaptığı konuşması sırasında
şahsına sataşması nedeniyle konuşması
VELİ
AĞBABA (Malatya) –Sayın Başkan, çok teşekkür ediyorum.
Sayın
Çakır diyor ki: “Asker, polis ne yapsın, ülkeyi savunmasın mı?” Mutlaka
savunmalı yani bunda hiç kuşku yok. Ancak, değerli arkadaşlar, bakın, bu süreç
içerisinde üç yıl önce biz bu kürsüden yine ifade ettik, dedik ki: “Bir süreç
başlatıyorsunuz, kan akmayacaksa biz bu sürece kredi vermeye hazırız.” dedik.
Ancak, bu çözümün adresinin Meclis olduğunu söyledik, “Gizli pazarlıklar
içerisinde olmayın.” dedik ama maalesef siz bunların hiçbirini dinlemediniz. 
Bakın,
şimdiye kadar geçtiğimiz dönemlerde çok farklı konuşuyordu bu grup. Aynı grup,
özellikle 2013 sonrasında çok farklı şeyler söylüyordu. Biz “Görüşmeler
yapılacaksa meşru zeminlerde olsun.” diyorduk ama siz maalesef algı yaratarak,
isimleri değiştirerek çeşitli yerlerle görüştünüz. Ne diyordunuz: “Kandil’le
görüşüyoruz.” Aslında Kandil’le görüştüğünüz dağ değil, konuştuğunuz dağ değil,
dağla konuşulmaz. Konuştuğunuz kim? Oradaki PKK’lılar. Veya ne diyordunuz: “Biz
İmralı’yla görüşüyoruz.” Allah aşkına, hiç insan adayla konuşur mu? Kimle
konuşuyorsunuz? Orada sizin muhatabınız, birlikte flört ettiğiniz Öcalan’la
konuşuyordunuz. Bu süreçte yaptığınız şey bu. 
Şimdi,
biz diyoruz ki, bakın, küçük bir örnek: Iğdır’da 13 polis gündüzün ana caddede
bir bomba patlatılarak katlediliyor. 
RAMAZAN
CAN (Kırıkkale) – Tarafını seç Ağbaba. 
VELİ
AĞBABA (Devamla) – 13 gencecik polis… Şimdi, bunun sorumlusu kim Allah aşkına,
ölen polisler mi? Bunun sorumlusu siyasi irade değil mi, Hükûmet değil mi,
ülkeyi ben mi yönetiyorum.
EBUBEKİR
BAL (Diyarbakır) – PKK’lılar, PKK’lılar.
RAMAZAN
CAN (Kırıkkale) – Tarafını seç Veli Ağbaba.
VELİ
AĞBABA (Devamla) – MİT’i görmüyor, polisi görmüyor; ne olacak, kim sorumlu?
(CHP sıralarından alkışlar) 
EBUBEKİR
BAL (Diyarbakır) – Yanlış adres gösterme, PKK’lılar…
VELİ
AĞBABA (Devamla) – Sorumlusu sizsiniz arkadaşlar, sorumlu sizsiniz. Orada
katledilen bakın, sizin umurunuzda olmayabilir.
EBUBEKİR
BAL (Diyarbakır) – Yüreğin varsa “PKK’lılar” de.
VELİ
AĞBABA (Devamla) – Sizin umurunuzda olmayabilir, yakınlarınızda polis
olmayabilir, asker olmayabilir, onlar bizim umurumuzda. Onların öldürülmesinin
siyasi sorumlusu sizsiniz diyorum. Ya, 13 polis, sadece küçük böyle… 13 polis,
bombayla katlediliyor “Sorumluluğum yok.” diyorsun. Sen nesin, bostan korkuluğu
musun? (AK PARTİ sıralarından gürültüler) Hükûmetsin, gereğini yapacaksın! Sen
bostan korkuluğu musun? Türkiye’nin her yerinde kan akıyor, sesin çıkmıyor,
burada bağırıyorsun CHP’lilere. (AK PARTİ sıralarından gürültüler)
EBUBEKİR
BAL (Diyarbakır) – Sen “PKK” desene!
VELİ
AĞBABA (Devamla) – Konuşma, sorumluluğunu bil! Hükûmetsin, bostan korkuluğu
değilsin sen! 
BAŞKAN
– Sayın Ağbaba...
AHMET
HAMDİ ÇAMLI (İstanbul) – Bostan korkuluğu sensin! Seksen yıllık CHP’nin
tarihine bak. 
BAŞKAN
– Sayın milletvekilleri...
AHMET
HAMDİ ÇAMLI (İstanbul) – Bütün problemlerin içinde CHP var.
VELİ
AĞBABA (Malatya) – Ne biliyorsan konuşsana.
BAŞKAN
– Sayın milletvekilleri, lütfen, karşılıklı konuşmayalım. 
AHMET
HAMDİ ÇAMLI (İstanbul) – Her türlü problemde CHP var.
VELİ
AĞBABA (Malatya) – Konuşma, konuşma, otur yerine!
AHMET
HAMDİ ÇAMLI (İstanbul) – Maalesef, her türlü problemde CHP var.
ÖMER
FETHİ GÜRER (Niğde) – Sen bir cümleyi öğrenmişsin, hep tekrarlayıp duruyorsun.
COŞKUN
ÇAKIR (Tokat) – Sayın Başkan...
BAŞKAN
– Sayın Çakır, buyurunuz.
Sayın
Çakır, söz vermedim. Sayın Çakır, ben daha sizi dinlemedim.
COŞKUN
ÇAKIR (Tokat) – Sayın Başkan, söz verdiniz zannettim.
BAŞKAN
– Hayır, ben “Sayın vekilinizi susturun.” diyecektim ama...
COŞKUN
ÇAKIR (Tokat) – Sayın Başkan, jest ve mimiklerinize de itibar ediyorum.
BAŞKAN
– Şimdi sizi dinliyorum Sayın Çakır, buyurunuz.
COŞKUN
ÇAKIR (Tokat) – Sayın Başkan, biz sizin hem sözlerinize hem de jest ve
mimiklerinize de itibar ediyoruz. Davet edince ben geldim çünkü ortada o kadar
açık seçik bir sataşma var ki, sadece “bostan korkuluğu” değil, konuşmanın
tamamı sataşma. 
BAŞKAN
– Buyurun, şimdi size söz vereceğim Sayın Çakır. (AK PARTİ sıralarından
alkışlar) 
13.- Tokat Milletvekili Coşkun Çakır’ın, Malatya
Milletvekili Veli Ağbaba’nın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Sayın Başkan, teşekkür ederim.
Sayın
Ağbaba tam da beni haklı çıkardı. Sayın Ağbaba tam da beni haklı çıkarıyor.
Yani, yapmış olduğu konuşmayla, arkasından kullanmış olduğu hakaretlerle tam da
bizi haklı çıkarıyor. Ne demiştik? Demiştik ki: “Buradan bir siyasi nemalanmaya
gitmemek lazım, ölümler üzerinden, terörle mücadele üzerinden.” Sizin
yaptığınız bir eleştiri değildir. Eleştiri yapsanız buna şapka çıkarmamız
gerekir. Sizin yaptığınız başka bir şeydir. Sizin yaptığınız, en hafifinden,
tahriktir, kışkırtmadır Sayın Ağbaba. (AK PARTİ sıralarından alkışlar) 
Değerli
arkadaşlar, dünyanın neresinde olursa olsun, meşru bir düzende, meşru bir
sistem içerisinde ve meri mevzuata göre, eğer o sistemi tehdit eden herhangi
bir gelişme varsa -doğusunda olur batısında olur, kuzeyinde olur güneyinde
olur- o meşru otoritenin ve o meşru otoritenin unsurlarının, araçlarının buna
bigâne kalması, kayıtsız kalması düşünülemez. Bu, Avrupa’da da böyledir,
Asya’da da böyledir. Yani, bunu anlamamak için, bilemiyorum ama herhâlde 6
yaşından küçük olmak gerekir, en azından zekâ yaşının 6 yaşının altında olması
gerekir. 
Değerli
arkadaşlar, başından beri söylüyoruz, muhtemelen 100 defa, bin defa söylemeye
devam edeceğiz. Sesimizi yükselttiğimiz zaman, bağırıp çağırdığımız zaman
konuşmamız daha haklı, daha ikna edici olmuyor. Esas olan, konuşmamızın
muhtevasındaki hakikattir, buna odaklanmalıyız, bunu söylemeliyiz. Siz şu anda
bir ateş varsa o ateşe, doğrusunu söylemek gerekirse su dökmüyorsunuz; siz o
ateşe bidonla, benzinle gidiyorsunuz, ateşi harlıyorsunuz. Bu, doğru bir
yaklaşım değildir. Eğer iyi niyet sahibiyseniz ateşe su dökmek için gitmeniz
gerekir. 
Teşekkür
ederim. (AK PARTİ sıralarından alkışlar) 
BAŞKAN
– Teşekkürler Sayın Çakır. 
VELİ
AĞBABA (Malatya) – Sayın Başkanım, madde 69’a göre ben de söz istiyorum. Sayın
Çakır yani çok hakaret etti, bir cevap vermem lazım. 
ORHAN
DELİGÖZ (Erzurum) – Sataşma bunun neresinde?
ŞİRİN
ÜNAL (İstanbul) – Tutanaklara bakın, tutanaklara. 
BAŞKAN
– Sayın Ağbaba, bu iş böyle uzayıp gider. Lütfen, yeni bir sataşmaya meydan
vermeden… İki dakika daha size söz vereceğim. 
Buyurun.

HALİS
DALKILIÇ (İstanbul) – Sataşma yapmadan konuşmayı becersin, ben de
alkışlayacağım. Ben de alkışlayacağım eğer sataşmadan konuşursa. 
14.- Malatya Milletvekili Veli Ağbaba’nın, Tokat
Milletvekili Coşkun Çakır’ın sataşma nedeniyle yaptığı konuşması sırasında
şahsına tekraren sataşması nedeniyle konuşması
VELİ
AĞBABA (Malatya) – Değerli arkadaşlar, siz rahatsız olsanız da ben gerçekleri
söylemeye devam edeceğim. Güzel üslubuyla Sayın Çakır diyor ki: “Ölümler
üzerinden nemalanmamak lazım.” Katılıyorum, ölümler üzerinden nemalanmamak
lazım. Asla ve asla şehit askerlerimizin, polislerimizin tabutunun başına geçip
de konuşmamak lazım; böyle, tabutun başına geçip de nutuk atmamak lazım. 
HASAN
TURAN (İstanbul) – Siz gitmiyor musunuz? Daha yeni söyledin, “Gaziyi ziyarete
gittim.” diye. 
VELİ
AĞBABA (Devamla) - Bakın, Osmaniye’nin bir köyünde bir ana şöyle söylüyor,
diyor ki: “Eğer bu bir savaşsa kadın-erkek, çoluk çocuk, engelli, gidip
savaşalım. Eğer bu savaş değilse benim yavrum niye ölüyor?” Bunun cevabını
arıyoruz biz; “Benim yavrum niye ölüyor?” Bunun cevabını arıyoruz. (AK PARTİ
sıralarından gürültüler) 
Değerli
arkadaşlar, bakın, siz bundan rahatsız olsanız da ölen polislerin, ölen
askerlerin sorumlusu siyasi iktidardır. Bakın, geçtiğimiz hafta Çınar’da
emniyet müdürlüğüne, lojmanlara kocaman bir kamyonla bomba yüklü araç
saldırıyor…
HASAN
TURAN (İstanbul) – Kim yaptı, kim? 
VELİ
AĞBABA (Devamla) - …binanın yarısı aşağıya gidiyor, Malatyalı Hasan dayımın
gelini bir kat aşağıya düşüyor, cesedi bir gün sonra bulunuyor. 
NECDET
ÜNÜVAR (Adana) – Yapanı söyle. 
VELİ
AĞBABA (Devamla) - Bunun sorumlusu kim? Ben miyim bunun sorumlusu? (AK PARTİ
sıralarından gürültüler) 
Değerli
arkadaşlar, Hükûmetin görevi… Şimdiye kadar göz yummuşsun, şimdiye kadar flört
etmişsin PKK’yla… (AK PARTİ sıralarından gürültüler) 
ORHAN
DELİGÖZ (Erzurum) – Ne demek flört etmek. 
VELİ
AĞBABA (Devamla) - Flört etmişsin, flört, flört; flört etmişsin. El ele, kol
kola vermişsin flört etmişsin; tedbir almamışsın, iş makinenle hendek
kazdırmışsın, ağır silahlar gelmiş, ağır silahların gelmesine izin vermişsin,
şimdi hâlâ konuşuyorsun bunun sorumlusu!
COŞKUN
ÇAKIR (Tokat) - Sayın Ağbaba, Osmaniyeli teyzenin dediğini anladık, siz ne
diyorsunuz siz? 
VELİ
AĞBABA (Devamla) – Orada PKK yığınak yapmışsa sorumlusu sensin. Eğer orada
askerler öldürülüyorsa, roketlerle gece yarısı evlere saldırı düzenleniyorsa,
kusura bakma, bunun sorumlusu siyasi Hükûmet, orada oturan Sayın Bakan. Bunun
sorumlusu sizsiniz arkadaşlar, kızsanız da bozulsanız da. Ölen askerlerin,
Malatya Günedoğru köyünde yoksul, gözleri görmeyen Hasan amcanın oğlunun,
gelininin ölümünün sorumlusu sizsiniz! (CHP sıralarından alkışlar) 
(Mikrofon
otomatik cihaz tarafından kapatıldı) 
ORHAN
DELİGÖZ (Erzurum) – Türk halkı sorumlunun kim olduğunu çok biliyor! 
HASAN
TURAN (İstanbul) – Teröristlerin hiç suçu yok mu, teröristlerin?
BAŞKAN
– Teşekkür ederiz Sayın Ağbaba. 
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi (2/434) ile Plan ve Bütçe
Komisyonu Raporu (S. Sayısı: 68) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
10’uncu
madde üzerinde 4 önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 10’uncu maddesi ile 657 sayılı Kanuna
eklenmesi öngörülen ek 43 üncü maddenin birinci fıkrasının ilk cümlesine
"dönemde,” ibaresinden sonra gelmek üzere "ayrıca süt izni
verilmeksizin" ibaresinin, aynı fıkranın son cümlesine "çocuğun
fiilen teslim edildiği tarihten" ibaresinden sonra gelmek üzere "veya
104 üncü maddenin (A) fıkrası uyarınca sekiz haftalık izin verilmesi ya da aynı
maddenin (F) fıkrası uyarınca izin kullanılması halinde bu izinlerin
bitiminden" ibaresinin eklenmesini arz ve teklif ederiz.
 Bülent Turan  Mehmet
Doğan Kubat  Reşat Petek 
 Çanakkale İstanbul
 Burdur
 Ramazan Can  Hasan
Basri Kurt  İsmail Bilen 
 Kırıkkale  Samsun
 Manisa
 Recep Şeker  Hüseyin
Filiz
 Karaman  Çankırı
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 10’uncu maddesiyle 657 sayılı Kanun’a
eklenen Ek Madde 43'ün ilk paragrafının son cümlesinin aşağıdaki şekilde
değiştirilmesini arz ve teklif ederiz.
 Arzu Erdem Mehmet
Günal Erhan Usta 
 İstanbul Antalya Samsun
 Erkan Haberal Mehmet
Parsak Mehmet Erdoğan
 Ankara Afyonkarahisar Muğla
 İsmail Faruk Aksu Deniz
Depboylu Baki Şimşek
 İstanbul Aydın Mersin
"Bir çocuğu eşiyle birlikte evlat edinen memurlar
ile memur olmayan eşin memur olan eşleri de istekleri üzerine çocuğun fiilen
teslim edildiği tarihten itibaren bu fıkra hükümlerinden yararlanır."
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı (1/517) ve
Adalet ve Kalkınma Partisi Grup Başkanvekili Çanakkale Milletvekili Bülent
Turan ve Çanakkale Milletvekili Ayhan Gider, Kırıkkale Milletvekili Ramazan Can
ile 23 Milletvekilinin; Bazı Kanunlarda Değişiklik Yapılmasına Dair Kanun
Teklifi’nin (2/434) 10'uncu maddesinin aşağıdaki şekilde değiştirilmesini arz
ve teklif ederiz.
 Bülent Kuşoğlu Şenal
Sarıhan Mahmut Tanal
 Ankara Ankara İstanbul
 Seyit Torun Musa
Çam
 Ordu İzmir
Madde 10- 657 sayılı Kanuna aşağıdaki ek madde ilave
edilmiştir.
"Doğum sonrası yarım zamanlı çalışma
Ek Madde 43- Doğum yapan memurlar doğum sonrası analık
izninin veya 104 üncü maddenin (F) fıkrası uyarınca kullanılan iznin, eşi doğum
yapan memurlar ise babalık izninin bitiminden, ilgili mevzuatı uyarınca çocuğun
mecburi ilköğretim çağının başladığı tarihi takip eden aybaşına kadar olan
dönemde, haftalık çalışma saatlerinin normal çalışma süresinin yarısı olarak
düzenlenmesini talep edebilirler. Bu kapsamda yarım zamanlı çalışmaya başlayan
memur, aynı çocuk için bir daha bu haktan yararlanmamak kaydıyla başvuru
tarihini izleyen aybaşından geçerli olmak üzere normal zamanlı çalışmaya
dönebilir. Bu fıkra hükmünden yararlanan memura, yarım zamanlı çalışmaya
başladığı tarihi izleyen aybaşından itibaren, mali haklar ile sosyal
yardımlarına ilişkin her bir ödeme unsurunun yarısı esas alınarak ödeme
yapılır. Bunların fiili çalışmaya bağlı ödemeleri hakkında ise ilgili mevzuat
hükümleri uygulanmaya devam olunur. Derece yükselmesi ile kademe ilerlemesi
için aranan süreler açısından bu şekilde çalışılan dönemdeki hizmet süreleri
yarım olarak dikkate alınır. Bu kapsamdaki memurun çalışma saatleri ilgili
kurum tarafından belirlenir. Bir çocuğu eşiyle birlikte veya münferit olarak
evlat edinen memurlar ile memur olmayan eşin münferit olarak evlat edinmesi
hâlinde memur olan eşleri de istekleri üzerine çocuğun fiilen teslim edildiği
tarihten itibaren bu fıkra hükümlerinden yararlanır. 
Yarım
zamanlı çalışma hakkının kullanımına ilişkin usul ve esaslar ile bu haktan
yararlanamayacak memurları; hizmet sınıfı, kadro unvanı, kurum veya teşkilat
bazında birlikte veya ayrı ayrı belirlemeye Bakanlar Kurulu yetkilidir.” 
BAŞKAN
– Şimdi, maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 10’uncu maddesinin tasarı metninden
çıkarılmasını arz ve teklif ederiz. 
 Çağlar Demirel  İdris
Baluken  Burcu Çelik Özkan 
 Diyarbakır  Diyarbakır
 Muş
 Filiz Kerestecioğlu Demir Erol
Dora  Feleknas Uca
 İstanbul Mardin
 Diyarbakır
 Bedia Özgökçe Ertan
 Van
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan. 
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan. 
BAŞKAN
– Önerge üzerinde, Muş Milletvekili Sayın Burcu Çelik Özkan. (HDP sıralarından
alkışlar)
BURCU
ÇELİK ÖZKAN (Muş) – Sayın Başkan, değerli milletvekilleri; tasarının 10’uncu
maddesi hakkında söz almış bulunmaktayım. 
İktidarın
ve sermayenin her fırsatta, sürekli tekrarlayarak gündeme getirdikleri
“esnekleşme politikası”, uzunca zamandır, kadın istihdamıyla ilgili her türlü
gündemi ele almada kullanılmakta olan bir yöntem olmuştur. Sermaye, kadın
istihdamını artırmada ve kadınların ücretli çalışma koşullarından dolayı
yaşadıkları sıkıntılara çare olacağı iddiasıyla, her fırsatta esnekleşme
uygulamasını öne sürmüştür. Bu söylem, toplumsal cinsiyet rolleri üzerinden
kurulmakta ve kadınların birincil cinsiyet rolünün ev bakımı ile aile olduğu ve
bundan kaynaklanan görevlerini yerine getirmek istedikleri, bu gerekçeyle de
ücretli çalışma yaşamının yaşamlarında ikincil bir yerde kaldığı iddiası
üzerine kurulmuştur. Oysaki, burada kadınlar bunu tercih etmekten çok bir
seçeneksizleştirmeyle karşı karşıya kalmaktadırlar, yani seçeneksiz
bırakılmaktadırlar. Zira, “ücretli çalışma” seçeneği, erkeklerin aksine, kadınların
önüne her zaman aile, çocuk bakımı, cinsiyetçi roller üzerinden sürülmektedir.
Bu sorumlulukları kadının ve erkeğin eşit biçimde üstlenecekleri düzenlemeler
geliştirilmemekte ve esneklik söyleminin temeli kadının toplumsal cinsiyet
rolleri tanımlanarak aile ve çocuk bakımından kaynaklı çalışma yaşamının geçici
olduğu yönündeki eril zihniyet inancına dayalı gelişmiştir. Bu anlamda kadının
istihdam oranını artırmaya değil, aksine, istihdamda yer alan kadının oranını
düşürmeye, onu bir seçenek tercih etmeye zorlama olduğunu belirtmek doğru bir
tespit olacaktır. 
Maddede
kadınlar yalnızca annelik rolü üzerinden tanımlanmakta, kamusal alanda ve
ücretli emek gücünde öncelikle annelik rolünün belirlediği sınırlarla var
edilmeye çalışılmaktadır. Bu anlamda, sermayenin temel çizgisi olan esnek ve
güvencesiz çalışma koşulları doğum, annelik bahanesiyle kadın emekçilerden
başlayarak emekçi sınıf üzerinde yaygınlaştırılmaya çalışılmaktadır. Bu
anlamda, ilgili madde, kadınların erkeklerle eşit değil ancak annelik rolünün
sağladığı kazanımlarla var olabileceğini vurgulayarak iki kişi arasındaki
birliktelik ilişkisini aile olmak üzerinden sınırlandırmaktadır. 
Yine
aynı maddede kadınların bir cinsiyet rolü olarak tanımlanan çocuk bakım görevi
devredilemez olarak görülmüş ve asıl iş olarak tanımlanmıştır. Ücret karşılığı
çalışma seçeneği ise tali ve asıl iş olan çocuk bakımı görevi aksatılmaksızın
sunulmaktadır. Burada kadınlara annelik rolü önerilmekte; çocuk bakımı ve ev
işleriyle kalan zamanlarda ise düşük ücret, eksik prim ve yine yarı zamanlı
olduğu için vasıfsız olarak tanımlanan işlerde çalışma seçeneği sunulmaktadır.
Bu anlamda, tasarı, esnek ve güvencesiz çalışma biçiminin yasalaştırılmak
istendiğini göstermektedir. 
Tasarının
aceleye getirildiği ve kalıcı çözümler hedeflenmeden oluşturulduğu ortadadır.
Öte yandan, dün söyledik, bugün tekrar söyleyelim. Ülkemizde devam eden savaş
sosyolojik olarak barışa evrilmeden ekonomik ve toplumsal yaşamın normale
dönmesinden bahsedemeyiz. İki gündür Genel Kurulda kürdistanda yaşanan vahşetin
sadece bir yüzünü göstermeye çalışıyoruz. Sivil insanlarımızın yaşam hakkı için
saatlerce izahat yapıyoruz burada belki bir nebze olsun vicdanlarınıza
seslenebiliriz umuduyla. 
Bir
hukuksuzluğu aktarırken aynı anda diğer bir hukuksuzluğun yaşandığı bir
süreçten geçiyoruz. Parlamento olarak yaşananlara bir çözüm olamadığımız için
ülkemizden çok uzaklarda AİHM’den her vaka için tedbir kararı alıyoruz, alınan
bu kararların dahi uygulama alanı bulamadığını görüyor ve aynı anda yaşıyoruz.
Arkadaşlar,
bugün ülkemizde yaşanan tüm sorunların çözümü burası olmalıdır. Parlamento bu
görevi üstlenmelidir, diyalog ve müzakere süreci ivedilikle başlatılmalıdır. Bu
sebeple Parlamentoyu göreve davet ediyoruz.
Tekrardan
saygılarımla. (HDP sıralarından alkışlar) 
BAŞKAN
– Teşekkürler Sayın Özkan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı Kanunlarda
Değişiklik Yapılmasına Dair Kanun Teklifi’nin (2/434) 10'uncu maddesinin
aşağıdaki şekilde değiştirilmesini arz ve teklif ederiz. 
Şenal Sarıhan (Ankara) ve
arkadaşları
MADDE
10- 657 sayılı Kanuna aşağıdaki ek madde ilave edilmiştir.
"Doğum
sonrası yarım zamanlı çalışma
EK
MADDE 43- Doğum yapan memurlar doğum sonrası analık izninin veya 104 üncü
maddenin (F) fıkrası uyarınca kullanılan iznin, eşi doğum yapan memurlar ise
babalık izninin bitiminden, ilgili mevzuatı uyarınca çocuğun mecburi ilköğretim
çağının başladığı tarihi takip eden aybaşına kadar olan dönemde, haftalık
çalışma saatlerinin normal çalışma süresinin yarısı olarak düzenlenmesini talep
edebilirler. Bu kapsamda yarım zamanlı çalışmaya başlayan memur, aynı çocuk
için bir daha bu haktan yararlanmamak kaydıyla başvuru tarihini izleyen
aybaşından geçerli olmak üzere normal zamanlı çalışmaya dönebilir. Bu fıkra
hükmünden yararlanan memura, yarım zamanlı çalışmaya başladığı tarihi izleyen
aybaşından itibaren, mali haklar ile sosyal yardımlarına ilişkin her bir ödeme
unsurunun yarısı esas alınarak ödeme yapılır. Bunların fiili çalışmaya bağlı
ödemeleri hakkında ise ilgili mevzuat hükümleri uygulanmaya devam olunur.
Derece yükselmesi ile kademe ilerlemesi için aranan süreler açısından bu şekilde
çalışılan dönemdeki hizmet süreleri yarım olarak dikkate alınır. Bu kapsamdaki
memurun çalışma saatleri ilgili kurum tarafından belirlenir. Bir çocuğu eşiyle
birlikte veya münferit olarak evlat edinen memurlar ile memur olmayan eşin
münferit olarak evlat edinmesi halinde memur olan eşleri de istekleri üzerine
çocuğun fiilen teslim edildiği tarihten itibaren bu fıkra hükümlerinden
yararlanır.
Yarım
zamanlı çalışma hakkının kullanımına ilişkin usul ve esaslar ile bu haktan
yararlanamayacak memurları; hizmet sınıfı, kadro unvanı, kurum veya teşkilat
bazında birlikte veya ayrı ayrı belirlemeye Bakanlar Kurulu yetkilidir."
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan. 
BAŞKAN
– Önerge üzerinde Ankara Milletvekili Sayın Şenal Sarıhan…
ENGİN
ALTAY (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Söz
konusu madde metninin anlaşılır hale getirilebilmesi için değişiklik
önerilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 10’uncu maddesiyle 657 sayılı Kanuna
eklenen Ek Madde 43'ün ilk paragrafının son cümlesinin aşağıdaki şekilde
değiştirilmesini arz ve teklif ederiz.
Deniz
Depboylu (Aydın) ve arkadaşları
"Bir
çocuğu eşiyle birlikte evlat edinen memurlar ile memur olmayan eşin memur olan
eşleri de istekleri üzerine çocuğun fiilen teslim edildiği tarihten itibaren bu
fıkra hükümlerinden yararlanır." 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Münferit
evlat edinme eşin rızası olmaması durumunda mümkün olabileceği için evlat
edinmeye razı olmayan eşin bu haktan yararlanmaması amacıyla "münferit
olarak" ibareleri madde metninden çıkarılmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 10’uncu maddesi ile 657 sayılı Kanuna
eklenmesi öngörülen ek 43 üncü maddenin birinci fıkrasının ilk cümlesine
"dönemde,” ibaresinden sonra gelmek üzere "ayrıca süt izni
verilmeksizin" ibaresinin, aynı fıkranın son cümlesine "çocuğun
fiilen teslim edildiği tarihten" ibaresinden sonra gelmek üzere "veya
104 üncü maddenin (A) fıkrası uyarınca sekiz haftalık izin verilmesi ya da aynı
maddenin (F) fıkrası uyarınca izin kullanılması halinde bu izinlerin
bitiminden" ibaresinin eklenmesini arz ve teklif ederiz.
Bülent
Turan (Çanakkale) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Takdirlerinize
bırakıyoruz Sayın Başkan.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılıyoruz Sayın Başkanım.
BAŞKAN
– Gerekçeyi okutuyorum.
Gerekçe:
Önerge
ile, tam zamanlı çalışanlar için ilk altı ay üç saat ikinci altı ay bir buçuk
saat öngörülmüş olan süt izninin, aynı usulle yarım zamanlı çalışmada da
kullanılması hâlinde uygulamada ortaya çıkacak mesai sorununun önüne geçilmesi
amaçlanmaktadır.
Ayrıca
önerge ile, üç yaşını doldurmamış bir çocuğu eşiyle birlikte veya münferit
olarak evlat edinen memurlar ile memur olmayan eşin münferit olarak evlat
edinmesi hallerinde memur olan eşler için getirilen çalışma usulünün başlangıç
tarihlerinde düzenleme yapılmak suretiyle uygulamada karışıklığa yol
açılmasının önlenmesi amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
11’inci
madde üzerinde 4 önerge vardır. 
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 11’inci maddesinde geçen "aylıksız"
ifadesinin ücretsiz olarak değiştirilmesini arz ve teklif ederiz.
 İdris Baluken  Çağlar
Demirel Burcu Özkan Çelik
 Diyarbakır Diyarbakır Muş
 Hüda Kaya Felaknas
Uca Lezgin Botan
 İstanbul Diyarbakır Van
 Erol Dora
 Mardin
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi’nin (2/434) 11'inci
maddesinin aşağıdaki şekilde değiştirilmesini arz ve teklif ederiz.
 Bülent Kuşoğlu Mahmut
Tanal Engin Altay
 Ankara İstanbul İstanbul
 Seyit Torun Musa
Çam Serkan Topal
 Ordu İzmir Hatay
MADDE
11- 657 sayılı Kanuna aşağıdaki geçici madde eklenmiştir.
"GEÇİCİ
MADDE 42- 36 ncı maddenin "Ortak Hükümler" bölümünün (C) fıkrasının
(8) numaralı bendi hükmü, bu maddenin yürürlüğe girdiği tarihten sonra 108 inci
maddenin (B) fıkrası kapsamında aylıksız izne ayrılanlar hakkında uygulanır.
Anılan tarihte bu şekilde aylıksız izin kullananlar ise kalan izin süreleri
bakımından söz konusu bent hükmünden faydalandırılır.
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım. Talepleri hâlinde önerge sahiplerine ayrı ayrı söz vereceğim
veya gerekçelerini okutacağım. 
Şimdi,
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 11’inci maddesi ile 657 sayılı Devlet
Memurları Kanunu’na eklemesi öngörülen geçici 42’nci maddenin (2)’nci
fıkrasının tasarı metninden çıkarılmasını arz ve teklif ederiz.
 Bülent Turan Mehmet
Doğan Kubat Halil Eldemir
 Çanakkale İstanbul Bilecik
 Kerem Ali Sürekli Hasan
Turan Halil Etyemez
 İzmir İstanbul Konya
 Hüseyin Filiz Ramazan
Can
 Çankırı Kırıkkale
Türkiye Büyük Millet Meclisi Başkanlığına
Görüşülmekte
olan 68 sıra sayılı Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 11’inci maddesine 657 sayılı Kanun’a
eklenen geçici madde 42'nin (2)’nci fıkrasının madde metninden çıkarılmasını
arz ve teklif ederiz.
 Arzu Erdem Mehmet
Günal Erhan Usta
 İstanbul Antalya Samsun
 Erkan Haberal Mehmet
Parsak Mehmet Erdoğan
 Ankara Afyonkarahisar Muğla
 Baki Şimşek
 Mersin
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Takdirlerinize
bırakıyoruz Sayın Başkan. 
BAŞKAN
– Hükûmet önergeye katılıyor mu? 
MİLLÎ
EĞİTİM BAKANI NABİ AVCI (Eskişehir) – Katılıyoruz Sayın Başkan. 
BAŞKAN
– İki önergenin de gerekçesini okutuyorum: 
Gerekçe:
Önerge
ile, yürürlük maddesinde bu konudaki usul ve esasların yürürlüğe girmesini
teminen belirlenecek olan yeni yürürlük tarihi itibarıyla, 657 sayılı Kanunun
104 üncü maddesinde yapılan değişiklikler ile ek 43 üncü madde hükümlerinin, bu
maddenin yürürlüğe girdiği tarihten önce gerçekleşen doğum ve evlat edinmeler
için de uygulanması amaçlanmaktadır. 
Gerekçe:

Bu
madde ile tasarının 6 ve 10. maddeleri ile getirilen haklardan faydalanmayı
düzenlemektedir. Buna göre şu anda ilköğretim çağından küçük çocuğu bulunan
memurların yarı zamanlı çalışma hakkını kullanması mümkün olamayacaktır. Bu
hak, maddenin yürürlüğe girdiği tarih ve sonrasında gerçekleşen doğum ve evlat
edinmeler hakkında uygulanacaktır. Bu uygulama son derece adaletsiz ve eşitlik
ilkesine aykırı bir durum yaratacaktır. Bu nedenle yarı zamanlı çalışma hakkı,
şu anda ilköğretim çağından küçük çocuğu olan tüm ebeveynler için
kullandırılmalıdır. Bu nedenle fıkra madde metninden çıkarılmaktadır.
BAŞKAN
– Aynı mahiyetteki iki önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 68 sıra sayılı Gelir Vergisi Kanunu ile
Bazı Kanunlarda Değişiklik Yapılmasına Dair Kanun Tasarısı (1/517) ve Adalet ve
Kalkınma Partisi Grup Başkanvekili Çanakkale Milletvekili Bülent Turan ve
Çanakkale Milletvekili Ayhan Gider, Kırıkkale Milletvekili Ramazan Can ile 23
Milletvekilinin; Bazı Kanunlarda Değişiklik Yapılmasına Dair Kanun Teklifinin
(2/434) 11'inci maddesinin aşağıdaki şekilde değiştirilmesini arz ve teklif
ederiz.
Serkan Topal (Hatay) ve
arkadaşları
MADDE 11 – 657
sayılı Kanuna aşağıdaki geçici madde eklenmiştir. 
GEÇİCİ MADDE 42
– 36 ncı maddenin “Ortak
Hükümler" bölümünün (C) fıkrasının (8) numaralı bendi hükmü, bu maddenin
yürürlüğe girdiği tarihten sonra 108 inci maddenin (B) fıkrası kapsamında
aylıksız izne ayrılanlar hakkında uygulanır. Anılan tarihte bu şekilde aylıksız
izin kullananlar ise kalan izin süreleri bakımından söz konusu bent hükmünden
faydalandırılır.
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın Başkan. 
BAŞKAN – Hükûmet
önergeye katılıyor mu? 
MİLLÎ EĞİTİM
BAKANI NABİ AVCI (Eskişehir) – Katılmıyoruz. 
BAŞKAN –
Gerekçeyi okutuyorum:
Gerekçe:
Söz konusu madde
metninin anlaşılır hâle getirilebilmesi için değişiklik önerilmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Tasarısı’nın 11’inci maddesinde geçen “aylıksız”
ifadesinin “ücretsiz” olarak değiştirilmesini arz ve teklif ederiz.
İdris Baluken
(Diyarbakır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EMİNE NUR GÜNAY (Eskişehir) – Katılamıyoruz Sayın
Başkan.
BAŞKAN
– Hükûmet önergeye katılıyor mu?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:

Maddede
geçen “aylıksız" ifadesi “ücretsiz" olarak değiştirilmiştir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Kabul
edilen önergeler doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
Birleşime
beş dakika ara veriyorum.
Kapanma Saati: 19.48 
ALTINCI OTURUM
Açılma Saati: 19.54
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Emre KÖPRÜLÜ (Tekirdağ) 
------0-----
BAŞKAN – Sayın
milletvekilleri, Türkiye Büyük Millet Meclisinin 31’inci Birleşiminin Altıncı
Oturumunu açıyorum.
Danışma
Kurulunun bir önerisi vardır, okutup işleme alacağım ve oylarınıza sunacağım.
X.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 22 Ocak 2016 Cuma
günü toplanmamasının Genel Kurulun onayına sunulmasına ilişkin önerisi
Danışma
Kurulu önerisi:
Danışma
Kurulunun 21/1/2016 Perşembe günü yaptığı toplantıda Genel Kurulun 22 Ocak 2016
Cuma günü toplanmamasının Genel Kurulun onayına sunulması uygun görülmüştür. 
İsmail Kahraman
Türkiye Büyük Millet Meclisi
Başkanı
 Bülent Turan Engin
Altay
 Adalet ve Kalkınma Partisi  Cumhuriyet
Halk Partisi
 Grubu Başkan Vekili Grubu
Başkan Vekili
 İdris Baluken  Oktay
Vural
 Halkların Demokratik Partisi  Milliyetçi
Hareket Partisi
 Grubu Başkan Vekili  Grubu
Başkan Vekili
BAŞKAN – Danışma
Kurulu önerisi üzerinde söz isteyen yok.
Öneriyi
oylarınıza sunuyorum: Kabul edenler… Kabul etmeyenler… Öneri kabul edilmiştir.
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı (1/517) ve Adalet ve Kalkınma Partisi Grup
Başkanvekili Çanakkale Milletvekili Bülent Turan ve Çanakkale Milletvekili
Ayhan Gider, Kırıkkale Milletvekili Ramazan Can ile 23 Milletvekilinin; Bazı
Kanunlarda Değişiklik Yapılmasına Dair Kanun Teklifi (2/434) ile Plan ve Bütçe
Komisyonu Raporu (S. Sayısı: 68) (Devam)
BAŞKAN
– Sayın milletvekilleri, 68 sıra sayılı Kanun Tasarısı’nın görüşmelerine
kaldığımız yerden devam edeceğiz.
Komisyon?
Yok.
Ertelenmiştir.
2’nci
sırada yer alan, Suç Gelirlerinin Aklanması, Araştırılması, El Konulması,
Müsaderesi ve Terörizmin Finansmanına İlişkin Avrupa Konseyi Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız.
2.- Suç Gelirlerinin Aklanması, Araştırılması, El
Konulması, Müsaderesi ve Terörizmin Finansmanına İlişkin Avrupa Konseyi
Sözleşmesinin Onaylanmasının Uygun Bulunduğuna Dair Kanun Tasarısı (1/323) ve
Dışişleri Komisyonu Raporu (S. Sayısı: 51)
BAŞKAN
– Komisyon? Yok.
Ertelenmiştir.
Bundan
sonra da komisyonun olmayacağı anlaşıldığından, alınan karar gereğince, kanun
tasarı ve teklifleri ile komisyonlardan gelen diğer işleri sırasıyla görüşmek
için 26 Ocak 2016 Salı günü saat 15.00’te toplanmak üzere birleşimi
kapatıyorum.
Kapanma Saati: 19.56




(X) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip
tarafından Türkçe olmayan kelimeler ifade edildi.



(x) 68 S. Sayılı Basmayazı 19/01/2016
tarihli 29’uncu Birleşim Tutanağı’na eklidir.




