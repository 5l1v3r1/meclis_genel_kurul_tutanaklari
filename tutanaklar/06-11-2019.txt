



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

14’üncü Birleşim
6 Kasın 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gaziantep Milletvekili Derya Bakbak’ın, TBMM Kadın
Erkek Fırsat Eşitliği Komisyonu bünyesinde kurulan Başta Kız Çocukları Olmak
Üzere Gençlerin Bilim, Teknoloji, Matematik ve Mühendislik Alanlarına
Yönlendirilmesi Alt Komisyonunun çalışmalarına ilişkin gündem dışı konuşması
2.- Kırıkkale Milletvekili Halil Öztürk’ün, Türk
gençliğinin eğitim ve kültür yönünden eksikleri ile alınması gereken tedbirlere
ilişkin gündem dışı konuşması
3.- Uşak Milletvekili Özkan Yalım’ın, Uşak ilinde
yaşanılan sorunlara ilişkin gündem dışı konuşması 





V.- AÇIKLAMALAR
1.- Adana Milletvekili Ayhan Barut’un, içinde bulunulan
ekonomik krize rağmen ticari hayatını sürdürmeye çalışan küçük ve orta ölçekli
esnaflarımız ile kredi ve kredi kartı borcu nedeniyle temerrüde düşen vatandaşların
kredi sicil affının çıkarılmasını talep ettiğine ilişkin açıklaması
2.- İzmir Milletvekili Kani Beko’nun, Türkiye İş Kurumu
tarafından yürütülen Toplum Yararına Çalışma Programı’na ilişkin açıklaması
3.- Kocaeli Milletvekili İlyas Şeker’in, Kocaeli Büyükşehir
Belediye Başkanı Tahir Büyükakın’ı Avrupa Konseyi Yerel ve Bölgesel Yönetimler
Kongresi’nde yaptığı konuşmasından dolayı kutladığına ilişkin açıklaması
4.- Bursa Milletvekili Nurhayat Altaca Kayışoğlu’nun,
3-9 Kasım Organ Bağışı Haftası vesilesiyle herkesi organ bağışında bulunmaya
davet ettiğine ilişkin açıklaması
5.- Mersin Milletvekili Ali Cumhur Taşkın’ın, 2-8 Kasım
Lösemili Çocuklar Haftası’na ilişkin açıklaması
6.- Edirne Milletvekili Okan Gaytancıoğlu’nun,
çiftçinin alın terinin karşılığını vermeyen Tarım ve Orman Bakanının, çiftçiyi
üretimden soğutmaya devam ettiğine ilişkin açıklaması
7.- Adıyaman Milletvekili Abdurrahman Tutdere’nin,
Adıyaman ilinin yol sorunlarının çözümü konusunda ne zaman harekete geçileceğini
Ulaştırma ve Altyapı Bakanından öğrenmek istediğine ilişkin açıklaması
8.- Mersin Milletvekili Hacı Özkan’ın, 7’nci
Uluslararası Mersin Narenciye Festivali’ne ilişkin açıklaması
9.- Niğde Milletvekili Ömer Fethi Gürer’in, siyasi
iktidarın emeklilikte yaşa takılanların taleplerini dikkate alması gerektiğine
ilişkin açıklaması
10.- İzmir Milletvekili Tamer Osmanağaoğlu’nun,
Milliyetçi Hareket Partisi olarak terör örgütlerine karşı sürdürülen
mücadelenin yanında, bu mücadeleyi sekteye uğratanların karşısında olduklarına
ilişkin açıklaması
11.- Kütahya Milletvekili Ali Fazıl Kasap’ın, Kütahya
ilinde sağlık alanında yaşanılan sorunlara ilişkin açıklaması
12.- İstanbul Milletvekili Hayati Arkaz’ın, 3-9 Kasım
Organ Bağışı Haftası’na ilişkin açıklaması
13.- Hatay Milletvekili Mehmet Güzelmansur’un, lojistik
sektörü açısından Türkiye’nin önemli merkezlerinden olan Hatay ilinden Rusya ve
Ukrayna’ya yük taşıyan tırların Kapıkule’den çıkışlarının sağlanması
gerektiğine ilişkin açıklaması
14.- Kahramanmaraş Milletvekili İmran Kılıç’ın,
şairlerin, yazarların ve düşünürlerin tarihin, toplumun ve olayların tercümanı
olduğuna ilişkin açıklaması
15.- Kahramanmaraş Milletvekili Sefer Aycan’ın, lise ve
üniversiteye giriş sınavlarının çocukların ve ailelerin kâbusu olmaya devam
ettiğine ilişkin açıklaması


16.- Kahramanmaraş Milletvekili Habibe Öçal’ın, Dünya
Kadınlar Boks Şampiyonası’nda dünya şampiyonu olan Busenaz Sürmeneli’yi, Dünya
Artistik Jimnastik Şampiyonası’nda jimnastikte dünya şampiyonluğuna ulaşan ilk
Türk sporcumuz İbrahim Çolak’ı, Dünya Askerî Oyunları’nda altın madalyanın
sahibi olan Rıza Kayaalp’i ve karma dövüş sanatlarında dünya şampiyonu olan
Furkan Yasir Yalçın’ı tebrik ettiğine ilişkin açıklaması
17.- Osmaniye Milletvekili Mücahit Durmuşoğlu’nun, 3
Kasım AK PARTİ’nin iktidara gelişinin 17’nci yıl dönümüne ilişkin açıklaması
18.- Çanakkale Milletvekili Özgür Ceylan’ın, TMO’ya
Kamu İhale Kanunu’na tabi olmaksızın ithalat yetkisi verilmesinin tarıma bakışı
ortaya koyduğuna ve çiftçilerimizi ithalatla terbiye etmekten ne zaman
vazgeçileceğini öğrenmek istediğine ilişkin açıklaması
19.- Samsun Milletvekili Neslihan Hancıoğlu’nun,
sendikal örgütlenmenin en temel anayasal hak olduğuna ve bu hakkı hiçbir gücün
gasbedemeyeceğine, Samsun ili Kavak ilçesinde onur mücadelesi yürüten
emekçileri selamladığına ilişkin açıklaması
20.- Bursa Milletvekili Yüksel Özkan’ın, Çevre ve
Şehircilik Bakanının Susurluk Çayı’nda devam eden balık ölümlerini durdurmak
için neden önlem almadığını öğrenmek istediğine ilişkin açıklaması
21.- İstanbul Milletvekili Ali Kenanoğlu’nun,
Türkiye’nin ilk günlük Alevi gazetesi olarak yayın hayatına başlayan Bir Yol’un
barış ve demokrasiden yana tavır alanların sesi olacağına ilişkin açıklaması
22.- Mersin Milletvekili Olcay Kılavuz’un,
öğretmenlerine değer vermeyen bir milletin yükselmesinin mümkün olmadığına ve
atanamayan öğretmenlerin 24 Kasımda müjdeli haber beklediğine ilişkin
açıklaması
23.- Kayseri Milletvekili Dursun Ataş’ın, temel ihtiyaç
maddelerine sürekli zam gelirken enflasyonun nasıl düştüğünü ve enflasyon oranı
yüzde 8 ise vergi ve harçlara neden yüzde 22 zam yapıldığını öğrenmek
istediğine ilişkin açıklaması
24.- Afyonkarahisar Milletvekili Mehmet Taytak’ın,
FETÖ’nün siyasi ayağının kırılması beklenirken Nazlı Ilıcak ve Ahmet Altan’ın
serbest kalmasının adalete olan inancı sarstığına ilişkin açıklaması
25.- Antalya Milletvekili Aydın Özer’in, Antalya ili
Finike ilçesinde mermer ocaklarına karşı mücadeleleriyle tanınan ve öldürülen
Büyüknohutçu çiftinin mahkeme kararıyla kapattırdığı mermer ocağı için ÇED
raporu yayımlandığına ilişkin açıklaması
26.- Ordu Milletvekili Cemal Enginyurt’un, Ordu ili ve
ilçelerindeki yol sorununun devam ettiğine ilişkin açıklaması
27.- Kocaeli Milletvekili Lütfü Türkkan’ın, 6 Kasım
Yükseköğretim Kurulunun kuruluşunun 38’inci yıl dönümü vesilesiyle üniversitelerimizin
uluslararası seviyede rekabet edebilir bilim merkezlerine dönüştürülebilmesi
için yasal ve idari düzenlemelerin yapılması gerektiğine, ülkemizde meydana
gelen zehirlenmelerin gıda güvenliğinin sorgulanmasını zorunlu hâle getirdiğine,
Hükûmeti vatandaşların sağlığı konusunda duyarlı olmaya davet ettiklerine,
Ermeni soykırım tasarısının siyasi amaçlar uğruna uydurulan bir yalandan ibaret
olduğuna ve Avrupa Birliği ülkelerinin eğer katliam arıyorlarsa kendi
tarihlerine bakmaları gerektiğine ilişkin açıklaması
28.- Sakarya Milletvekili Muhammed Levent Bülbül’ün,
ABD Temsilciler Meclisi’nin sözde Ermeni soykırımının tanınmasına ilişkin
kararının ardından Almanya’daki Süryanilerin 1915 olaylarında Süryanilere
soykırım yapıldığını iddia ederek anıt diktiğine, Falih Rıfkı Atay’ın “Çankaya”
adlı eserine, Batı’nın Türkiye’ye, Türk milletine ittifak hâlinde saldırması
durumunda her türlü birikimimizle mücadele edecek güçte olduğumuza,
geleceğimizi ilgilendiren ve geçmişimizle alakalı iftiralar yığınıyla karşılaştığımız
bir süreçte Türkiye’nin, Türk milletinin onurunun, gururunun her şekilde her
yerde temsil edilmesinin herkesin üzerine düşen görev olduğuna ilişkin
açıklaması
29.- İstanbul Milletvekili Hakkı Saruhan Oluç’un, 6
Kasım Yükseköğretim Kurulunun kuruluşunun 38’inci yıl dönümü vesilesiyle
üniversitelerin bugünkü hâlinin darbecilerin bile tahayyülünde olmayan bir hâl
olduğuna, rektörlerin atanıyor olmasının yürütmenin kontrolü altında bir
üniversite hayatı, bir akademik hayat inşa edilmesine yol açtığına, özgür ve
özerk üniversiteler için, bilimsel ve akademik çalışmalar için, üniversitelerin
niteliğini, bilimsel eğitimin kalitesini artırmak için yapılan mücadelenin
devam edeceğine, işsizlik nedeniyle öğrenim kredisi borcunu ödeyemeyen üniversite
mezunu gençlerin mağduriyetine ve TÜİK’in açıkladığı enflasyon oranının gerçeği
yansıtmadığına ilişkin açıklaması
30.- Manisa Milletvekili Özgür Özel’in, 6 Kasım
Yükseköğretim Kurulunun kuruluşunun 38’inci yıl dönümüne, İstanbul ili Fatih
ilçesinde cereyan eden 4 kardeşin toplu intihar olayının Adalet ve Kalkınma
Partisinin gündeminde olmadığına, bu iktidarın yoksulluğa karşı kulak tıkamış
göz görmez bir hâlde bulunmasına şahitlik etmekten utanır hâlde olunduğuna,
Cumhurbaşkanı Recep Tayyip Erdoğan’ın “Dünyada şu anda gelişmiş ülkelere
baktığınızda ya bakıyorsunuz başkanlık sistemi ya bakıyorsunuz yarı başkanlık
sistemi.” ifadelerine, beyin göçünün dışarıya çoban göçünün içeriye olduğu bir
Türkiye yaratıldığına, baca filtresi takılmayan termik santrallerin
faaliyetinin durdurulması yönünde verilen ortak önergenin arkasında durulup
durulmayacağına ilişkin açıklaması
31.- İstanbul Milletvekili Mehmet Muş’un, Adalet ve
Kalkınma Partisine yönelik suçlamaları reddettiklerine, Manisa Milletvekili
Özgür Özel’in yaptığı açıklamasındaki bazı ifadelerine ve Türkiye’nin
yönetilmesiyle, sistemiyle alakalı eleştirilerden çok önerilerin sunulup
milletle paylaşılması gerektiğine ilişkin açıklaması
32.- İstanbul Milletvekili Mehmet Muş’un, İstanbul
Milletvekili Hakkı Saruhan Oluç’un sataşma nedeniyle yaptığı konuşmasındaki
bazı ifadelerine ilişkin açıklaması
33.- İstanbul Milletvekili Hakkı Saruhan Oluç’un,
Kocaeli Milletvekili Lütfü Türkkan’ın HDP grup önerisi üzerinde İYİ PARTİ Grubu
adına yaptığı konuşmasındaki bazı ifadelerine ilişkin açıklaması
34.- Sakarya Milletvekili Muhammed Levent Bülbül’ün,
hadisenin cereyan ettiği günden bugüne Ebubekir El Bağdadi’nin imha edildiği
yerle alakalı ciddi bir tezviratın söz konusu olduğuna ilişkin açıklaması
35.- Manisa Milletvekili Özgür Özel’in, elim bir trafik
kazası sonucu hayatını kaybeden İYİ PARTİ Yozgat İl Başkanı Seyfi Bayrak’a
Allah’tan rahmet dilediğine ilişkin açıklaması
36.- İstanbul Milletvekili Hakkı Saruhan Oluç’un, elim
bir trafik kazası sonucu hayatını kaybeden İYİ PARTİ Yozgat İl Başkanı Seyfi
Bayrak’a Allah’tan rahmet dilediğine ilişkin açıklaması
37.- Sakarya Milletvekili Muhammed Levent Bülbül’ün,
elim bir trafik kazası sonucu hayatını kaybeden İYİ PARTİ Yozgat İl Başkanı
Seyfi Bayrak’a Allah’tan rahmet dilediğine ilişkin açıklaması
38.- İstanbul Milletvekili Mehmet Muş’un, elim bir
trafik kazası sonucu hayatını kaybeden İYİ PARTİ Yozgat İl Başkanı Seyfi
Bayrak’a Allah’tan rahmet dilediğine ilişkin açıklaması
39.- İstanbul Milletvekili Hakkı Saruhan Oluç’un,
Antalya Milletvekili Atay Uslu’nun HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
40.- Manisa Milletvekili Özgür Özel’in, Antalya
Milletvekili Atay Uslu’nun HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine, CHP’nin göç ve göçmen yaratan
politikalar ile politikacılara karşı olduğuna ilişkin açıklaması
41.- İstanbul Milletvekili Mehmet Muş’un, Manisa
Milletvekili Özgür Özel’in yaptığı açıklamasındaki bazı ifadelerine ilişkin açıklaması
42.- Manisa Milletvekili Özgür Özel’in, ana muhalefet
partisinin görevinin iktidarın dış politikada varsa yanlışlarını eleştirmek olduğuna
ve İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
43.- İstanbul Milletvekili Mehmet Muş’un, Manisa
Milletvekili Özgür Özel’in yaptığı açıklamasındaki bazı ifadelerine ve devletin
mi CHP’yi, CHP’nin mi devleti kurduğunun ayrı bir tartışma konusu olduğuna
ilişkin açıklaması
44.- Manisa Milletvekili Özgür Özel’in, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin açıklaması
45.- Aksaray Milletvekili Ramazan Kaşlı’nın, Aksaray
ili Eskil ilçesi Kaputaş Yaylası çiftçilerinin toplulaştırmada yaşanılan mağduriyetlerinin
giderilmesini talep ettiğine, Taşkapı İlkokuluna ve Ortaokuluna Z-Kütüphane ile
robotik kodlama sınıfının kazandırılmasına vesile olan okul müdürü ile
öğretmenlerine teşekkür ettiğine ilişkin açıklaması
46.- Nevşehir Milletvekili Faruk Sarıaslan’ın,
Karayollarında çalışan taşeron işçilerin mağduriyetinin giderilmesi gerektiğine
ve çiftçilerin borçlarının faizsiz olarak ertelenmesinin zorunlu hâle geldiğine
ilişkin açıklaması
47.- İzmir Milletvekili Kani Beko’nun, kıdem
tazminatının fona devrinin işçiler açısından sonun başlangıcı olduğuna ilişkin
açıklaması
48.- Ankara Milletvekili Servet Ünsal’ın, Sağlık Bakanı
Fahrettin Koca’nın kurucusu olduğu şirkete KDV istisnası, gümrük muafiyeti,
vergi indirimi ile sigorta prim desteğinin sağlandığına ilişkin açıklaması
49.- Kahramanmaraş Milletvekili Habibe Öçal’ın,
Suriye’deki insan hakları ve kadın hakları ihlallerine bütüncül açıdan
yaklaşılması, Vicdan Konvoyu ile Uluslararası Af Örgütü’nün raporunda yer alan
Sednaya Hapishanesi’yle ilgili verilerin dile getirilmesi gerektiğine ilişkin
açıklaması
50.- İstanbul Milletvekili Zeynel Özen’in, ayrımcılığa,
baskıya ve insanları bölmeye yönelik çalışmalara son verilmesi gerektiğine
ilişkin açıklaması
51.- İstanbul Milletvekili Ümit Beyaz’ın, hayatını
kaybeden İYİ PARTİ Yozgat İl Başkanı Seyfi Bayrak’a Allah’tan rahmet dilediğine
ve İstanbul ili Fatih ilçesinde cereyan eden 4 kardeşin toplu intihar olayına
ilişkin açıklaması
52.- Aksaray Milletvekili Ayhan Erel’in, Aksaray ili
Karataş köyündeki taş ocaklarına bir yenisinin daha eklenmek istendiğine ilişkin
açıklaması
53.- Amasya Milletvekili Mustafa Levent Karahocagil’in,
Türkiye’nin kendi tohumluğunu üreten ve ihraç eden ülke konumuna getirildiğine
ilişkin açıklaması
54.- İstanbul Milletvekili Saliha Sera Kadıgil
Sütlü’nün, Kahramanmaraş Milletvekili Habibe Öçal’ın yaptığı açıklamasındaki
bazı ifadelerine ilişkin açıklaması
55.- Eskişehir Milletvekili Arslan Kabukcuoğlu’nun,
iktidarın bilirkişi raporundaki “Murat Dağı’nda madencilik olmaz.” tespitini
dikkate alması gerektiğine ilişkin açıklaması
56.- Adana Milletvekili Ayşe Sibel Ersoy’un, Adana
Büyükşehir Belediyesinde yaşanılan işten çıkarmalara ilişkin açıklaması
57.- Kars Milletvekili Ahmet Arslan’ın, Kars ili
Sarıkamiş ilçesi Aşağı Sallıpınar köyünde yapılmak istenen camiye ilişkin açıklaması
58.- Adana Milletvekili İsmail Koncuk’un, elim bir
trafik kazası sonucu hayatını kaybeden İYİ PARTİ Yozgat İl Başkanı Seyfi
Bayrak’a Allah’tan rahmet dilediğine ilişkin açıklaması
59.- Manisa Milletvekili Özgür Özel’in, yerel
siyasetçilerin de eleştiriye açık olduğuna ilişkin açıklaması
60.- İstanbul Milletvekili Ali Kenanoğlu’nun, camiye
ihtiyacı olan Sünni köylere cami yapmayı tercih etmek yerine Alevi köylerine
cami yapılmak istenmesinin asimilasyondan başka bir şey olmadığına ilişkin
açıklaması
61.- Sakarya Milletvekili Muhammed Levent Bülbül’ün,
performans kriterlerinin objektif şekilde tutulmadığı bir ahvalde performans
gerekçesiyle belediyelerden işçiler çıkartılıyorsa bunun hesabının hukuk önünde
verilmesi gerektiğine ilişkin açıklaması
62.- Yozgat Milletvekili Bekir Bozdağ’ın, elim bir
trafik kazası sonucu hayatını kaybeden İYİ PARTİ Yozgat İl Başkanı Seyfi Bayrak’a
Allah’tan rahmet dilediğine ilişkin açıklaması
63.- İstanbul Milletvekili Mahmut Tanal’ın, AK
PARTİ’nin iktidarda olduğu on yedi yıldan beri ne yapıldığını öğrenmek
istediğine ilişkin açıklaması
64.- Sakarya Milletvekili Muhammed Levent Bülbül’ün,
tasarruf tedbirleri uyguluyorum denilerek öncelikle işçiden tasarruf etme
cihetine gidilmemesi gerektiğine ilişkin açıklaması
65.- Manisa Milletvekili Özgür Özel’in, Sakarya
Milletvekili Muhammed Levent Bülbül’ün yaptığı açıklamasındaki bazı ifadelerine
ilişkin açıklaması
66.- Sakarya Milletvekili Muhammed Levent Bülbül’ün,
Manisa Büyükşehir Belediyesiyle alakalı mobbing meselesinin yargı önünde ispat
edilmesi gereken mesele olduğuna ilişkin açıklaması
67.- İzmir Milletvekili Dursun Müsavat Dervişoğlu’nun,
elim bir trafik kazası sonucu hayatını kaybeden İYİ PARTİ Yozgat İl Başkanı
Seyfi Bayrak’a Allah’tan rahmet dilediğine ilişkin açıklaması
68.- Gaziantep Milletvekili Mahmut Toğrul’un, 12 Eylül
cunta darbesinin ürünü olarak 6 Kasım 1981 tarihinde kurulan YÖK’ün
kaldırılarak üniversitelerin akademik niteliğine kavuşturulması gerektiğine
ilişkin açıklaması
69.- Adana Milletvekili Müzeyyen Şevkin’in, zor durumda
olan esnaf ve sanatkârların koruma altına alınmasının önemli olduğuna ilişkin
açıklaması
70.- Afyonkarahisar Milletvekili Burcu Köksal’ın,
sosyal tesis çalışanlarına kadro verilip verilmeyeceğini öğrenmek istediklerine
ilişkin açıklaması
71.- Gaziantep Milletvekili İmam Hüseyin Filiz’in, 6
Kasım GAP Bölge Kalkınma İdaresi Başkanlığının kuruluşunun 30’uncu yıl dönümüne
ilişkin açıklaması
72.- Adana Milletvekili Ayhan Barut’un, 2017 yılından
beri Tarım ve Orman Bakanlığına atama yapılmamasının nedenini öğrenmek
istediğine ve hangi branşlara kaç kişinin, ne zaman atanacağının açıklanmasını
talep ettiğine ilişkin açıklaması
73.- Sivas Milletvekili Ahmet Özyürek’in, Avrupa’da
yaşayan gurbetçilerin çoğunluğunu Sivaslı hemşehrilerinin oluşturması nedeniyle
Pegasus ve Türk Hava Yollarının direkt uçuşlarının uluslararası havalimanı olan
Nuri Demirağ Havalimanı’na yapılmasını istediklerine ilişkin açıklaması
74.- Bartın Milletvekili Aysu Bankoğlu’nun, Bartın ili
Amasra ilçesinde sağlık hizmetlerine erişim yönünden yaşanılan mağduriyetin
giderilmesi gerektiğine ilişkin açıklaması
75.- Denizli Milletvekili Cahit Özkan’ın, İstanbul
Milletvekili Gökan Zeybek’in 117 sıra sayılı Kanun Teklifi’nin birinci bölümü
üzerinde CHP Grubu adına yaptığı konuşmasındaki bazı ifadelerine ilişkin
açıklaması
76.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
77.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ve CHP’ye
rağmen milletimizin göğsünü kabartacak icraatlarını hayata geçirmeye devam
edeceklerine ilişkin açıklaması
78.- Manisa Milletvekili Özgür Özel’in, Cumhurbaşkanı
Recep Tayyip Erdoğan’ın “Biz İstanbul’a ihanet ettik.” ifadesine ilişkin
açıklaması
79.- Manisa Milletvekili Özgür Özel’in, İstanbul
Milletvekili Mustafa Demir’in 117 sıra sayılı Kanun Teklifi’nin birinci bölümü
üzerinde şahsı adına yaptığı konuşmasındaki bazı ifadelerine ilişkin açıklaması
80.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ve İstanbul
iline ve vatandaşlara hizmet etmeye devam edeceklerine ilişkin açıklaması
81.- İstanbul Milletvekili Erkan Baş’ın, Meclis İçtüzüğü’ünün
çoğunluğu korumak üzere hazırlanmış antidemokratik bir İç Tüzük olduğuna,
milyonlarca insanın hakkını savunma görevlerini hiçbir gücün
engelleyemeyeceğine, İstanbul ili Fatih ilçesinde cereyan eden 4 kardeşin toplu
intihar olayının cinayet olduğuna ve AK PARTİ’nin iktidarda olduğu on yedi
yılın sonunda yoksulluktan, açlıktan intihar eden insanları olan bir ülke
yaratıldığına ilişkin açıklaması
82.- Denizli Milletvekili Cahit Özkan’ın, İstanbul
Milletvekili Hayrettin Nuhoğlu’nun 117 sıra sayılı Kanun Teklifi’nin 2’nci maddesiyle
ilgili önerge üzerinde yaptığı konuşmasındaki bazı ifadelerine ve hiçbir ithamı
kabul etmediklerine ilişkin açıklaması

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 6/11/2019 tarihinde Grup Başkan
Vekili Kocaeli Milletvekili Lütfü Türkkan tarafından, kamuda hesap verme
sorumluluğu ve mali saydamlığı sağlamak üzere uluslararası standartlarla uyumlu
denetimler yapmayı, TBMM adına denetim ve inceleme yaparak kamuoyuna raporlar
sunmayı görev edinen Sayıştay Başkanlığının bu iş ve işlemleriyle ilgili
sürecin analiz edilmesi, raporların kamu yararı gözetilerek incelenmesi,
raporlarda yer bulan kurum ve kuruluşların hukuka ve kanunlara aykırı
eylemlerinin araştırılması amacıyla verilmiş olan Meclis araştırması önergesinin
ön görüşmelerinin, Genel Kurulun 6 Kasım 2019 Çarşamba günkü birleşiminde
yapılmasına ilişkin önerisi
2.- HDP Grubunun, 6/11/2019 tarihinde Grup Başkan
Vekili Mersin Milletvekili Fatma Kurtulan ve Grup Başkan Vekili İstanbul
Milletvekili Hakkı Saruhan Oluç tarafından, IŞİD tarafından alıkonulan
kadınların akıbetinin araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 6 Kasım 2019 Çarşamba günkü
birleşiminde yapılmasına ilişkin önerisi
3.- CHP Grubunun, 5/11/2019 tarihinde Kocaeli
Milletvekili Haydar Akar ve arkadaşları tarafından, 2007 yılında Isparta’da meydana
gelen uçak kazasıyla ilgili ortaya atılan ciddi iddialar ile şüphelerin
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 6 Kasım 2019 Çarşamba günkü birleşiminde
yapılmasına ilişkin önerisi

VII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Batman
Milletvekili Ayşe Acar Başaran’ın HDP grup önerisi üzerinde HDP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
2.- İstanbul Milletvekili Hakkı Saruhan Oluç’un,
İstanbul Milletvekili Mehmet Muş’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması

VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
geçirdiği trafik kazası sonucu hayatını kaybeden İYİ PARTİ Yozgat İl Başkanı
Seyfi Bayrak’a Allah’tan rahmet dilediğine ilişkin konuşması
2.- Oturum Başkanı TBMM Başkan Vekili Levent Gök’ün, ne
kadar sert tartışmalar yaşanırsa yaşansın insani değerlerimizi koruyan bir ülke
olarak yolumuza devam edeceğimize ilişkin konuşması

IX.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Malatya Milletvekili Bülent Tüfenkci ile 74
Milletvekilinin Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2272) ile Plan ve Bütçe Komisyonu Raporu (S.
Sayısı: 117)

X.- YAZILI SORULAR VE CEVAPLARI
1.- Samsun Milletvekili Kemal Zeybek’in, Samsun
Büyükşehir Belediyesi ve Ordu Büyükşehir Belediyesi tarafından yapıldığı iddia
edilen araç kiralama işlemlerine ilişkin sorusu ve İçişleri Bakanı Süleyman
Soylu’nun cevabı (7/20051)
6 Kasım 2019 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Levent GÖK
KÂTİP ÜYELER: İsmail OK (Balıkesir), Şeyhmus DİNÇEL
(Mardin) 
-----0-----
BAŞKAN
– Türkiye Büyük Millet Meclisinin 14’üncü Birleşimini açıyorum.
Toplantı
yeter sayısı vardır, görüşmelere başlıyoruz.
Değerli
milletvekilleri, gündeme geçmeden önce 3 sayın milletvekilimize gündem dışı söz
vereceğim. Konuşma süreli beşer dakika sayın vekillerimizin.
Gündem
dışı ilk söz, Başta Kız Çocukları Olmak Üzere Gençlerin Bilim, Teknoloji,
Matematik ve Mühendislik Alanlarına Yönlendirilmesi Alt Komisyonun Gaziantep ve
Şanlıurfa’ya yaptıkları çalışma ziyaretleri hakkında bilgi vermek için söz
isteyen Gaziantep Milletvekilimiz Sayın Derya Bakbak’a aittir.
Buyurun
Sayın Bakbak. (AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gaziantep Milletvekili Derya Bakbak’ın, TBMM Kadın
Erkek Fırsat Eşitliği Komisyonu bünyesinde kurulan Başta Kız Çocukları Olmak
Üzere Gençlerin Bilim, Teknoloji, Matematik ve Mühendislik Alanlarına
Yönlendirilmesi Alt Komisyonunun çalışmalarına ilişkin gündem dışı konuşması
DERYA
BAKBAK (Gaziantep) – Sayın Başkan, değerli milletvekilleri; Türkiye Büyük
Millet Meclisi Kadın Erkek Fırsat Eşitliği Komisyonu bünyesinde kurulan Başta
Kız Çocukları Olmak Üzere Gençlerin Bilim, Teknoloji, Matematik ve Mühendislik
Alanlarına Yönlendirilmesi Alt Komisyonumuzun çalışmalarına ilişkin söz almış
bulunmaktayım.
14
Kasım 2018’de kurulan ve Başkanlığını yürüttüğüm Komisyonumuz bugüne kadar 13
toplantı yaptı. Bu toplantılarda kamu, özel sektör, sivil toplum kuruluşu
temsilcileri, akademisyenler olmak üzere alanında uzman isimleri dinleyerek
ülkemizde bu alanda yapılan çalışmaları inceledik. Bu incelemelerimizi bazı
büyük şehirlerde saha çalışmasıyla sürdürdük. Komisyon üyelerimizle birlikte
üniversitelerimiz, bilim, sanat merkezleri, teknoloji tasarım atölyeleri,
okullar, bu alanda çalışma yürüten tüm eğitim derneklerini ziyaret ettik.
Dünyadaki STEM çalışmalarını ve uygulamalarını inceledik. Yaptığımız çalışma ve
ziyaretlerimizde yetenekli çocuklarımızın ülkemizi nasıl uçuracağını gördük.
Saha çalışmalarımızda akıllı telefon ve tabletlere ücretsiz oyun tasarlayan bir
genç kızımız, bize, çocuklarımızın oyunu sadece oynayan değil, oyunu kuran,
üreten bir nesil olduğunu ispatladı. Engelli bireylerin yaşamını kolaylaştıran,
tarımdan sağlığa, günlük ihtiyaçlarımıza basit çözümler üreten projeleri bizzat
geleceğimiz olan çocuklarımızdan dinledik. Katıldıkları yarışmalarda dünya
birincilikleriyle ülkemizi gururlandıran çocuklar, onlara yapılan yatırımın bu
ülkenin geleceğine yapıldığını bizlere gösterdiler ve Cumhurbaşkanımız Sayın
Recep Tayyip Erdoğan öncülüğünde yeni ve güçlü Türkiye için Komisyonumuzun
yaptığı çalışmaların ne denli önemli olduğunu bir kez daha anladık.
Değerli
milletvekilleri, gençlerin bilim, teknoloji, matematik ve mühendislik
alanlarına yönlendirilmesi dünyada STEM olarak adlandırılıyor. Biz de alt
komisyonumuzun dönem sonunda hazırlayacağı rapor ile Türkiye’nin STEM yol
haritasını oluşturmayı hedefliyoruz. Yol haritasını oluştururken bu alanda
toplumsal seferberliğin gerekliliğine inanıyoruz. Öte yandan uluslararası
raporlar, bilimsel ve teknolojik gelişmeler nedeniyle 5,1 milyon işin yok
olacağını gösteriyor. Yani bugünkü mesleklerin yüzde 65’i 2030, 2040 yılında
olmayacak, bunların yerine yeni meslekler ortaya çıkacak. Önümüzdeki yıllarda
hayata atılacak nesiller kendi işlerini icat etmek zorundalar. Türkiye’nin
gelecek tasarımını teknoloji ile yoğurup bilimle şekillendirmek istiyoruz.
Bunun için millî teknoloji hamlesi dedik, bunun için dijital Türkiye dedik.
Aslında ülkemiz genç ve kalabalık nüfusu ile şanslı bir konumda. Gençlerimizin
dünyanın 10 büyük ekonomisi arasına girebilmemizde yegâne anahtar olduğunu
biliyoruz. Gelişmiş ülkeler ile rekabet edebilmemiz için klasik bir anlayışın
ötesini düşünüyoruz. Çocuklarımızın hayal ettiğini tasarlayacağı, değerlerinden
kopmadan bilime, mühendisliğe, analitik düşünmeye yönleneceği ortamlar
hazırlamaya gayret ediyoruz. Millî teknoloji hamlemiz dijital Türkiye
hedefimizle paralel olarak STEM eğitimini daha çok yaygınlaştıracağız.
Toplumsal ön yargıları kırarak kızları bu alanlara daha çok yönlendireceğiz. Bu
şunu gösteriyor: O festivale katılan her bir genç, ülkemizi uzayda,
havacılıkta, teknolojide dünya liderliğine taşımak için ben de varım diyor.
İşte o gençlerin gözündeki umut ışığı bizim yolumuzu aydınlatacak. Bizler de
STEM eğitimini yaygınlaştırmak için kuracağımız 100 Deneyap Teknoloji
Atölyesi’nde beş yılda yaklaşık 50 gencimizin teknoloji eğitimini almasını
sağlayacağız. Bilim merkezlerinin sayısını artıracağız, bilim atölyelerini ve
gezici bilim sergilerini daha ulaşılabilir hâle getireceğiz ve el ele bu
topluma çağ atlatacak nesiller yetiştireceğiz. Toplumsal farkındalığı
önemsiyoruz. Ailelerimize, eğitimcilerimize görev düşüyor. Ama çocuklarımızı
kanatlandırmak için bizlere de büyük görevler düşüyor. 
(Mikrofon
otomatik cihaz tarafından kapatıldı)
BAŞKAN
– Devam edin, tamamlayın Sayın Bakbak. 
DERYA
BAKBAK (Devamla) – STEM için seferberlik diyor, siz değerli milletvekillerinden
bu konuda sorumluluk almanızı ve destek vermenizi diliyorum. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Değerli milletvekilleri, buraya çok yoğun uğultu geliyor, sizlerden rica
ediyorum, sesler olduğu gibi bu tarafta yani hatipleri dinlemekte zorlanıyoruz.

Gündem
dışı ikinci söz, Türk gençliğinin eğitim ve kültür yönünden eksikleri ve alınması
gereken tedbirler hakkında söz isteyen Kırıkkale Milletvekilimiz Sayın Halil
Öztürk’e aittir. (MHP sıralarından alkışlar) 
Süreniz
beş dakika Sayın Öztürk. 
2.- Kırıkkale Milletvekili Halil Öztürk’ün, Türk
gençliğinin eğitim ve kültür yönünden eksikleri ile alınması gereken tedbirlere
ilişkin gündem dışı konuşması
HALİL
ÖZTÜRK (Kırıkkale) – Sayın Başkan, değerli milletvekilleri; Genel Kurulu ve
bizleri ekranları başında izleyen tüm vatandaşlarımızı saygıyla selamlıyorum. 
Sayın
milletvekilleri, gençlik, bir milletin geleceğidir, o milleti geleceğe
taşıyacak itici ve ilerletici güçtür. İdealist, cesaretli, atılgan
özellikleriyle dikkat çeken Türk gençliği bütün dünyayı etkileyen tüketim
kültürü, modernitenin yanlış yorumlanması gibi nedenlerle özellikle eğitim ve
kültür alanında sorunlar yaşamaktadır. 
Kutlu
mazisinde şanlı bir tarihi barındıran Türk milleti millî varlığını geleceğe
taşırken özellikle gençlerini eğitim ve kültür alanlarında doğru ve tam
donanımlı olarak yetiştirmeli, eğitim ve öğretim sistemi içerisine değerler
konusunu da eklemelidir. Partimizin Kurucu Genel Başkanı, cennetmekân
Başbuğ’umuz Alparslan Türkeş millî eğitimin başlıca vazifelerini sıralarken ilk
sıradakinin Türk gencini ve halkını millî şuur ve değerlerle yetiştirmek,
onlara bu ruhu aşılamak olduğunu belirtmiştir. 
Değerli
milletvekilleri, Türk dünyasının bilge lideri Sayın Genel Başkanımız Devlet
Bahçeli de yıllar önce, cumhuriyetimizin 100’üncü yılı olan 2023 yılında
bölgesinde ve dünyada lider olma hedefini önümüze koyarken gururlu, millî
sorumlulukların farkında olan, öz güven ve disipline vâkıf, değerlerini
koruyabilen gençlerimize güvenerek bunu yapmıştır. Kim olduğunun şuurunda, ülke
meselelerinde ve uluslararası gelişmelere duyarlı, okuyan, tefekkür eden Türk
gençleri, bu vatanı, bu milleti, bu ülkeyi geleceğe güvenle taşıyacaktır. Bu
manada, millî ve manevi değerlerimize bağlı, evrensel ilkelere duyarlı, öz
güveni gelişmiş Türk gençlerinin yetiştirilmesi son derece elzemdir. 
Saygıdeğer
milletvekilleri, büyük medeniyetlerin ortak özellikleri kültür, sanat ve
edebiyat alanlarında önemli eserler üretebilme kabiliyetleridir. Bu eserler,
millet hayatının, kuvvetinin ve sıhhatinin en sahih, en sağlam göstergeleridir.
Ülkü Ocakları Eğitim ve Kültür Vakfı, kültür, sanat ve edebiyat faaliyetlerini
aziz Türk milletinin idealleri yolunda bir araç olarak telakki etmiştir. Kendi
zamanının sınırlarını aşarak geleceğe yön verecek ruh gücüne sahip olduğunu
yayımladığı dergi, kitap ve kitapçıklarla kanıtlayan Ülkü Ocakları, bu alanda
değerli çalışmalar yürütmektedir. Bu kapsamda millî sorumluluğun farkında, öz
güvenli, şuurlu ve disiplinli bir gençliğin inşasına katkıda bulunmaya yönelik
hazırlanan Bilge Türk fikir, kültür ve sanat dergisi; yine Türk edebiyatına
yeni bir ses ve soluk getiren Dönence kültür, sanat ve edebiyat dergisi; Doğu
Akdeniz, Suriye gibi millî meselelerin yanı sıra, kalkınma, sosyoloji, kanon
eserler gibi önem arz eden konuların akademik düzeyde ele alındığı Ülkü
Ocakları eğitim ve kültür dergisi, Ülkü Ocaklarının dergicilik sahasında
yayınladığı müstesna eserlerdir. 
Değerli
milletvekilleri, Ülkü Ocakları, çocuklarımızın sosyal, duygusal ve bilinçsel
gelişimlerine de büyük önem vermektedir. Bu kapsamda yeni nesillerin zihnen ve
ruhen yetkin bireyler olarak yetişmelerinin pedagojik usullere dayanan eğitim
süreciyle mümkün olduğunu düşünmektedir. Bu düşüncelerle, çocuk yayıncılığı
alanında da önemli eserleri külliyatına eklemiştir. 
Kültürümüzün
bir medeniyet düzeyinde ifade edildiği müstesna eserlerden biri olan Kutadgu Bilig,
Yusuf Has Hacip tarafından yazılışının 950’nci yıl dönümü münasebetiyle Ülkü
Ocakları tarafından “Çocuklar İçin Kutadgu Bilig” ismiyle yayımlanmıştır. Kendi
alanında ilk çocuk yayını olma özelliğine sahip bu eser şu anda bütün Türk
lehçelerine aktarılmış ve İngilizceye de çevirisi yapılmıştır. Türk toplumunun
kültürel yapısını, değerler sistematiğini, tarih boyunca yaşadığı büyük gelişim
ve değişimin anlaşılması açısından büyük bir cevher olan “Dede Korkut
Hikâyeleri” de “Çocuklar İçin Dede Korkut” ismiyle Türk çocuklarına armağan
edilmiştir. Türk milletinin karanlık ve en zor dönemlerinde ona önderlik eden,
Türk vatanını düşman işgalinden kurtaran, tarihin akışını değiştiren Gazi
Mustafa Kemal Atatürk’ün Nutuk eseri de çocuklarımız için özel olarak hazırlatılıp
Ülkü Ocakları tarafından tüm Türkiye’ye dağıtılmıştır. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin. 
HALİL
ÖZTÜRK (Devamla) – Değerli milletvekilleri, Türk gençliğini, millî, manevi ve
insani temeller etrafında, birleştirebilmek, kendi medeniyet ve kültür tarihini
tanımasına katkı sunabilmek adına fedakârca ve büyük bir özveriyle geçmişten
bugüne hizmet eden ve etmekte olan Ülkü Ocakları Eğitim ve Kültür Vakfı genel
başkanlarını, yönetimlerini ve Ülkü Ocaklarına mensup bütün herkesi ayrı ayrı
kutluyor, hepsine teşekkür ediyor, hepsine şükranlarımı sunuyorum. 
Genel
Kurulu bir kez daha saygıyla selamlıyorum. (MHP sıralarından alkışlar)
BAŞKAN
– Gündem dışı üçüncü söz, Uşak’ın sorunları hakkında söz isteyen Uşak Milletvekilimiz
Sayın Özkan Yalım’a aittir. 
Buyurun
Sayın Yalım. (CHP sıralarından alkışlar)
Süreniz
beş dakika. 
3.- Uşak Milletvekili Özkan Yalım’ın, Uşak ilinde
yaşanılan sorunlara ilişkin gündem dışı konuşması 
ÖZKAN
YALIM (Uşak) – Teşekkür ederim Sayın Başkanım.
Değerli
Divana, çok değerli milletvekillerimize ve de bizi izleyen tüm vatandaşlarımıza
saygı ve sevgilerimi sunuyorum. 
Sayın
Başkan, değerli milletvekilleri; Uşak ilimizin ekonomisi tarım, hayvancılık,
ormancılık, dokumacılık, turizm ve sanayiye dayalıdır. Ayrıca, Türkiye’de ilk
sanayi kuruluşlarının ortaya çıktığı illerimizden birisi de Uşak’tır.
Türkiye’deki ilk şeker fabrikası 1926 yılında Uşak’ta kurulmuştur. Cumhuriyetin
ilk yıllarında Türkiye’nin sanayileşme çalışmalarına Uşak öncülük etmiştir.
Uşak Şeker Fabrikası bölgede 5 ilimizde, 11 ilçemizde ve 85 köyümüzde pancar
üreticisine ekmek kapısı olmuştur. Ancak son dönemlerde iktidarın politikaları
nedeniyle ilimiz pek çok yönden zayıf kalmıştır. 
Uşak
sanayisi geri dönüşümde Türkiye’nin lideri konumundadır, aynı zamanda çevreci
bir anlayışla da üretim yapmaktadır. 
Ben
özellikle Uşak’ın başlıca sorunlarıyla ilgili sizleri bilgilendirmek istiyorum.
Uşak’ın bir kaç sorunu da şunlardır: Devlet yatırımlarından hak ettiği desteği
alamamaktadır. Bunun yanı sıra, ülkemizin diğer illerinde olduğu gibi işsizlik,
Suriyeliler başta olmak üzere iç ve dış göç sorunları, tarımsal alanda plansız
üretim ve desteklemelerin yetersizliği, eğitim, spor, sanat ve kültürel
alanlarda da tesis eksiklikleri yer almaktadır. 
İlimizde,
tarihî açıdan, dünyanın en uzun 2’nci kanyonu Ulubey ilçemizdeki Ulubey
Kanyonları’dır. Aynı zamanda, Ulubey ilçemizde, milattan önce 3 bin yılında
kurulmuş olan tarihî Blaundus Kenti de mevcuttur. Ancak tarihî Blaundus
Kenti’nde, bizim çalışmalarımız ve çabalarımız sonucunda, yenice, Uşak
Üniversitesi tarafından, arkeologlar tarafından işlemler başlamıştır. Bunun
yanında, Karahallı ilçemizde Clandras Köprüsü ile Türkiye’nin ilk hidroelektrik
santrali de mevcuttur. 
Uşak’ta
Turizm Bakanlığının bu konularla alakalı maalesef fazla bir etkinliği yoktur.
Buradan, özellikle Turizm Bakanlığımızı bu konularla alakalı, hem dünyanın en
uzun 2’nci kanyonları olan Ulubey Kanyonları’nın hem de buna benzer Uşak’taki
doğal güzelliklerin tanıtılması adına göreve davet ediyorum. Hatta Murat
Dağı’nı yok etmek için de ellerinden geleni yapmaktadırlar. 
Ayrıca,
Uşak’ımızın hem sanayisinin hem de turizminin gelişmesi adına Uşak
Havalimanı’nın tam kapasiteyle de çalışması gerekmektedir ama maalesef, çok az
gün, haftada sadece iki üç gün hizmet vermektedir.
Şimdi,
gelelim Uşak’ımızın geçmişine ve kahramanlıklarına. Binlerce yıllık medeniyeti
bağrında yaşatan, sınırları içerisinde milattan önce yaşamış medeniyetlere ait
birçok kalıntı bulunduran Uşak'ın, cumhuriyet tarihindeki rolü de oldukça
değerlidir. Uşak, Kuvayımilliye meşalesinin ilk yakıldığı yerleşim
bölgelerinden birisidir. Aynı zamanda Uşak, Kurtuluş Savaşı'nda kahramanlık
göstererek tarihe geçen pek çok ismin de memleketidir. Kuvayımilliye'nin ilk
hâkim olduğu yerleşim birimi olan Uşak'ın ve Uşaklıların Türk milletinin
destanı olarak tarihe geçen mücadelesindeki payı azımsanmayacak kadar, son
derece büyüktür. 
Uşak,
aynı zamanda âşıklar diyarı, yiğidin, efenin harman olduğu bir kadim ildir.
Memleket meselelerini dert edinen Uşaklılar Kütahya’nın küçük bir ilçesi
durumda iken dahi, aydın gençleriyle akşamları bir araya gelip ülkenin durumunu
değerlendiren ve dönemin İstanbul Hükûmetine kafa tutmak pahasına, Milli
Mücadele’ye katılmak için can atan onlarca vatanseverin ilidir. (CHP
sıralarından alkışlar)
Mücadelenin
sonunda Gazi Mustafa Kemal Atatürk ve silah arkadaşları, Binbaşı İsmail Bey’i
memur etmiş, zaten Kuvayımilliyeci olan Besim Atalay, eski İttihatçılardan
İbrahim Tahtakılıç Bey, Mütevellizade Hacımlı Mehmet Bey gibi birçok kahramanın
önderlik etmesiyle Uşak’ta Kuvayımilliye Birliği kurulmuştur. Kuvayımilliye
mücadelesine çok ciddi maddi manevi destek sağlayan Uşak, daha sonra Gediz ve
Simav gibi ilçelerde de kurtuluş mücadelesinin vücut bulmasında oldukça etkin
bir rol üstlenmiştir. 
Uşak,
Kurtuluş Savaşı esnasında 29 Ağustos 1920-2 Eylül 1922 tarihleri arasında Yunan
işgalinde kalmıştır. Ancak Ulu Önder Mustafa Kemal Atatürk’ümüzün
"Ordular, ilk hedefiniz Akdeniz'dir. İleri!" emrinin Uşak'ta
verilmesi, Yunan Başkomutanı Trikupis'in Uşak sınırlarında yakalanması ve
Atatürk'ün onu Uşak sınırları içerisinde esir almış olması da Uşak için ayrıca
bir kahramanlık destanı olarak tarihte yerini almıştır.
Uşak
halkı düşmanla silahlı mücadele ederek vatan savunması için gerekli çalışmayı
yapmıştır ve de varını yoğunu harcamıştır. Şu anda göstermekte olduğum
“Cumhuriyeti Biz Böyle Kazandık” pankartı ise Uşak’ta çekilmiştir. (CHP
sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Tamamlayın, devam edin Sayın Yalım.
ÖZKAN
YALIM (Devamla) – Teşekkür ederim Sayın Başkan.
Bütün
bunları göz önünde bulundurduğumuzda Uşak’ımızın da Gaziantep gibi, Şanlıurfa
gibi, Kahramanmaraş gibi hak ettiği İstiklal Madalyası’nı ve “gazilik” unvanını
alması gerektiği kanaatindeyim. Diğer AK PARTİ milletvekillerinin destek
vermesiyle, vermiş olduğum kanun teklifimle Uşak’ın İstiklal Madalyası ve de
“gazilik” unvanını almasını bir an önce Meclisten talep ediyorum.
Hepinize
teşekkür ederim. (CHP sıralarından alkışlar)
Bu
arada son sözümü şöyle tamamlamak istiyorum: Biliyorsunuz Uşak’ta Murat
Dağı’yla ilgili ciddi bir çalışma içerisindeyiz. Kaz Dağları’nı talan ettiler
ama Murat Dağı’nı talan ettirmedik. 8 Mayısta verilen ÇED raporuna açmış
olduğum davanın sonucunda Kütahya İdare Mahkemesinin belirlediği bilirkişi,
Murat Dağı’nda açılmak istenen altın madeni için eksi rapor vermiştir. Murat
Dağı’nı kurtardık ve de içme suyunu zehirlettirmeyeceğiz diyorum.
Teşekkür
ederim. (CHP sıralarından alkışlar)
BAŞKAN
– Değerli milletvekilleri, şimdi, sisteme giren değerli milletvekillerimizin
söz taleplerini, daha sonra Grup Başkan Vekillerimizin söz taleplerini
karşılayacağım.
İlk
söz Sayın Barut’un.
V.- AÇIKLAMALAR
1.- Adana Milletvekili Ayhan Barut’un, içinde bulunulan
ekonomik krize rağmen ticari hayatını sürdürmeye çalışan küçük ve orta ölçekli
esnaflarımız ile kredi ve kredi kartı borcu nedeniyle temerrüde düşen
vatandaşların kredi sicil affının çıkarılmasını talep ettiğine ilişkin
açıklaması
AYHAN
BARUT (Adana) – Sayın Başkan, Merkez Bankasının faiz indiriminden sonra kamu
bankaları da faz indirimi yaptı. İndirilen faiz oranları nedeniyle tekrar
borçlanmaya yönelen bir kısım vatandaşımız olumsuz durumlarla karşı karşıya
kalmışlardır. Bu vatandaşlarımız, daha önce kullandıkları kredileri nedeniyle
ödeme güçlüğüne düşmüş ve yasal takip altında kalmışlardır ve vatandaşlarımıza
beş yıl boyunca tekrar bir kredi kullanma hakkı tanınmamaktadır yani bir başka
deyişle beş yıl boyunca cezalı duruma düşmüşlerdir. 
Ülkemizde
kredi ve kredi kartı kullanan ama ödeyemediği için ve çeklerinin arkasını
yazdırdığı için söz konusu kara listeye düşen, temerrüde düşen ve icralık olan
12 milyon 500 bin kişinin olduğu ifade edilmektedir. İçinde bulunduğumuz derin
ekonomik krize rağmen ticari hayatını sürdürmeye çalışan küçük ve orta ölçekli
esnaflarımız ile kredi ve kredi kartı borcu nedeniyle temerrüde düşen
vatandaşlarımız 2003 ve 2009 yıllarında çıkarılan kredi sicil affının bu
dönemde de çıkarılmasını talep etmektedir. 
Teşekkür
ediyorum.
BAŞKAN
– Sayın Beko…
2.- İzmir Milletvekili Kani Beko’nun, Türkiye İş Kurumu
tarafından yürütülen Toplum Yararına Çalışma Programı’na ilişkin açıklaması
KANİ
BEKO (İzmir) – Sayın Başkan, değerli milletvekilleri; kamuoyunda bilinen adıyla
“Toplum Yararına Çalışma Programı” Türkiye İş Kurumu (İŞKUR) aracılığıyla
yürütülen bir geçici istihdam çalışmasıdır. 
İŞKUR’a
kayıtlı işsizler, dokuz ayı geçmemek üzere, çevre temizliği, ağaçlandırma,
park, bahçe düzenlemesi, okullarda bakım, onarım, temizlik, vadi ve dere ıslahı,
erozyon engelleme gibi işlerde çalışıyorlar. Son on yıla baktığımızda, toplam
çalışan sayısının 2 milyona ulaştığını söyleyebiliriz. 
TYP’lilerin
en çok çalıştıkları yerler ise belediyeler ve okullar. Bu nedenle, TYP
programlarında özellikle seçim öncesi dönemlerde çok ciddi bir artış
yaşandığını görüyoruz. Bu program AKP tarafından bir siyasi rant aracı olarak
kullanılmaktadır; bu durum kabul edilebilir değildir. 
TYP’liler
üç aylık, altı aylık, dokuz aylık geçici iş değil kalıcı iş istiyorlar, TYP’liler
çalıştıkları kamu kurumlarının daimî işçisi olmak istiyorlar, TYP’liler kadrolu
işçi olmak, güvenceli çalışmak istiyorlar, TYP’liler… 
(Mikrofon
otomatik cihaz tarafından kapatıldı)
BAŞKAN
– Sayın Şeker…
3.- Kocaeli Milletvekili İlyas Şeker’in, Kocaeli
Büyükşehir Belediye Başkanı Tahir Büyükakın’ı Avrupa Konseyi Yerel ve Bölgesel
Yönetimler Kongresi’nde yaptığı konuşmasından dolayı kutladığına ilişkin
açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Strazburg’da
gerçekleştirilen Avrupa Konseyi Yerel ve Bölgesel Yönetimler Kongresi’nde,
Marmara Belediyeler Birliği ve Kocaeli Büyükşehir Belediye Başkanı Doçent
Doktor Tahir Büyükakın’ı kongrede yaptığı konuşmasından dolayı kutluyorum. 
Sayın
Büyükakın toplantıda ülkesini şikâyet eden değil, ülkeyi bölmek isteyen dış
güçlerin değirmenine su taşıyan değil, gerçekleri gizleyen ve saptıranların
yüzüne karşı açık ve net ifadelerle ülke bekasını önceleyen konuşmasıyla
gönüllerimizde yer etmiştir. 
“Siper
et gövdeni dursun bu hayâsızca akın.” diyen Mehmet Akif’in torunu Başkan Tahir
Büyükakın yaptığı konuşmayla yalana, iftiraya ve hayâsızca akına başvuranlara
karşı millî duruşuyla soyadı gibi karşı akını başlatarak ikiyüzlü Avrupa’ya
ders vermiştir. 
İşte,
millî duruş budur. İşte, vatan sevgisi budur. İşte, millet sevgisi budur. 
Teşekkürler
Sayın Başkan. 
BAŞKAN
– Sayın Kayışoğlu…
4.- Bursa Milletvekili Nurhayat Altaca Kayışoğlu’nun,
3-9 Kasım Organ Bağışı Haftası vesilesiyle herkesi organ bağışında bulunmaya
davet ettiğine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum.
Sayın
Başkan, değerli milletvekilleri; içinde bulunduğumuz haftanın önemli bir yanı
var. Bütün hafta boyunca bir insanın yapabileceği en önemli iyiliklerden biri
olan organ bağışına çeşitli etkinliklerle dikkat çekilmeye çalışılacak. Organ
bağışı konusunda Türkiye'de ilk sırada yer alan Bursa’nın bir milletvekili
olarak bu duyarlılığın bütün ülkede artmasını diliyorum. Unutmayalım ki son
nefesimizi verirken dahi organ bekleyen binlerce insanımıza hayat verebiliriz.
Bu nedenle başta bunu Türkiye Büyük Millet Meclisinden başlatmak üzere herkesi
organ bağışında bulunmaya davet ediyorum. 
Teşekkürler.
(CHP sıralarından alkışlar) 
BAŞKAN
– Sayın Taşkın…
5.- Mersin Milletvekili Ali Cumhur Taşkın’ın, 2-8 Kasım
Lösemili Çocuklar Haftası’na ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
2-8
Kasım tarihleri arası Lösemi Farkındalık Haftası kapsamında lösemi hastalığına
dikkat çekmek için çeşitli etkinlik ve programlar yapılmaktadır. Halk arasında
kan kanseri olarak da bilinen lösemi kandaki alyuvarların aşırı derecede
çoğalmasıyla meydana gelen bir hastalıktır. Araştırmalara göre çocuk çağında
kanser vakalarının yüzde 35’ini lösemi oluşturmaktadır. Ülkemizde her yıl 16
yaşın altında 1.200 ile 1.500 arasındaki çocuğa lösemi tanısı konulmakla
beraber lösemi her yaşta görülebilmektedir. İyi bir tedavi ve moral desteğiyle
yüzde 85’lere varan oranda iyileşme sağlanabilen bir hastalıktır. Lösemiden
korunmak için sigara ve alkol kullanılmamalı, kanser yapıcı gıdalardan,
bilinçsiz kullanılan ilaç ve kimyasallardan, radyasyon yayan cihazlardan uzak
durmalıyız. Bu vesileyle, lösemi tedavisi gören tüm hastalarımıza Allah’tan
acil şifalar diliyor, Genel Kurulu saygıyla selamlıyorum.
BAŞKAN
– Sayın Gaytancıoğlu…
6.- Edirne Milletvekili Okan Gaytancıoğlu’nun,
çiftçinin alın terinin karşılığını vermeyen Tarım ve Orman Bakanının, çiftçiyi
üretimden soğutmaya devam ettiğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Süt
üreticileri adına soruyorum: Tarım Bakanlığı çiftçiyi üzmeye, alın terinin
karşılığını vermemeye, çiftçiyi üretimden soğutmaya devam ediyor. Hatta
çiftçiyi kandırıyor. Nasıl mı? Yerel seçimler öncesi çiğ süt destekleme primi
litre başına 10 kuruştan 25 kuruşa çıkarıldı. Hatta bunu müjde diye
açıkladılar. Şimdiyse bütçede para yok gerekçesiyle yeniden 10 kuruşa
düşürdüler. Hükûmet yandaşı olan herkese para buluyor, çiftçiye gelince yok
diyorlar. Büyük küçük bütün şirketlerin borçları erteleniyor, yapılandırılıyor;
çiftçiye gelince borçlar ertelenmiyor, yapılandırılmıyor, destekler geç
ödeniyor. Her gün söyleye söyleye öğrendik ki hele şükür 2018 buzağı ve
tohumluk destekleri ödenecekmiş. Peki, geç ödeme için çiftçiye ekstra bir ödeme
yapmayı düşünüyor musunuz? Artık iyice belli oldu. Çiftçinin üretmemesini ve
köyünü terk edip göç etmesini istiyorlar. Hâlbuki süt üretiminde düşüş var,
sütte daha fazla destekleme yapmanız gerekirken siz destekleri keserek
çiftçinin üretmesini engelliyorsunuz...
(Mikrofon
otomatik cihaz tarafından kapatıldı) 
BAŞKAN
– Sayın Tutdere...
7.- Adıyaman Milletvekili Abdurrahman Tutdere’nin,
Adıyaman ilinin yol sorunlarının çözümü konusunda ne zaman harekete
geçileceğini Ulaştırma ve Altyapı Bakanından öğrenmek istediğine ilişkin
açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım. 
Adıyaman’ımızın
doğuya açılan kapısı olan Nissibi Köprüsü’nün Adıyaman bağlantı yolunun 2
şeridi tamamen çökmüş ve şu anda kullanılamaz durumdadır. Şu anda yolun mevcut
durumu trafik güvenliği için tehlike oluşturmaktadır.
Ayrıca,
Gerger ilçemizin bağlantı yolunda da bugüne kadar herhangi bir çalışma
yapılamamıştır. Ben buradan Ulaştırma ve Altyapı Bakanlığına çağrıda
bulunuyorum: Adıyaman’ımızın bu yol sorunlarının çözümü konusunda ne zaman
harekete geçeceksiniz? Adıyaman üvey evlat olmaktan ne zaman kurtulacak?
Teşekkür
ederim.
BAŞKAN
– Sayın Özkan...
8.- Mersin Milletvekili Hacı Özkan’ın, 7’nci
Uluslararası Mersin Narenciye Festivali’ne ilişkin açıklaması
HACI
ÖZKAN (Mersin) – Hafta sonu 7’nci Mersin Narenciye Festivali’nin açılışını
gerçekleştirdik. Kentin tüm dinamikleriyle beraber görsel şölen havasında
gerçekleşen Mersin Narenciye Festivali’nde 100 ton narenciye ürünü kullanılarak
oluşturulan farklı figürler ilgiyle karşılandı. 25 ülkeden grupların katıldığı,
birçok kurum ve kuruluşun stant açtığı festivalin Mersin narenciyesinin
tanıtılmasına, daha kaliteli üretilmesine, daha fazla tüketilmesine ve yeni
pazarların bulunmasına önemli katkılar sağlayacağına inanıyorum.
2020
yılında Mersin’de düzenlenecek Uluslararası 14’üncü Turunçgil Kongresi’nin
altyapısına katkı sağladığına inandığımız Narenciye Festivali’nin
düzenlenmesinde emeği geçen herkese çok teşekkür ediyor, bu güzel festivale
yoğun ilgi gösteren hemşehrilerime selam ve muhabbetlerimi sunuyor, Genel
Kurulu saygıyla selamlıyorum. 
BAŞKAN
– Sayın Gürer...
9.- Niğde Milletvekili Ömer Fethi Gürer’in, siyasi
iktidarın emeklilikte yaşa takılanların taleplerini dikkate alması gerektiğine
ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Emeklilikte
yaşa takılanlar “Hakkımız, emeğimiz, alın terimiz için biriz, birlikteyiz,
buradayız.” diyebilmek adına 6 Kasım 2019 Çarşamba, bugünden başlayarak
20.30’da ışıkları on dakika açıp kapatma eylemi yapacaklardır. EYT’lilere
verilen sözler tutulmalıdır. Emeklilikte yaşa takılanların haklı ve kararlı
mücadelesini destekliyoruz. Emeklilikte yaşa takılanlar gün ve primlerini
ödedikleri hâlde sonradan yapılan değişiklikle mağduriyete uğramış kesimdir ve
emeklilikte yaşa takılanların hakkı mutlak suretle verilmeli ve bu eylemleriyle
siyasi iktidar taleplerini dikkate alarak gereğini yapmalıdır diyorum. 
Teşekkür
ediyorum. 
BAŞKAN
– Sayın Osmanağaoğlu…
10.- İzmir Milletvekili Tamer Osmanağaoğlu’nun,
Milliyetçi Hareket Partisi olarak terör örgütlerine karşı sürdürülen
mücadelenin yanında, bu mücadeleyi sekteye uğratanların karşısında olduklarına
ilişkin açıklaması
TAMER
OSMANAĞAOĞLU (İzmir) – Sayın Başkanım, Türkiye, hedef ve eylem birliği içinde
olan terör örgütüyle mücadele etmektedir. Bu mücadeleyi itibarsızlaştırma
gayreti içinde olmak, mücadeleyi sulandırmak, mücadeleyi sürdüren kamu
görevlilerini zan altında bırakmak kabul edilemez, edilmemelidir. Tamamı hukuk
içinde olan, PKK/YPG ve FETÖ başta olmak üzere terör örgütleriyle çok yönlü
sürdürülen mücadelenin milletimizin vicdanını rahatsız edici kararlarla
sulandırılması, makamı, pozisyonu, ismi ve sıfatı ne olursa olsun muhataplarını
büyük vebalin altına sokmaktadır. Kırsalda başarılı operasyonlarıyla terör
örgütü mensuplarına kök söktüren kahraman güvenlik güçlerimiz ve yurt içinde ve
yurt dışında terör örgütü mensuplarına nefes aldırmayan devletimizin yetkili
organları da takdiri hak etmektedir. 
Milliyetçi
Hareket Partisi olarak terör örgütleriyle sürdürülen mücadelenin yanında, bu
mücadeleyi sekteye uğratanların ise net bir şekilde karşısındayız. 
(Mikrofon
otomatik cihaz tarafından kapatıldı) 
BAŞKAN
– Sayın Kasap…
11.- Kütahya Milletvekili Ali Fazıl Kasap’ın, Kütahya
ilinde sağlık alanında yaşanılan sorunlara ilişkin açıklaması
ALİ
FAZIL KASAP (Kütahya) – Teşekkürler Sayın Başkanım.
Kütahya
Devlet Hastanesi… Pardon, devlet hastanemiz yok. Hastanemizde ameliyat ipliği
bile yok. Sağlık Bilimleri Üniversitesine bağlanan eğitim ve araştırma
hastanesi statüsündeki hastanede bir aya yakın zamandır MR cihazı yok, 2
hastanede de yok; hastalar 400 TL civarında bir ücretle özelde çektirmek
zorunda kalıyorlar. Hastalar, devlet hastanesi olmadığı için civar illere
gidiyor. Ameliyathanelerinde bazı ameliyat iplikleri bulunmadığı için özel hastaneden
-zamanla- temin ediliyor. Emekli şehri, gariban şehri Kütahya’ya yazık oluyor.
Sağlık Bakanlığı acaba uyuyor mu?
Teşekkür
ediyorum.
BAŞKAN
– Sayın Arkaz…
12.- İstanbul Milletvekili Hayati Arkaz’ın, 3-9 Kasım
Organ Bağışı Haftası’na ilişkin açıklaması
HAYATİ
ARKAZ (İstanbul) – Teşekkürler Sayın Başkan.
3-9
Kasım Organ Bağışı Haftası. Organ bağışı hayat bağışıdır. Türkiye’de günde 26
hasta organ nakli olmadığı için yaşamını yitiriyor. Böbrek nakli bekleme
listesinde ise 22 bin hasta var. Yani yaklaşık 50 bin hasta ya sistemin
adaletine inanmıyor ya da organ bulacağından umutsuz. Öncelikle organ nakli
sisteminin tamamıyla adaletli olduğu konusunda halkımız bilinçlendirilmelidir.
Sağlık Bakanlığının bilgi sistemindeki sıraya göre nakil yapılır. “Organımı
verirsem yarım insan olurum, kısa yaşarım.” düşüncesi yanlıştır. Aksine,
bağışçılar sürekli kontrol altında tutulduğu için yaşam ömrü çok daha uzundur.
Organ bağışı hayırların en güzelidir.
Genel
Kurulu saygıyla selamlıyorum.
BAŞKAN
– Sayın Güzelmansur…
13.- Hatay Milletvekili Mehmet Güzelmansur’un, lojistik
sektörü açısından Türkiye’nin önemli merkezlerinden olan Hatay ilinden Rusya ve
Ukrayna’ya yük taşıyan tırların Kapıkule’den çıkışlarının sağlanması
gerektiğine ilişkin açıklaması
MEHMET
GÜZELMANSUR (Hatay) – Teşekkürler Sayın Başkan.
Hatay,
lojistik sektörü açısından Türkiye’nin önemli illerinden biridir. Hatay’da
uluslararası yük taşımacılığı yapan 8 bin tır var. Bunların büyük bir çoğunluğu
Rusya’ya yaş sebze ve meyve taşımacılığı yapıyor. 26 Aralık 2018 öncesine kadar
bu araçlar Kapıkule Sınır Kapısı’nı kullanıyorlardı. Ancak, bu kapıdaki
yoğunluğu azaltma gerekçesiyle bir karar alındı ve Rusya’ya, Ukrayna’ya yük
taşıyan tırlar Hamzabeyli’ye yönlendirildi. Bu karar şoförlerimizi ve
nakliyecilerimizi perişan ediyor çünkü Hamzabeyli’de gümrük içi düzensiz;
pasaport bir tarafta, kantar diğer tarafta. Kapıkule’den on saatte çıkan aracın
Hamzabeyli’den çıkma süresi elli saati buluyor. Bu durum taşınan yaş sebze ve
meyveye de zarar veriyor. Her açıdan yanlış olan, her açıdan zarar oluşturan bu
karardan bir an önce dönülmeli; bu araçların tekrar Kapıkule’den çıkışları
acilen sağlanmalıdır.
Teşekkür
ediyorum.
BAŞKAN
– Sayın Kılıç…
14.- Kahramanmaraş Milletvekili İmran Kılıç’ın,
şairlerin, yazarların ve düşünürlerin tarihin, toplumun ve olayların tercümanı
olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Şairler,
yazarlar ve düşünürler tarihin, toplumun ve olayların tercümanıdır. Kemal Tahir
şöyle diyor: “Bir memlekette insanlar namuslu olduklarıyla ayrıca övünüyorlarsa
o memleketin hâli dumandır.” “İnsan bir kere tek başına kalmayagörsün, nerede
olsa tek başınadır, meydan savaşında bile.” “Kadın güzel olmaya mecburdur ama
bütün meziyeti bundan ibaret olmamalı.” “Maskaralık yaptığın sürece seni
alkışlarlar, ciddi bir şey yaptığında kimse yüzüne bakmaz; yolunu ona göre
seç.” “Bu dünyada alınıp satılan malların en eskimezi kadın eti, bir de yalan.”
“Hürlüğün hiç aşınmayan iki ana dayanağı vardır; çile çekme gücü, azla yetinebilme
alışkanlığı.” “Sanata en büyük sahtecilik, millî kalıplara yabancı özler
doldurmakla olur.” “Tarihten kaçmak namustan, doğruluktan ve bilgiden
kaçmaktır.” “Yığını anlamak, insanı anlamak değildir; böyle yapmak kendini
aldatmaktır.” 
BAŞKAN
– Sayın Aycan…
15.- Kahramanmaraş Milletvekili Sefer Aycan’ın, lise ve
üniversiteye giriş sınavlarının çocukların ve ailelerin kâbusu olmaya devam
ettiğine ilişkin açıklaması
SEFER
AYCAN (Kahramanmaraş) – Sayın Başkan, lise ve üniversiteye giriş sınavları
çocukların ve ailelerin kâbusu olmaya devam etmektedir. Ortaokul ve liselerin
ders kitapları, bilindiği gibi Bakanlık tarafından verilmektedir. Sorular,
verilen kitapların müfredatına uygundur fakat soru formatları çok farklıdır.
Dershaneler kapandı ama sorun çözülmedi ve daha pahalı çözümler üredi. Çocuklar
mecburen farklı kitaplara, özel kurslara ve özel derslere yöneldiler. Böylece
sınav harcamaları artmış durumdadır, ortalama yıllık maliyet 15 bin Türk lirası
olmuştur. Bu, tam bir fırsat eşitsizliğidir. Aileler için sınavlar yıkım
olmaktadır. Sorun çözülmemiştir. Kazanan, yayınevleri, özel kurslar, özel ders
veren öğretmenler olmuş, dönen para daha da artmıştır. Köklü çözümler
bekliyoruz. Sınav kâbusuna son vermek, meslek liselerine önem vermek ve teşvik
etmek gibi köklü çözümler bekliyoruz.
Teşekkür
ediyorum.
BAŞKAN
– Sayın Öçal…
16.- Kahramanmaraş Milletvekili Habibe Öçal’ın, Dünya
Kadınlar Boks Şampiyonası’nda dünya şampiyonu olan Busenaz Sürmeneli’yi, Dünya
Artistik Jimnastik Şampiyonası’nda jimnastikte dünya şampiyonluğuna ulaşan ilk
Türk sporcumuz İbrahim Çolak’ı, Dünya Askerî Oyunları’nda altın madalyanın
sahibi olan Rıza Kayaalp’i ve karma dövüş sanatlarında dünya şampiyonu olan
Furkan Yasir Yalçın’ı tebrik ettiğine ilişkin açıklaması
HABİBE
ÖÇAL (Kahramanmaraş) – Teşekkürler Sayın Başkan.
Son
günlerde millî sporcularımızın çeşitli dallarda kazandıkları altın madalyalarla
şanlı bayrağımızı dalgalandırmaları göğsümüzü kabartmaktadır. Dünya Kadınlar
Boks Şampiyonası’nda dünya şampiyonu olan millî sporcumuz Busenaz Sürmeneli’yi,
Dünya Artistik Jimnastik Şampiyonası’nda altın madalya kazanarak jimnastikte
dünya şampiyonluğuna ulaşan ilk Türk sporcumuz İbrahim Çolak’ı, Dünya Askerî
Oyunları’nda altın madalyanın sahibi olan millî güreşçimiz Rıza Kayaalp’i,
karma dövüş sporlarında dünya şampiyonu olan imam-hatipli hafız evladımız
Furkan Yasir Yalçın’ı ve isimlerini sayamadığımız nice şampiyonlarımızı Gazi
Meclisimizde tebrik ediyor, Mehmetçik’imizi unutmayarak şampiyonluklarını
taçlandıran sporcularımızı alınlarından öpüyoruz. 
BAŞKAN
– Sayın Durmuşoğlu…
17.- Osmaniye Milletvekili Mücahit Durmuşoğlu’nun, 3
Kasım AK PARTİ’nin iktidara gelişinin 17’nci yıl dönümüne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
3
Kasım 2002 tarihi ülkemiz için değişim, gelişim ve kalkınmanın miladı olmuştur.
Cumhurbaşkanımız Sayın Recep Tayyip Erdoğan’ın önderliğinde “Her şey Türkiye
için.” diyerek girdiğimiz ilk seçimlerde, aziz milletimizin teveccühüyle tek
başına iktidar olan AK PARTİ’mizin iktidardaki 17’nci yılını kutluyorum. 
“Biz,
bu millete efendi olmaya değil hizmetkâr olmaya geldik.” anlayışıyla, eğitimden
sağlığa, ulaştırmadan enerjiye, tarımdan sanayiye yaptığımız dev projelerle
ülkemizin gücüne güç kattık, herkes tarafından imkânsız sayılan birçok projeyi
hayata geçirdik ve geçirmeye devam ediyoruz. Milletimizden aldığımız güçle
ülkemizi büyütmek, güçlendirmek, muasır medeniyet seviyesinin üzerine çıkarmak
için gece gündüz demeden çalışmaya devam edeceğiz. Bir olacağız, iri olacağız,
diri olacağız, kardeş olacağız, hep birlikte Türkiye olacağız diyoruz. Dün
olduğu gibi, bugün de aynı heyecan ve inançla bu kutlu davanın 2023, 2053 ve
2071 hedeflerine ulaşacağına yürekten inanıyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Sayın Ceylan… 
18.- Çanakkale Milletvekili Özgür Ceylan’ın, TMO’ya
Kamu İhale Kanunu’na tabi olmaksızın ithalat yetkisi verilmesinin tarıma bakışı
ortaya koyduğuna ve çiftçilerimizi ithalatla terbiye etmekten ne zaman
vazgeçileceğini öğrenmek istediğine ilişkin açıklaması
ÖZGÜR
CEYLAN (Çanakkale) – Sayın Başkan, TMO’ya Kamu İhale Kanunu’na tabi olmaksızın
ithalat yetkisi vermek sarayın tarıma bakışını gösteriyor. TMO Genel Müdürü
“Regülasyon görevimiz kapsamında yurt dışı tedarik yapıyoruz; bunu, Türkiye'nin
ihtiyacı olduğundan ziyade ticaret için yapıyoruz.” diyor. 2019’da
Cumhurbaşkanı kararıyla 100 bin ton kuru baklagil, 1 milyon ton buğday, 700 bin
ton arpa, 700 bin ton mısır, 100 bin ton pirinç için vergiler sıfırlanmıştı;
benim çiftçim tarlasındaki ürünü ne yapacağını düşünürken yapılmıştı bu.
2002’den bu yana, çiftçimizin ekmekten vazgeçtiği tarım arazisi toplamı 4
milyon hektarı geçmiş, 2 Trakya büyüklüğünde alanda tarımdan vazgeçilmiş. Sen
bununla dertlenmeyeceksin, daha önce 193 değişiklik yaptığın Kamu İhale
Kanunu’nda yeni istisnalar tanımlayacaksın. Bu nasıl iş? Kendi çiftçilerimizi
ithalatla terbiye etmekten ne zaman vazgeçeceksiniz? 
BAŞKAN
– Sayın Hancıoğlu… 
19.- Samsun Milletvekili Neslihan Hancıoğlu’nun,
sendikal örgütlenmenin en temel anayasal hak olduğuna ve bu hakkı hiçbir gücün
gasbedemeyeceğine, Samsun ili Kavak ilçesinde onur mücadelesi yürüten
emekçileri selamladığına ilişkin açıklaması
NESLİHAN
HANCIOĞLU (Samsun) – Teşekkür ederim Sayın Başkan. 
Fırsatçıların
yaşanan ekonomik krizin faturasını emekçiye kestiği, çalışanların elindeki
hakların her gün biraz daha tırpanlandığı bir dönemde verdikleri onur
mücadelesiyle ülkemizin bütün emekçileri için âdeta bir Çoban Yıldızı olan
Samsun’un Kavak ilçesindeki işçilerimizi milletimizin Meclisinden selamlıyorum.
Bu işçilerimiz daha sağlıklı koşullarda çalışabilmek, insanca yaşayabilecekleri
haklara kavuşabilmek için bir sendikaya üye olmuşlardı. Ancak işveren bu
anayasal hakkı yok sayıp işçi kıyımına başladı. Yargı işçileri haklı bulunca
işveren bu kez hukuksuz bir yolla fabrikanın kapısına kilit vurdu. Şimdi, bu
işçilerimiz adaletsizliğin bitmesi, vicdanın galip gelmesi için ekmek
kapılarının önünde hak ve adalet nöbeti tutuyorlar. 
Sendikal
örgütlenme en temel anayasal haktır, bu hakkı hiçbir güç gasbedemez diyor,
Kavak ilçemizde onur mücadelesi yürüten emekçilerimizi saygıyla selamlıyorum. 
BAŞKAN
– Sayın Özkan…
20.- Bursa Milletvekili Yüksel Özkan’ın, Çevre ve
Şehircilik Bakanının Susurluk Çayı’nda devam eden balık ölümlerini durdurmak
için neden önlem almadığını öğrenmek istediğine ilişkin açıklaması
YÜKSEL
ÖZKAN (Bursa) – Teşekkürler.
Sayın
Başkan, değerli milletvekilleri; hepinizi saygıyla selamlıyorum. 
Bursa’nın
Mustafakemalpaşa ilçesinden geçen, Karacabey Boğazı’nda bulunan longoz
ormanlarını besleyip Marmara Denizi’ne dökülen Susurluk Çayı’nda bu yıl da bir
doğa katliamı yaşanmaktadır. Bu akarsuların beslediği longoz ormanları sonraki
nesillere aktaracağımız ender bir tabiat harikasıdır. Tarımsal sulamanın da
yapıldığı bu akarsuda hemen her yıl toplu balık ölümleri meydana gelmektedir.
Bu arada balık avlayıp tüketen vatandaşlarımız da büyük tehlike altındadır.
Ekonomik krizle boğuşan, hemen her gün bir intihar vakası yaşanan ülkemizde
balıklar da mı acaba toplu intihar ettiler? Hâl böyleyken Çevre ve Şehircilik
Bakanlığı neden herhangi bir önlem almıyor? Gürsu Ovası’nın zehirlenmesine göz
yumduğunuz gibi Mustafakemalpaşa ve Karacabey’i de mi zehirleyeceksiniz? 
Teşekkür
ederim. 
BAŞKAN
– Sayın Kenanoğlu…
21.- İstanbul Milletvekili Ali Kenanoğlu’nun,
Türkiye’nin ilk günlük Alevi gazetesi olarak yayın hayatına başlayan Bir Yol’un
barış ve demokrasiden yana tavır alanların sesi olacağına ilişkin açıklaması
ALİ
KENANOĞLU (İstanbul) – Sayın Başkan, teşekkür ediyorum. 
Bugün
Türkiye basın tarihinde bir ilk yaşandı ve günlük ve yazılı basında “Bir Yol”
adında bir Alevi gazetesi yayın hayatına başladı. Bir Yol gazetesi sadece
Alevilerin değil, bütün muhaliflerin, barış ve demokrasiden yana tavır
alanların, ezilenlerin, emekçilerin ve ötekilerin sesi olacaktır. Bütün
dostları, demokratları, Alevileri bu gazeteyi desteklemeye davet ediyor, gazete
emekçilerine başarılar diliyorum. Hak yardımcıları, Hızır yoldaşları olsun. 
BAŞKAN
– Sayın Kılavuz…
22.- Mersin Milletvekili Olcay Kılavuz’un, öğretmenlerine
değer vermeyen bir milletin yükselmesinin mümkün olmadığına ve atanamayan
öğretmenlerin 24 Kasımda müjdeli haber beklediğine ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; cumhuriyetimizin
kurucusu Gazi Mustafa Kemal Atatürk “Öğretmenler, yeni nesil sizin eseriniz
olacaktır.” diyerek öğretmenlerimizin taşıdığı kutsal misyonu işaret etmiştir.
Öğretmenlerine değer vermeyen bir milletin yükselmesi mümkün değildir.
Milletimizi aydınlatan, evlatlarımızı geleceğe hazırlayan öğretmenlerimize
gereken değeri vermek her şeyden önce millî bir sorumluluğun gereğidir. Henüz
atanamayan öğretmenlerimiz 24 Kasım Öğretmenler Günü’nde 60 bin atama müjdesi
beklemektedir. Bir an önce öğrencileriyle buluşmak ve onları aydınlatmak için
vazife almak isteyen öğretmenlerimize, bu 24 Kasımda inşallah güzel ve müjdeli
bir haber bekliyoruz. Okulsuz, öğrencisiz, öğretmensiz hiçbir yer kalmasın. 
Ülkemizin
kalkınması ve geleceğe emin adımlarla yürüyebilmesi, her anlamda bilgili,
şuurlu bireylerin yetişmesine bağlıdır. 
(Mikrofon
otomatik cihaz tarafından kapatıldı) 
OLCAY
KILAVUZ (Mersin) – Bu da öğretmen eksiği olmayan, yapısal problemleri çözmüş
bir eğitim sistemiyle mümkün olacaktır. 
BAŞKAN
– Sayın Ataş…
23.- Kayseri Milletvekili Dursun Ataş’ın, temel ihtiyaç
maddelerine sürekli zam gelirken enflasyonun nasıl düştüğünü ve enflasyon oranı
yüzde 8 ise vergi ve harçlara neden yüzde 22 zam yapıldığını öğrenmek
istediğine ilişkin açıklaması
DURSUN
ATAŞ (Kayseri) – Teşekkürler Sayın Başkan.
TÜİK
iki gün önce ekim ayı ve yıllık enflasyon rakamlarını açıkladı. Enflasyon
birkaç ay önce damat Berat Albayrak’ın işaret ettiği gibi yüzde 8’lere geriledi
yani Sayın Bakan işaret edip oran belirliyor, TÜİK açıklıyor. İnanırsanız,
yıllık enflasyon yüzde 8,55’e gerilemiş. Diğer taraftan, vatandaşın cebini
ilgilendiren vergi, harç ve ceza oranlarını etkileyecek yeniden değerleme oranı
ise yüzde 22,58 olarak açıklandı. Enflasyon yüzde 8’e düşerken vatandaşın vergi
cezası yüzde 22 arttı. 
Daha
önce de söylediğimiz temel ihtiyaç maddelerine sürekli zam gelirken enflasyon
nasıl düşüyor? Enflasyon oranı bu seviyede ise vergi ve harçlara neden yüzde 22
zam geliyor? 
Bu
oranların gerçeği yansıtmadığını, enflasyonun çok daha yüksek olduğunu,
vatandaşın cebini ve mutfağını yaktığını beyan ederek Genel Kurulu saygıyla
selamlıyorum. 
BAŞKAN
– Sayın Taytak…
24.- Afyonkarahisar Milletvekili Mehmet Taytak’ın,
FETÖ’nün siyasi ayağının kırılması beklenirken Nazlı Ilıcak ve Ahmet Altan’ın
serbest kalmasının adalete olan inancı sarstığına ilişkin açıklaması
MEHMET
TAYTAK (Afyonkarahisar) – Sayın Başkan, FETÖ’nün medya yapılanmasıyla ilgili,
verilen kararla Nazlı Ilıcak ve Ahmet Altan tahliye edilmişlerdir. 3 Kasım 2019
günü, Zaman gazetesinin Twitter hesabından “Geri döneceğiz.” “tweet”lerinin
atılması, “Kanun hükmünde kararname faciadır.” sözleriyle mağdur edebiyatı
yapılması ve verilen tahliye kararları çok manidardır. Nazlı Ilıcak ve FETÖ’cü
hain Savcı Zekeriya Öz kar topu oynasınlar, FETÖ paçavrası gazete geri dönsün
diye mi kahraman Ömer Halis Demir 38 kurşun yemiş ve 251 kahramanımız şehit
olmuştur? FETÖ’nün siyasi ayağı kırılsın diye beklerken bu hainlerin serbest
kalması adalete olan inancımızı sarsmıştır. Bu yaşananlar kurumaya yüz tutan
FETÖ bataklığının, yeni bir çaba içerisinde olduğunu göstermektedir. “Ben
ahmakmışım.” diyenler, cambazlar, kriptolar mazlumlar üzerinden ortalıkta cirit
atıyorlar. Bir an önce tedbir alınmalı, FETÖ terör örgütünün kökü
kurutulmalıdır. 
BAŞKAN
– Sayın Özer…
25.- Antalya Milletvekili Aydın Özer’in, Antalya ili
Finike ilçesinde mermer ocaklarına karşı mücadeleleriyle tanınan ve öldürülen
Büyüknohutçu çiftinin mahkeme kararıyla kapattırdığı mermer ocağı için ÇED
raporu yayımlandığına ilişkin açıklaması
AYDIN
ÖZER (Antalya) – Teşekkür ederim Sayın Başkan. 
Antalya’nın
Finike ilçesinde mermer ocaklarıyla mücadele ederken yaşadıkları dağ evinde iki
yıl önce öldürülen Ali Ulvi, Aysin Büyüknohutçu çiftini hatırlarsınız. Çevreci
dostların mahkeme yoluyla kapattırdığı bir ocak vardı. Sahibi Bartu Mermer firması
cinayetten dokuz ay sonra kapasite artışı ve kırma eleme tesisi projesi için
başvuruda bulunmuş. Başvuruya ilişkin ÇED raporu çıktı. Rapora göre, kapasite
artışı istenilen 66 hektarlık alanın tamamının orman arazisi olduğu, tahmini
4.800 adet kızılçam ağacı ile çeşitli bitki türlerinin olduğu, ayrıca bu alanda
soyu tehlike altında olan alageyik gibi, kızıl akbaba gibi, Anadolu alası gibi
11 farklı türde canlının yaşamakta olduğu tespit edilmiştir. 
Antalya
Çevre ve Şehircilik İl Müdürlüğü 12 Kasımda raporu inceleme toplantısı
gerçekleştirecektir. Umarız “nato kafa, nato mermer” bir anlayışla devam
edilmez. Takipte olacağız. 
Teşekkür
ederim. 
BAŞKAN
– Son olarak, Sayın Enginyurt…
26.- Ordu Milletvekili Cemal Enginyurt’un, Ordu ili ve
ilçelerindeki yol sorununun devam ettiğine ilişkin açıklaması
CEMAL
ENGİNYURT (Ordu) – Sayın Başkanım, Ordu ili ve ilçelerinde yol sorunları yirmi
yıldır çözümlenmeden had safhaya çıktı. Akkuş, Salman, Seferli, Aybastı, Gölköy
arası ve en önemlisi Ulubey ilçemizden Sarpdere diye ifade edilen yolumuzda -24
köyü ilgilendiriyor- yirmi yılı aşkın zamandır “Ha bugün ha yarın” denilerek
-buna Kumru-Akkuş yolu da dâhil olmak üzere- 1 metre mesafe katedilmemiştir.
Her dönem söz verilmiş ama 1 metre yol yapılmamıştır. Bu yöre insanı Ordu’yu
terk etmeyerek, göç etmeyerek Ordu ekonomisini ayakta tutuyor, köyümüze sahip
çıkıyor. Biz de devlet olarak bu insanlarımıza sahip çıkalım. Bir an evvel bu
yol çalışmalarını bitirelim diyor, teşekkür ediyorum. 
BAŞKAN
– Değerli milletvekilleri, şimdi değerli Grup Başkan Vekillerimizin söz
taleplerini karşılayacağız. 
İlk
söz İYİ PARTİ Grubu adına Grup Başkan Vekilimiz Sayın Türkkan’da.
27.- Kocaeli Milletvekili Lütfü Türkkan’ın, 6 Kasım
Yükseköğretim Kurulunun kuruluşunun 38’inci yıl dönümü vesilesiyle
üniversitelerimizin uluslararası seviyede rekabet edebilir bilim merkezlerine
dönüştürülebilmesi için yasal ve idari düzenlemelerin yapılması gerektiğine,
ülkemizde meydana gelen zehirlenmelerin gıda güvenliğinin sorgulanmasını
zorunlu hâle getirdiğine, Hükûmeti vatandaşların sağlığı konusunda duyarlı
olmaya davet ettiklerine, Ermeni soykırım tasarısının siyasi amaçlar uğruna
uydurulan bir yalandan ibaret olduğuna ve Avrupa Birliği ülkelerinin eğer
katliam arıyorlarsa kendi tarihlerine bakmaları gerektiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; bugün Yükseköğretim
Kurulunun 38’inci kuruluş yıl dönümü. 6 Kasım 1981 tarihinde 12 Eylül
darbesinin eseri olarak kurulan ve hâlâ en çok tartışılan kurumların başında gelen
Yükseköğretim Kurulu için Kurulun başındaki isim Profesör Doktor Sayın Yekta
Saraç da şu değerlendirmeyi yapıyor: “Yükseköğretim Kurulu 12 Eylülün mirası
algısını taşıyor ancak bu, algının ötesine giden bir durum değil. Bugün
geldiğimiz noktada YÖK, yükseköğretimde politikaları belirleyen ve uygulamaya
koyan, projeler üreten bir kurum.” diyor Sayın Saraç. 
Bizim
bugünkü düşüncemiz, nicelik açısından çok üniversiteye sahip olmaktan daha
önemlisi üniversitelerimizin nitelikli hâle getirilebilmesi ve bilimsel olarak
güçlendirilmesidir. Bu doğrultuda, üniversitelerimiz siyasi ve ideolojik
tartışmalardan kurtarılmalı ve üniversitelerimizi uluslararası seviyede rekabet
edebilir bilim merkezlerine dönüştürmek için yasal ve idari düzenlemeler bir an
önce gerçekleştirilmelidir. Yükseköğretim, akademik ve bilimsel özgürlük,
kurumsal özerklik, çeşitlilik, şeffaflık, hesap verilebilirlik, katılımcılık,
rekabet ve kalite ilkelerini esas olarak planlamalıdır. 
Başta
İstanbul olmak üzere ülkemizde birkaç gündür meydana gelen zehirlenmeler gıda
güvenliğini iyice sorgulanma noktasına getirdi. Dün de gıda güvenliğinin
araştırılmasıyla ilgili verdiğimiz grup önerisi iktidar partileri tarafından
reddedilmişti. 
(Mikrofon
otomatik cihaz tarafından kapatıldı)
BAŞKAN
– Devam edelim.
LÜTFÜ
TÜRKKAN (Kocaeli) – İstanbul’da 4 Kasım 2019 tarihi itibarıyla toplam 108 kişi
zehirlenme şikâyetiyle sağlık tesislerine başvurdu ve bu kişilerin ıspanaktan
zehirlendiği tespit edildi. Zehirlenme vakalarıyla ilgili açıklama yapan İl
Tarım ve Orman Müdürlüğü de ıspanak içindeki yabancı otların ve ottan kaynaklı
yoğun miktarda atropin ve skopolamin tespit edildiğini kamuoyuna duyurdu.
Müdürlük vatandaşlardan, ayrıca yeşil sebzeleri dikkatlice kontrol ederek
yabancı otları ayırt etmelerini ve çok iyi temizledikten sonra tüketmelerini
istedi. Burada yabancı otların ıspanağa karışmasına, üretim sürecindeki bir
ihmalin veya denetim eksikliğinin mi yol açıp açmadığı konusunda da net bir
açıklama yok maalesef. Şimdi soruyoruz: Bu kadar kontrol noktasından geçtikten
sonra bu ürün nasıl mutfağa kadar girmiş ve tüketilmiş? Tüketici tabii ki
dikkatli olacak ama bu kadar birbirine benzeyen ürünü tüketicinin fark etmesi
mümkün değil. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
LÜTFÜ
TÜRKKAN (Kocaeli) - Denetim noktasında ciddi sıkıntıların olduğu ortada.
Hükûmeti bu konuda, denetim ve vatandaşlarımızın sağlığı konusunda daha duyarlı
olmaya davet ediyoruz. 
Amerika’nın
yüz dört yıl sonra birden aklına gelen söz Ermeni soykırım tasarısı, Ermeni
diasporası ve ona destek veren evangelist çevrelerin yıllardır verdikleri uğraş
sonucu ortaya çıkan ve tamamen siyasi amaçları uğruna uydurulan bir yalandır.
Amerika ve soykırım zırvalarına çanak tutan Avrupa Birliği ülkeleri eğer
katliam arıyorlarsa dönüm kendi tarihlerine bakmalılar. Çok değil, yirmi yedi
yıl önceye gidersek 1992’de Hocalı katliamı var. Çocuk, kadın, hasta, yaşlı
demeden 613 kişi Ermeniler tarafından dünyanın gözü önünde öldürüldüler,
katledildiler. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
LÜTFÜ
TÜRKKAN (Kocaeli) - Fransa’nın Cezayir’de katlettiği 1,5 milyon Müslümanı,
İngiltere’nin Hindistan’daki katliamını, Almanların Yahudi katliamını,
Sırpların Bosna katliamını, Amerika’nın Kızılderililere yaptığı ve Japonya’ya
attığı atom bombası katliamını gelin konuşalım. Sözde soykırım iddialarını
atanların yalanlarına bakıyorsunuz, ne bir tane adam akıllı belge var ne de
katliamın simgesi olan toplu mezarlar. İddia ettikleri gibi 1,5 milyon adamın
katledildiği topraklardan toplu mezar fışkırır arkadaşlar. Bırakın öyle mezar
yerlerini, toplu mezar fışkırır eğer 1,5 milyon kişiyi katledip gömerseniz.
Osmanlı Devleti Ermenilerle değil, terör örgütleriyle, Hınçaklar ve Taşnaklar
gibi örgütlerle mücadele etmiştir, tıpkı bugünkü PKK ve YPG gibi. Türkiye
Cumhuriyeti, Kürtlerle değil, bugün de hâlâ PKK’yla mücadele etmektedir.
Yüce
heyetinizi saygıyla selamlıyorum.
BAŞKAN
– Söz sırası Milliyetçi Hareket Partisi Grubu adına Grup Başkan Vekili Sayın
Bülbül’de.
28.- Sakarya Milletvekili Muhammed Levent Bülbül’ün,
ABD Temsilciler Meclisi’nin sözde Ermeni soykırımının tanınmasına ilişkin
kararının ardından Almanya’daki Süryanilerin 1915 olaylarında Süryanilere
soykırım yapıldığını iddia ederek anıt diktiğine, Falih Rıfkı Atay’ın “Çankaya”
adlı eserine, Batı’nın Türkiye’ye, Türk milletine ittifak hâlinde saldırması
durumunda her türlü birikimimizle mücadele edecek güçte olduğumuza,
geleceğimizi ilgilendiren ve geçmişimizle alakalı iftiralar yığınıyla
karşılaştığımız bir süreçte Türkiye’nin, Türk milletinin onurunun, gururunun
her şekilde her yerde temsil edilmesinin herkesin üzerine düşen görev olduğuna
ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; ben de dün
itibarıyla ajanslara düşen bir haberden bahsederek konuşmama başlamak
istiyorum.
Şimdi,
Almanya’da bir belediyenin, bir belediye meclisinin vermiş olduğu kararla
Almanya’da bir kentte, 1915 yılında Osmanlı sınırları içerisinde yaşayan
Süryanilere soykırım yapıldığı iddiasıyla bir anma anıtı dikilmesi hususunda
bir karar verilmiş ve bu anıt törenle açılmış. Bu anıtın tasarımına bakıldığı
zaman ortaya çok farklı bir durum çıkmış oluyor. Burada hem bir sözde soykırım
hatıralarını tazelerlerken, sözde soykırım anıtını dikerlerken, burada bir
kılıç, bu kılıcın kabzasında bir hilal, bir yıldız ve o kılıcın ortadan böldüğü
ve kanını akıttığı şey de haç olan bir tasarım yapılarak böyle bir anıt
dikilmiş. Tabii, bu Almanya’nın küçük bir kentinde ortaya çıkan bir durum.
Önemsemeli miyiz? Bence önemsemeliyiz. Çünkü Ermeni soykırım iddiaları, yalan
ve iftiralarla dolu bu iddialar dünya çapında bu şekilde, küçük küçük birtakım
hamlelerle başlatılmış ve bugün Amerika’da, nedenini çok iyi bildiğimiz,
Türkiye’nin Barış Pınarı Harekâtı’na bir mukabele olmak üzere –işte nasıl bir
arı kovanına çomak soktuysak- son derece siyasi, iftiralarla dolu bir şekilde,
Amerikan Temsilciler Meclisinde tarihî bir birliktelikle böyle bir karar
verilmiş. 
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Bülbül.
MUHAMMED
LEVENT BÜLBÜL (Sakarya) – Bu birlikteliğin meydana gelmiş olması,
cumhuriyetçiler ile demokratlar arasında bu kadar ciddi bir birlikteliğin
tarihî bir şekilde ortaya çıkmış olması Türkiye’nin -bu meselede- veya Osmanlı
Devleti’nin haksızlığından değil, onların bilinçaltında yatan Türk’e ve İslam’a
karşı yüzyıllardan beri beslemiş oldukları kinin tezahürüdür. Batı’yı anarken,
anlatırken -mutlaka iyi taraflarını- toplumsal düşmanlıklar oluşturmayacak
şekilde bir şuurla hareket etmemiz tabii ki doğru olanıdır. Ancak bu “Şark
meselesi” denilen meseleyi ve devamlı Türkleri ve İslam’ı hakir gören, âdeta
insan olarak görmeyen bu anlayışı da nesillerimize öğretmek, bugün yaşanılan
hadiselere öz güvenle bakmak gerekmektedir. 
Şimdi,
Falih Rıfkı Atay’ın “Çankaya” eserinde çok manidar bir kısım vardır. 
(Mikrofon
otomatik cihaz tarafından kapatıldı)
BAŞKAN
– Devam edelim. 
MUHAMMED
LEVENT BÜLBÜL (Sakarya) – Osmanlı’nın son döneminde, Sevr Antlaşması
görüşmeleri sırasında bir Fransız temsilcisinin, Clemenceau’nun ifadeleri
aktarılmaktadır Falih Rıfkı Atay’ın “Çankaya” eserinde. Burada, Türkleri bir
medeniyet kurmaktan âciz bir millet olarak değerlendiren ve sadece ve sadece
fetihleri yapıp, topraklar kazanıp arkasından da bu topraklara en ufak bir
kazanç sağlamayan, medeni seviyesini yükseltemeyen ve oraları bırakmak zorunda
kalan bir milletin tarihi olarak bu Türklerin tarihini değerlendirdiği bir
alıntı bu kitapta bulunmaktadır. Burada acı olan bir taraf var. Fransız’ın bunu
söylemesi beklenen şeydir, onlar demin ifade edildiği gibi, Anadolu
topraklarında Taşnaklılara, Hınçaklılara Fransız üniformaları giydirip bizim
masum insanlarımıza, Müslümanlara yapılan bir katliama göz göre göre göz
yummuşlardır. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
MUHAMMED
LEVENT BÜLBÜL (Sakarya) – Ama bunun dışında kalkıp dünya çapında da sanki
medeniyetin temsilcileriymiş gibi kendilerini lanse etmişlerdir. Bu, bizim
onlarda görmeye alıştığımız bir tavırdır. Fakat bizim Meclisimizde, Meclis-i
Mebusanımızda bugün eserleriyle kendisini bildiğimiz Rıza Tevfik Bölükbaşı, o
zamanın Maarif Vekili, Sevr’e giden Osmanlı heyetinin bir temsilcisi çıkıyor
diyor ki: “Clemenceau bizi bir hayli iyi haşladı. İler tutar yerimizi
bırakmadı. Yerden göğe kadar hakkı vardı ya koca adamın. Fakat bizimkiler meram
anlayacak takımdan mı? Elimize verilen sulh muahedesini hemen oracıkta imza
edip işin içinden çıkacağımız yerde bir şey yapmadan dönüyoruz. Neymiş? Bir
daha padişaha arz etmek lâzımmış yahut da nazırlar meclisinde görüşülmesi
gerekirmiş. Bu da yetmiyormuş gibi Sadrazam Paşa, Allah selamet versin, ‘Bir de
Âyan Meclisinin fikrini almaya mecburuz.’ demesin mi? Clemenceau'yu da beni de
hafakanlar boğuyordu.” Bunu söyleyen, adı Türk olan bir vekil. 
(Mikrofon
otomatik cihaz tarafından kapatıldı) 
BAŞKAN
- Tamamlayın Sayın Bülbül. 
MUHAMMED
LEVENT BÜLBÜL (Sakarya) – Bunu söylediği yer de millî iradenin tecelligâhı
olarak kabul edilen İstanbul’daki Meclis-i Mebusan. Bu millet bunları da gördü,
bunları da yaşadı. Bunlar tarihe not edilmiş olan hususlardır. 
Allah
kimseyi bu Mecliste böyle bir teslimiyetin içerisine düşürmesin, böyle bir
satılmışlığın içerisine düşürmesin. Batı bir şeyleri söylüyor diye, Batı bir
şeyler konusunda Türkiye’ye, Türk milletine ittifak hâlinde saldırdığı anda
“Efendim, çok güçlüler. Hepsi ağız birliği etmişçesine bize saldırılıyor.”
anlayışı içerisinde psikolojik direncimizi kimse zedelemeye veya yıkmaya
kalkmasın. Biz psikolojik olarak da tarihen de ve bugün her türlü birikimimizle
bunlarla mücadele edecek güçteyiz. Biz diplomasimizle de Türkiye’nin bu noktada
çaresiz olmadığını bu şekilde göstereceğiz Allah’ın izniyle. 
Bu
noktada, biz, Türkiye’de özellikle aydınlarımıza, akademisyenlerimize,
Mecliste, Türkiye Büyük Millet Meclisinde bu temsil görevini yürütenlere
bunları ifade etmek istiyorum. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Bülbül. 
MUHAMMED
LEVENT BÜLBÜL (Sakarya) – Toparlıyorum. 
Hiçbir
siyasi parti ayrımı gözetmeksizin, bizim geleceğimizi ilgilendiren ve
geçmişimizle alakalı iftiralar yığınıyla karşılaştığımız bu süreçte, herkesin
fırsat kolladığı bu süreçte hepimizin üzerine düşen bir görev var. Bu da bu
noktada kimseye fırsat vermemek ve Türkiye’nin, Türk milletinin onurunu, gururunu
her şekilde, her yerde temsil etmektir. 
Teşekkür
ederim. (MHP ve AK PARTİ sıralarından alkışlar) 
BAŞKAN
– Söz sırası Halkların Demokratik Partisi Grubu adına Grup Başkan Vekili Sayın
Oluç’ta. 
29.- İstanbul Milletvekili Hakkı Saruhan Oluç’un, 6
Kasım Yükseköğretim Kurulunun kuruluşunun 38’inci yıl dönümü vesilesiyle
üniversitelerin bugünkü hâlinin darbecilerin bile tahayyülünde olmayan bir hâl
olduğuna, rektörlerin atanıyor olmasının yürütmenin kontrolü altında bir
üniversite hayatı, bir akademik hayat inşa edilmesine yol açtığına, özgür ve
özerk üniversiteler için, bilimsel ve akademik çalışmalar için, üniversitelerin
niteliğini, bilimsel eğitimin kalitesini artırmak için yapılan mücadelenin
devam edeceğine, işsizlik nedeniyle öğrenim kredisi borcunu ödeyemeyen
üniversite mezunu gençlerin mağduriyetine ve TÜİK’in açıkladığı enflasyon
oranının gerçeği yansıtmadığına ilişkin açıklaması
HAKKI
SARUHAN OLUÇ (İstanbul) – Teşekkür ederim. 
Sayın
Başkan, sayın milletvekilleri; bugün 6 Kasım, Türkiye’deki çağdaş üniversite
anlayışına karşı inşa edilen antidemokratik kurumlardan YÖK’ün kuruluş yıl
dönümü. 12 Eylül askerî faşist darbesinin ürünü olarak 1981’de kurulan
Yükseköğretim Kurulu, kurulduğu günden bugüne, üniversitelerin üretmesi gereken
bilimin, özgür ve eleştirel düşüncenin üzerine bir karanlık gibi çöktü ve
maalesef çökmeye de devam ediyor. Kurulduğundan bu yana YÖK her dönemde
iktidarların aracı olarak işlev gördü ve bugün de yine YÖK, üniversitelerde
iktidarın muhalif öğrenci ve akademisyen oluşumun karşı kullandığı bir aygıtına
dönüşmüş durumda. 
Bugün
üniversitelerin getirildiği hâl, o gün darbecilerin bile tahayyülünde olmayan
bir hâl aslında. İktidar, üniversiteler üzerinde YÖK tahakkümünün üzerine bir
de YÖK’te tek adam rejiminin tahakkümünü kurmuş oldu. Biliyorsunuz, rektör
seçimleri artık yok. Hâlihazırda rektörler seçim olmaksızın atanıyor ve bu
durum da akademi üzerindeki baskıyı bir üst boyuta taşıdığı gibi, yürütmenin
kontrolü altında bir üniversite hayatı, bir akademik hayat inşa edilmesine yol
açıyor. Artık bilimin yuvası olması, eleştirinin yuvası olması gereken yerler,
atanmış rektörlerin elinde iktidarın oyuncağı hâline gelmiş vaziyette.
Özellikle 15 Temmuz darbe girişiminin sonrasında “Allah’ın lütfu” nitelemesiyle
iktidar, YÖK üzerinden öğrenci ve akademisyen kıyımı başlattı ve bunu
sürdürmeye de devam ediyor. Savunma bile almaksızın akademisyen ihraç usulü,
bugün bir usul hâline geldi ve yerleşti. YÖK’ün yetkilerinin genişletildiği bu dönemde
özgür ve bilimsel eğitim anlayışını savunan akademisyenler bu baskılardan
elbette ki nasibini aldı. Yüzlerce akademisyen, iktidara muhalif olduğu için
görevinden alındı, uzaklaştırıldı, birçok akademisyen de yurt dışına gitmeyi
seçti.
(Mikrofon
otomatik cihaz tarafından kapatıldı)
BAŞKAN
– Devam edin. 
HAKKI
SARUHAN OLUÇ (İstanbul) – Uluslararası akademik alanda Türkiye’nin
üniversitelerinin düştüğü durum da ne yazık ki YÖK’ün müsebbibi olduğu bir
konudur çünkü YÖK’teki eleştirel ve bilimsel anlayışın gelişmemesi,
uluslararası alanda akademik üniversitelerde de verimli ürün yaratılmasını
engellemektedir. Bu durumda, bir kez daha, yıllar sonra -1981’den bugüne kadar-
YÖK’e karşı bir mücadele sürdürüldü, özgür ve özerk üniversiteler
mücadelesiydi, özgür, bilimsel ve akademik çalışmalar mücadelesiydi; üniversitelerin
niteliğini, bilimsel eğitimin kalitesini artırma mücadelesiydi. Elbette ki bu
mücadele bundan sonra da sürecek.
Üniversitelerden
söz edince, elbette ki üniversitede okuyanların sorunları üzerine de bir iki
cümle söylemek istiyorum. Bugün üniversiteden mezun olup da KYK borcunu
ödeyemeyenlerin sayısı 5 milyona ulaşmış vaziyette. 
(Mikrofon
otomatik cihaz tarafından kapatıldı) 
BAŞKAN
– Devam edelim.
HAKKI
SARUHAN OLUÇ (Devamla) – 280 bin üniversite mezunu hakkındaysa yasal işlem
başlatılmış vaziyette; yani, “yasal işlem” dediğimiz de, e-haciz, ödenmemesi
durumunda icra işlemi yapılıyor. Öğreniminin sona ermesinin ardından ödenmeyen
borçlara aylık yüzde 1,4 oranında gecikme faizi uygulanıyor; bu nedenle,
geciken borcun, alınan kredinin 2 ya da 3 katına çıktığı zamanlar da oluyor.
Bugün
gençler arasındaki işsizlik oranı yüzde 25’i aşmış vaziyette; son derece vahim
bir tablo. Elbette Adalet ve Kalkınma Partisinin Genel Başkanı “Efendim,
işsizlik olabilir. Her üniversite mezunu, iş sahibi olacak diye bir şey yok.”
demişti ama her 4 öğrenciden, gençten 1’isinin işsiz olması gerçekten vahim bir
tablo olduğunu gösteriyor. 
Geçtiğimiz
günlerde TÜİK, enflasyon oranını açıkladı. Bu verilere göre ekim ayında 418
tüketim maddesinden 289’unun fiyatında artış olduğu görünüyor. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
HAKKI
SARUHAN OLUÇ (Devamla) - Şimdi, TÜİK rakamlarına göre aylık enflasyon 8,55
gözüküyor. Açıklanan enflasyon rakamları bir kez daha gösteriyor ki TÜİK’te
kalem kimin elindeyse -yani iktidarın- hükmü de o belirliyor. Bu rakamlar
gerçeği yansıtmıyor. Enflasyon rakamları ne olursa olsun sokağın enflasyonunun,
gerçek enflasyonun, hayat pahalılığının yüzde 25 ile yüzde 30 arasında bir
aralıkta cereyan ettiğini aslında herkes biliyor. Tüketici Fiyat Endeksi’nin
Ekim 2019 rakamlarında ana harcama gruplarına baktığımızda, örneğin gıda ve
alkolsüz içeceklerde yüzde 22 görünüyor, konutta yüzde 15,8 görünüyor, ev
eşyasında yüzde 23’e ulaşmış vaziyette, sağlıkta yüzde 18 civarında,
ulaştırmada yüzde 11 gözüküyor. Sadece bu veriler bile aslında sokaktaki hayat
pahalılığının TÜİK’in açıkladığı rakamla alakasının olmadığını bir kez daha
gösteriyor. Zaten on iki aylık ortalamalara göre de baktığımızda enflasyon
oranı yüzde 16,81 gözüküyor.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Oluç. 
HAKKI
SARUHAN OLUÇ (İstanbul) – Tamamlıyorum.
Son
bir yılda elektriğe toplamda yüzde 60,9; doğal gaza yüzde 52; akaryakıta yüzde
30; gıdaya yüzde 50; beyaz ete yüzde 40; süte ise yüzde 50 oranında zam
yapıldı. Bu gerçekler, açıklanan enflasyon rakamının hayatla hiçbir alakasının
olmadığını gösteriyor.
Şimdi,
bir başka konu da -son olarak ona değinmek istiyorum- bu enflasyon rakamlarının
ne kadar masabaşında ayarlandığını gösteren bir konudur. Yeniden değerleme
oranı belirlendi 2020 için. 2020 yılından itibaren geçerli olmak üzere dava
açma ücretleri, emlak vergisi, trafik harcı, cezası, pasaport harçları gibi
birçok kalem yüzde 22,58 zamla karşı karşıya kaldı. 
(Mikrofon
otomatik cihaz tarafından kapatıldı) 
BAŞKAN
– Tamamlıyoruz.
HAKKI
SARUHAN OLUÇ (İstanbul) – Şimdi, bu zamlar bile toplumun büyük kısmını
etkileyecek, yaşamını zorlaştıracak olan oranlardadır. Bu oran bile aslında
resmî olarak TÜİK’in açıkladığı enflasyon oranının gerçek olmadığını gösteren
bir veridir. 
Teşekkür
ediyorum.
BAŞKAN
– Söz sırası, Cumhuriyet Halk Partisi Grubu adına Grup Başkan Vekili Sayın
Özel’de. 
30.- Manisa Milletvekili Özgür Özel’in, 6 Kasım
Yükseköğretim Kurulunun kuruluşunun 38’inci yıl dönümüne, İstanbul ili Fatih
ilçesinde cereyan eden 4 kardeşin toplu intihar olayının Adalet ve Kalkınma
Partisinin gündeminde olmadığına, bu iktidarın yoksulluğa karşı kulak tıkamış
göz görmez bir hâlde bulunmasına şahitlik etmekten utanır hâlde olunduğuna,
Cumhurbaşkanı Recep Tayyip Erdoğan’ın “Dünyada şu anda gelişmiş ülkelere
baktığınızda ya bakıyorsunuz başkanlık sistemi ya bakıyorsunuz yarı başkanlık
sistemi.” ifadelerine, beyin göçünün dışarıya çoban göçünün içeriye olduğu bir
Türkiye yaratıldığına, baca filtresi takılmayan termik santrallerin
faaliyetinin durdurulması yönünde verilen ortak önergenin arkasında durulup
durulmayacağına ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
6
Kasım 1981, Yükseköğretim Kurumunun bir darbe kurumu olarak kurulduğu gün.
Adalet ve Kalkınma Partisi, iktidara gelirken YÖK’ten kurtulmayı, YÖK’ü ortadan
kaldırmayı taahhüt ediyordu. Aynı yüzde 10 seçim barajında olduğu gibi, seçim
mevzuatında olduğu gibi darbe anayasasının etinden, sütünden, yününden
yararlanmaya devam ediyorlar. YÖK, başkalarının elindeyken şikâyet edip YÖK’ü
kontrolleri altına alınca eskisinden de beter bir hâle getirip partinin bir
atama ve yönetme birimi hâline getiren Adalet ve Kalkınma Partisinin
samimiyetsizliğini YÖK’ün kuruluş yıl dönümünde bir kez daha kayda geçirmek
isterim.
Sayın
Başkan, İstanbul Fatih’te 4 kişi toplu intihar etti. Sırf bu kadarı, bütün
dünyada hangi ülkede yaşanırsa yaşansın hayatı durdurur, toplu intihar ama bu
4’ü kardeş. Bu 4 kardeşin -48 ile 60 yaş arasındalar- 1’i müzik öğretmeni, 1’i
kurye, 2’si işsiz. İki aydır birlikte yaşadıkları evin elektriğini
ödeyemiyorlar, ölüyorlar, ölümlerinden iki saat sonra BEDAŞ denen kurum gelip
elektrikleri kesiyor cenaze evinde ve emin oldukları bir şey var -o kadar
garibanlar ki ölümleri dünyanın herhangi bir yerinde herhangi bir yönüyle bütün
ülkeyi sarsacakken- “Bizi 4 tane kedi yavrusu gibi gidip gömerler, kimsenin
haberi olmaz.” diye bir de kapıya “İçeride siyanür var, dikkat edin, polise
haber verin.” yazmışlar ki hiç olmazsa ölümlerinden birileri haberdar olsun.
2019 Türkiyesi, ey Adalet ve Kalkınma Partisi, ey Türkiye Büyük Millet Meclisi,
4 kardeş toplu intihar ediyor; gerekçeleri yoksulluk, gerekçeleri geçinememek,
gerekçeleri açlık, gerekçeleri işsizlik ve hâlen daha üzerinde yemin ettiğimiz
Anayasa, bu devletin sosyal bir hukuk devleti olduğunu yazıyor.
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZGÜR
ÖZEL (Manisa) - Zenginler daha zengin oluyor, yandaşlar daha yandaş oluyor. İhalenin
kime verileceğine ülkeyi yöneten tek adam karar veriyor. Helikopterle
İstanbul’un üstünde gezip kupon arsayı zenginlere üçleştiriyor, beşleştiriyor,
dağıtıyor ama 4 kardeş açlıktan, yoksulluktan, icra altındaki maaşlarını
alamamaktan intihar ediyorlar ve bu intiharlar bu ülkede gündemi sarsmıyor,
bakanın gündeminde yok, Cumhurbaşkanının gündeminde yok, Adalet ve Kalkınma
Partisinin gündeminde yok. Bu ülkede yaşamaktan, bu ülkede siyaset yapmaktan,
bu ülkede hâlen daha iktidarda olup bu iktidarın bu yoksulluğa karşı bu kadar
kulak tıkamış, göz görmez bir hâlde bulunmasına şahitlik etmekten dahi insan
utanır hâldedir.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ÖZGÜR
ÖZEL (Manisa) – Bu utancı Cumhuriyet Halk Partisi olarak paylaşıyoruz. 
Sayın
Başkan, bir yandan da ülkeyi yöneten Recep Tayyip Erdoğan televizyonların
karşısına çıkıyor ve şunu söylüyor: “Bakın, biz sistemi değiştirdik.” diyor -16
Nisandaki rejime kasteden Anayasa değişikliğini söyleyerek- ve “Gelişmiş
ülkelere bakıyorsunuz ya başkanlık, ya yarı başkanlık sistemiyle yönetiliyor.”
diyor. İnsan hani inansa, itimat etse, bildiğini unutsa, okuduğunu, gördüğünü
unutsa, rakamlara değil de duyduğuna itimat etse sanacaksınız ki doğru. Sayın
milletimiz, değerli halkımız, vallahi de yalan, billahi de yalan. Kime
inanacaksınız? Bütün dünyanın, bizim de üyesi olduğumuz Birleşmiş Milletler
var. Birleşmiş Milletler bunu millî gelire göre sıralıyor, İnsani Gelişmişlik
Endeksi’ne göre… Neye göre sıralarsa sıralasın bakın, 2018 –daha yeni veri yok;
2019’dayız- ilk 10 sıradaki ülke, insani gelişmişlikte herkes bunu kabul
ediyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
ÖZGÜR
ÖZEL (Manisa) – Millî gelire bakarsanız da durum farklı değil. 1’inci sırada Norveç,
2’nci sırada İsviçre, 3’üncü sırada Avusturya, 4’üncü sırada İrlanda, 5’inci
sırada Almanya, 6’ncı sırada İzlanda, 7’nci sırada İsveç, 8’inci sırada
Singapur, 9’uncu sırada Hollanda, 10’uncu sırada Danimarka; parlamenter sistem.
10’da 10!
Bir
de kötülere bakalım mı? 180’inci sırada Mozambik, yarı başkanlık, 181’inci
sırada Liberya başkanlık, Mali yarı başkanlık, Burkina Faso yarı başkanlık,
184’üncü sırada Sierra Leone başkanlık, Burundi başkanlık, Çad başkanlık, Güney
Sudan başkanlık, Orta Afrika Cumhuriyeti başkanlık, Nijer yarı başkanlık. 
Milletten
korkmuyor musunuz? Allah’tan korkmuyor musunuz? Söz, yalan bitmeden doğru
konuşmuyor musunuz? Çıkın yalanlayın. Cumhurbaşkanınız desin ki “Dünyanın en
gelişmiş 10 ülkesi…” Ya, neye bakıp söylüyorsun, hangi veriyle? 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel.
ÖZGÜR
ÖZEL (Manisa) – Ve sonuç şu: Bir gerçek var, memleketten 137 bin genç gitmiş.
Nereye gidiyorlar? Parlamenter sistemle yönetilen gelişmiş ülkelere. Kim
gidiyor? Doktor gidiyor, mühendis gidiyor, eczacı gidiyor, işletmeci gidiyor,
öğretmen gidiyor, 138 bin kişi gidiyor ama -ihracat ithalat dengesine bak- 155
bin geliyor. Ne geliyor? Afgan çoban geliyor, yazıklar olsun! (CHP sıralarından
alkışlar) Yazıklar olsun! 2019 Türkiyesini, beyin göçünün dışarıya olduğu,
içeriye çoban göçünün olduğu bir ülke hâline getirdiniz ve kendi evlatlarımız
intihar ediyorlar.
VELİ
AĞBABA (Malatya) – Yazıklar olsun!
ÖZGÜR
ÖZEL (Manisa) – Yazıklar olsun! Kabul etmek mümkün değil.
ABDULLAH
GÜLER (İstanbul) – Yalan, ayıptır ya!
ÖZGÜR
ÖZEL (Manisa) - Sayın Başkanım, son sözüm, tam da denk geldi, Sayın Mehmet
Muş’un burada olması güzel.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel.
ÖZGÜR
ÖZEL (Manisa) – Sayın Mehmet Muş, Sayın Doğan Kubat, Özgür Özel, Erkan Akçay
hepimize meydan okuyan bir işle karşı karşıyayız. Allah’tan, Mehmet Muş’un da
bu konuda kendini bağlayan ifadeleri var. Bir 45’inci madde var. Türkiye'de 15
tane termik santral var. 2013’ten beri filtre takmaları lazım; Soma’yı
zehirliyorlar, Elbistan’ı zehirliyorlar, Kütahya’yı zehirliyorlar, Zonguldak’ı,
Muğla’yı, Bursa’yı zehirliyorlar. Geçen sene bir baktık bir kez daha iki yıl
daha zehirlesinler diye bir kanun geldi buraya. Doğan Bey’in katkısıyla, Erkan
Bey’in katkısıyla, Halkların Demokratik Partisinden Fatma Kurtulan’ın
gayretleriyle ortak önerge yaptık -bu sonuncu uzatmaydı- dedik ki: “Böyle şey
olmaz, filtreyi takmadıysa faaliyeti durdurulacak.” Altına hep beraber imza
attık, ardından da söz aldık. 
Alınan
sözleri de teker teker, parti parti söylemek lazım İYİ PARTİ’den Tuba Vural
Hanım, diyor ki: “Doğru iş yaptık, süre uzatılmamalıdır, zehirleyemezler,
taksınlar.”
(Mikrofon
otomatik cihaz tarafından kapatıldı) 
BAŞKAN
– Lütfen, toparlayın Sayın Özel.
ÖZGÜR
ÖZEL (Manisa) – AK PARTİ Kayseri Milletvekili Sanayi Komisyonu Başkanı Mustafa
Elitaş diyor ki: “5 parti uzlaşmış, bu şekilde zehirlemeye biz de rıza
göstermeyiz. Önergeyi doğru buluyoruz, uygun görüşle takdire bırakıyoruz.” 
Sayın
Erkan Akçay, durumu özetledikten sonra Zonguldak, Soma vurgusu yapıp önergedeki
imzasına sahip çıkıyor. 
Doğan
Kubat, zaten önergenin yazılmasına katkı sağlayan kişi ve hep birlikte
çekiyoruz. 
O
sırada söz alıyorum ve diyorum ki: “Burada bir -tutanaklardan aynen okuyorum,
2014- şüphe var. Bu şüphe, seçimden önce buralarda rahatsızlık yaratıp da
sıkıntı olmasın diye bunun çekilip seçimden sonra yeniden getirilebileceği
konusunda. Buradan söylüyoruz bir gün olur da...”
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın özel.
ÖZGÜR
ÖZEL (Manisa) – “Çünkü biz burada rektör atamaları önergesini de hep birlikte
çıkardık. Ardından OHAL KHK'siyle düzenlediniz. Herkesin sözü söz mü? Bundan
sonra böyle bir düzenleme yapılmayacak değil mi? Zehir solumak zorunda kimse
bırakılmayacak diye bu Parlamento iradesini herkes saysın. Sakın ha sakın, bu
şirketler, 2019'un sonunda buraya bir tane daha önerge getirip iki yıl daha
uzatma almasınlar.” 
Konu
sorulduğunda, Sayın Mehmet Muş da yazın yapılan bir müzakerede Afşin
Elbistan’la ilgili bir düzenlemenin buna ait olduğu iddia edilince açıkça söz
alıyor ve diyor ki: “Böyle bir şey mümkün değil. Eğer böyle bir sonuç
doğuracaksa, bunu ispatlarlarsa iktidar partisi grubu olarak buradayız,
gerekeni yaparız, gerekirse özel kanun teklifi vermeye hazırız. Böyle bir görüş
gelsin, biz bu anlamda AK PARTİ Grubu olarak gerekli düzenlemeyi yaparız.
Uzatma yapılmadı, bundan sonra yapılmayacak.” Tutanak altında hepsi, hepsi
burada. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bitiriyorum Sayın Başkanım.
BAŞKAN
– Toparlayın Sayın Özel.
ÖZGÜR
ÖZEL (Manisa) – Şimdi, Plan ve Bütçe Komisyonuna cuma akşamı ikiyi bırakın, bir
de bir yıl geçti, üç yıllık uzatma geldi. O kudretli şirketler –bizim
milletvekilleri hazırlayacak ya bu kanunları, öyle bir milletvekili yok burada-
saraydaki kimleri ikna ettilerse bizden güçlü, sizin iradenizden güçlü, Grup
Başkan Vekillerinizden güçlü, Grup Başkan Vekillerimizin imzasından güçlü,
hepimizden güçlü, üç yıllık uzatma almışlar.
Şimdi,
Erkan Akçay, Özgür Özel, Fatma Kurtulan, İYİ PARTİ’li Lütfü Türkkan ve Mehmet
Muş, Meclisin namusunu koruyacak mıyız, milletin ciğerini koruyacak mıyız? Bu
KOAH hastalığını, kanseri artıran ve yedi yıldır kollanan firmalara karşı,
Meclis, iradesini koruyacak mı? Yukarıdaki torba yasaya tepeden atan ele
direnebilecek misiniz? İşte, Meclisin namusunu koruma zamanı. Hodri meydan! Biz
buradayız, sözümüzün arkasındayız. (CHP sıralarından alkışlar) 
BAŞKAN
– Söz sırası, AK PARTİ Grubu adına Grup Başkan Vekili Sayın Muş’ta. 
31.- İstanbul Milletvekili Mehmet Muş’un, Adalet ve
Kalkınma Partisine yönelik suçlamaları reddettiklerine, Manisa Milletvekili
Özgür Özel’in yaptığı açıklamasındaki bazı ifadelerine ve Türkiye’nin
yönetilmesiyle, sistemiyle alakalı eleştirilerden çok önerilerin sunulup
milletle paylaşılması gerektiğine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Türkiye Büyük Millet
Meclisindeki değerli arkadaşlarımı ben de sevgiyle, muhabbetle selamlıyorum. 
Şunu
ifade etmek isterim: Sürekli bir suçlama psikolojisiyle partimize yönelik
ortaya konulan suçlamaları kabul etmiyorum, bunları reddettiğimizi ifade
ederim.
“Efendim,
helikopterle dolaşıp; şu kupon arsa kimin, bu kupon arsa bizim; şunu şuraya
verelim, bunu buraya verelim.” gibi bir tavrımız bizim asla ve asla olmaz.
İnsan
her şeyi kendisi gibi bilir, herkesi kendisi gibi tanır. Her yapanı, her işlem
yapanı, her ortaya çıkan gelişmeyi kendi zihin dünyasıyla okur. Bizim zihin
dünyamızda böyle bir şey yok. Bizim zihin dünyamızda millete hizmet etmek var.
Zaten bir iktidar, şimdiye kadar milletten iktidar etme yetkisi almışsa, ortaya
koymuş olduğu icraatlar ve uygulamalar millet tarafından tasdik edildiği
içindir. Öncelikle bunun altını çizmek isterim. 
İkinci
konu: Israrla ve sürekli, bakın, biz sistemle alakalı: “Efendim, parlamenter
ülkeler şunlarla yönetiliyor. 150 bin genç buradan gitmiş. Buradaki sistem
başkanlığa geçtiği için bunlar buradan göç etmişler. Efendim, parlamenter
sistemle yönetilen ülkelere gitmişler. Başkanlıkla yönetilenler şöyle kötü,
parlamenter sistemle yönetilenler böyle iyi.”
Size
daha önce de söyledik, şimdi, burası karar alma organı değil mi? Türkiye’nin
yönetilmesiyle alakalı, sistemiyle alakalı; Anayasa’sını, yasasını yapan yer
burası değil mi? O zaman siz önerinizi sunun, ne göreceksiniz, Meclisteki hangi
onayı alacaksanız, milletle paylaşın çalışmanızı. Ortada hiçbir şey yok, ikide
bir: “Parlamenterler şunlar, başkanlıklar şunlar; başkanlıklar kötü,
parlamenterler çok iyi.” Elde var mı bir şey? Elde bir şey yok. Sorsanız,
toplumsal mutabakat arıyoruz. 
Şimdi,
değerli arkadaşlar, ortaya bir şey koyarsınız, bir taslak sunarsınız.
(Mikrofon
otomatik cihaz tarafından kapatıldı) 
BAŞKAN
– Toparlayın. 
MEHMET
MUŞ (İstanbul) – Dersiniz ki çalışmamız bu, ondan sonra milletten ne kadar
destek alacağınızı görürsünüz. 
VELİ
AĞBABA (Malatya) – Tabii, attılar cebe…
METİN
YAVUZ (Aydın) – Dinlesene sen ya, dinlesene! 
ABDULLAH
GÜLER (İstanbul) – Özgür Bey, müdahale etsenize, çok ayıp. 
ÖZGÜR
ÖZEL (Manisa) – Bir şey yok. 
BAŞKAN
– Değerli arkadaşlar…
MEHMET
MUŞ (İstanbul) - Şimdi ısrarla bunu tekrarlamanın manası yok. Elde bir şey yok,
bakın, elde hiçbir şey yok; olsa, getirirsin, bunu kamuoyuyla paylaşırsın.
Getiremiyorlar. Biz bu sistemi getirdik, buradan geçti, millete götürdük, yüzde
52 destek aldı. Madem sizin iddianıza göre yüzde 30 destek var, o zaman getirin
parlamentodan geçirin, götürürsünüz halka, halktan buna destek alırsınız,
değiştirirsiniz. Ya, sürekli, aynı, kısır döngü içerisindeki tartışmaların
içerisinde bulunmaktan hakikaten üzüntü duyuyorum ama size bir tavsiyede
bulunuyorum, bir akıl da veriyorum: Bu işin yöntemi budur, buyurun, çıkın,
yapın o zaman. Bir ana muhalefet düşünebiliyor musunuz, sürekli aynı yerde
sayıp duruyor? Türkiye ilerliyor arkadaşlar, varsa iddianız yazacaksınız,
getireceksiniz, vereceksiniz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Muş. 
MEHMET
MUŞ (İstanbul) – Ne yazdığınızı millet görecek, ortaya ne koyduğunuzu millet
görecek yoksa bunun haricinde yaptığınız bütün açıklamalar lafügüzaftır, hiçbir
kıymetiharbiyesi yoktur. 
Şimdi,
değerli arkadaşlar, Plan ve Bütçede bir değişiklik yapılmış, bir düzenleme
yapılmış, şirketler gelmişler, dayatmışlar, dayatma neticesinde buraya bir tane
önerge koymuşlar. Şimdi, arkadaşlar, biz şirketlerin dayatmalarına boyun
eğmedik şimdiye kadar. 
ÖZGÜR
ÖZEL (Manisa) – Neye eğdiniz o zaman? 
MEHMET
MUŞ (İstanbul) – Boyun eğmedik şimdiye kadar. Sizi biraz Türkiye'nin, ülkenin
meseleleriyle alakalı, neyin nasıl yapıldığını, işlemlerin, ülkenin nasıl
yönetildiğiyle alakalı gerçekten, samimiyetle kafa yormaya davet ediyorum.
“Şirketler çok güçlü, her şeyi yaptırıyorlar…” Bize yaptıramazlar. 
ÖZGÜR
ÖZEL (Manisa) – Ee, yaptırmışlar. 
BAŞKAN
– Karşılıklı olmasın Sayın Muş. 
Buyurun.

MEHMET
MUŞ (İstanbul) – Bakın, biz, şirketler istedi diye bir şey yapmayız arkadaşlar,
bunu bir kere aklınıza sokun, unutmayın bunu.
(Mikrofon
otomatik cihaz tarafından kapatıldı)
BAŞKAN
– Tamamlayalım. 
MEHMET
MUŞ (İstanbul) – Bir diğer konu: Burada bir düzenleme yapıyoruz. Düzenlemenin
içerisindeki bir maddeyle alakalı Cumhuriyet Halk Partisi milletvekili “Bu,
santrallerin süresini uzatacak.” diyor. Diyorum ki: “Bak, o maddede
santrallerin bu yükümlülüklerini yerine getirmesiyle alakalı bir hüküm yok.”
Israrla “Var.” diyor. “Yok. Bak, bu düzenleme böyle geçsin, eğer bu
düzenlemeyle beraber bunların süresi uzarsa özel düzenleme yapar geri alırız.”
dedim; inandıramıyoruz yani yapılan düzenlemenin bunlarla alakalı bir düzenleme
olmadığına milletvekilini inandıramıyoruz. O ifadelerim, kullandığım ifadeler,
buradaki düzenlemede bu santrallerin yükümlülüklerinin uzatımıyla alakalı
herhangi bir hükmün olmadığını açıklamak. 
ÖZGÜR
ÖZEL (Manisa) – “Varsa da iptal ederim.” diyorsun “Uzatma vermedik,
vermeyeceğiz.” diyorsun. 
BAŞKAN
– Karşılıklı olmasın.
Devam
edin.
MEHMET
MUŞ (İstanbul) – Eğer bu kanun geçer, burada bir uzatım ortaya çıkarsa -o iddia
ettikleri maddeyle alakalı böyle bir şey olmadığı ortaya çıktı- o zaman da
diyorum ki: İddia ettiğiniz gibi özel düzenleme yaparız, o maddeyi geri alırız.
Söylediklerim bunlar değerli arkadaşlar. Dolayısıyla sözlerimi lütfen
çarpıtmayın.
Genel
Kurula teşekkür ediyorum, saygılar sunuyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkanım…
BAŞKAN
– Değerli arkadaşlar, birleşime on dakika ara veriyorum. Grup Başkan
Vekillerini odama bekliyorum. 
Kapanma Saati: 15.24
İKİNCİ OTURUM
Açılma Saati: 15.38
BAŞKAN: Başkan Vekili Levent GÖK
KÂTİP ÜYELER: İsmail OK (Balıkesir), Şeyhmus DİNÇEL (Mardin) 
----- 0 -----
BAŞKAN
– Türkiye Büyük Millet Meclisinin 14’üncü Birleşiminin İkinci Oturumunu
açıyorum.
Gündeme
geçiyoruz.
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 6/11/2019 tarihinde Grup Başkan
Vekili Kocaeli Milletvekili Lütfü Türkkan tarafından, kamuda hesap verme
sorumluluğu ve mali saydamlığı sağlamak üzere uluslararası standartlarla uyumlu
denetimler yapmayı, TBMM adına denetim ve inceleme yaparak kamuoyuna raporlar
sunmayı görev edinen Sayıştay Başkanlığının bu iş ve işlemleriyle ilgili
sürecin analiz edilmesi, raporların kamu yararı gözetilerek incelenmesi,
raporlarda yer bulan kurum ve kuruluşların hukuka ve kanunlara aykırı
eylemlerinin araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 6 Kasım 2019 Çarşamba günkü
birleşiminde yapılmasına ilişkin önerisi
6/11/2019
Türkiye Büyük Millet Meclisi Başkanlığına
Danışma
Kurulu 6/11/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
Kocaeli
Milletvekili ve Grup Başkan Vekili Lütfü Türkkan tarafından, kamuda hesap verme
sorumluluğu ve mali saydamlığı sağlamak üzere uluslararası standartlarla uyumlu
denetimler yapmayı, TBMM adına denetim ve inceleme yaparak kamuoyuna raporlar
sunmayı görev edinen Sayıştay Başkanlığının bu iş ve işlemleriyle ilgili
sürecin analiz edilmesi, raporların kamu yararı gözetilerek incelenmesi,
raporlarda yer bulan kurum ve kuruluşların hukuka ve kanunlara aykırı
eylemlerinin araştırılması amacıyla 6/11/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak görüşmelerinin 6/11/2019 Çarşamba günkü birleşimde
yapılması önerilmiştir.
BAŞKAN
– Şimdi, önerinin gerekçesini açıklamak üzere İYİ PARTİ Grubu adına Kocaeli
Milletvekilimiz Sayın Lütfü Türkkan.
Süremiz
beş dakika Sayın Türkkan. 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Sayıştay raporlarının kamu yararı gözetilerek incelenmesi,
raporlarda yer bulan kurum ve kuruluşların hukuka ve kanunlara aykırı
eylemlerinin araştırılması amacıyla verdiğimiz Meclis araştırması önergesi
hakkında söz aldım. Hepinizi saygıyla selamlıyorum. 
Parlamenter
demokrasilerde bütçe hakkı, halkın parlamentolar aracılığıyla kamu gelir ve
giderlerini belirleme hakkıdır. Milletimiz bütçe hakkının kullanılmasını
seçimle milletvekillilerine ve milletvekilleri de kuvvetler ayrılığının gereği
olarak iktidara devrederler. İktidara verilen bütçe kullanma yetkisinin verilen
yetki dâhilinde kullanılıp kullanılmadığının denetlemesi ise milleti temsile
yetkili olan Türkiye Büyük Millet Meclisine aittir. Ancak bütçe uygulamalarının
denetlenmesinin uzmanlık gerektiren bir iş olması nedeniyle bu görev
Anayasa’mızla Sayıştaya verilmiştir. Peki, yetim hakkının teslim edildiği,
milletimizin alın terine sahip çıkacak olan yüce Meclisimiz emanete ne derece
sahip çıkıyor? 
İnanın
ki ülke ekonomisi için Sayıştay raporları Hazine ve Maliye Bakanı Sayın
Albayrak’ın sunumlarından bile çok daha değerli. Unutmayınız ki yüce Gazi
Meclisimizin 2 tane asli görevi var; yasama ve denetim. Türk milleti, sahip
çıkalım diye bizlere kamu kaynaklarını emanet etti. Peki, bizler Mecliste bu
kamu kaynaklarını ne kadar denetleyebiliyoruz? Bütçe üzerinde bizim denetim
yapmamızı sağlayan kurum Sayıştay fakat Sayıştay çok ciddi denetim alanına
sahipken son on yedi yılda üst üste yapılan değişikliklerle etkisi azaldı,
denetleme yetkileri giderek elinden alındı. 
Üzülerek
ifade ediyorum ki Sayıştayı denetim yapamaz hâle getirdiniz. Gece yarısı
çıkarılan kanunlarla, kanun hükmünde kararnamelerle birçok bütçe harcamasını
Sayıştay denetimi dışına çıkardınız. Avrupa Birliği mevzuatına göre, uyum
amacıyla yeni baştan düzenlenen 6085 sayılı Sayıştay Kanunu’nun 8’inci
maddesinin (1)’inci fıkrasında “Kamu idarelerinin hesapları, muhasebe
yetkilileri tarafından hazırlanarak üst yöneticiler veya görevlendirdiği
harcama yetkilileri ile muhasebe yetkilileri tarafından denetime hazır
bekletilir veya Sayıştayın bildireceği yere gönderilir.” deniliyor.
Sorumluların hesap vermeleri düzenleniyor burada fakat bu hesapların denetlenip
yargılanmasıyla ilgili olarak bu defa herhangi bir düzenleme yapılmamış.
Hâlbuki Anayasa’nın 160’ıncı maddesi gereğince, yeni kanunda da sorumluların
hesaplarının yargılanmasıyla ilgili düzenlemeler yapılması gerekiyor. Bu,
160’ıncı maddede var, diyor ki: “Sayıştay, merkezî yönetim bütçesi kapsamındaki
kamu idareleri ile sosyal güvenlik kurumlarının bütün gelir ve giderleri ile
mallarını Türkiye Büyük Millet Meclisi adına denetlemek ve sorumluların hesap
ve işlemlerini kesin hükme bağlamak ve kanunlarla verilen inceleme, denetleme
ve hükme bağlama işlerini yapmakla görevlidir.” Böyle olması gerekiyor. Bu husus
göz ardı edilmiş olmakla, Sayıştay anayasal görevini de yapamaz hâle gelmiştir.
Mevcut uygulamada sorumlular Sayıştaya hesap vermeye hazır oldukları hâlde
Sayıştay bu hesapları yargılayamıyor.
O
ciddiye almadığınız raporların bir de maliyet boyutu var. Yani yetimin
hakkının, milletin alın terinin nereye ve kimlere harcandığını kuruşu kuruşuna
belirten raporlar için yine milletin alın terinden para harcanıyor. Örneğin,
2015 yılında Türkiye Büyük Millet Meclisine 75 tane rapor sunulmuş, Sayıştay
186 milyon liralık bütçeyle 75 rapor teslim etmiş Meclise. Tabii, Sayıştay
raporlarındaki usulsüzlük ve vurgunların boyutuna baktığımızda, kimileriniz
için para bile değil bu 186 milyon lira. 2016 yılında 257 rapor, 2017 yılında
195 rapor ve 2018 yılında ise 189 rapor Meclise teslim edilmiş.
Bu
raporları Meclise bugüne kadar getirmediniz, getirmemekte de ısrar ediyorsunuz.
Sayıştay raporlarını milletten saklıyorsunuz. Ortaya çıkanlara da herhangi bir
idari ve adli bir inceleme, bir soruşturma da yapmıyorsunuz. Bu, devleti
çürümeye terk etmek demektir. Bu iktidar denetlenmekten korktuğu için kendisini
kurtarır gibi gözükse de aslında devleti çürümeye itiyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Türkkan. 
LÜTFÜ
TÜRKKAN (Devamla) – Çürümüşlüklerimizden örnek vermek gerekirse, AK PARTİ
iktidarları döneminde yandaş şirketlere rant aktarma aracı olan kamu
ihaleleriyle ilgili oynanan oyunlar Sayıştay denetim raporlarında tek tek
anlatıldı. Bu raporlarda, bu raporların içinde, olmayan konserlerden tutun,
yapılmayan geziler var, yenmeyen pilav üstü dönerler var, olmayan hastalara
kadar, ödenen her kuruşun hesabı tek tek bu raporlarda ortaya döküldü. 
Ben
konuşmayı yaparken bazı arkadaşların kızdığını veya sıkıldığını tahmin
edebiliyorum. Çünkü suçluları ve suç ortaklarını sizler de benim gibi
biliyorsunuz. Hatta o raporlarda yer alan usulsüzlüklerin başında olan
isimlerin bazıları şu an Genel Kurulda olmasalar bile aranızda, vekil olan
arkadaşlarımız da var. Peki, nasıl oluyor da bu kadar pişkince davranmaya devam
ediyoruz? Şöyle: Sizler için Sayıştay raporları hiçbir sonucu olmayan raporlar,
o hâle getirildi. Denetlenebileceğini bile bile yapılan yolsuzlukların,
usulsüzlüklerin görünen kısmıdır Sayıştay raporları. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Türkkan. 
LÜTFÜ
TÜRKKAN (Devamla) – Buz dağının görünmeyen tarafının keyfini çıkaranlar için
kalan kısmını gösteren raporlardan neden korkuyorsunuz bilmiyorum. Zaten kamuya
açıklanan onca rezil duruma rağmen görevden alınan, yargılanan, ceza verilen
hiç kimse yok bugüne kadar. Bu böyle gitmez, gitmemeli.
İYİ
PARTİ olarak önerimiz, Sayıştay raporlarını görüşmek üzere bir komisyon
kurulmasıdır. Daha da ötesi, Yüce Divan gibi bir mekanizmayla tüyü bitmemiş yetim
hakkını yiyen sorumsuz sorumluların adalete hesap vermelerini sağlayan bir yapı
devreye alınmalıdır. “Sayıştay mahkeme değil.” derseniz de bal gibi yüksek
mahkemedir Sayıştay, mali denetleme mekanizmasıdır. Denetim mekanizması olarak
düzenlenmiştir, denetim mahkemesi olarak düzenlenmiştir. 
Milletimiz
şundan emin olsun ki utanmazlara, korkaklara, haramzadelere İYİ PARTİ olarak
nefes dahi aldırmamaya, gücünü cesaretten alan bir parti olarak Sayıştayın daha
etkin ve hesap verilebilir bir kurum olması için var gücümüzle çalışmaya devam
edeceğiz.
Grup
önerimize destek vermenizi diliyor, yüce Parlamentoyu saygıyla selamlıyorum.
(İYİ PARTİ sıralarından alkışlar)
BAŞKAN
– Öneri üzerinde Halkların Demokratik Partisi Grubu adına söz isteyen Batman
Milletvekilimiz Necdet İpekyüz. (HDP sıralarından alkışlar)
Süreniz
üç dakika Sayın İpekyüz.
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; Türkiye
Cumhuriyeti Anayasası’nda, Sayıştay, Meclisin aslında bir mali organı gibi,
bizim adımıza, Meclis adına, Türkiye adına denetlemeler yapmak üzere
görevlendirilen bir kurum.
Geçen
yılki bütçe görüşmelerinde, katılan muhalefet partileri bile Sayıştayın
raporlarını aslında olumlu gördüler ve bu raporların -az önce sayın hatibin,
önergeyi verenlerin dile getirdiği gibi- sorgulanması, denetlenmesi konusunda
sıkıntılar olmasına rağmen rapor iyi bir rapordu. Peki, bu raporu muhalefet
destekleyince ne oldu? Bu raporu hazırlayan kurumun Başkan Yardımcısını
görevden aldılar. Nasıl görevden aldılar? Çünkü, Türkiye’de bir kurum iktidarın
çıkarına, söylemine, tekçi anlayışına ters bir şey söylerse sorumlusu
değiştirilir. Nasıl ki TÜİK’te enflasyondan sorumlu yöneticiyi görevden almak
gerekiyorsa, nasıl ki Merkez Bankasındaki sorumluyu görevden almak gerekiyorsa
Sayıştayda da raporu hazırlayan Başkan Yardımcısını görevden aldılar. Ne oldu?
Artık orada çalışanlar nereye gideceklerini, nasıl denetim yapacaklarını
şaşırdılar ve daha çok yönlendirildiler ve hesaplarına gelince itibarsız
sonuçlar çıkardılar, hesaplarına gelmeyince de rastgele şeyler çıkarmaya
başladılar. Bunun yanında, orada çok dürüst bir şekilde çalışıp rapor
hazırlayanlar da var.
Arkadaşlar,
şu anda yukarıda Plan ve Bütçe Komisyonunda görüşülüyor, Sayıştaya
belediyelerin çoğunluğu faaliyet raporlarını bildirmiyor. 
Bakın,
biz burada kaç kez sorduk, yazılı soru önergesi verdik; şehir hastanelerinin
sözleşmesini Sayıştay alamıyor. Böyle bir şey olur mu ya? Sayıştay şehir
hastanelerinin sözleşmesini alamıyor. Şehir hastanesiyle ilgili düzenlemeler
yapılıyor, yine bilgi yok.
Gelelim,
Sayıştay bu belediyelere giderken ne yapıyor? Arkadaşlar, Demokratik Bölgeler
Partisinin 95 belediyesine kayyum geldi. Bizim arkadaşlarımız orayı
bıraktıklarında birçoğunda para vardı, borç yoktu. Ne oldu? Daha sonra
milyonlarca lira borç çıktı. Ve neydi? Örneğin, Diyarbakır Büyükşehir
Belediyesine atanan kayyum 4 kez makam katını düzenlemeye kalktı. Milyonlarca
lira para. 100 milyon küsur lira çerez parası, tonlarca tatlı, baklava parası,
yemek parası… Buradan hangi bakan, hangi kamu yöneticisi gitse Mardin’de
milyonlarca lira para harcanmış. Mardin’de ağırlanabilecek otel yok, yemek
yenilecek yer yok, 2 binlerle, 3 binlerle, 4 binlerle, toplu yemek yenildiği
ifade edildi. 
Bize
gelince Sayıştay raporlarını bize yönelik baskı için kullanıyorsunuz, bizim
açığa çıkardığımız yerlerle ilgili bir düzenleme yapmıyorsunuz.
(Mikrofon
otomatik cihaz tarafından kapatıldı) 
BAŞKAN
– Tamamlayın. 
NECDET
İPEKYÜZ (Devamla) – En büyük tehlikelerden biri, Meclisin görev alması gereken
konulardan biri ne? Türkiye’de Sayıştayın denetleyebileceği birçok kurum muaf
tutuluyor; Varlık Fonu muaf tutuluyor, ajanslar muaf tutuluyor. Biz burada
muhalefet ediyoruz, parmaklar kalkıyor, en son maddelerden biri “Sayıştay
denetiminden muaf tutulacaktır.” “Ajans, Sayıştay denetiminden muaf
tutulacaktır.” Tanıtımla ilgili, Turizmle ilgili, Kalkınmayla ilgili, Varlıkla
ilgili… 
Bütün
bunların ötesinde, bakın, ne olursa olsun, Sayıştayın rapor tutması dışında,
denetlemesi dışında en büyük görevi de hesap sormaktır, hesap sormak. Rapor
geldiğinde siz hesap sormuyorsanız, peşine düşmüyorsanız… Siz resmen hamasetle,
kendinizi kayıran ekipleri tutup kendi kendinize bir kontrol sistemi
kuruyorsunuz -muhalefeti denetlemek, muhalefet hakkında rapor tutmak- bir de
görünürde, vitrinde, bir kurum için, usulen, bir denetleme yapmış gibi bir
rapor çıkarıyorsunuz. Hesabınıza gelmeyen şeyi bitiriyorsunuz, yerle bir
ediyorsunuz. Nasıl? Kamu İhale Kurumundaki gibi. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
NECDET
İPEKYÜZ (Devamla) – Önergeyi destekliyoruz. 
Teşekkür
ediyorum.
Saygılar.
(HDP sıralarından alkışlar)
BAŞKAN
– Söz sırası, Cumhuriyet Halk Partisi Grubu adına İzmir Milletvekilimiz Sayın
Atila Sertel’e aittir. (CHP sıralarından alkışlar) 
Süreniz
üç dakika Sayın Sertel.
CHP
GRUBU ADINA ATİLA SERTEL (İzmir) – Sayın Başkanım, kıymetli milletvekili
arkadaşlarım; ben de Meclis araştırması konusunda İYİ PARTİ’nin verdiği
önergenin desteklenmesini istiyorum çünkü durum sandığınızdan da vahim, üç
dakikada anlatılacak bir konu değil. 
Biz
arkadaşlarımızla dört dönemdir KİT Komisyonunda görev gören ve burada
Sayıştayın hazırladığı raporları okuyan, okuduktan sonra, oradaki
yolsuzlukları, oradaki usulsüzlükleri öğrendikten sonra KİT Komisyonunda onları
dile getiren ve çözüm arayan arkadaşlarınızız. Burada AK PARTİ’den, MHP’den,
HDP’den, İYİ PARTİ’den arkadaşlarımız görev görüyorlar ama bir şeyi söylemek
istiyorum: Sonuç alamıyoruz. Sonuç alamadığımız noktalardan iki tane çarpıcı
örneği size vermek isterim. 
Biri,
geçmiş dönemde Marmara Teknokent Genel Müdürü olan Orhan Çömlek’in, 32 bin lira
maaş alan bu Genel Müdürün, Phuket Adaları’na bir şirket tarafından götürülmesi
ve şirket tarafından davet edilmesine rağmen, orada topladığı faturaları, orada
yaptığı harcamaları kendi şirketine getirip oradan alan bir Genel Müdür. Hemen
görevden alındı. Biz dedik ki: Tamam, amaca ulaştık. Hani Sayın Türkkan’ın
söylediği gibi “yetim hakkı, yetim hakkı” diyoruz ya, hani “tüyü bitmemiş
yetimin hakkı” diyoruz ya, hak yerini buldu zannettik. Meğerse bu Genel Müdür,
daha büyük bir göreve, Teknopark Genel Müdürlüğü görevine getirildi AK PARTİ
iktidarı tarafından. Peki, bu raporu hazırlayan Sayıştaycılara ne oldu? Hepsi
pasif göreve çekildi ve hepsinin eli ayağı bağlandı. 
Şimdi
bir şeyi daha anlatmak isterim. Sayıştay Başkanı Seyit Ahmet Baş, kendi kardeşi
-bilmiyorum, Maliyede çalışırken mi işe koydu yoksa sonra mı girdi yoksa önce
mi girdi bilmiyorum ama bildiğim şu- İsmail Baş’ın TRT’ye birkaç yıl önce
geçişini sağladı ve TRT’de yüzlerce uzman, TRT’nin yetiştirdiği yüzlerce kadro
kıyılırken bu arkadaş, bu İsmail Baş birdenbire yükselmeye başladı. Önce TRT
Arabi kanalının Müdürlüğüne getirildi. Sonra ne oldu arkadaşlar? Çok kısa süre
sonra TRT İnsan Kaynakları Daire Başkan Yardımcısı oldu.
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Yetenekli çocuk (!)
BAŞKAN
– Tamamlayalım.
ATİLA
SERTEL (Devamla) – Bu Daire Başkan Yardımcısı gerçek TRT’cileri sürgün etmeye
başladı ve sürgünlerin altında imzası olan bir arkadaş.
E
şimdi, bir yandan Danıştayın, Yargıtayın üyeleri gidip çay toplarsa, bir yandan
Sayıştay Başkanının kardeşi TRT’de en yüksek göreve getirilirse ben Sayıştayın
TRT’yi denetleyebileceğine inanmıyorum, inanan varsa da bana açıklasın. Çünkü
raporları görüyoruz ve okuyoruz, bizim sadece KİT Komisyonunda okuduğumuz
raporlar değil, bakanlıkların ve diğer genel müdürlüklerin raporlarını da her
gün okuyan insanlarız ve inanın, giderek yoksullaşan, giderek bütçeden, o
yolsuzluk haberlerinden ve araştırmalardan uzak raporlar karşımıza çıkıyor.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Sertel.
ATİLA
SERTEL (Devamla) – Başkanım, bitiriyorum.
Geçmiş
dönemde bize hiç olmazsa bazı donelerle usulsüzlükleri aktaran Sayıştayın bu
görevi yapamaz hâle geldiğini üzülerek görüyorum.
Bir
PTT Genel Müdürü vardı arkadaşlar, 452 bin lira örtülü ödenekten bir yıl içinde
harcama yaptı. Haydar Akar’la beraber o dönemde çok mücadele ettik. Ondan
önceki Genel Müdür 257 bin lira örtülü ödenekten harcama yaptı, Uludağ’da 41
kişiyle kış tatili yaptıkları ortaya çıktı Sayıştay raporlarında. Ne oldu
biliyor musunuz? TRT Genel Müdürleri gibi -yaptıkları harcamalarda olduğu gibi-
PTT Genel Müdürüne de hiçbir şey yapılmadı. Sayıştay ne yazarsa yazsın hepsinin
hikâye olduğunu düşünüyorum çünkü vicdan yok çünkü akıllı hareket edilmiyor ve
“Ya, bu insanların parası pulu, garibanın hakkı yeniliyor burada.” denmiyor,
üstü örtülüyor, kapatılıyor. 
(Mikrofon
otomatik cihaz tarafından kapatıldı)
ATİLA
SERTEL (Devamla) - Kapatılan o kadar çok şey var ki bunları anlatmak için,
gerçekten, Sayın Başkanım bana müsaade etse bir saat burada konuşsam ama o da
mümkün değil. 
Teşekkür
ediyorum. (CHP sıralarından alkışlar) 
BAŞKAN
– Öneri üzerinde Adalet ve Kalkınma Partisi Grubu adına söz isteyen Giresun
Milletvekilimiz Sayın Cemal Öztürk. (AK PARTİ sıralarından alkışlar) 
Süreniz
üç dakika Sayın Öztürk. 
AK
PARTİ GRUBU ADINA CEMAL ÖZTÜRK (Giresun) – Sayın Başkan, değerli
milletvekilleri; İYİ PARTİ Grubu Başkanlığınca, Sayıştay Başkanlığının iş ve
işlemleriyle ilgili sürecin analiz edilmesi, raporlarının incelenmesi,
raporlarda yer alan kurum ve kuruluşların eylemlerinin araştırılması amacıyla
Meclisimize sunulan Meclis araştırması talebi üzerinde söz aldım. Genel Kurulu
saygıyla selamlıyorum. 
Merkezî
yönetim bütçesi kapsamındaki kamu idareleri ile sosyal güvenlik kurumlarının
bütün gelir ve giderlerini ve mallarını Türkiye Büyük Millet Meclisi adına
denetlemek ve sorumluların hesap ve işlemlerini kesin hükme bağlamakla görevli
köklü bir kurumumuzdan bahsediyoruz. 1862 yılından beri faaliyette bulunuyor,
anayasal bir kurum, ilk adı da Divan-ı Ali-i Muhasebat. Meclis adına denetim ve
inceleme yaparak raporlar hazırlamakla ve bu raporları kamuoyuyla paylaşmakla
görevli olan kurumumuz, 6085 sayılı Sayıştay Kanunu’nun 34 ila 52’nci
maddelerinde yer alan esaslara göre işlem yapmaktadır. Bildiğiniz gibi, bu
kanun AK PARTİ hükûmetleri zamanında çıkarılmıştır. Nitekim, mülga 832 sayılı
Kanun yürürlükte iken kırk dört yıl boyunca yılda ortalama 3 rapor
hazırlanırken 2012 yılından bu yana toplam 1.315 adet rapor sunulmuştur ki bu
da yılda ortalama 188 rapora tekabül etmektedir. 
Bu
maddeler çerçevesinde yürütülen denetim, düzenlilik ve performans denetimi
olarak adlandırılmaktadır. Sayıştay tarafından yürütülen düzenlilik
denetimlerinin iki temel çıktısı bulunmaktadır. Birincisi, Meclis ve kamu
idarelerine sunularak kamuoyuna duyurulan Sayıştay denetim raporları; diğerleri
ise denetimler sırasında kamu zararına yol açan hususlar tespit edilmesi hâlinde
düzenlenen yargılamaya esas raporlardır. Yargılamaya esas raporlar Sayıştay
yargılama dairelerinde görüşülerek karara bağlanmakta ve sonucunda düzenlenen
ilamlar ilgililere tebliğ edilmektedir. Bu ilamların infazı da kamu
idarelerinin üst yöneticilerinin sorumluluğundadır. 
(Mikrofon
otomatik cihaz tarafından kapatıldı) 
CEMAL
ÖZTÜRK (Devamla) – Başkanım, müsaade ederseniz bitireyim. 
BAŞKAN
– Buyurun. 
CEMAL
ÖZTÜRK (Devamla) - 2019 yılında Sayıştay yargılama dairelerine 497 adet
yargılamaya esas rapor ve ek rapor intikal etmiş olup bunların 333 adedi bu
tarihe kadar yargılanarak ilamları düzenlenmiştir. Yargılamaya esas raporlarda
yer alan hususlardan Türk Ceza Kanunu’na göre suç teşkil ettiği değerlendirilen
16 konu hakkında hazırlanan dosyanın Sayıştay Kanunu’nun 78’inci maddesi
gereğince ilgili kamu idarelerine veya doğrudan cumhuriyet savcılıklarına
gönderilmesine karar verilmiştir. 
Burada
dikkat edilmesi gereken husus, mevzuata aykırı her hususun, Türk Ceza Kanunu
açısından suç teşkil etmeyeceği gibi, kamu zararına da yol açmayabileceğidir.
Dolayısıyla düzenlilik denetimi raporunda yer alan her bulgunun kamu zararına
yol açtığı veya suç teşkil ettiğini ileri sürmek mümkün değildir. Kaldı ki
düzenlilik denetim raporlarında yer alan bulguların çoğunluğu mali rapor ve
tabloları etkileyen hatalar ile mali yönetim iç kontrol sistemine ilişkin
hatalardan oluşmakta olup kamu zararına konu teşkil etmemektedir.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Öztürk. 
CEMAL
ÖZTÜRK (Devamla) – Dolayısıyla İYİ PARTİ Grubu Başkanlığınca verilen Meclis
araştırması önergesinin aleyhinde olduğumuzu ve “hayır” oyu vereceğimizi
belirtiyor, yüce Meclisi saygıyla selamlıyorum. (AK PARTİ sıralarından
alkışlar)
BAŞKAN
– İYİ PARTİ grup önerisini… 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, oylamaya geçmeden önce yoklama yapılmasını talep
ediyoruz.
BAŞKAN
– …oylamadan önce bir yoklama talebi var; yoklama talebinde bulunan
arkadaşlarımızın isimlerini tespit edeceğim: Sayın Özel, Sayın Akar, Sayın
Sümer, Sayın Zeybek, Sayın Bingöl, Sayın Kayışoğlu, Sayın Kadıgil, Sayın
Şevkin, Sayın Tanal, Sayın Sertel, Sayın Başevirgen, Sayın Aygun, Sayın Beko,
Sayın Serter, Sayın Çelebi, Sayın Gürer, Sayın Sarıaslan, Sayın Keven, Sayın
Bulut, Sayın Arslan. 
Değerli
milletvekilleri, yoklama için üç dakika süre vereceğim.
Yoklama
işlemini başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı yoktur.
Birleşime
on beş dakika ara veriyorum.
Kapanma Saati: 16.07
ÜÇÜNCÜ OTURUM
Açılma Saati: 16.24
BAŞKAN: Başkan Vekili Levent GÖK
KÂTİP ÜYELER: İsmail OK (Balıkesir), Mustafa AÇIKGÖZ
(Nevşehir)
----- 0 -----
BAŞKAN
– Türkiye Büyük Millet Meclisinin 14’üncü Birleşiminin Üçüncü Oturumunu açıyorum.
III.- YOKLAMA
BAŞKAN
– İYİ PARTİ grup önerisinin oylamasından önce istem üzerine yapılan yoklamada
toplantı yeter sayısı bulunamamıştı. 
Şimdi,
yoklama işlemini tekrarlayacağım.
Yoklama
için üç dakika süre veriyorum. 
Yoklama
işlemini başlatıyorum.
Pusula
gönderen arkadaşlarımız da lütfen ayrılmasınlar. 
(Elektronik
cihazla yoklama yapıldı)
BAŞKAN
– Değerli arkadaşlar, pusula gönderen arkadaşlarımızın isimlerini bir okuyalım.

Eyüp
Özsoy? Burada. 
Gülay
Samancı? Burada. 
İbrahim
Halil Yıldız? Burada. 
Serkan
Bayram? Burada. 
Toplantı
yeter sayısı vardır. 
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 6/11/2019 tarihinde Grup Başkan
Vekili Kocaeli Milletvekili Lütfü Türkkan tarafından, kamuda hesap verme sorumluluğu
ve mali saydamlığı sağlamak üzere uluslararası standartlarla uyumlu denetimler
yapmayı, TBMM adına denetim ve inceleme yaparak kamuoyuna raporlar sunmayı
görev edinen Sayıştay Başkanlığının bu iş ve işlemleriyle ilgili sürecin analiz
edilmesi, raporların kamu yararı gözetilerek incelenmesi, raporlarda yer bulan
kurum ve kuruluşların hukuka ve kanunlara aykırı eylemlerinin araştırılması
amacıyla verilmiş olan Meclis araştırması önergesinin ön görüşmelerinin, Genel
Kurulun 6 Kasım 2019 Çarşamba günkü birleşiminde yapılmasına ilişkin önerisi
(Devam)
BAŞKAN
- İYİ PARTİ grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır; okutup işleme alacağım ve oylarınıza sunacağım. 
2.- HDP Grubunun, 6/11/2019 tarihinde Grup Başkan
Vekili Mersin Milletvekili Fatma Kurtulan ve Grup Başkan Vekili İstanbul
Milletvekili Hakkı Saruhan Oluç tarafından, IŞİD tarafından alıkonulan kadınların
akıbetinin araştırılması amacıyla verilmiş olan Meclis araştırması önergesinin
ön görüşmelerinin, Genel Kurulun 6 Kasım 2019 Çarşamba günkü birleşiminde
yapılmasına ilişkin önerisi
6/11/2019
Türkiye Büyük Millet Meclisi Başkanlığına
Danışma
Kurulu 6/11/2019 Çarşamba günü (Bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul
 Grup
Başkan Vekili
Öneri:
6
Kasım 2019 tarihinde Mersin Milletvekili Grup Başkan Vekili Fatma Kurtulan ve
İstanbul Milletvekili Grup Başkan Vekili Hakkı Saruhan Oluç tarafından
"IŞİD tarafından alıkonulan kadınların araştırılması amacıyla” Türkiye
Büyük Millet Meclisine verilmiş olan 4146 grup no.lu Meclis araştırması
önergesinin diğer önergelerin önüne alınarak görüşmelerinin 6/11/2019 Çarşamba
günkü birleşiminde yapılması önerilmiştir. 
BAŞKAN
– Şimdi, önerinin gerekçesini açıklamak üzere Halkların Demokratik Partisi
Grubu adına Batman Milletvekilimiz Sayın Ayşe Acar Başaran’a söz veriyorum.
(Uğultular)
BAŞKAN
- Değerli arkadaşlar, salonda yine büyük bir uğultu var; bir oturalım, bir
sessiz olalım. 
Buyurun
Sayın Başaran. (HDP sıralarından alkışlar)
Süremiz
beş dakika. 
HDP
GRUBU ADINA AYŞE ACAR BAŞARAN (Batman) – Teşekkür ederim. 
Sayın
Başkan, değerli milletvekilleri; ben de hepinizi saygıyla selamlıyorum. 
Bugünkü
IŞİD tarafından alıkonulan kadınlarla ilgili önergemiz üzerine söz almış
bulunuyorum. Bildiğiniz gibi 3 Ağustos 2014’te IŞİD çeteleri Şengal’e bir
saldırı gerçekleştirdi, işgal etti ve binlerce Ezidi halkı yerinden yurdundan
edildi, binlerce Ezidi kadın da IŞİD çeteleri tarafından alıkonuldu, köle
pazarlarında satıldı. Hâlâ binlerce Ezidi kadının IŞİD’in elinde olduğunu
biliyoruz ve bu kadınlar -dediğim gibi- köle pazarlarında birden de fazla
satıldı. Bazıları, maalesef, yaşanmışlıklarını anlatırken, burada dinlerken,
basında okurken tüylerimiz diken diken oluyor; insanlığımızdan utanarak,
kadınlığımızdan utanarak bu yaşanmışlıklarını dinliyoruz. Bu meselenin
içerisinde yani bu kadınların köle pazarlarında satıldığı yerlerden bazılarının
da Urfa, Antep ve Ankara gibi kentler olduğu basına çokça yansıdı. Hatta bunun
en son örneklerinden biri basına çıkıp ismini “Ayşe” olarak söyleyip verdiği -maalesef,
bu kadınlar, basına demeç verirken hâlâ yaşadıkları travmanın sonucunda kendi
gerçek isimlerini kullanamıyorlar- demeçte 14 yaşında IŞİD tarafından
kaçırıldığını, Türkiye getirildiğini, 14 yaşından -geçen sene- 2018’e kadar
Ankara’da Keçiören’de bir IŞİD’li tarafından tutsak, alıkonulduğunu ifade
etmiştir ve başka bir ülkenin topraklarında bir kadın kaçırılıyor, buraya
getiriliyor; maalesef ki yıllarca bu ülkenin topraklarında, Ankara’da,
Türkiye'nin merkezinde, başkentinde alıkonuluyor. Ama maalesef kardeşi büyük
bir çaba ve emek sarf etmese, kardeşi büyük bir emek ve çabayla kendisi
takibini yapmasa, bu konuyu araştırmasa ona ulaşılamayacak durumda. Kardeşinin
büyük bir çaba ve emeği sonucunda Ayşe IŞİD’in elinden kurtarılıyor ama
biliyoruz ki hâlâ binlerce kadın IŞİD’in elinde tutsak bir vaziyette ve hâlâ
kişilerden farklı kişilere satılmaya devam ediliyorlar.
Değerli
arkadaşlar, görüyoruz ki maalesef Türkiye’de bombalar patlatıldıktan sonra
araştırmalar yapılıyor; aileler peşine düştükten, kadınlar büyük bir travma
yaşadıktan, defalarca tecavüze uğradıktan sonra ailelerin çabalarıyla tespit
ediliyor. Görüyoruz ki IŞİD çeteleri ülkemizin 5 kilometre uzağında, orada çok
güvenlikli bir şekilde yaşarken hatta 12 gözlem noktasının ortasında IŞİD liderine
hiçbir şekilde dokunulmazken Türkiye’ye haber verilmeden ABD’nin operasyonuyla
öldürülüyor. 
Şimdi,
biz, daha önce de iktidarın IŞİD’le ilişkisini tartışmak, araştırmak için
burada çokça önergeler verdik ama bugün ondan bağımsız bir şey söylüyoruz. Tamam,
siz çıkıp “IŞİD’le en büyük mücadeleyi biz veriyoruz." diyorsunuz. Bugün
Genel Başkanınız çıkıp “Bağdadi’nin hanımını ve yengesini de biz yakaladık. Bu
kadar yaygara koparmıyoruz." diyor. Şu anda siz, güya, kuzey Suriye’ye
-işte, güya diyorum- IŞİD’le mücadele etmek için işgal girişiminde
bulunuyorsunuz. 
Buyurun,
gelin, bir komisyon kuralım arkadaşlar; bu IŞİD çetelerinin Türkiye’de
nerelerde yuvalandıklarını, bu IŞİD çetelerinin nerelerde pazarlar
kurduklarını, bu IŞİD çetelerinin WhatsApp grupları üzerinden kadınları
maalesef ki nasıl satılığa çıkardığını bu komisyonda araştıralım. Bir ilişkiniz
yoksa bundan kaçacağınız bir durum da yok. Bakın, itham etmiyoruz; komisyon
kuralım; tarafsız, bağımsız, bütün partilerden eşit temsiliyetin olduğu bir komisyon
kuralım. IŞİD’le ilişkilerinizi tartışmayalım, amenna; hadi onu tartışmıyoruz,
o açık zaten, onun açık olduğunu bütün dünya gördü, bütün dünya görüyor. (AK
PARTİ sıralarından gürültüler)
Hatta,
bununla beraber, arkadaşlar, şimdi, IŞİD’in adını değiştirdiniz; ÖSO diye,
Millî Ordu diye bir çete grubuna destek oluyorsunuz iktidar olarak ve bunlar,
aynı suçları şu anda kuzeydoğu Suriye’de, Rojava’da işlemeye devam ediyor.
Afrin’de bu çeteler, bakın, sizin desteklediğiniz çeteler kadınlara tecavüz
etmeye devam ediyor. Orada selefi bir kemer oluşturma çabanız, orada oluşturmak
istediğiniz zihniyet, insanlara yaşam alanı bırakmıyor. Biz bunu en nihayetinde
sürekli ifade ediyoruz, sizin kararınız olabilir.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Başaran. 
AYŞE
ACAR BAŞARAN (Devamla) - Bu Meclise sormadan, bu Meclisin bir kısmının, belki
büyük bir çoğunluğunun desteğini alarak -biz muhalefet ettik, muhalefetimizin
de arkasındayız- o topraklara girdiniz ve şu anda oradasınız. Suriye Millî
Ordusu dediğimiz selefi, çeteci gruplarla oradasınız, maalesef, oradasınız. Ama
bunun sonucunda, bakın, önümüzdeki süreçlerde ortaya çıkabilecek insanlık
suçlarından, ortaya çıkabilecek savaş suçlarından, maalesef, bütün Türkiye
toplumunu sorumlu hâle getiriyorsunuz.
Onun
için değerli arkadaşlar, biz daha önce bu önergeyi vermiştik, reddetmiştiniz
ama bugünkü önergemiz -tekrar söylüyorum- Türkiye’de IŞİD’in yuvalarının neresi
olduğunu, nerede örgütlendiklerini, hücre örgütlerinin nerede olduğunu, kimlerin
desteklediğini, sınır kapılarını nasıl kevgire çevirdiklerini, kadınları ne
biçimde ve kimlere pazarladıklarını araştırmak için bir komisyon kuralım.
Mücadele diyorsanız, yeri burası. 
Teşekkür
ederim. (HDP sırlarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sayın Muş, bir talebiniz var, buyurun.
MEHMET
MUŞ (İstanbul) – Sayın Başkan, açık şekilde partimize yönelik bir terör
grubuyla ilişkilendirerek sataşmalarda bulunmuştur, bununla alakalı bir söz
talebimiz vardır.
BAŞKAN
– Buyurun.
İki
dakika süre veriyorum Sayın Muş. (AK PARTİ sıralarından alkışlar) 
VII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Batman
Milletvekili Ayşe Acar Başaran’ın HDP grup önerisi üzerinde HDP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
MUŞ (İstanbul) – Sayın Başkan, değerli milletvekilleri; DEAŞ bir terör örgütü.
Bağdadi cehennemi boyladı. Diğer terör örgütlerinin başındakiler de yakında
cehennemi boylayacak, haberiniz olsun.
CİHAN
PEKTAŞ (Gümüşhane) – PKK dâhil. 
MEHMET
MUŞ (Devamla) – PKK’nınkilerini söylüyorum, onun uzantıları da gerekli cevabı
devletimizden alacaklar. 
Şimdi,
PKK’nın HDP’yle olan iş birliğini dün ifade ettim, gıkları çıkmadı. PKK bir
terör örgütü müdür? Terör örgütüdür. Size talimat verirler mi? Verirler. Siz
gıkınızı çıkarabilir misiniz? Çıkaramazsınız.
AYŞE
ACAR BAŞARAN (Batman) – Ezberlerinizi bozun, ezberlerinizi. Her oraya
çıktığınızda aynı şeyleri söylüyorsunuz. 
ALİ
KENANOĞLU (İstanbul) – Sloganla konuşmayı bırak, konuya gel. 
MEHMET
MUŞ (Devamla) – Peki, güneydoğuda, farklı yerlerde gencecik, körpe Kürt genç
kızlarını dağa kaçırıp onları oradaki teröristlere peşkeş çekerler mi?
Çekerler. 
AYŞE
ACAR BAŞARAN (Batman) – Ezberlerinizi bozun biraz, ezber bozun. 
ALİ
KENANOĞLU (İstanbul) – Sloganla konuşuyorsun ya!
MEHMET
MUŞ (Devamla) – Seslerini çıkartabilirler mi? Çıkartamazlar. 
AYŞE
ACAR BAŞARAN (Batman) – Biraz ezber bozun, ezber bozun; aynı şeyleri tekrar
ediyorsunuz. 
MEHMET
MUŞ (Devamla) - Peki, HDP, bu işin içerisinde mi? Evet. Mesela, yakalanan,
teslim olan teröristlerden biri, gençlerin HDP teşkilatları aracılığıyla dağa
götürüldüğünü anlatıyor. 
ALİ
KENANOĞLU (İstanbul) – FETÖ’cü ne diyor, FETÖ’cü?
AYŞE
ACAR BAŞARAN (Batman) – Sizin uydurmalarınız, onlar mı diyorlar? 
MEHMET
MUŞ (Devamla) - “Biz İstanbul’da HDP teşkilatına gittik, bizi oradan aldılar,
dağa götürdüler.” diyor. Dolayısıyla, HDP, dağa adam devşirme partisi olarak
çalışıyor. 
AYŞE
ACAR BAŞARAN (Batman) – Siz yazıyorsunuz, onlar sahte imza atıyorlar.
ALİ
KENANOĞLU (İstanbul) – Neden komisyon önergemizi reddettiniz o zaman? O konuyla
ilgili komisyon önergemizi niye reddettiniz o zaman?
MEHMET
MUŞ (Devamla) - Şimdi, IŞİD’e en büyük darbeyi vuran kim? Türkiye Cumhuriyeti
devleti. 
AYŞE
ACAR BAŞARAN (Batman) – Biz görmedik, görmedik. Kendiniz kucağınızda
büyüttünüz. 
MEHMET
MUŞ (Devamla) - Burada verdiği büyük mücadeleyle IŞİD’in bütün militanlarını,
teröristlerini hapse tıkan kim? Türkiye.
AYŞE
ACAR BAŞARAN (Batman) – Nerede, nerede?
MEHMET
MUŞ (Devamla) - Yurt dışında giriş yasağı koyan ülke kim? Türkiye. 
AYŞE
ACAR BAŞARAN (Batman) – Ya terör örgütü olarak bile kabul etmediniz! 
BAŞKAN
– Arkadaşlar, karşılıklı olamasın. 
MEHMET
MUŞ (Devamla) - Ama siz sempatizanı ve sözcüsü olduğunuz PKK terör örgütünün
güdümünden çıkacaksınız, terör örgütünü kınayacaksınız, o gencecik Kürt
kızlarını dağa götüren ahlaksızlara karşı sesinizi çıkaracaksınız; ondan sonra
çıkıp da buradan bir ifade de bulunacaksınız.
MAHMUT
TOĞRUL (Gaziantep) – Bu önerge IŞİD üzerine ama.
(Mikrofon
otomatik cihaz tarafından kapatıldı)
AYŞE
ACAR BAŞARAN (Batman) – Resmî olarak terör örgütü olarak kabul etmiyorsunuz
daha. 
BAŞKAN
– Toparlayın lütfen. 
MEHMET MUŞ (Devamla) - HDP eşittir PKK’nın dağ kadrosunda bulunanlarla aynı
amaca yönelik faaliyette bulunan bir partidir. 
MAHMUT
TOĞRUL (Gaziantep) – Biz de AKP eşittir IŞİD’tir mi diyelim o zaman?
MEHMET
MUŞ (Devamla) - PKK eşittir IŞİD, DAEŞ eşittir DHKP-C; bunların tamamı eşittir
FETÖ. Bunların tamamı terör örgütüdür, hepsiyle sonuna kadar mücadele edeceğiz.
ALİ
KENANOĞLU (İstanbul) – AKP eşittir FETÖ ve bu sizin kucağınızdan çıktı. Siz,
terör örgütü doğurdunuz. 
MEHMET
MUŞ (Devamla) - Bakın, bir şey söylüyorum size: PKK’nın başında bulunanlar da,
DEAŞ’ın başında bulunanlar da nasıl hedefimizdeyse, gerekenleri nasıl
yapıyorsak aynı şekilde bundan sonra da yapacağız, bunlara destek verenlere de
yapacağız; onu unutmayın. Onlar da yargının önünde, yüce Türk yargısının önüne
çıkarılacaklar, milletin vicdanında mahkûm olacaklar. 
AYŞE
ACAR BAŞARAN (Batman) – Geç, milletin vicdanında kimler mahkûm!
MEHMET
MUŞ (İstanbul) - Bakın, anne geliyor, diyor ki: “Çocuğumu bu binaya soktular.”
Neresi orası? İl başkanlıkları. 
ALİ
KENANOĞLU (İstanbul) – Bu konuda önerge verdik niye reddettiniz? 
MEHMET
MUŞ (Devamla) - Siz hiçbir il başkanlığından kamyonlarca, onlarca battaniye
çıktığını gördünüz mü? 
ALİ
KENANOĞLU (İstanbul) – Niye araştırılmasını istemiyorsunuz bu konuların?
BAŞKAN
– Sayın Kenanoğlu…
MEHMET
MUŞ (Devamla) - Bütün partiler var, hangi partinin il başkanlığında bu kadar
battaniye var? Hiçbirinin. Niçin kullanıyorlar o battaniyeleri? 
AYŞE
ACAR BAŞARAN (Batman) – Yalan! Yalan!
MEHMET
MUŞ (Devamla) - Gençleri kandırıp burada geceletiyorlar, oradan dağa
götürüyorlar. 
BAŞKAN
– Toparlayın Sayın Muş. 
MEHMET
MUŞ (Devamla) – Dolayısıyla, değerli milletvekilleri, Bağdadi de DEAŞ da
laboratuvar örgütü. Bunun ağababaları ile PKK’nın ağababaları aynı, onlara
talimat verenler aynı. 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Batman) – Sizsiniz ağababaları. Ağababaları sizsiniz, siz! 
MEHMET
MUŞ (Devamla) – YPG’nin ağababaları aynı. Ama sizin ipiniz kimin elinde biliyor
musunuz? PKK'nın elinde. İpinizi ne kadar bırakırsa o kadar konuşursunuz. 
MAHMUT
TOĞRUL (Gaziantep) – İpiniz kimin elindeyse onu sorgulayın. Kendi ipini
sorgula! 
ALİ
KENANOĞLU (İstanbul) – Kendi ipinize bakın, kendi ipinize! 
MEHMET
MUŞ (Devamla) – İpinizi ne kadar bırakırsa o kadar konuşabilirsiniz, ötesinde
konuşma imkânınız yoktur; hayal dünyanızda dahi yeri yoktur. Size hayal etmeyi
bile yasakladılar. (AK PARTİ sıralarından alkışlar)
AYŞE
ACAR BAŞARAN (Batman) – Size soracak değiliz! Sürekli bize ayar vermeyin. Bize
sürekli parmak sallamayın, ayar vermeye kalkışmayın. 
ALİ
KENANOĞLU (İstanbul) – FETÖ borsasından bahset, FETÖ borsasından. 
MEHMET
MUŞ (Devamla) – Bakın, burada teslim olan Kürt genç kızlarının açıklamaları
var.
AYŞE
ACAR BAŞARAN (Batman) – Sizin yalanlarınızın altına imza atıyorlar. 
MEHMET
MUŞ (Devamla) – Bakın, 15 yaşında, 16 yaşında genç kızları dağa kaçırırlar,
oradaki teröristlere peşkeş çekerler; bir kadın milletvekili burada sesini
çıkaramaz. 
AYŞE
ACAR BAŞARAN (Batman) – Yalanlarınızın altına imza atmışlar, yalanlarınızın! 
ERDAL
AYDEMİR (Bingöl) – Mehmet Dişli kim, nerede? Şaban Dişli nerede? Mehmet Dişli
kim, nerede şimdi? Cevap versene. 
MEHMET
MUŞ (Devamla) – DEAŞ’ın başını, 3 bin teröristini biz öldürdük, Türkiye
Cumhuriyeti devleti etkisiz hâle getirdi. Aynısını PKK'ya yapacağız. 
AYŞE
ACAR BAŞARAN (Batman) – Söyleyecekleri şeyler tekrar, tekrar, tekrar, tekrar… 
ERDAL
AYDEMİR (Bingöl) – Darbenin 3 numaralı ismi kim?
BAŞKAN
– Sayın Muş, artık toparlayalım, oturalım lütfen. 
AYŞE
ACAR BAŞARAN (Batman) – Bakan olamazsın, olamaz!
MEHMET
MUŞ (Devamla) – Ne zaman ki aranıza mesafe koyarsınız terörle, o zaman burada
muhatap alınırsınız.
Teşekkür
ederim. (AK PARTİ sıralarından alkışlar) 
ERDAL
AYDEMİR (Bingöl) – Mehmet Dişli nerede, Mehmet Dişli? Şaban Dişli’yi biz mi
büyükelçi yaptık? 
HAKKI
SARUHAN OLUÇ (İstanbul) – Sayın Başkan…
BAŞKAN
– Buyurun Sayın Oluç, talebinizi bir alayım önce.
Buyurun.

AYŞE
ACAR BAŞARAN (Batman) – Göstere göstere yaptı zaten. 
HAKKI
SARUHAN OLUÇ (İstanbul) – Ağır saldırı var, cevap vermek istiyorum. 
BAŞKAN
– Sataşmadan dolayı söz istiyorsunuz. 
MEHMET
MUŞ (İstanbul) – Sayın Başkan, sorun bakalım PKK terör örgütü mü, değil mi? Ne
diyorlar?
OYA
ERONAT (Diyarbakır) – PKK’ya laf söyledi, yoksa bunlar PKK’lı mı? 
BAŞKAN
– Buyurun.
Size
de iki dakika süre veriyorum. 
OYA
ERONAT (Diyarbakır) – Yoksa PKK’lı mısınız siz? PKK'ya laf söyledi.
BAŞKAN
– Sayın Eronat, lütfen.
Değerli
arkadaşlar, hatiplere gerektiği zaman söz veriyoruz. Lütfen, salondan laf
atılmasın. Grup Başkan Vekilleri kendilerini ifade edecek ehliyette. 
Buyurun
Sayın Oluç.
2.- İstanbul Milletvekili Hakkı Saruhan Oluç’un,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
milletvekilleri, bir kez daha aynı konuları bu şekilde konuşuyoruz çünkü bir
ezberiniz var, o ezberinizin dışına çıkamıyorsunuz yani o ezberinizin dışında…
10 cümleniz var, 11 olmuyor o cümle; aynı şeyler tekrar ediliyor. 
MEHMET
MUŞ (İstanbul) – Siz 10 cümleyle ifade edin, biz anlarız; 11’inciye gerek yok. 
OYA
ERONAT (Diyarbakır) – Sizde o da yok.
BAŞKAN
– Sayın Muş, lütfen, karşılıklı olmasın. 
HAKKI
SARUHAN OLUÇ (Devamla) – Bunlar tekrar edilince sorun konuşuluyor ya da
çözülüyor zannediyorsunuz. 
Bakın,
şu Türkiye Cumhuriyeti devletinin yakın tarihine baktığımızda cemaati bir terör
örgütü hâline getirip de devletin bütün kademelerine yerleştiren; ordusundan
yargısına, eğitiminden bütün bakanlıklarına kadar ama bütün kademelerine
yerleştiren bir tane parti var yani bir terör örgütünü devletin içine
yerleştirmiş olan, bir darbe girişimini doğurmuş olan bir tane parti var:
Adalet ve Kalkınma Partisi. 
METİN
GÜNDOĞDU (Ordu) – Diğer siyasi partiler? 
HAKKI
SARUHAN OLUÇ (Devamla) – Adalet ve Kalkınma Partisi.
Hâlâ
konuşuyorsunuz… 
METİN
GÜNDOĞDU (Ordu) – Ecevit ve ondan öncekiler…
HAKKI
SARUHAN OLUÇ (Devamla) - Hâlâ konuşuyorsunuz ve diyorsunuz ki: “Bu FETÖ’nün
siyasi ayağını bulamadık.” Ya dün burada bir vekiliniz konuşuyordu, FETÖ’nün
siyasi ayağını arıyorsunuz. Adamın fotoğrafı ortada; bakın, Fetullah’ın sağ
tarafında böyle dikilmiş, el pençe divan fotoğrafını çektirmiş. 
Şimdi,
bir -bunu yazın bir kenara- eğer terörden söz ediyorsak, terör örgütlerinden
söz ediyorsak o zaman FETÖ ile AKP’nin ilişkisini konuşacaksınız. Siyasi ayak
sizin içinizde, siyasi ayak sizsiniz. Bunu bileceksiniz. Ve bunun hesabı
mutlaka günün birinde sorulacak. Bir, bu; bunu bir kenara koyalım. 
Bitmedi
ama, bitmedi… Yine, Türkiye Cumhuriyeti devletinin son tarihine, yakın tarihine
bakacak olursak yani komşusunda bir iç savaşın tarafı olmuş olan, orada
komşusundaki savaşta bir vekil tayin etmiş olan, o vekil sayesinde bir savaşın
parçası olmuş olan bir tane iktidar var bugüne kadar; o da Adalet ve Kalkınma
Partisi iktidarı; başkası yok, başkası yok… 
(Mikrofon
otomatik cihaz tarafından kapatıldı) 
BAŞKAN
– Bir dakika ekliyorum Sayın Oluç, siz de tamamlayın lütfen.
HAKKI
SARUHAN OLUÇ (Devamla) – Teşekkür ediyorum.
Ya
tırlarla silahlar kime gitti diyoruz. 
ABDULLAH
GÜLER (İstanbul) – PKK’ya gitti, PKK’ya.
HAKKI
SARUHAN OLUÇ (Devamla) – Bir ara Bayır Bucak Türkmenleri vardı, yok oldu onlar.
Tırlarla silahların nereye gittiğini açıklayamadınız.
ABDULLAH
GÜLER (İstanbul) – YPG ve PKK’ya Amerikan silahları gitti.
BAŞKAN
– Lütfen, rica ediyorum… Sayın milletvekilleri, rica ediyorum.
HAKKI
SARUHAN OLUÇ (Devamla) – Şimdi, o sizin desteklediğiniz terör örgütleri,
çeteler geldiler, Türkiye’de yüzlerce insanı katleden bombaları patlattılar. 
ABDULLAH
GÜLER (İstanbul) – Alçak PKK, 30 bin insanı katletti.
BAŞKAN
– Abdullah Bey, lütfen…
HAKKI
SARUHAN OLUÇ (Devamla) - Bakın, bizim Adana, Mersin illerimize bomba koydular;
Diyarbakır mitingimize bomba koydular, arkadaşlarımız öldü; Ankara Garı’nda 103
kişiyi katlettiler, Suruç’ta 33 insanımızı katlettiler. Bu patlamaların hepsini
IŞİD yaptı. IŞİD bunları yaparken siz kokteyl örgüt arıyordunuz arkasında,
konuşuyordunuz “Yok, şunlar var, bunlar var.” diye. Ortaya çıktı IŞİD. IŞİD
yaptı.
ABDULLAH
GÜLER (İstanbul) – Amerika yaptı yani.
HAKKI
SARUHAN OLUÇ (Devamla) - E, ne oldu? “Ya, biz yanılmışız. Bunu kendi
ellerimizle büyütmüşüz. Bizim yurttaşlarımızı katlettiler.” dediniz mi?
Demediniz.
(Mikrofon
otomatik cihaz tarafından kapatıldı) 
HAKKI
SARUHAN OLUÇ (Devamla) – Demek ki Türkiye Cumhuriyeti devletinin yakın
tarihinde 2 tane terör örgütü var. 
METİN
GÜNDOĞDU (Ordu) – PKK yok mu? PYD yok mu?
HAKKI
SARUHAN OLUÇ (Devamla) – Arkasında bunu destekleyen, büyüten, besleyen,
lojistik, mali, maddi, manevi her türlü desteği veren bir tane parti var, o da
Adalet ve Kalkınma Partisi
METİN
GÜNDOĞDU (Ordu) - PKK ile PYD’ye niye laf söyleyemiyorsun, ona da söylesene
aynı yerde.
BAŞKAN
– Sayın Gündoğdu… 
HAKKI
SARUHAN OLUÇ (Devamla) –. Kimse bunun sorumlusu siz onun sorumlularını çıkartın
ki demokratik siyaset içinde tartışarak o sorumlulardan hesap sorabilelim hep
beraber.
METİN
GÜNDOĞDU (Ordu) – Başkanım, YPG’ye de söylesin, PYD’ye de söylesin. Ama burada
bu milletin kürsüsünden bunları söylerken PYD’ye ve PKK’ya olanı niye
söylemiyor? 
HAKKI
SARUHAN OLUÇ (Devamla) – Teşekkür ederim. (HDP sıralarından alkışlar) 
METİN
GÜNDOĞDU (Ordu) – PKK’ya ve PYD’ye olanları da söyleseniz ya! PKK ile PYD’ye
niye laf söyleyemiyorsun? Ona da söyleseniz ya! 
ŞAHİN
TİN (Denizli) – PKK’dan bahsettin mi? 
BAŞKAN
– Değerli arkadaşlar, rica ediyorum. 
Değerli
arkadaşlarım, bakın, Grup Başkan Vekilleriniz söz alıyor. 
ZÜLFÜ
DEMİRBAĞ (Elâzığ) – Aynı şekilde iftira atalım!
AYŞE
ACAR BAŞARAN (Batman) – Kişi kendinden bilir işi!
BAŞKAN
- Arkadaşlarımız kendi açıklamalarını, yeterli bir şekilde kendi açılarından
yapıyorlar. Sizlerin müdahalesiyle tartışma daha da uzuyor ve başka bir alana
kayıyor. 
Sayın
Muş, size de toparlamak üzere bir söz veriyorum çünkü gündemimize geçelim, daha
sonra kanun teklifi görüşeceğiz, grup önerilerimiz var. Bir toparlayalım ve
bitirelim. 
Buyurun.

V.- AÇIKLAMALAR (Devam)
32.- İstanbul Milletvekili Mehmet Muş’un, İstanbul
Milletvekili Hakkı Saruhan Oluç’un sataşma nedeniyle yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) - Sayın Başkan, biz, ülkede bir saldırı olduğu zaman onu hangi
terör örgütünün yaptığına bakmayız, terör örgütü hangisi olursa olsun üzerine
gideriz. Suç işlemeye başladığı andan itibaren FETÖ terör örgütüyle en çetin
mücadeleyi AK PARTİ iktidarı vermiştir. Bir yapı kanunların dışına çıkmaya
başladığı andan itibaren en çetin mücadeleyi biz verdik ve kırkyıllık yapıyı
bugün Türkiye Cumhuriyeti devleti içerisinden söküp atan AK PARTİ iktidarıdır.
MAHMUT
TOĞRUL (Gaziantep) – “Ne istedilerse verdik.” dediniz ya. 
MEHMET
MUŞ (İstanbul) - “Kuzey Suriye” diye bir yer yoktur, Suriye’nin kuzeyi vardır.
Sizin hazımsızlığınızı gayet iyi anlıyorum; orada bir PKK devleti kurulacaktı,
o suya düştü; onun hazımsızlığı ve çırpınışları var içinizde ama sizi rahatsız
etmeye… Sizin böyle hazımsız kalmaya devam edeceğinizi ifade etmek isterim ki
çünkü o hülyasını kurduğunuz bölücü PKK devleti Suriye’nin kuzeyinde
kurulamayacak ve Türkiye’ye bir tehdit oluşturamayacak.
(Mikrofon
otomatik cihaz tarafından kapatıldı) 
BAŞKAN
– Tamamlayın. 
MEHMET
MUŞ (İstanbul) – Bunun rahatsızlığı hep içinizde kalacak. (AK PARTİ
sıralarından alkışlar) 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 6/11/2019 tarihinde Grup Başkan
Vekili Mersin Milletvekili Fatma Kurtulan ve Grup Başkan Vekili İstanbul
Milletvekili Hakkı Saruhan Oluç tarafından, IŞİD tarafından alıkonulan
kadınların akıbetinin araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 6 Kasım 2019 Çarşamba günkü
birleşiminde yapılmasına ilişkin önerisi (Devam)
BAŞKAN
– Öneri üzerine söz isteyen, İYİ PARTİ Grubu adına Kocaeli Milletvekilimiz
Sayın Lütfü Türkkan. (İYİ PARTİ sıralarından alkışlar)
Süreniz
üç dakika Sayın Türkkan. 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli milletvekilleri;
az evvel grubumuza bir haber geldi, Yozgat İl Başkanımız Seyfi Bayrak
kardeşimiz ilçesine giderken bir trafik kazası sonucu Hakk’ın rahmetine
kavuşmuş. (“Allah rahmet eylesin.” sesleri) Cenab-ı Allah’tan rahmet diliyorum;
ailesine, sevenlerine, partimize sabrıcemil niyaz ediyorum; Allah mekânını
cennet etsin.
Biraz
evvel konuşmaları izledim. IŞİD bir terör örgütü yani bunun aksine bir şey
söylemek mümkün değil. IŞİD, her ne kadar bir zamanın Başbakanı “Bunlar öfkeli
gençler.” dediyse bile öfkeli genç olmadığı, ciddi anlamda bir terör örgütü
olduğu ortada. 
Yalnız
bir şey var: IŞİD’li militanın kaçırdığı Ezidi olunca farklı olmuyor, Türk
olunca da farklı olmuyor, Kürt olunca da farklı olmuyor. Yani kimi kaçırıyorsa
orada, zulme kim uğruyorsa onun kimliği yoktur. Yani Ezidi olmasını
vurgulamanın gereği de yok; Türk de olabilirdi, Kürt de olabilirdi. 
IŞİD
terör örgütünün Türkiye’ye verdiği zararlar da ortada. Yani Ankara Garı’nda
yitirilen 105 can var, bunların hepsi de doğru.
Yalnız
bir şey söyleyeceğim sevgili arkadaşlar: IŞİD kadınları kaçırdı, IŞİD bu
kadınları sattı, iddialar var, ne kadarı doğru bilmiyorum ama iddianın altında
mutlaka bir mesnet vardır, buna göre dillendirilmiştir.
MAHMUT
TOĞRUL (Gaziantep) – Antep’te pazar kurulmuştu Başkanım.
LÜTFÜ
TÜRKKAN (Devamla) – Ben bir şey söyleyeceğim size: Astsubay Semih Özbey’i
tanıyor musunuz? 18 Eylül 2015’te Tunceli’den Erzincan’a giderken -dört sene
oldu- kaçırıldı, Semih bu. Semih dört senedir bir defa ailesiyle görüştü. Bunu
da PKK terör örgütü kaçırdı. Yani IŞİD’in kaçırdığını söylerken, IŞİD’in
yaptığı zulümleri söylerken PKK’nın yaptığı zulümlerden bahsetmezseniz “Senin
teröristin, benim teröristim.” meselesine gelir, bu da bu Türkiye'nin dibine
dinamit koymaktır.
12
asker ve polis, 2 MİT görevlisi dört yıldır PKK’nın elinde. Hatta sizin genel
başkanlarınızı koruyan o polis memurları var ya, onların mesai arkadaşları şu
anda PKK’nin elinde. Hiçbir gün kalkıp “Bu PKK terör örgütü bizi bile koruyan
bu polis memurlarını niye kaçırıyor?” diye hayıflanmazsanız bu
söylediklerinizde samimi olmazsınız. (İYİ PARTİ ve AK PARTİ sıralarından
alkışlar) 
Yani burada hiç tartışmaya gerek yok; zulmeden, kimliği
ne olursa olsun zalimdir; zulmü gören, kim olursa olsun mazlumdur; bunun altını
böyle çizelim. Yani burada IŞİD’i tartışırken asker ve polis katilini,
polisleri kaçırıp dört senedir elinde tutan, aileleriyle görüştürmeyen… Ben,
Semih Özbey’in ailesiyle görüşüyorum; bir sene evvel kız kardeşi geldi buraya,
annesi felç olmuş, yatıyor. Burada çoluk çocuk sahibi olan bir sürü arkadaşımız
var.
(Mikrofon otomatik cihaz tarafından kapatıldı) 
BAŞKAN – Tamamlayalım Sayın Türkkan.
LÜTFÜ TÜRKKAN (Devamla) – Evladını yitiren, evladından
uzak kalan bir annenin yaşadığı travmayı yaşıyor.
Değerli arkadaşlar, bir daha tekrarlıyorum: Eğer bir
zulümden bahsedecekseniz zulmün ismine göre saklı tutmayın; PKK’nın zulmünden
de bahsedeceksiniz, IŞİD’in zulmünden de bahsedeceksiniz, FETÖ’nün zulmünden de
bahsedeceksiniz. Bütün zalimler kahrolsun! 
Saygılar sunuyorum. (İYİ PARTİ sıralarından alkışlar) 
ALİ KENANOĞLU (İstanbul) – Kahrolsun evet! Bütün
zalimler kahrolsun!
BAŞKAN – Sayın Oluç, yerinizden bir açıklama talebiniz
var.
Buyurun.
V.- AÇIKLAMALAR (Devam)
33.- İstanbul Milletvekili Hakkı Saruhan Oluç’un,
Kocaeli Milletvekili Lütfü Türkkan’ın HDP grup önerisi üzerinde İYİ PARTİ Grubu
adına yaptığı konuşmasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
İki
konu var. Birine, Ezidilerle ilgili olana kısaca değineceğim. Doğrudur elbette
ki kim zulüm görüyorsa bu konuda, onlarla ilgili bir dayanışmayı, desteği
vermek gerekir. Fakat “Ezidi” dememizin özellikle bir nedeni var çünkü
inançları var ve o inançları değiştirmek için IŞİD aynı zamanda bu barbarca
çalışmayı yapıyor. Dolayısıyla bir halk topluluğunun inancıyla ilgili bir sorun
yaşanıyor aynı zamanda, onun için vurgulamamızın önemi vardı. 
Fakat
diğer konu hakkında şöyle bir şey söylemek istiyorum: Şimdi, bu alıkonulan
asker ve polis aileleri geçtiğimiz aylarda Meclise geldiler topluca ve tek tek
siyasi partilerden randevu istediler. Biz de randevu verdik kendilerine,
görüştük. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Oluç, bitirelim.
HAKKI
SARUHAN OLUÇ (İstanbul) – Sanıyorum Adalet ve Kalkınma Partisi de randevu
verdi, görüştü; Cumhuriyet Halk Partisi de randevu verdi, görüştü. Biz o
görüşmede çok açık bir şekilde ailelere şunu söyledik: Sizin alıkonulan
çocuklarınızla ilgili, biz üzerimize düşen ne varsa yapmaya hazırız; Mecliste
bulunan diğer partiler de eğer bu konuda bir anlayış birliğine sahipse bu
konuda gereken adımları atalım; hem partiler olarak hem sivil toplum
kuruluşları olarak, insan hakları dernekleri olarak alıkonulan asker ve polis
çocuklarının hepsini ailelerine geri getirecek adımları hep birlikte atalım.
Bir tek önemli şey var: İktidarın bu konuda bir güvence vermesi gerekiyor,
dedik. Bu konuda hâlâ aynı şeyi söylüyoruz, biz Halkların Demokratik Partisi
olarak bu durumda olan bütün gençlerin aileleriyle buluşmalarını istiyoruz. Bu
buluşmayı sağlamak için de elimizden gelen her şeyi yapmaya hazırız.
Teşekkür
ediyorum. (HDP sıralarından alkışlar) 
BAŞKAN
– Peki.
Sayın
Bülbül, sizin de herhâlde kısa bir açıklamanız olacak.
Buyurun.
34.- Sakarya Milletvekili Muhammed Levent Bülbül’ün,
hadisenin cereyan ettiği günden bugüne Ebubekir El Bağdadi’nin imha edildiği
yerle alakalı ciddi bir tezviratın söz konusu olduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkan, faydalı olacağı kanaatiyle bir cümleyle
değinmek istiyorum ben, uzun değil.
BAŞKAN
– Yalnız kısaca toparlayalım, gündemimiz uzun.
MUHAMMED
LEVENT BÜLBÜL (Sakarya) – Şimdi, bu, Bağdadi’nin imha edildiği yerle alakalı
olarak o hadise cereyan ettiği günden bugüne Meclisimizde, Genel Kurulumuzda da
ciddi bir tezvirat söz konusu. Bununla alakalı olarak Türkiye sınırının 4,5
kilometre dışında olması demek Türkiye’nin kontrolünde veya Türkiye’nin
misafirliğinde olması demek mi oluyor? Yani bunun ihsas edilmesini, bu yönde
kinayeli sözler sarf edilmesini biz bu şekilde algılıyoruz. Türkiye’deki
basın-yayın organlarına güvenmeyebilirler bazıları. Operasyonla alakalı New
York Times tarafından yapılan detaylı çalışmada ve haberde bu bölgenin o 12
tane gözlem noktasının ortasında olduğu bir yalandır.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Bülbül lütfen.
MUHAMMED
LEVENT BÜLBÜL (Sakarya) – O bir yalandır. Hadisenin olduğu yer, El Kaide
bağlantılı Hurras el-Din terör örgütünün komutanının evidir ve El Kaide
bağlantılı bu örgütün hâkimiyet alanının derinliklerinde meydana gelmiş bir
hadisedir. Hava sahası da Rusya ve rejim güçleri tarafından kontrol edilen bir
bölgedir. Bu, çok büyük bir yalandır; bunun altını özellikle çizmek istiyorum. 
Ha,
4,5 kilometre ötesinde böyle bir terörist barınabilir mi? Ne yazık ki
Türkiye'nin etrafında böyle bir ateş çemberi var, onun için bugün bu güvenli
bölge telaşı içerisindeyiz. Allah nasip ederse… 4,5 kilometre ötede inşallah
bize Mazlum Kobani’nin kellesini de aldığımız günü gösterir Allah diyorum. (MHP
ve AK PARTİ sıralarından alkışlar)
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
geçirdiği trafik kazası sonucu hayatını kaybeden İYİ PARTİ Yozgat İl Başkanı
Seyfi Bayrak’a Allah’tan rahmet dilediğine ilişkin konuşması
BAŞKAN
– Değerli milletvekilleri, Sayın Türkkan’ın konuşmasının başında ifade ettiği
Yozgat İl Başkanının hayatını kaybetmesini ben de üzüntüyle öğrendim. Geçmiş
dönemlerde il başkanlığı yapmış birisi olarak il başkanlarının parti için ne
denli önemli olduğunu ve partinin bayrağını taşımakta ne kadar özverili
olduklarını bilirim. Bu nedenle, öncelikle Seyfi Bayrak kardeşimize Allah’tan
rahmet diliyorum; ailesine, sevenlerine ve İYİ PARTİ camiasına ve tüm siyaset
kurumuna da başsağlığı diliyorum.
Başınız
sağ olsun.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, sizin de herhâlde aynı konuda bir talebiniz var.
V.- AÇIKLAMALAR (Devam)
35.- Manisa Milletvekili Özgür Özel’in, elim bir trafik
kazası sonucu hayatını kaybeden İYİ PARTİ Yozgat İl Başkanı Seyfi Bayrak’a
Allah’tan rahmet dilediğine ilişkin açıklaması
ÖZGÜR
ÖZEL (Manisa) – Sayın Başkan, ben de tartışmanın sonlanmasını bekliyordum.
Biraz önce Sayın Türkkan’dan öğrendik Yozgat İl Başkanlarının geçirdiği bir
trafik kazası sonucunda hayatını kaybettiğini. Seyfi Bayrak’a Allah’tan rahmet
diliyoruz, ailesine sabırlar diliyoruz, İYİ PARTİ camiasının da başı sağ olsun.
Acıları acımızdır.
Teşekkür
ediyorum.
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Oluç, buyurun.
36.- İstanbul Milletvekili Hakkı Saruhan Oluç’un, elim
bir trafik kazası sonucu hayatını kaybeden İYİ PARTİ Yozgat İl Başkanı Seyfi
Bayrak’a Allah’tan rahmet dilediğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Biz
de biraz evvel öğrendik, üzüntüyle karşıladık. Hem ailesine başsağlığı
diliyoruz, İYİ PARTİ camiasına başsağlığı diliyoruz ve sabır diliyoruz ailesine
aynı zamanda. Gerçekten üzücü bir durum.
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül…
37.- Sakarya Milletvekili Muhammed Levent Bülbül’ün,
elim bir trafik kazası sonucu hayatını kaybeden İYİ PARTİ Yozgat İl Başkanı
Seyfi Bayrak’a Allah’tan rahmet dilediğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, konuşmama başlarken onu ifade etmek
gerekiyordu ama biz de bu haberi üzüntüyle karşıladığımızı ifade ediyoruz.
Sayın İl Başkanına biz de Allah’tan rahmet diliyoruz; yakınlarına, sevenlerine
ve İYİ PARTİ camiasına da başsağlığı diliyoruz.
MEHMET
MUŞ (İstanbul) – Sayın Başkan…
BAŞKAN
– Sayın Muş…
38.- İstanbul Milletvekili Mehmet Muş’un, elim bir
trafik kazası sonucu hayatını kaybeden İYİ PARTİ Yozgat İl Başkanı Seyfi
Bayrak’a Allah’tan rahmet dilediğine ilişkin açıklaması
MEHMET
MUŞ (İstanbul) – Sayın Başkan, biz de İYİ PARTİ Yozgat İl Başkanının vefatından
dolayı üzüntülerimizi iletmek isteriz; İYİ PARTİ camiasına, ailesine,
sevenlerine başsağlığı dilerim.
VIII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, ne
kadar sert tartışmalar yaşanırsa yaşansın insani değerlerimizi koruyan bir ülke
olarak yolumuza devam edeceğimize ilişkin konuşması
BAŞKAN
– Evet, ben de tüm parti gruplarına ayrıca bu hassasiyetlerinden dolayı
teşekkür ediyorum. Ülkemiz ne kadar sert tartışmalar yaşasa da bizi diğer bütün
ülkelerden ayıran en önemli hasletlerden bir tanesi vefalı oluşumuz ve insani
değerlerimizin çok yüksek olmasıdır. Bu, bizim, Türkiye’mizin bir çimento
taşıdır. Tartışmalarımızı elbette yapacağız ama her zaman insani değerlerimizi
koruyan bir ülke olarak yolumuza devam edeceğiz. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 6/11/2019 tarihinde Grup Başkan
Vekili Mersin Milletvekili Fatma Kurtulan ve Grup Başkan Vekili İstanbul
Milletvekili Hakkı Saruhan Oluç tarafından, IŞİD tarafından alıkonulan
kadınların akıbetinin araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 6 Kasım 2019 Çarşamba günkü
birleşiminde yapılmasına ilişkin önerisi (Devam)
BAŞKAN
– Şimdi, önerinin üzerinde söz isteyen Cumhuriyet Halk Partisi Grubu adına
İstanbul Milletvekilimiz Sayın Sera Kadıgil Sütlü. (CHP sıralarından alkışlar)
Süreniz
üç dakika Sayın Sütlü. 
CHP
GRUBU ADINA SALİHA SERA KADIGİL SÜTLÜ (İstanbul) – Sayın Başkan, değerli üyeler;
HDP’nin grup önerisi üzerine Cumhuriyet Halk Partisi adına konuşmak üzere söz
almış bulunuyor, bu vesileyle Gazi Meclisimizi saygıyla selamlıyorum.
Ben
de Sayın Türkkan’ın bahsettiği, vefat eden İl Başkanımıza, tüm İYİ PARTİ
camiasına ve tabii ki kaybedilen il başkanının ailesine başsağlığı diliyorum;
acınızı paylaşıyorum.
Şimdi,
Sayın Başkan, isterseniz “DAEŞ” deyin isterseniz “IŞİD” deyin, ben “Orta Çağ
özlemiyle yanıp tutuşan bir grup ahlaksız katil sürüsü.” demeyi tercih
ediyorum. Bu insanların işgal ettikleri bölgede, zulmettikleri halkların başına
gelenler hepimizin malumu, bu konuda bir ayrım yapma gereği de duymuyorum. En
iyi ihtimalle 6 yaşından 70 yaşına kadar, 5 bin ila 7 bin arasında kız
çocuğunun ve kadının IŞİD tarafından alıkonduğunu biliyoruz ve en iyi ihtimalle
diyoruz buna. Kaçırılanlar sadece Ezidi kadınlar değil, elbette çok fazla
sayıda Ezidi kadın var; Ezidiler var, Türkmenler var, Süryaniler, Araplar;
binlerce kadın ve çocuk, cazibeli kafirler pazarlarında satıldı IŞİD tarafından
bugüne kadar. 3 binin üzerinde kadının ve çocuğun hâlâ ne yazık ki bu aşağılık
katil sürüsünün –özür diliyorum ibarelerimden ötürü- elinde bulunduğu tahmin
ediliyor. 
Tanık
anlatımlarına dayanarak verilen ifadeler var, bunlar çok can yakıcı ifadeler.
Ne canınızı sıkmak için ne ajitasyon yapmak için ne yüreğinizi yakmak için
söyleyeceğim ben bu ifadeleri; hakikaten, bir kadın olarak araştırdıkça, içine
girdikçe sinirim bozulduğu için sizlerle de detayıyla paylaşmak istiyorum ben
bunları. Savaş ganimeti olduğu gerekçesiyle örgüt militanları tarafından
defalarca toplu tecavüze uğruyor bu kadınlar, sadece bir kere değil birden çok
defa satılıyorlar, kullanıldıkça başka kişilere tekrar tekrar değerleri düşerek
–özür dileyerek söylüyorum- satılmaya devam ediliyorlar. Köle pazarlarında
satış fiyatları fiziksel özelliklerine göre değişiyor, yabancı basın
mensuplarından öğrendiğimiz kadarıyla; 50 dolardan başlıyor 500 dolara kadar
çıkıyor, Kadının güzelliğine göre -yine çok özür dileyerek kullanıyorum bu
ifadelerin hepsini- 8 bin dolara kadar çıkıyor. 
Derin
internette pazarını kurmuşlar. “Deep web” dediğimiz bir şey var bizim burada.
Burada kadınlar ve çocuklar fiyat etiketiyle satışa çıkarılıyorlar. Sadece
derin internette değil, hepimizin her gün kullandığı Facebook’ta bile şöyle bir
ilana rastlanmış durumda: “Köle almayı düşünen tüm kardeşlere duyurulur, bu
köle 8 bin dolar.” 
IŞİD
bir köle broşürü bastırmış mesela, kölelere nasıl davranılacağını anlatıyor
militanlarına. Şöyle bir soru var, cevaplanıyor: “Henüz ergenliğe adım atmamış
olan bir köle kızla cinsel ilişkiye girebilir misiniz?” “Henüz ergen olmayan
köle kızla yeterince gelişmişse cinsel ilişkiye girebilirsiniz, eğer
gelişmemişse cinsel birleşme olmadan da zevkini çıkarabilirsiniz.” 
Ele
geçen kadınlar var, özellikle Ezidi kadınlar var, birisi hatta Nobel Barış
Ödülü kazandı; defalarca tecavüze uğradığını anlatıyor. Türkmen bir kadın var,
basıldığı köyün camisindeki imamın eşi. Üvey kızıyla birlikte alıkonuluyor.
“Üvey kızım 18 yaşındaydı, onu ben büyüttüm; tecavüz ettiler, oracıkta öldü.”
diyor. Onlarca kadının sadece tecavüz sonucu kan kaybından öldüğünü kayıtlara
geçiriyor. 17 yaşında bir çocuk anlatıyor arkadaşlar “Evde iki ay kaldık,
defalarca tecavüze uğradık.”
(Mikrofon
otomatik cihaz tarafından kapatıldı) 
SALİHA
SERA KADIGİL SÜTLÜ (Devamla) – Devam edebilir miyim?
BAŞKAN
– Tamamlayın Sayın Sütlü. 
SALİHA
SERA KADIGİL SÜTLÜ (Devamla) – “Bizimki bir şey değil de 10 yaşında çocuklar
vardı, 7 yaşında sağır dilsiz bir çocuk vardı, ona da defalarca tecavüz ettiler,
hiçbir şey yapamadık.” diyor.
OSMAN
NURİ GÜLAÇAR (Van) – IŞİD’ten bize ne?
SALİHA
SERA KADIGİL SÜTLÜ (Devamla) – Bunlar, kurtarılan kadınların beyanları ne yazık
ki Sayın Vekilim, evet. 
OYA
ERONAT (Diyarbakır) – Bundan bize ne?
SALİHA
SERA KADIGİL SÜTLÜ (Devamla) – Biz bunu neden konuşuyoruz peki Türkiye
Cumhuriyeti Meclisinde şu anda? Çünkü bizim topraklarımızda da bu kaçırılan
kadınların ve çocukların tutulduğuna dair çok ciddi iddialar gündeme getirildi,
özellikle yabancı basında. 
Yabancı
basında Gaziantep’te ve Ankara Keçiören’de çok yakın tarihte meydana gelen bazı
olaylar var. Özellikle Gaziantep’teki benim çok canımı sıktı. Bir hukukçu
sıfatıyla anlatacağım onu da çünkü Gaziantep’te bir ev basılıyor, köle ticareti
yapıldığı gerekçesiyle basılıyor, 23 Aralıkta -yanlış hatırlamıyorsam-
iddianamesi hazırlanıyor, akabinde ilk celsesi 31 Aralıkta görülüyor; ikinci,
son celsesi 15 Ocakta ve tüm sanıklar delil yetersizliğinden beraat ediyor. 
Burada,
burnumuzun dibinde, biz burada konuşurken Ankara Keçiören’de henüz 14 yaşında
kaçırılmış bir kız çocuğunu 18 yaşında ele geçiriyor, Emniyet güçlerimiz baskın
veriyor, çocuğu apar topar yurt dışına kaçırıyorlar. Bunlar bizim
topraklarımızda oluyor. Biz milletvekillerinin temsil ettiği Türkiye
Cumhuriyeti’nin yetki alanındaki topraklarımızda gerçekleşiyor ve bu, bu yüzden
bizim sorunumuz.
(Mikrofon
otomatik cihaz tarafından kapatıldı) 
BAŞKAN
– Tamamlayınız lütfen. 
SALİHA
SERA KADIGİL SÜTLÜ (Devamla) – Son, tamamlıyorum Sayın Başkan. 
Bakın,
Kanada Hükûmeti IŞİD’den kurtarılan 1.200’e yakın Ezidi kadın ve çocuğun
hayatını kurtarmak için mücadele ediyorken biz bu konuda hiçbir şey yapmama
lüksüne bence sahip değiliz.
Tekrar
okuyacağım bir ifade: “Yüzlerine bakmaya cesaret edemiyorduk, çok korkuyorduk.
Bizi korkutmak için ateş açıyorlardı. Kimi istedilerse zorla aldılar. Sürekli
ağlıyorduk. Kendimizi öldürmek istedik ama bir yolunu bulamadık.”
Şimdi,
IŞİD’in köle olarak tuttuğu 3 bin kadın var. Bu kadınların, çocukların kaçı
Türkiye’de, kaçı şu anda biz burada bu görüşmeleri yaparken tecavüze uğruyor,
kaçı öldürülüyor, kaçı kendini öldürmenin yollarını arıyor, biz bunu
bilmiyoruz. Bunları araştırmak, bunun peşine düşmek, affınıza sığınıyorum,
yabancı basın mensuplarının işi değil, bizim işimiz. Biz Türkiye Büyük Millet
Meclisi olarak “IŞİD bir terör örgütüdür.” diyorsak ve bununla mücadele
ettiğimizi söylüyorsak kendimizi inandırıcı kılmak için bu olan biteni
araştırmak ve IŞİD’lilere hak ettikleri cezayı vermek zorundayız diyorum. 
Saygıyla
hepinizi selamlıyorum. (CHP, HDP ve İYİ PARTİ sıralarından alkışlar)
BAŞKAN
– Söz sırası Adalet ve Kalkınma Partisi Grubu adına Antalya Milletvekilimiz
Sayın Atay Uslu’da. (AK PARTİ sıralarından alkışlar)
Süremiz
üç dakika Sayın Uslu. 
AK
PARTİ GRUBU ADINA ATAY USLU (Antalya) – Sayın Başkan, sayın milletvekilleri;
ben de heyetinizi saygıyla selamlıyorum. 
Yozgat
İl Başkanının vefatı nedeniyle hem İYİ PARTİ’ye hem de yakınlarına başsağlığı
diliyorum. 
Tabii,
Türkiye’ye ciddi bir göç akını var, bugün 4 milyona yakın göçmen, yabancı
Türkiye’de yaşıyor ve bunların büyük bir kısmı, yüzde 50’si çocuk ve kadın.
Savaş ve göçler en çok kadın ve çocukları etkiliyor ama Türkiye bugüne kadar
önemli başarılara imza attı. 
Kanada
şu ana kadar 350 Suriyeli aldı. Biraz önce hatip diyor ya “Kanada bu işleri
yaptı.” 350... Türkiye’de arkadaşlar, her gün 250 Suriyeli çocuk doğuyor. Yani
Kanada’yı örnek göstermeyin bize. (AK PARTİ sıralarından alkışlar)
SÜLEYMAN
BÜLBÜL (Aydın) – Kadınlardan, çocuklardan bahset sen, neden bahsediyorsun? Kız
çocuklarından bahset. 
ATAY
USLU (Devamla) – Değerli arkadaşlarım, şimdi, HDP’nin önerisinde bir insan
ticareti mağduriyetinden bahsediliyor. İnsan ticareti mağduriyeti konusu bizim
zamanımızda hukuk sistemine girdi Yabancılar ve Uluslararası Koruma Kanunu’yla.
Bununla ilgili hem koruma ve güvence sistemi oluşturduk hem de bir daire
oluşturduk ve bu konuda ciddi mesafeler aldık. Mesela, Türkiye’de şu anda
kaybolan mülteci çocuk yok ama Avrupa’da 10 bin çocuk kayboldu. Beraber Göç ve
Uyum Komisyonunu kurduk, Almanya’ya gittik, HDP milletvekilleri, CHP
milletvekilleri, MHP milletvekilleriyle beraber. Almanlar kendileri kabul
ettiler, dediler ki: “Bizde çocuklar kayboluyor, istismara uğruyor göçmen
çocuklar.” Ama bizde böyle bir örnek yok. Bu aynı şey kadınlar için de söz
konusu. 
SÜLEYMAN
BÜLBÜL (Aydın) – Gel, Bursa’ya gel! 
ATAY
USLU (Devamla) – Şimdi, gelelim. 
Biz
terör örgütleriyle savaşıyoruz, onlarla mücadele ediyoruz. Bakın, şu ana kadar
7.600 yabancı terör savaşçısını sınır dışı etmişiz. 75 binine giriş yasağı koymuşuz;
PKK’lı, PYD’li, DEAŞ’lı, aklınıza ne gelirse bunlarla ilgili hem sahada hem de
bu anlamda hukuki mücadelemizi devam ettiriyoruz. 
Şunu
ifade edeyim: Haseke, Rakka, Deyrizor, Kobani; Fırat’ın doğusundaki 4 büyük
bölge. Buradan, burası doğumlu olup Türkiye'de yaşayan 600 bin Suriyeli var.
Ayrıca, bu bölgeden 400 bin Suriyeli daha geldi. Yani 1 milyon Suriyeli şu anda
Türkiye'de. Bunlar niye geldi? DEAŞ’tan kaçtılar ama DEAŞ’tan kaçtıkları kadar
YPG’den, PYD’den ve PKK’dan da kaçtılar. Hiçbir zaman HDP bunu söyleyemiyor.
PKK, PYD terör örgütüdür, DEAŞ da terör örgütüdür, bunu aynen ifade
edemiyorlar. 
ALİ
KENANOĞLU (İstanbul) – Bu çocukların sorununu çözecek mi yani? 
ATAY
USLU (Devamla) – Bakın, önerge şöyle, diyor ki: “IŞİD tarafından alıkonulan…”
Şöyle deyin: “IŞİD, PYD, PKK ve YPG terör örgütü tarafından alıkonan…” Söyleyin
haydi; cesursanız söyleyin, samimiyseniz söyleyin, siyasal partiyseniz haydi
söyleyin, korkmayın. Bunları söylemiyorsunuz. (AK PARTİ sıralarından alkışlar)
Bakın,
yine bunlardan bahsediyorsunuz ama Diyarbakır’daki Kürt annelerden
bahsedemiyorsunuz. 
ALİ
KENANOĞLU (İstanbul) – Önerge verdik, önerge, yuh ya! Yapmayın Allah aşkına ya!
ATAY
USLU (Devamla) – Neden PKK’nın, PYD’nin kaçırdığı, istismar ettiği, zorla silah
verdiği kızlardan bahsetmiyorsunuz, onlar sizi ilgilendirmiyor mu? 
ALİ
KENANOĞLU (İstanbul) – Araştırılsın diye önerge verdik, ayıp ya! 
ATAY
USLU (Devamla) – Değerli arkadaşlarım, bakın, önemli bir konuyu gündeme
getirdiniz. Meclisimizde Göç ve Uyum Alt Komisyonu var, ben de başkanlığını
yaptım. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
ATAY
USLU (Devamla) – Göç ve Uyum Alt Komisyonu Başkanlığı yapıyorum. Bu Komisyonu
beraber kurduk, beraber çalışıyoruz, neredeyse her hafta bir toplantı yapıyoruz.
Geçen dönemde dediler ki: “Antep’te istismar var.” Beraber gittik inceledik.
Geçen dönemde dediler ki: “Mardin’de Ezidilerle ilgili sorun var.” Beraber
gittik inceledik. 
MAHMUT
TOĞRUL (Gaziantep) – Yok muydu peki? 
ATAY
USLU (Devamla) – Doğruları da tespit ettik, yanlışları da tespit ettik. Yine,
bakın, ben Komisyon Başkanı olarak… Bu konuda ortaya koyduğunuz bireysel
örnekleri Komisyon olarak inceleyeceğiz, varsa bir sorun mutlaka çözeceğiz ama
değerli arkadaşlarım, siz de… 
Bakın,
yalnızca DEAŞ’tan değil, PYD’den, PKK’dan kaçan kızlarımız var, onlar
tarafından dağa çıkarılıyor bu kızlar, onları da bu konunun içinde dâhil edin. 
AYŞE
ACAR BAŞARAN (Batman) – Komisyon kuralım. Niye bu kadar kaçıyorsunuz? 
ATAY
USLU (Devamla) - Asla samimi değilsiniz, bunu net ifade edeyim. 
AYŞE
ACAR BAŞARAN (Batman) – Diyarbakır’daki annelerle ilgili de komisyon kuralım
haydi. 
ATAY
USLU (Devamla) - Bunu ifade edebildiğiniz gün siyasal parti olursunuz. 
Heyetinizi
saygıyla selamlıyorum. (AK PARTİ sıralarından alkışlar) 
MAHMUT
TOĞRUL (Gaziantep) – HDP’nin siyasal partiliğini sorgulayamazsınız. Ayıp! Tek
adamın partisi!
HAKKI
SARUHAN OLUÇ (İstanbul) – Sayın Başkan… 
BAŞKAN
– Sayın Oluç, bir değerlendirmenizi alalım, sonra da oylamaya geçelim. 
Buyurun.

V.- AÇIKLAMALAR (Devam)
39.- İstanbul Milletvekili Hakkı Saruhan Oluç’un,
Antalya Milletvekili Atay Uslu’nun HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Konuyu
tartıştığımız yer Meclis, Türkiye Büyük Millet Meclisi. Biz, bu Türkiye Büyük
Millet Meclisinin üçüncü büyük grubuyuz. Grubumuzdaki bütün milletvekilleri
seçimle, halkın oylarıyla seçildiler ve buraya geldiler, halkın iradesini
temsil ediyorlar. Hiçbir kimse, bakın hiçbir kimse “HDP siyasi parti mi değil
mi?” diye tartışamaz. Öyle bir şey yok.
ALİ
KENANOĞLU (İstanbul) – Haddi değil. 
HAKKI
SARUHAN OLUÇ (İstanbul) - Yani bu, uygun bir şey değil demokratik siyaset
açısından baktığımızda. 
İkincisi,
biz sizin siyasi rakibiniziz; siyasi rakibinizle tartışırsınız, eleştirirsiniz…

(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Oluç. 
HAKKI
SARUHAN OLUÇ (İstanbul) – Tamamlıyorum. 
Bazen
sert tartışmalar da olabilir ama biz, siyasi parti olarak sizin karşınızdayız,
siyasetinizi eleştiriyoruz. Bize “Siyasi parti değilsiniz.” derseniz biz de
size “Siz de siyasi parti değilsiniz.” deriz. Haydi, ondan sonra nereden
çıkacağız işin içinden? Yani bu böyle olmaz. 
ŞAHİN
TİN (Denizli) – PKK’ya ne diyorsunuz, onu söylesene sen. 
HAKKI
SARUHAN OLUÇ (İstanbul) - Böyle olmaz.
ALİ
KENANOĞLU (İstanbul) – IŞİD’i tartışırken niye rahatsız oluyorsunuz arkadaşlar
ya? 
HAKKI
SARUHAN OLUÇ (İstanbul) – Böyle olmaz. 
(Mikrofon
otomatik cihaz tarafından kapatıldı) 
BAŞKAN
– Sayın Oluç, lütfen toparlayın. 
HAKKI
SARUHAN OLUÇ (İstanbul) – Meseleleri tartışırken siyasi partiler olarak bu
Meclis çatısı altında tartışıyoruz, bunu özellikle vurgulamak istiyorum. Bunu
sorgulamayın, sorguladığınızda başka şeyleri konuşmak zorunda bırakıyorsunuz
bizi; bu da demokratik siyasete zarar veriyor. 
Teşekkür
ederim. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 6/11/2019 tarihinde Grup Başkan
Vekili Mersin Milletvekili Fatma Kurtulan ve Grup Başkan Vekili İstanbul
Milletvekili Hakkı Saruhan Oluç tarafından, IŞİD tarafından alıkonulan
kadınların akıbetinin araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 6 Kasım 2019 Çarşamba günkü
birleşiminde yapılmasına ilişkin önerisi (Devam)
BAŞKAN
– Grup önerisini oylarınıza sunuyorum: Öneriyi kabul edenler… Kabul etmeyenler…
Öneri kabul edilmemiştir. 
ÖZGÜR
ÖZEL (Manisa) – Sayın Başkan… 
BAŞKAN
– Buyurun Sayın Özel. 
V.- AÇIKLAMALAR (Devam)
40.- Manisa Milletvekili Özgür Özel’in, Antalya
Milletvekili Atay Uslu’nun HDP grup önerisi üzerinde AK PARTİ Grubu adına
yaptığı konuşmasındaki bazı ifadelerine, CHP’nin göç ve göçmen yaratan
politikalar ile politikacılara karşı olduğuna ilişkin açıklaması
ÖZGÜR
ÖZEL (Manisa) – Sayın Başkan, bir iki noktaya değinmek gerekiyor. 
Birincisi,
Sayın Serra Kadıgil rakamlarla ve herkesin yüreğini dağlayacak gerçeklerle
kürsüdeydi. Bir süre sonra “Bunu niye anlatıyorsun?” falan, sonra iş
Türkiye’nin içine geldi; sonra, göç ve göçmen politikalarından sorumlu Göç ve
Uyum Alt Komisyonunun Başkanını dinledik. Ben gerçekten, böyle, doğru kurulmuş
bir dil beklerdim ama önce Kanada’dan başladı, 250 tane almış, Türkiye’de 250
tane doğuyormuş. Cumhuriyet Halk Partisinin pozisyonunu şöyle netleştirelim
size: CHP göçe ve göçmene karşı değildir ama göç ve göçmen yaratan politikalara
ve politikacılara karşıdır. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Toparlayın lütfen Sayın Özel. 
Buyurun.

ÖZGÜR
ÖZEL (Manisa) - Bugün Türkiye’de 250 çocuk vatanından uzakta doğuyorsa bu,
“monşerler diplomasisi” diye aşağıladığınız geleneksel dış politikayı terk
ettiğiniz, komşunuzun toprak bütünlüğüne saygılı olmadığınız, komşunuzdaki
devlet dışı unsurları muhatap aldığınız ve komşunuzda bir iç savaş
kışkırtıcılığı yaptığınız için komşunuzdaki huzursuzluk ve iç savaşın bir
sonucudur. Burada sorumluluğu üstlenmek yerine Kanada’nın bilmem neyiyle
karşılaştırmayı ve bunu milletvekilimize atfen söylemeyi doğru bulmam. 
Bu
tartışmadan bağımsız bir şey söylemek istiyorum: Son günlerde artan bir
şekilde… Bir zaman size karşı yapıldığında da onu yanlış buluyordum, bugün de
söylüyorum: “Şu cümleyi söyle.” “Şu cümleyi söyleyebilir misin?” Arkadaşlar,
faşizmin son evresi konuşmayı değil, susmayı yasaklar. Siz eğer dönüp de
birilerine “Şu cümleyi kurabilir misin?” demeye başladıysanız faşizmin son
evresine geçtiniz demektir. (CHP ve HDP sıralarından alkışlar) Bu konuda herkes
aklını başına almalı.
KEMAL
ÇELİK (Antalya) – Ne alakası var ya!
MEHMET
MUŞ (İstanbul) – Sayın Başkan…
BAŞKAN
– Değerli arkadaşlar, tartışmalar tartışmaları doğuruyor ama Sayın Muş, siz de
bu konuda bir değerlendirme yapacaksınız; sizden ricam, toparlamanızdır. 
Buyurun.

41.- İstanbul Milletvekili Mehmet Muş’un, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, mesele şu… (AK PARTİ sıralarından gürültüler) 
BAŞKAN
– Bir saniye Sayın Muş. 
Değerli
arkadaşlar, Sayın Grup Başkan Vekilinize söz verdim, rica ediyorum. 
MEHMET
MUŞ (İstanbul) – Değerli arkadaşlar, değerli milletvekilleri; konu şu: Biz
Sayın Özgür Özel’in bu hâl ve tavırlarına alışkınız, alıştık, Türkiye’de
alıştı. Çıkarsınız siz Suriye’ye yönelik nasıl bir politika geliştireceğinizi
açıklarsınız. Barış Pınarı Harekâtı’yla alakalı ne düşünüyorsunuz kamuoyuyla
paylaşırsınız.
ÖZGÜR
ÖZEL (Manisa) – Davet ettik, gelmediniz abicim. Suriye Konferansı’na çağırdık,
gelmediniz. 
MEHMET
MUŞ (İstanbul) – Müsaade et. 
Nihayetinde
partilerin ortaya koyduğu politikaları kamuoyu değerlendirmeyecek mi?
Değerlendirecek. Dış politikayla alakalı ne diyorsunuz? İç politikayla alakalı
ne diyorsunuz? Ekonomiyle alakalı ne diyorsunuz? Çıkarsınız, böyle dobra dobra,
adım adım, nasıl bir politika geliştireceğinizi paylaşırsınız kamuoyuyla. Bize
burada “Efendim, sizin dış politikanız şöyle, sizin dış politikanız böyle...”
Tamam, bizim dış politikalarımızı beğenmediğinizi anlıyoruz; çıkın, kendi
politikanızı izah edin, anlatın.
Bir
diğer konu, faşizmle alakalı, efendim “Faşizmin son evresi şudur, faşizmin
sonundan önceki evresi buydu, şimdi sona evrildiler...”
(Mikrofon
otomatik cihaz tarafından kapatıldı) 
BAŞKAN
– Buyurun.
MEHMET
MUŞ (İstanbul) – Siz başkalarının avukatlığını yapmayın. 
KEMAL
ÇELİK (Antalya) – HDP’yi savunuyor. 
MEHMET
MUŞ (İstanbul) – Siz kendi politikalarınıza bakın, başkalarının avukatlığını da
yapmayın. Onlar kendilerini savunurlar. Birisine bir eleştiri yapıyorken ses
CHP’den çıkmasın. Biz HDP’nin ortaya koyduğu yanlışları, ortaya koyduğu
ikircikli tavrı burada anlatıyoruz, savunması Özgür Özel’e düşüyor. 
MAHMUT
TOĞRUL (Gaziantep) – Niye? Zulmü seyretsin mi?
MEHMET
MUŞ (İstanbul) – Savunması sana düşmesin. Sen kendi partini savun, kendi
politikalarını savun. (AK PARTİ sıralarından alkışlar) 
BAŞKAN
– Teşekkür ederim. 
MEHMET
MUŞ (İstanbul) – Bakın, bu ülkeye faşizmi tanıtan CHP’dir, faşizmin babası
CHP’dir. Bu böyle bilinmeli. (AK PARTİ sıralarından alkışlar) 
BAŞKAN
– Şimdi, bu da bir söz hakkı doğurdu Özgür Bey’e. 
Yani
arkadaşlar, “Toparlayın.” derken sizler konuları daha birbirinize karşılıklı
getiriyorsunuz. Beni ara vermek durumunda bırakmayın. 
Toparlayalım
Sayın Özel, buyurun. 
42.- Manisa Milletvekili Özgür Özel’in, ana muhalefet
partisinin görevinin iktidarın dış politikada varsa yanlışlarını eleştirmek
olduğuna ve İstanbul Milletvekili Mehmet Muş’un yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, birincisi, herhâlde dünya parlamentolarında bir
tek burada ana muhalefet partisi “Siz bizim dış politikamızı niye
eleştiriyorsunuz?” sorusuyla muhataptır. Ana muhalefet partisinin görevi,
iktidarın dış politikasında yanlış varsa onu eleştirmektir. Ha, doğrusunu
söylemek, o da bir seçenek. Onu Suriye Konferansı’yla yaptık, bütün dünyada
takdir topladı. 
MEHMET
MUŞ (İstanbul) – Kimse görmedi. Hangi dünyada takdir topladı?
ÖZGÜR
ÖZEL (Manisa) – Partiniz de davetliydi, gelmediniz. Sonuç bildirisi ortadadır.
CHP’nin “Suriye konusunda yanlış yapıyorsunuz.” dediği ve zamanında böyle şaha
kalkıp karşı çıktığınız işlerde, şimdi “Ee, ben görüşmüyorum ama istihbarat
örgütüm görüşüyor, ikinci adamlar olabilir, günü gelirse milletim için...”
noktasına paşa paşa geliyorsunuz. 
Faşist
meselesi…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özel. 
ÖZGÜR
ÖZEL (Manisa) – En büyük âcizlik şu: Oturursun sen bu Parlamentoda, bu
Parlamentonun, bu düzenin, bu rejimin kurucu kadrolarına karşı, bu ülkenin
1’inci, 2’inci Cumhurbaşkanlarına karşı dolaylı olarak saldırıda bulunursun.
Onlar dünyada faşizm rüzgârı varken Türkiye’ye demokrasiyi getirmişler, siz
dünyada demokrasi rüzgârı olan bir süreçte Türkiye’ye faşizmi dağıtıyorsunuz;
bir kere bunu bilin. (CHP sıralarından alkışlar)
MEHMET
MUŞ (İstanbul) – Sayın Başkan…
ÖZGÜR
ÖZEL (Manisa) – Dur, daha bitmedi. Acele etme Sayın Muş, sen konuş konuş konuş…
MEHMET
MUŞ (İstanbul) – Ya, hangi demokrasi ya? 1950’ye kadar tutabildiniz, sonra
tutamadınız. Demokrasi yanlısı güçler kazandı, zaruretten getirdiniz
demokrasiyi.
ÖZGÜR
ÖZEL (Manisa) – Sayın Başkan, şimdi, kendisi söz aldığında dünyadaki hiçbir
demokratik rejimde yapılmayanı yapacak, cumhuriyetin kurucu kadrolarına
sataşacak; onu da ayıplayarak izleyeceğiz ve gerekli cevabı vereceğiz. 
MEHMET
MUŞ (İstanbul) – Cumhuriyet sizin tekelinizde mi?
ÖZGÜR
ÖZEL (Manisa) – Ha, şunu söyleyelim: Herkes kendini savunur, ayrı. Sosyal
demokrat bir parti tutup da bir haksızlık…
(Mikrofon
otomatik cihaz tarafından kapatıldı) 
BAŞKAN
– Son kez, buyurun Sayın Özel. 
ÖZGÜR
ÖZEL (Manisa) – Faşizmin birincil göstergesi olan ”Şu davranışta bulunur
musun?” “Bunu söyler misin?” “Bu dediğimi tekrar eder misin?” gibi faşizmin son
evresini yaşatıyorsanız biz burada susup da buna sessiz kalmak için
oturmuyoruz. Bırakın, birileri demokrasiyi savunsun. Sizi, “Şu cümleyi kurar
mısınız?” denildiğinde kedi yavrusu gibi kıvrandığınız dönemde Cumhuriyet Halk
Partisi ve Cumhuriyet Halk Partisinin sözcüleri savunuyordu, bunu da unutmayın.

Teşekkür
ederim. (CHP sıralarından alkışlar)
BAŞKAN
– Sayın Muş, rica ediyorum; toparlayalım ama artık, tartışmayı bir noktada
bırakalım. 
Buyurun.

43.- İstanbul Milletvekili Mehmet Muş’un, Manisa
Milletvekili Özgür Özel’in yaptığı açıklamasındaki bazı ifadelerine ve devletin
mi CHP’yi, CHP’nin mi devleti kurduğunun ayrı bir tartışma konusu olduğuna
ilişkin açıklaması
MEHMET
MUŞ (İstanbul) – Sayın Başkan, bu noktada, Genel Kurulun gündeminin bu şekilde
işgal edilmesini gerçekten doğru bulmuyorum fakat hangi yanlışı düzelteceğiz?
Şimdi, ikide bir “Cumhuriyetin kurucu kadrosu biziz…” Ya, millet topyekûn bir
mücadele vermiş, cumhuriyetin sahibi bir Cumhuriyet Halk Partisi, başka hiçbir
sahibi yok(!) “Devletin sahibi CHP, devleti CHP kurdu.” Ya, devlet mi CHP’yi
kurdu, CHP mi devleti kurdu; bu da ayrı bir tartışma konusu. 
ÖZGÜR
ÖZEL (Manisa) – İkisi de doğru. 
MEHMET
MUŞ (İstanbul) – Sistem kuruldu, devlet kuruldu, bir partiye ihtiyaç vardı,
CHP’yi kurdular. 
BÜLENT
TEZCAN (Aydın) – Keşke sahiplenseniz, sahiplenin diye uğraşıyoruz. 
MEHMET
MUŞ (İstanbul) – Şimdi, bütün millet mücadele etmiş ama “CHP kurdu bu işi.”
İşin öncüsü CHP hep(!) 
Şimdi,
değerli arkadaşlar, cumhuriyet sizin tekelinizde değil, babanızın malı da
değil. 
ÖZGÜR
ÖZEL (Manisa) – Keşke sahiplensen, keşke sözde değil, özde sahiplensen.
BAŞKAN
– Değerli arkadaşlar, söz atmayalım lütfen. 
MEHMET
MUŞ (İstanbul) – Cumhuriyetin en büyük savunucusu da hiç merak etmeyin, size
rağmen savunan yine biziz, size rağmen savunuyoruz. (AK PARTİ sıralarından
alkışlar) 
Demokrasiyle
alakalı da CHP’nin demokrasiyle imtihanı çok ağırdır. Bakın, bunları söylemek
bizi üzüyor. Bakın, gerçekten, çeşitli çok partili hayata geçiş denemeleri
yapıldı, olmadı; 1946’da geçtiler, oyu açık kullanacaksın, sandığı…
(Mikrofon
otomatik cihaz tarafından kapatıldı)
HAYDAR
AKAR (Kocaeli) – Nerede yapmışlar? 
BAŞKAN
– Sayın Muş, lütfen toparlayın.
Bakın,
kanun görüşeceğiz daha. 
MEHMET
MUŞ (İstanbul) – Sayın Başkan, toparlıyorum.
Sayın
Başkan, oylar açık kullanılacak, tasnif kapalı yapılacak. 
HAYDAR
AKAR (Kocaeli) – Nerede yapmışlar, Mehmet Muş?
MEHMET
MUŞ (İstanbul) – Dünya demokrasi tarihine bunu geçiren CHP’dir. Dayanamadı,
İkinci Dünya Savaşı’ndan sonra, demokrasi yanlısı güçler kazanınca -bakın,
“zaruretten” diyorum- zaruretten geçmek zorunda kaldılar. Onlara kalsa şimdiye
kadar tek partiyle taşımaya çalışırlardı, mecburen, 1950’de seçimi yapmak
zorunda kaldılar.
ALİ
KENANOĞLU (İstanbul) – 1946’ya geri döndük, geri.
MEHMET
MUŞ (İstanbul) – O günden itibaren tek başına bir iktidar yüzü göremediler ve
göremeyecekler, göremezler. (AK PARTİ sıralarından alkışlar)
ALİ
KENANOĞLU (İstanbul) – 1946’yı arıyoruz, arıyoruz.
MEHMET
MUŞ (İstanbul) – Şimdi, bizi faşizmle suçlayanlar Führer’e selam
gönderenlerdir, bunu unutmayın. 
Teşekkür
ederim. (AK PARTİ sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, bir dakikalık süre veriyorum, bir dakikada toparlayın. 
Bakın,
ara vermeyip tartışmaları kesmemeye çalışıyorum ama 4’üncü defa söz veriyorum
arkadaşlar. Grup önerilerimiz var; Sayın Muş, bekleyen bir kanun teklifiniz var
yani artık bazen tartışmaları da makul bir şekilde keselim değerli arkadaşlar.
Sayın
Özel, siz de çok yetenekli bir siyasetçisiniz, ben toparlayacağınızı biliyorum.
Sataşma doğurmadan bir rica edeyim…
Buyurun.
44.- Manisa Milletvekili Özgür Özel’in, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, şunu söyleyelim: “Açık oy, gizli tasnif.” Bütün
iddiaların doğru olduğunu kabul edelim. Yıl 1946’da Mersin’in bir köyünde
yaşanmış bir ayıba sarılmış, anlatıyor. Ya, bundan iki sene önce, daha bir
önceki Başbakanınıza ve bütün milletvekillerinize Anayasa değişikliği
sırasında, parti zabitlerinin önünde açık oy kullandıran siz değil misiniz ya,
siz değil misiniz be kardeşim? (CHP sıralarından alkışlar)
Faşizme
selam yollamak... 1940’larda iki devlet adamı arasındaki yazışmayı söylüyor.
Kardeşim, Türkiye Büyük Millet Meclisi salonundan yapıyorsunuz bunu. Ne yasaktı
Almanya’da faşizmin son evresinde? Şunu demek, bunu demek değil, Nazi selamı
yapmamak suçtu. Siz ülkeyi bu noktaya getirdiniz. Ayıbınızla oturun,
kurtulacağımız günü sabırsızlıkla bekliyoruz hepimiz. (CHP sıralarından
alkışlar)
HAKKI
SARUHAN OLUÇ (İstanbul) – Sayın Başkan…
BAŞKAN
– Evet, bir saniye Sayın Oluç, sizler gibi bekleyen milletvekillerimiz de var.
Herkesin kendine göre bir gündemi var, arkadaşlarımızın da kendi yöreleriyle
ilgili gündemleri var. 
İç
Tüzük 60’a göre söz taleplerini karşılayacağım değerli arkadaşlar, sisteme
giren tüm arkadaşlarımıza söz vereceğim.
Buyurun
Sayın Kaşlı…
45.- Aksaray Milletvekili Ramazan Kaşlı’nın, Aksaray
ili Eskil ilçesi Kaputaş Yaylası çiftçilerinin toplulaştırmada yaşanılan
mağduriyetlerinin giderilmesini talep ettiğine, Taşkapı İlkokuluna ve
Ortaokuluna Z-Kütüphane ile robotik kodlama sınıfının kazandırılmasına vesile
olan okul müdürü ile öğretmenlerine teşekkür ettiğine ilişkin açıklaması
RAMAZAN
KAŞLI (Aksaray) – Teşekkür ediyorum Sayın Başkan.
Önceki
gün ziyaret ettiğim Aksaray’ımızın 2’nci büyük ilçesi Eskil Kaputaş Yaylamızda
hemşehrilerimizle yaptığımız istişare neticesinde çiftçilerimiz toplulaştırmada
mağdur olduklarını ifade etmişler ve bunu bir dosya hâlinde tarafıma
iletmişlerdir. Çevre ve Şehircilik Bakanlığından bir heyet görevlendirilerek
yerinde tekrar inceleme yapılması talepleri vardır. Bu dosyayı ilgili
Bakanımıza ileteceğimizi buradan bildiriyorum. 
Ayrıca
Eskil ilçesi Kaputaş Yaylası’ndaki Taşkapı İlkokulu ve Ortaokuluna Aksaray
genelinde az bulunan Z-Kütüphane ve robotik kodlama sınıfının kazandırılmasına
vesile olan okul müdürümüze, öğretmenlerimize ve katkısı geçen hemşehrilerimize
teşekkür ediyor, Genel Kurulu saygıyla selamlıyorum. 
BAŞKAN
– Sayın Sarıaslan…
46.- Nevşehir Milletvekili Faruk Sarıaslan’ın,
Karayollarında çalışan taşeron işçilerin mağduriyetinin giderilmesi gerektiğine
ve çiftçilerin borçlarının faizsiz olarak ertelenmesinin zorunlu hâle geldiğine
ilişkin açıklaması
FARUK
SARIASLAN (Nevşehir) – Teşekkürler Başkanım. 
Karayolları
6’ncı Bölge Müdürlüğüne bağlı Nevşehir, Niğde, Yozgat, Kayseri merkezde çalışan
Karayollarına iş yapan değişik firmalardaki işçiler iki aydır ödemelerini
alamamaktadır. Ayrıca personel 7/24 saat koşulunda çalıştığı hâlde fazla mesai
ücreti ödenmediği gibi talepte bulunan işçiler de işten çıkarılmakla tehdit
edilmektedir. Bu işçiler Karayollarının bakım, onarım ve buzlanmasıyla mücadele
işi yapmaktadırlar. İşçilerimiz kışın kapıda olduğu bir dönemde iş bırakma
eylemine başlamadan benim aracılığımla son uyarılarını yapmaktadırlar,
ilgilileri ve Bakanlığı göreve davet ediyorum.
Çiftçilerimizin
borçlarını bu ekonomik koşulda ödemeleri mümkün görülmemektedir. Faizli yapılan
ertelemeler hiçbir işe yaramamaktadır. Çiftçilerimizin borçlarının iki yıl
faizsiz olarak ertelenmesi zorunlu hâle gelmiştir.
Teşekkür
ederim.
BAŞKAN
– Sayın Beko…
47.- İzmir Milletvekili Kani Beko’nun, kıdem
tazminatının fona devrinin işçiler açısından sonun başlangıcı olduğuna ilişkin
açıklaması
KANİ
BEKO (İzmir) – Sayın Başkan, değerli milletvekilleri; çalışma hayatını daha da
güvencesiz ve esnek hâle getirmeye dönük niyetler ne yazık ki tek tek ortaya
çıkmaya başladı. Önce ekim ayında IMF tarafından Türkiye’yle ilgili açıklanan
raporda, sonrasında Hazine ve Maliye Bakanı Berat Albayrak’ın açıkladığı Yeni
Ekonomi Programı’nda, ardından Cumhurbaşkanı Yardımcısı Fuat Oktay’ın 24 Ekim 2019
tarihinde Türkiye Büyük Millet Meclisi Plan ve Bütçe Komisyonunda yaptığı
sunuşta, son olarak Türkiye İşveren Sendikaları Konfederasyonu Yönetim Kurulu
Başkanının 29 Ekimde basına yansıyan açıklamasıyla, çalışma hayatını hukuksuz
ve güvencesiz hâle getirme niyetleri ortaya koyulmuştur. Kıdem tazminatı seksen
üç yıllık temel bir işçi hakkıdır. Türkiye işçi sınıfı 1936’dan bu yana kıdem
tazminatı hakkına sahiptir. Kıdem tazminatı, işverenlerin ve Hükûmetin iddia
ettiği gibi yük değil, haktır. Kıdem tazminatının fona devri işçiler açısından
sonun başlangıcıdır. Emekçilere kölelik dayatılmak isteniyor; bu, kesinlikle
kabul edilemez. 
BAŞKAN
– Sayın Ünsal...
48.- Ankara Milletvekili Servet Ünsal’ın, Sağlık Bakanı
Fahrettin Koca’nın kurucusu olduğu şirkete KDV istisnası, gümrük muafiyeti,
vergi indirimi ile sigorta prim desteğinin sağlandığına ilişkin açıklaması
SERVET
ÜNSAL (Ankara) – Teşekkürler Sayın Başkan.
FETÖ’ydü,
DEAŞ’tı, PYD derken, bütün Parlamento bir iki saattir bu konuları konuşurken,
Devlet Demiryollarına ait bina ve yapılar ile Atatürk Orman Çiftliğine ait
arazilerin kendisine verilmesiyle hatırladığımız Sağlık Bakanı Fahrettin Koca
yine gündemde arkadaşlar. 78 dönüm arazi MEDİPOL Hastanesine verilmişti. Sanayi
ve Teknoloji Bakanlığı, Sağlık Bakanı Koca’nın kurucusu olduğu şirkete –bizler
burada konuşurken- 220 milyondan fazla teşvik verdi. Bu ülke hepimizin. Sağlık
Bakanının şirketine KDV istisnası, gümrük vergi muafiyeti, vergi indirimi,
sigorta prim desteği sağlanmıştır. Ayıptır, ayıp, ayıp! Buradaki milletvekili
arkadaşların çoğunun bilgisi olduğunu zannetmiyorum. Eğer bilgileri de varsa,
susuyorlarsa yazık. Milyonlarca yurttaşa küçücük borçları için bile haciz
uygularken Sağlık Bakanlığına verilen bu milyonluk teşvik en hafif ifadeyle
vicdanları yaralıyor.
BAŞKAN
– Sayın Öçal...
49.- Kahramanmaraş Milletvekili Habibe Öçal’ın,
Suriye’deki insan hakları ve kadın hakları ihlallerine bütüncül açıdan
yaklaşılması, Vicdan Konvoyu ile Uluslararası Af Örgütü’nün raporunda yer alan
Sednaya Hapishanesi’yle ilgili verilerin dile getirilmesi gerektiğine ilişkin
açıklaması
HABİBE
ÖÇAL (Kahramanmaraş) – Teşekkürler Sayın Başkan.
CHP’li
vekilimiz IŞİD ve onların uyguladığı kadın hakları ihlallerine değindi. Elbette
ki gerçekliği oranında katılıyoruz, bir kadın ve insan olarak asla kabul
etmiyoruz ama biz buradaki, Suriye’deki insan hakları ve kadın hakları
ihlallerine bütüncül bir açıdan yaklaşılması gerektiğini de vurguluyoruz.
Özellikle, Esat zindanlarında mahkûm tutulan 10 bin kadın ve kız çocuğunun
sistematik tecavüz ve işkence mağduru olduklarını da burada dile getirmelerini
isterdik. 55’e yakın farklı ülkeden aktivistin katıldığı ve destek verdiği, iki
yıldan beri bu yana da uygulanan Vicdan Konvoyu’ndan da bir kelime burada
bahsetmelerini rica ederdik. 
Bunun
yanında, Uluslararası Af Örgütü’nün Sednaya Hapishanesindeki kadın mahkûmlara
uygulanan verileri de ortadadır; lütfen, bunu da objektif olarak dile
getirmelerini bekleriz. 
BAŞKAN
– Sayın Özen…
50.- İstanbul Milletvekili Zeynel Özen’in, ayrımcılığa,
baskıya ve insanları bölmeye yönelik çalışmalara son verilmesi gerektiğine
ilişkin açıklaması
ZEYNEL
ÖZEN (İstanbul) – Teşekkürler Başkan. 
Dilimiz
yeni bir deyim kazandı: “Nerede asfalt yol bitiyorsa oradan sonra bir Alevi
köyü vardır.” Türkiye’nin her yerinde, istisnalar dışında bu böyledir. 
ZÜLFÜ
DEMİRBAĞ (Elâzığ) – Bir Tunceli’ye git de yollara bak. 
BAŞKAN
– Zülfü Bey…
ZEYNEL
ÖZEN (İstanbul) – Memleketim olan Kahramanmaraş’ta Kabayar, Düğünyurdu,
Kızılcıksuyu, Afşin’in Türkçayırı, İncirli köyleri -liste çok uzun- yetkililere
hizmet için başvurduklarında ya “Seçim döneminde AKP’ye oy vermiyorsunuz.”
denip reddediliyor ya da “Köyünüze camiyle başlayalım, ondan sonra hizmet
gelir.” diyorlar. Bu, basında bu hafta işlendi. Kars Sarıkamış’ta bir köye cami
yapılmaya başlandı. Bu ayrımcılığa, bu baskıya, insanları bölmeye yönelik
çalışmalara son verilmesi gerekiyor, eşit yurttaşlığın herkese uygulanması
gerekiyor. 
BAŞKAN
– Sayın Beyaz…
51.- İstanbul Milletvekili Ümit Beyaz’ın, hayatını
kaybeden İYİ PARTİ Yozgat İl Başkanı Seyfi Bayrak’a Allah’tan rahmet dilediğine
ve İstanbul ili Fatih ilçesinde cereyan eden 4 kardeşin toplu intihar olayına
ilişkin açıklaması
ÜMİT
BEYAZ (İstanbul) – Teşekkürler Sayın Başkanım. 
Yozgat
İl Başkanımız Seyfi Bayrak’a Allah’tan rahmet, kederli ailesine ve camiamıza
başsağlığı diliyorum. 
Sayın
milletvekilleri, dün akşam Fatih ilçemizde 4 kişinin ilk belirlemelere göre
ekonomik sıkıntılar sebebiyle intihar ettiği söylenmektedir. 48, 54, 56 ve 60
yaşlarında 4 insanımız maddi yoksunluk sebebiyle canına kıyıyorsa hepimiz
ellerimizi başımızın arasına koyup düşünmeliyiz. Ülkemizde iktidar sahipleri
âdeta Lale Devri yaşarken vatandaşlarımız günden güne yokluğun pençesine
düşmektedir. Merhum ailenin intihar ettikleri günün akşamında, ödeyemedikleri
601 TL’lik fatura yüzünden elektriği kesildiği ortaya çıktı. Vatandaşı böyle
bir trajedinin kurbanı olmuş bir devletin Cumhurbaşkanlığı sarayının aylık
elektrik giderinin 1 milyon TL üzerinde olduğunu da dikkatinize sunuyor, vefat
eden ailelerimize başsağlığı diliyorum. 
BAŞKAN
– Sayın Erel… 
52.- Aksaray Milletvekili Ayhan Erel’in, Aksaray ili
Karataş köyündeki taş ocaklarına bir yenisinin daha eklenmek istendiğine
ilişkin açıklaması
AYHAN
EREL (Aksaray) – Teşekkür ediyorum Sayın Başkanım. 
Aksaray’ımızın
merkez Karataş köyü sınırları içerisinde özel işletmelere ait 4 adet taş ocağı
bulunmaktadır. Bu taş ocaklarının işletilmesine köy halkının rızası olmamasına
rağmen bir yenisi daha eklenmekte yani 5’inci taş ocağı açılmak istenmektedir.
5’inci taş ocağının işletilebilmesi için köy tarlalarından ve köy merasından
yaklaşık 5 kilometre yol istenmektedir. Geçim kaynağı sadece tarım ve
hayvancılık olan Karataş köyünün hayvan otlaklarının da zarar göreceği,
dinamitle yapılan patlatmayla hayvanların tedirgin olduğu, bu patlatmayla
hayvanların içme suları ve bazı binalarda çatlakların oluştuğu da
gözlenmektedir. 
Yine,
ağır iş makinelerinin çıkarmış olduğu tozlardan dolayı bağ, bahçe ve tarladaki
ürünler zarar görmektedir. Yaklaşık bine yakın nüfusuyla Karataş köylülerimiz
mağdur durumdadır. 
(Mikrofon
otomatik cihaz tarafından kapatıldı) 
BAŞKAN
– Sayın Karahocagil… 
53.- Amasya Milletvekili Mustafa Levent Karahocagil’in,
Türkiye’nin kendi tohumluğunu üreten ve ihraç eden ülke konumuna getirildiğine
ilişkin açıklaması
MUSTAFA
LEVENT KARAHOCAGİL (Amasya) – Ülkemiz tohumculukta 2002 öncesiyle
kıyaslanamayacak noktalara gelmiştir. Türkiye’yi kendi tohumluğunu üreten ve
ihraç eden ülke konumuna getirdik. Biyolojik çeşitliliğimizi koruyan büyük
projeler yaptık. Hâlihazırda 85 ülkeye tohum ihracatı yapmaktayız. 2002 yılında
145 bin ton olan tohum üretimimiz 2018 sonu itibarıyla 1 milyon 59 bin tona
çıkmıştır. Son on altı yılda fide ve fidan üretimi 47 kat artışla 4 milyon
adetten 189 milyon adede çıkarılmıştır. Bugün meyvecilikte kullanılan fidan ve
fidelerin yüzde 96’sı yurt içinde sertifikalandırılmaktadır. Tohum dış
ticaretinde ihracatın ithalatı karşılama oranını 2002'de yüzde 30 iken 2018'de
yüzde 85'e yükselttik. Tohum ve fidan ilk kez Hükûmetimiz döneminde destekleme
kapsamına alınmıştır. Meyvecilikte kullanılan fidanların… 
(Mikrofon
otomatik cihaz tarafından kapatıldı) 
BAŞKAN
– Sayın Kadıgil… 
54.- İstanbul Milletvekili Saliha Sera Kadıgil
Sütlü’nün, Kahramanmaraş Milletvekili Habibe Öçal’ın yaptığı açıklamasındaki
bazı ifadelerine ilişkin açıklaması
SALİHA
SERA KADIGİL SÜTLÜ (İstanbul) – Teşekkür ediyorum Sayın Başkan. 
Öncelikle,
bir sataşma olarak değerlendirmiyorum Sayın Öçal’ın açıklamalarını. Hatta
bilakis, IŞİD zulmündeki kadınların varlığını kabul ettiği ve araştırılmasını
desteklediği için de bir kadın milletvekili olarak kendisine teşekkür ediyorum.
Ancak bizlere tanınan bu kısıtlı, iki dakika, üç dakika, beş dakikalık
sürelerde tüm Orta Doğu coğrafyasında zulme uğrayan kadın arkadaşlara
değinemediğim için de özürlerimi kabul etmesini rica ediyorum. Eğer ki bu
konuda bir araştırmaları olur buraya getirirlerse de seve seve
destekleyeceğimizi, hangi kadın arkadaşın başına, hangi terör örgütünden ne
gelirse gelsin yanında ve arkasında olacağımızı bilmesini istiyorum. 
Teşekkür
ediyorum. (CHP sıralarından alkışlar)
BAŞKAN
– Sayın Kabukcuoğlu…
55.- Eskişehir Milletvekili Arslan Kabukcuoğlu’nun,
iktidarın bilirkişi raporundaki “Murat Dağı’nda madencilik olmaz.” tespitini
dikkate alması gerektiğine ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım. 
Bölgenin
can damarı ve Porsuk, Banaz çaylarının doğduğu, Susurluk, Sakarya, Gediz ve
Menderes Nehirlerini besleyen önemli su kaynağıyla ovamıza can katan Murat
Dağı’nda siyanürle altın işletmeciliği yapılmasına iktidarın olur vermesi
üzerine, Eskişehir, Kütahya, Uşak, Afyon, İzmir ve bütün yaşam savunucuları
büyük bir mücadeleye başlamıştı. Dün açıklanan bilirkişi raporu Murat
Dağı’ndaki bu maden faaliyetinin memleketimizin hayrına olmayacağını gösterdi.
Murat Dağı, Ağrı Dağı’ndan sonra Türkiye’nin en büyük ikinci su rezervine
sahiptir. Bu yaşam kaynağını sermayenin eline vermek bu varlıkları yok
etmektir. İktidar, bilirkişi raporundaki “Murat Dağı’nda madencilik olmaz.”
tespitini görmezlikten gelmemelidir. İktidarı, havasıyla, suyuyla ve sunduğu
tüm nimetlerle ülkemize…
(Mikrofon
otomatik cihaz tarafından kapatıldı) 
BAŞKAN
– Sayın Ersoy…
56.- Adana Milletvekili Ayşe Sibel Ersoy’un, Adana
Büyükşehir Belediyesinde yaşanılan işten çıkarmalara ilişkin açıklaması
AYŞE
SİBEL ERSOY (Adana) – Teşekkür ederim Sayın Başkanım. 
Güzel
şehrim Adana’dan ne yazık ki yine kötü haberler var. Yine binlerce Adanalı
hemşehrimiz Adana Büyükşehir Belediyesi tarafından hiç de haklı olmayan
gerekçelerle işten çıkarılmaktadır. Belediye seçimlerinden önce belediye
çalışanlarıyla ilgili verilen söz ne yazık ki seçilen belediye başkanları
tarafından tutulmamaktadır. Özellikle işçi ve emekçinin yanında olduğunu iddia
eden, kendisi dışında tüm kesimleri emek hırsızı ithamlarına boğan bir siyasi
partinin belediyesinde böyle bir gerçeğin yaşanması dikkat çekicidir diyorum. 
Saygılar
sunuyorum. (MHP ve AK PARTİ sıralarından alkışlar)
BAŞKAN
– Sayın Arslan…
57.- Kars Milletvekili Ahmet Arslan’ın, Kars ili
Sarıkamiş ilçesi Aşağı Sallıpınar köyünde yapılmak istenen camiye ilişkin
açıklaması
AHMET
ARSLAN (Kars) – Sayın Başkan, teşekkür ederim. 
Sarıkamış’ın
Aşağı Sallıpınar köyünde bir cami yapılıyor. Bu camiyle ilgili olay şudur:
Muhtar “Annemin bana vasiyetidir, bu köyde bir cami yapacağım.” dediği için ve
köylünün desteğini aldığı için köyde cami yapılmaktadır ancak bu köyde cami
yapılmasını istemeyen, şehir dışından, köy dışından birileri bu olayı çok başka
bir boyuta taşıdı, sanki Kaymakamın “Bu işin karşılığında, köyde cami
yapılmasına izin verilirse hizmet edilecek.” dediği gibi bir şey üretildi;
külliyen yalandır. Köyde yıllardır hizmetler yapılmaktadır, bu sene de kilit
parke taşı yapılmıştır. Muhtarın, annesinin vasiyetini yerine getirmek için bir
talebini köylü yerine getiriyor. Biz köylerin hepsine hizmet ettiğimiz gibi
buraya da hizmet ediyoruz, hizmet etmeye de devam edeceğiz. Bu doğru bilginin
kamuoyuyla paylaşılmasında fayda vardı.
Teşekkür
ediyorum.
ZEYNEL
ÖZEN (İstanbul) – Benim yedi sülalem de vasiyet ediyor, köye cemevi yapılmadı
bir. Eğer vasiyetle oluyorsa… 
AHMET
ARSLAN (Kars) - Kendi muhtarına söyle; gitsin, yapsın. 
ERDAL
AYDEMİR (Bingöl) – Onlar muhtarları sever miydi? Cemevi yapın. 
AHMET
ARSLAN (Kars) - Cemevi de yapıyoruz, cemevi de yapıyoruz merak etmeyin, cemevi
de yapıyoruz. 
BAŞKAN
– Arkadaşlar, bir saniye…
Sayın
Koncuk…
58.- Adana Milletvekili İsmail Koncuk’un, elim bir
trafik kazası sonucu hayatını kaybeden İYİ PARTİ Yozgat İl Başkanı Seyfi
Bayrak’a Allah’tan rahmet dilediğine ilişkin açıklaması
İSMAİL
KONCUK (Adana) – Sayın Başkan, teşekkür ediyorum.
Yozgat
İl Başkanımız Seyfi Bayrak’a Yüce Allah’tan rahmet diliyorum. Seyfi Bayrak’la
yıllarca sendikal mücadele yaptım. Emekli olmadan önce TÜRK EĞİTİM-SEN Yozgat
Şube Başkanlığını yapan, gerçekten “yiğit” kelimesini sonuna kadar hak eden bir
kardeşimizdi. Aynı zamanda bir gönül insanıydı; insanları seven, herkesi
kucaklamaya çalışan bir gönül adamıydı. Bu vesileyle, bütün arkadaşlarıma,
ailesine, camiamıza ve bütün Türk milliyetçilerine başsağlığı diliyorum.
BAŞKAN
– Sayın Özel…
59.- Manisa Milletvekili Özgür Özel’in, yerel
siyasetçilerin de eleştiriye açık olduğuna ilişkin açıklaması
ÖZGÜR
ÖZEL (Manisa) – Sayın Başkan, tabii, tüm siyasetçiler olduğu gibi yerel
siyasetçiler de eleştiriye açıktır. Bugün eleştirilen Belediye Başkanımızdan
önceki belediye başkanı hangi siyasi partiden, Adana’da, bakmak lazım. 2014
yılında 7.500 kişiyle aldığı Belediyeyi hiçbir icraat yapmadan 2019 yılında 15
bin istihdama kavuşturmuş birisinin ardından, çıkan bankamatik memuru sayısını
Adana kamuoyu ibretle takip ediyor. Her teklifte yüzde 40 aşağısına -yıllar
sonra yapılmasına rağmen- tekliflerin verildiğini Adana kamuoyu takip ediyor
ama bütün Türkiye ve dünya kamuoyu, 30 tane kuyuya dozerle kapaklarından
dokunduğunda, altında kuyusu olmayan kapaklara verilen milyon TL’leri de milyon
dolarları da hatırlıyor. O yüzden, o bahisler açılırsa altında kalınır. 
Teşekkür
ediyorum. (CHP sıralarından alkışlar)
BAŞKAN
– Değerli arkadaşlarım, bu süreler birer dakika. Herkes dikkatli olsun.
Buyurun
Sayın Kenanoğlu.
60.- İstanbul Milletvekili Ali Kenanoğlu’nun, camiye
ihtiyacı olan Sünni köylere cami yapmayı tercih etmek yerine Alevi köylerine
cami yapılmak istenmesinin asimilasyondan başka bir şey olmadığına ilişkin
açıklaması
ALİ
KENANOĞLU (İstanbul) – Kars Sarıkamış Aşağı Sallıpınar köyüne cami yapılması
muhtarın annesinin vasiyetiyle ilgili bir durum değildir. Annenin vasiyetiyle
cami yapılsa ya da cemevi yapılsa birçok annenin vasiyeti yerine getirilirdi.
Burada muhtarın dernek başkanıyla konuşma kaydı vardır. Kaymakamın kendisinden
hizmetlerin gelebilmesi için öncelikle cami talep etmeleri gerektiğini ifade
ettiğine dair dernek başkanıyla konuşma kaydı vardır. Bu gerçeği görmeden,
camiye ihtiyacı olan Sünni köylere cami yapmayı tercih etmek yerine Alevi
köylerine cami yapmayı, apar topar hızla bitirmeyi hedeflemenin amacı nedir?
Asimilasyondan başka bir şey değildir; bu gerçeği de hepinizin görmesi
gerekiyor. 
BAŞKAN
– Sayın Bülbül…
AHMET
ARSLAN (Kars) – Efendim, kayıtlara geçsin, muhtarın kendi basın açıklaması var.

BAŞKAN
– Bir saniye Sayın Arslan… Sayın Bülbül’e söz verdim, sonra kayıtlara geçer. 
ALİ
KENANOĞLU (İstanbul) – Muhtara dilekçe verdiriliyor, bu da kayıtlara geçsin. 
BAŞKAN
– Bir saniye değerli arkadaşlar… 
Buyurun.

61.- Sakarya Milletvekili Muhammed Levent Bülbül’ün,
performans kriterlerinin objektif şekilde tutulmadığı bir ahvalde performans
gerekçesiyle belediyelerden işçiler çıkartılıyorsa bunun hesabının hukuk önünde
verilmesi gerektiğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, şimdi, geçen de aynı şekilde,
belediyelerdeki bu işten çıkarmalarla alakalı, tabii ki, Meclise,
milletvekillerimize, bulundukları illerde işten çıkarılan vatandaşlarımız
“Bizim sorunlarımızı Mecliste niye dile getirmiyorsunuz?” diye birtakım
taleplerde bulunuyorlar. Bunlar da bu talepler de son derece haklıdır ve bunlar
Meclisimizde dile getirilmelidir. Fesih yazısında “performans” deyip gerçekte
performansla ilgili, performans kriterleri objektif bir şekilde tutulmadığı bir
ahvalde siz performans gerekçesiyle işçiyi çıkarıyorsanız bunun hesabını hukuk
önünde vermek zorundasınız. Bunun neticelerini, geçen de söyledim, hep
birlikte…
(Mikrofon
otomatik cihaz tarafından kapatıldı)
BAŞKAN
– Peki, bu kadar.
MUHAMMED
LEVENT BÜLBÜL (Sakarya) – Nasıl? 
BAŞKAN
– Bir dakika bu, 60’a göre söz veriyoruz Sayın Bülbül. Bunu baştan söyledim.
MUHAMMED
LEVENT BÜLBÜL (Sakarya) – Hayır, lütfen, olur mu? Yani biz Mecliste şimdi… 
BAŞKAN
– O zaman, kayıtlara geçmesi açısından ifade edin lütfen, kayıtlara geçsin.
MUHAMMED
LEVENT BÜLBÜL (Sakarya) – Efendim, şimdi ama bakın, 60’a göre söz verdiniz de
Özgür Bey’in ifadelerinden sonra benim buna cevap vermem gerekiyor.
BAŞKAN
- O zaman bekleyin, ben 60’a göre söz taleplerinin hepsini bir karşılayayım,
ondan sonra Sayın Bülbül…
MUHAMMED
LEVENT BÜLBÜL (Sakarya) - Yani bu noktada açıklık getirmemiz lazım.
BAŞKAN
- Çünkü değerli arkadaşlar, 60’a göre söz taleplerini yerinden karşıladığımı
başından beri ifade ettim ve bunların da süresi bir dakika.
Şimdi
bakalım Sayın Bozdağ bu bir dakikada ne yapacak? 
Sayın
Bozdağ, hoş geldiniz, sizleri epeydir görmedik.
Buyurun.
62.- Yozgat Milletvekili Bekir Bozdağ’ın, elim bir
trafik kazası sonucu hayatını kaybeden İYİ PARTİ Yozgat İl Başkanı Seyfi
Bayrak’a Allah’tan rahmet dilediğine ilişkin açıklaması
BEKİR
BOZDAĞ (Yozgat) – Hoş bulduk.
Sayın
Başkanım, İYİ PARTİ Yozgat İl Başkanımız Seyfi Bayrak elim bir trafik kazası
sonucu vefat etti, vefatını da biraz önce öğrendim. Kendisi Yozgat’ın
yetiştirdiği değerli bir siyasetçi, kıymetli bir insan, demin İsmail Bey’in
dediği gibi de iyi bir sendikacı. Farklı görüşlerde olmamıza rağmen Yozgat
değerli bir evladını kaybetmiştir. Kendisine Allah’tan rahmet diliyorum,
ailesine, yakınlarına başsağlığı ve sabır diliyorum. Kazada yaralı
hemşehrilerim var, onlara da acil şifalar diliyorum. Mekânı cennet olsun.
Teşekkür
ediyorum.
BAŞKAN
– Sayın Tanal…
63.- İstanbul Milletvekili Mahmut Tanal’ın, AK
PARTİ’nin iktidarda olduğu on yedi yıldan beri ne yapıldığını öğrenmek
istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, şimdi ben de burada Sayın Cumhurbaşkanının deyimiyle
başlıyorum: Ey AK PARTİ’liler, on yedi yıldan beri ne yaptınız? Fabrika mı
kurdunuz? İşsizliğe mi, yoksulluğa mı çare oldunuz? 
ZÜLFÜ
DEMİRBAĞ (Elâzığ) – Kendi partine bir bak, bir çivi çaktı mı bugüne kadar?
MAHMUT
TANAL (İstanbul) - Özel sektörü mü büyüttünüz? Terörü mü sona erdirdiniz?
Adalete güveni mi artırdınız? Eğitim sorununu mu çözdünüz? İç göçü mü önlediniz?
Tarım ve hayvancılığı mı kalkındırdınız? Ahlaksızlığı falan mı azalttınız?
İsraf var, terör var, işsizlik var, korku var, şiddet var, tecavüz var, rüşvet
var, hırsızlık var, saltanat var; bilim yok, eğitim yok, hukuk yok, liyakat
yok, üretim yok, saygı yok, diploma yok, utanma yok, istifa yok. 
Teşekkür
ediyorum.
ZÜLFÜ
DEMİRBAĞ (Elâzığ) – Türkiye'yi mi anlatıyorsun?
BAŞKAN
– Değerli arkadaşlar, 60’a göre söz taleplerini tamamladık. 
Şimdi
Cumhuriyet Halk Partisi grup önerisine geçeceğiz ama Sayın Bülbül’ün söz
talebini ben yerine getireyim.
Buyurun
Sayın Bülbül.
64.- Sakarya Milletvekili Muhammed Levent Bülbül’ün,
tasarruf tedbirleri uyguluyorum denilerek öncelikle işçiden tasarruf etme
cihetine gidilmemesi gerektiğine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Demin
ifade ettiğim gibi, bu Mecliste bu işten çıkarmaların gündeme gelmesi
normaldir. Tabii ki karşılığında söylenecek sözler varsa bunlar da dile
getirilir ama fert fert, her bir işçi için işten çıkarma gerekçelerine
bakıldığı zaman ortada ciddi bir sıkıntı olduğu da gözükmektedir. Bunu geçen de
ifade ettik; zorunlu ara buluculuk süreçlerini bizler takip ediyoruz. Efendim,
ara buluculukla çözülmediği takdirde işe iade süreçlerini… Bizler bu davaları takip
ediyoruz. Ortaya konulan fesih nedeninin gerçek, geçerli veyahut da haklı bir
neden olup olmadığı meselesi takibimiz altındadır. Efendime söyleyeyim
“Birtakım tasarruf tedbirleri uyguluyorum.” diyerek ilk başta işçiden tasarruf
etme cihetine gidilerek hiçbir haneye, o ailelerin ortasına dinamit
konulmamalıdır. Hayatına büyük bir sıkıntı… 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bülbül, lütfen. 
MUHAMMED
LEVENT BÜLBÜL (Sakarya) – O ailelere bu, zulüm demektir. 
Şimdi,
burada genel kaideler var. Eğer bir şeyde tasarruf yapmaya çalışıyorsanız
işçiden tasarruf en son başvurulacak metottur, feshe son çare olarak bakmak
zorundasınız; iş hukukunun genel kaidesi budur. 
Şimdi,
burada “7.500’den 15 bine çıktı.” ifadelerinin gerekçelerini ortaya… Burada
bankamatik çalışanlarının sayılarını ve bankamatik çalışanı olduklarını da
ispat etmek gerekir. Bunlar hukuk önünde hesabı verilmesi gereken hususlardır;
bundan da kimse kaçmaz, Milliyetçi Hareket Partisi bundan da kaçmaz fakat Büyükşehir
Yasası’nın gerektirdiği tüm şehre hizmet etme gereklerinin mevcut olduğu
şartlarda Türkiye’deki bütün büyükşehirlerde işçi sayılarında ciddi bir artışın
olduğu da gözlerden uzak tutulmamalıdır. Bu konunun da ayrıca altını çizmek
istiyorum.
Teşekkür
ediyorum. 
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel, siz de bir toparlayın. Cumhuriyet Halk Partisinin grup önerisi
var, Sayın Akar bekliyor epeydir.
Buyurun.

65.- Manisa Milletvekili Özgür Özel’in, Sakarya
Milletvekili Muhammed Levent Bülbül’ün yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, 2014’ten 2019’a kadar yapmış olduğu icraatlarda
gözle görülür, belirgin bir fark olmadan personelde 7.500’ten 15 bine çıkış
Adana’da seçimlerin ana gündemiydi zaten, bütün Adana bunu konuştu. Adana karar
verdi “Bu yönetim doğru yönetim değil.” dedi, yönetimi değiştirdi; Cumhuriyet
Halk Partisine teveccüh gösterdi. Bizim kaybettiğimiz bir belediye için de aynı
şeyi bir başka partinin söyleme hakkı vardır, millet kararını vermiş.
Sonrasında, Adana’da yaşananlar, özellikle açılmayan kuyulara bir tek kapak
döktürüp de 30 milyon TL almalar falan yargıya da intikal etmiştir. Benim
söylediğim, Adana Büyükşehir Belediyesinin bugünkü yönetimini kararlamak ve
önceki yönetimini aklamak öyle kolay bir iş değil; o, fena hâlde emek ve en
sonunda mahcubiyet getirir. Ama hodri meydan dedik, kibarca konuştuk. Bu
işlerde şöyle bir süreç olmaz: Tencere dibin kara seninki benden kara, sen de
benimkini atıyorsunuz. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özel.
ÖZGÜR
ÖZEL (Manisa) – Bitiriyorum.
Manisa
Büyükşehir Milliyetçi Hareket Partisi tarafından yönetiliyor ama Milliyetçi
Hareket Partisi bugün yeni ittifakının gereği olarak birtakım işçiler alabilmek
için büyük bir mobbing uyguluyor. Biz de duramıyoruz, Manisa’da uygulanan
mobbingi anlatıp... 1.500 işçinin canına okudular Manisa’da. E, ne yapacağız?
Ben de onu söyleyeceğim. Geçen hafta biz bir şey getirdik. “Gelin, hep birlikte
bir komisyon kuralım, bunları Meclis eliyle… Liyakatle olsun, bankamatik
memurluğu olmasın ama bu tip sorunlar yoksa kimse kimsenin ekmeğiyle oynamasın
diye bu yüce Meclis bu işe el koysun.” dedik. Buna da olmaz diyorsunuz. O zaman
nasıl yapacağız yani? Ona olmaz, buna olmaz. Sonra bir milletvekili “Bana şöyle
söylendi…” Söylesin, belediye başkanını karalasın. Objektif kriterler
belirlemek ve hep birlikte bu işe müdahale etmek bu Meclisin yapacağı doğru bir
görev olur. Bunun altını çiziyorum.
Teşekkür
ederim.
BAŞKAN
– Peki.
Sayın
Bülbül, siz de bir toparlayın, konuyu kapatalım artık.
66.- Sakarya Milletvekili Muhammed Levent Bülbül’ün,
Manisa Büyükşehir Belediyesiyle alakalı mobbing meselesinin yargı önünde ispat
edilmesi gereken mesele olduğuna ilişkin açıklaması
MUHAMMED
LEVENT BÜLBÜL (Sakarya) - Efendim, Manisa Büyükşehir Belediyesiyle alakalı
olarak mobbing meselesi yargı önünde ispat edilmesi gereken bir meseledir.
ÖZGÜR
ÖZEL (Manisa) – Sürüyor…
BAŞKAN
– Bir saniye değerli arkadaşlar.
MUHAMMED
LEVENT BÜLBÜL (Sakarya) – “Sürüyor” sizin subjektif değerlendirmeniz. Şimdi,
bunun hukuki…
BAŞKAN
– Sayın Bülbül, devam edin.
ÖZGÜR
ÖZEL (Manisa) – Mobbing davaları sürüyor Başkan, yanlış anlama.
MUHAMMED
LEVENT BÜLBÜL (Sakarya) – Ha “sürüyor” deyince, tamam. Yani bunların neticesine
göre bir hüküm sahibi olabiliriz, hüküm verebiliriz, şu anda niyet okumanın bir
anlamı yok. Ancak, burada, bunun birtakım, ittifaktan kaynaklanan, efendime
söyleyeyim, içine girilen Cumhur İttifakı’ndan dolayı Manisa’da yeni birilerini
almak için yapıldığını iddia etmek de Sayın Özgür Özel’in kendi iddiasıdır,
şahsi iddiasıdır ve ispatla mükelleftir.
ÖZGÜR
ÖZEL (Manisa) – Kur komisyonu gidelim Başkan, komisyondan kaçıyorsunuz.
MUHAMMED
LEVENT BÜLBÜL (Sakarya) – Ha, bu da Genel Kurulda ispat edilmesi…
BAKİ
ŞİMŞEK (Mersin) – Mersin’e de kuralım komisyon.
ÖZGÜR
ÖZEL (Manisa) – Mersin’e de lazım tabii.
BAKİ
ŞİMŞEK (Mersin) – Mersin’e de gidelim.
ÖZGÜR
ÖZEL (Manisa) – Ben zaten Mersin tartışılırken söylemiştim komisyon kuralım
teklifini.
MUHAMMED
LEVENT BÜLBÜL (Sakarya) – Bir saniye…
BAŞKAN
– Arkadaşlar, Grup Başkan Vekiliniz konuşuyor.
MUHAMMED
LEVENT BÜLBÜL (Sakarya) – Bu mesele de Genel Kurulda ispata muhtaç bir hadise
değildir. Bunlar dile getirilip...
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bülbül çünkü ilden ile geçmeye başladık şimdi, bir
durduralım artık bu işi de. 
MUHAMMED
LEVENT BÜLBÜL (Sakarya) – Şimdi, büyükşehir belediyelerinin meseleleriyle
ilgili ilin milletvekili iddiada bulunursa mutlaka büyükşehir cephesinden de
bunun cevabı verilir. Bizler de bu konuyu dikkatle takip ederiz fakat bu
noktada, siyasal bir bakış, sadece “Birilerini almak için birilerini
çıkarıyorlar veya birilerine mobbing uygulanıyor.” ifadesini kabul etmediğimizi
ifade etmek istiyorum. 
Genel
anlamda, belediyelerle alakalı sıkıntılar, evet, şu an Türkiye’de bütün
belediyelerde benzer sıkıntılar görülmektedir. Bunda da kalkıp siyasi anlamda
kısa birtakım şeylerle kısa vadede kazanç beklemek de doğru bir yaklaşım
değildir; onu da ayrıca ifade etmek istiyorum.
BAŞKAN
– Sayın Dervişoğlu, sizin de bir söz talebiniz var. Ondan sonra Cumhuriyet Halk
Partisinin grup önerisine geçeceğiz.
Buyurun.
67.- İzmir Milletvekili Dursun Müsavat Dervişoğlu’nun,
elim bir trafik kazası sonucu hayatını kaybeden İYİ PARTİ Yozgat İl Başkanı
Seyfi Bayrak’a Allah’tan rahmet dilediğine ilişkin açıklaması
DURSUN
MÜSAVAT DERVİŞOĞLU (İzmir) – Teşekkür ediyorum Sayın Başkanım.
Yozgat
İl Başkanımız Seyfi Bayrak Bey’in vefatı münasebetiyle taziyelerini ve
üzüntülerini bildiren siyasi partilerimizin değerli sözcülerine ve şahsen söz
alan kıymetli milletvekillerine Genel Kurulun huzurunda teşekkür ediyorum.
Cümle ölmüşlerimize de Cenab-ı Hakk’tan rahmet diliyorum. İnşallah son olur,
acımız büyüktür, paylaşanlara şükranlarımı arz ediyorum, parti grubum adına da
teşekkürlerimi sunuyorum efendim, sağ olun.
BAŞKAN
– Katkı sağlayan tüm milletvekillerimize, herkese teşekkür ediyorum. Sanırım
yararlı tartışmalar oldu, herkes kendi yöresini de anlatma olanağı buldu. (CHP
sıralarından alkışlar) Meclisin gündeminin dışında, milletvekillerimizin de
sorunlarını anlatması açısından yararlı olduğuna inanıyorum.
Şimdi,
değerli arkadaşlarım, Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 5/11/2019 tarihinde Kocaeli
Milletvekili Haydar Akar ve arkadaşları tarafından, 2007 yılında Isparta’da
meydana gelen uçak kazasıyla ilgili ortaya atılan ciddi iddialar ile şüphelerin
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 6 Kasım 2019 Çarşamba günkü birleşiminde
yapılmasına ilişkin önerisi
6/11/2019
Türkiye Büyük Millet Meclisi
Başkanlığına
Danışma
Kurulu 6/11/2019 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel 
 Manisa
 Grup
Başkan Vekili
Öneri:

Kocaeli
Milletvekili Haydar Akar ve arkadaşları tarafından 2007 yılında Isparta’da
meydana gelen uçak kazasındaki ortaya atılan ciddi iddialar ve şüphelerin
araştırılması amacıyla 5/11/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin (1356 sıra no.lu)
diğer önergelerin önüne alınarak görüşmelerinin 6/11/2019 Çarşamba günlü
birleşiminde yapılması önerilmiştir. 
BAŞKAN
– Şimdi, önerinin gerekçesini açıklamak üzere Cumhuriyet Halk Partisi Grubu
adına Kocaeli Milletvekilimiz Sayın Haydar Akar. 
Buyurun
Sayın Akar. (CHP sıralarından alkışlar)
Süreniz
beş dakika Sayın Akar. 
CHP
GRUBU ADINA HAYDAR AKAR (Kocaeli) – Teşekkür ediyorum.
Sayın
Başkan, değerli milletvekilleri; nasıl protesto edeyim diye düşünüyorum yerimden,
gerçekten de tadı kaçıyor bazen işin. 600 milletvekili bazen bir dakika söz
bulmakta zorlanırken Grup Başkan Vekillerinin süresiz, defalarca aynı konuyu
tartışmalarını doğru bulmadığımı özellikle ifade etmek istiyorum. 
Şimdi,
bu araştırma önergesini getirmemizin temel amacı, yaklaşık bundan… Türkiye’nin
42 milyon dolarlık bir enerji ithalatı var ve bu enerji ithalatına harcadığı
paraya derman olacak bir projenin nasıl ortadan kaldırıldığını anlatmak
istiyorum size.
Bakın,
30 Kasım 2007’de, bundan tam on iki yıl önce Isparta’da, karakutusu çalışmayan
-hatta yedek kuşak diye adlandırılan, birkaç kez değişen- bir uçakla Isparta’ya
gidilen yolculukta uçak düşüyor ve 57 vatandaşımız orada hayatlarını
kaybediyorlar. Bununla ilgili dava sürüyor ama 30 Kasım 2019’da, on iki yıl
süre geçtiği için, zaman aşımı nedeniyle bu dava ortadan kalkacak ve zaman
aşımı nedeniyle kapanacak.
Bu
şüpheli ölümlerle ilgili… Niçin “şüpheli ölüm” dediğimi size ifade etmek
istiyorum. Bir defa, uçakta hayatını kaybeden yolcuların kimliklerine
bakıldığında, bir şüphenin duyulması gerektiği ortaya çıkıyor. Yine, kazadan
sonraki süreci incelediğimizde gerçekten de bir şüphenin olduğu ortaya çıkıyor.
Peki, hayatını kaybeden yolcular kimlerdi? Ben 57 yolcunun tümünün isimlerini
saymayacağım ama gerçekten de Türk Hızlandırıcı Merkezi Projesi diye
adlandırılan, Türk Hızlandırıcı Merkezi kurulması aşamasında görevlendirilen 6
bilim adamımız orada hayatını kaybediyor. Kimdi bunlar? Profesör Doktor Engin
Arık, Boğaziçi Üniversitesinden; Profesör Doktor Şenel Boydağ, Doğuş
Üniversitesinden; Doçent Doktor İskender Hikmet, Doğuş Üniversitesinden; daktora
öğrencisi Berkol Doğan, Boğaziçi Üniversitesinden; doktora öğrencisi Mustafa
Fidan, Boğaziçi Üniversitesinden; yüksek lisans öğrencisi Engin Abat, Boğaziçi
Üniversitesinden. Diyebilirsiniz ki “Ne işi vardı uçakta bu profesörün,
araştırma görevlisinin, doktora öğrencisinin?” Hepsi Türk Hızlandırıcı Merkezi
Projesi’nde çalışıyordu. Peki, Türk Hızlandırıcı Merkezi Projesi neye hizmet
ediyordu, baktığınız zaman neydi buradaki amaç, ortak yönleri neydi? Hepsine,
toryumdan reaktör elde edebilmek ve Türkiye'nin enerji problemini kökünden
halletmekti diyebiliriz. Ekibin başında Profesör Doktor Engin Arık vardı ve bu
bilim insanımız hem ulusal bazda hem de uluslararası alanda marka bir isimdi;
hem Türkiye'nin Hızlandırıcı Merkezinde hem CERN’de etkili bir isimdi. 
Niçin
toryum yakıtlı nükleer santral diyoruz, buna da açıklık getirmek lazım.
Toryumda dünyadaki en çok rezerve sahip 2’nci ülkeyiz; 1’inci ülke Hindistan,
2’nci ülke biziz. Toryumla ilgili, 10 ülke, şu anda toryum stratejileri altında
çalışmalarını yürütüyor; aslında toryumu olmayan ülkeler bunlar, toryum madeni
olmayan ülkeler -bunların içinde bir tek Hindistan’ın var- toryum madeni
olmayan ülkeler olmasına rağmen bu çalışmaları yürütüyorlar. Bizde MTA’nın
raporuna göre 380 bin ton ama OECD ve Uluslararası Atom Enerjisi Kurumuna göre
de 744 bin ton toryum var. Peki, nedir bunu eşsiz yapan, bu toryumu? Hemen onu
da söyleyeyim ben size: 1 ton toryumla üretilen enerji 3,5 milyon ton kömüre
eşit, 200 bin ton uranyuma eşit, 1 milyon varil petrole eşit; toryum bu kadar
önemli ve uranyum gibi kendini yok edememe veya atıklarının yok edilmemesi diye
bir problem yok, elli yılda kendini yok edebiliyor. Çevrecilerin de karşı
çıkmadığı, tamamen çevreci bir yakıt türü. Gerçekten, Türkiye bu konuda ciddi
bir mesafe almış ama Çin’le beraber o dönemde yürüttükleri ve Çin’in 2020’de
işletmeye açacağı bu toryum yakıtlı nükleer santrali bizim yapabilmemiz için
bir on yıla daha ihtiyaç var bugün çünkü 2007’den sonra, uçak kazasından sonra
Türkiye Atom Enerjisi Kurumu garip işler yapmış. Neler yapmış garip işler
derken?
(Mikrofon
otomatik cihaz tarafından kapatıldı) 
BAŞKAN
– Devam edin Sayın Akar.
HAYDAR
AKAR (Devamla) – 2008 sonrasında TAEK yani Türkiye Atom Enerjisi Kurumu
tarafından projeye verilen destek ortadan kaldırılmış; neredeyse ortadan
kaldırılmış, bir miktar veriliyormuş ama ortadan kaldırılmış. O dönemdeki,
kazadan önceki Türkiye Atom Enerjisi Kurumu Başkanı bin araştırmacı
yetiştirmeyi hedeflerken, bu projeyle ilgili bin bilim insanını yetiştirmeyi
hedeflerken kazadan sonra kurumun başına gelen başkan, maalesef, buradaki
desteklerin neredeyse tümünü çekmiş; araştırmacı bilim insanlarının
harcırahlarını ve Türkiye'de bulundukları sürede projeye desteği kesmişler,
altyapı oluşturmak için donanım desteği kesilmiş, CERN’le ilişkiler neredeyse
askıya alınmış, kısaca proje 2007’deki kazadan sonra rafa kaldırılmış.
Sevgili
arkadaşlar, gelin, bu araştırmayı yapalım. Kim kaldırmış, neden kaldırmış; bu
uçak nasıl düşmüş, nasıl düşürülmüş; Türk Hava Yollarından gitmesi gereken uçak
daha sonra özel bir şirket kanalıyla nasıl yapılmış…
(Mikrofon
otomatik cihaz tarafından kapatıldı)
BAŞKAN
– Devam edin Sayın Akar.
HAYDAR
AKAR (Devamla) – …nasıl uçurulmuş ve yedeğin yedeği olan, karakutusu çalışmayan
bir uçak nasıl uçurulmuş uçuş izni olmamasına rağmen; gelin, bunu araştıralım.
30 Kasım 2019’da zaman aşımından herkes kurtuluyor bu işten. Biz bu işte on yıl
geride kaldık. Toryum madeni bize ait olmasına rağmen, gerçekten de nükleer
enerji üretebilme şansına sahip olacakken -ki ciddi bir çalışma yapılmış-
maalesef bu nedenle geri kalmışız. Unutmayın, o günlerde, Türkiye’nin ciddi
devlet kurumlarında çalışan 8 mühendisimiz intihar etti. “Öldürüldü”
demeyeceğim, intihar etti çünkü o vakalar öyle geçiyordu. “İntihar vakaları”
adı altında kamuoyuna duyurulmuştu, hatırlayın. Hemen uçak kazası da bundan
sonra. Gelin bunu araştıralım, hep birlikte bunun nedenlerini bulalım. Böyle
kıymetli bir madenimiz var, bu madenimizi değerlendirmek, dünyada bir marka
hâline getirebilmek için uğraş veren insanlar öldürülüyor ama… Ondan sonra
Türkiye Atom Enerjisi Kurumunun takınmış olduğu tutumu da buradan kınıyorum,
yönetenleri de kınıyorum. 
Teşekkür
ediyorum Sayın Başkan. (CHP ve İYİ PARTİ sıralarından alkışlar) 
BAŞKAN
– Sağ olun.
Öneri
üzerinde söz isteyen, İYİ PARTİ Grubu adına Ankara Milletvekilimiz Sayın Ayhan
Altıntaş. (İYİ PARTİ sıralarından alkışlar) 
Süreniz
üç dakika Sayın Altıntaş. 
İYİ
PARTİ GRUBU ADINA AYHAN ALTINTAŞ (Ankara) – Sayın Başkanım, değerli
milletvekilleri, Değerli Grup Başkan Vekilleri; öncelikle Yozgat İl
Başkanımızın vefatı nedeniyle gösterdiğiniz duyarlılığa teşekkür ediyorum.
Sayın Seyfi Bayrak, memleketim Bektaşlı ile Yenifakılı ilçeleri arasında
arabasının şarampole devrilmesi sonucu vefat etti. Kendisine Allah’tan rahmet
diliyorum, mekânı cennet olsun; yakınlarına, sevenlerine, ailesine, parti
camiamıza, tüm Meclisimize başsağlığı diliyorum. Kazada yaralanan İYİ
PARTİ’lilere de acil şifalar diliyorum. 
30
Kasım 2007 günü Atlasjet Hava Yollarının İstanbul-Isparta seferini yapan ve
içerisinde 6 bilim insanının da yer aldığı 50 yolcuyla 7 mürettebatın bulunduğu
uçak kaza yaptı, hepsi hayatını kaybetti. Uçak kazasında -demin vekilimizin
bahsettiği gibi- Boğaziçi Üniversitesinden Profesör Doktor Engin Arık, Özgen
Berkol Doğan, Engin Abat ile Doğuş Üniversitesinden Profesör Doktor Fatma Şenel
Boydağ, Doçent Doktor İskender Hikmet ve Araştırma Görevlisi Mustafa Fidan
hayatını kaybetti. 
Boğaziçi
Üniversitesi öğretim üyesi Profesör Doktor Engin Arık, İsviçre CERN Nükleer
Araştırma Merkezindeki ATLAS deneyinde çalışıyordu. Isparta’ya gelen bilim
adamları Eğirdir ilçesinde gerçekleştirilecek “Türk Hızlandırıcı Merkezinin
Teknik Tasarımı ve Test Laboratuvarının Kurulması” başlıklı Devlet Planlama
Teşkilatı projesinin 4’üncü çalışma toplantısına katılmak için yola
çıkmışlardı. Hepsini rahmetle anıyorum. 
Profesör
Doktor Engin Arık’ın üzerinde çalıştığı projenin toryum elementinden enerji elde
edilmesine yönelik yeni nesil nükleer santraller üzerine olması çeşitli
spekülasyonlara ve sabotaj tartışmalarına yol açtı çünkü Türkiye toryum
alanında dünya rezervinin yüzde 30 civarına sahip bir ülke. Toryum santralleri,
uranyum santrallerinden farklı özelliklere sahip; hem daha az radyoaktif hem de
nükleer atık açısından çok güvenli, nükleer bomba yapımına elverişli değil, bu
nedenle, barışçıl enerji sunuyor, ayrıca da çok daha basit ve ucuz olabilecek
bir yapıda. Eğer biz toryumla elektrik enerjisi üretebilme olanağına kavuşursak
bu, trilyonlarca varil petrole eş değerde bir ulusal enerji kaynağı olacak. 
Profesör
Arık’ın ifadesiyle, toryumun kesinlikle patlama tehlikesi yok. Çernobil benzeri
bir felaketin tekrarlanması mümkün değil. Radyoaktif kalıntı minimum
nispetinde. Bu da nötronlarla yok ediliyor. Reaktörün fişini çektiğinizde her
türlü işlem duruyor. Doğa kirlenmiyor, minimum atıklar da uzun ömürlü değil. 
Ülkemizin
enerji ihtiyacı, başka ülkelerle nükleer santraller kurdurmaya başlaması ve toryum
zenginliği de dikkate alındığında olayın sabotaj olarak tartışılması çok doğal.
Bu konularda davalar açıldı, kitap da yazıldı. 
(Mikrofon
otomatik cihaz tarafından kapatıldı) 
AYHAN
ALTINTAŞ (Devamla) – Toparlıyorum Sayın Başkanım.
BAŞKAN
– Buyurun.
AYHAN
ALTINTAŞ (Devamla) – 2017 yılında Isparta Cumhuriyet Savcılığınca, Muammer
Görgeç adlı FETÖ sanığına ait bir ses kaydındaki “Uçağı İsrailliler düşürdü.
Ölen akademisyenler toryum üzerinde çalışıyordu. Çalışmalarda görev alan bir
akademisyen uçakta yoktu. O akademisyeni bulup toryum bölgelerini tespit
edelim.” ifadesi üzerine soruşturma başlatıldı. Profesör Doktor Engin Arık’ın
eşi Metin Arık da kazanın sabotaj niteliğinin araştırılması konusunda mahkemeye
başvurdu ancak olay henüz netleşmedi, şüpheler ortadan kalkmadı.
Bu
nedenle, hem kazanın araştırılması hem de kazada hayatını kaybeden bilim
insanlarının üzerinde çalıştığı toryum madeninin kullanımı, toryumdan güvenli
nükleer enerji elde edilmesi konularının araştırılması hakkındaki Cumhuriyet
Halk Partisi Grubu önerisini desteklediğimizi bildiriyor, Genel Kurulu saygıyla
selamlıyorum. (İYİ PARTİ ve CHP sıralarından alkışlar)
BAŞKAN
– Öneri üzerinde söz isteyen, Halkların Demokratik Partisi Grubu adına İstanbul
Milletvekilimiz Sayın Ali Kenanoğlu. (HDP sıralarından alkışlar)
Süreniz
üç dakika Sayın Kenanoğlu.
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
ben de Genel Kurulu saygıyla selamlıyorum. 
Bundan
on iki yıl önce, 30 Kasım 2007’de yaşanan bu uçak kazasında 57 yurttaşımız
yaşamını yitirmişti, Allah’tan rahmet diliyorum cümlesine. 
Tabii,
bir şüphe var ve on iki yıl sonrasında dahi konu henüz vicdanları
rahatlatmamışsa ve bu konu üzerindeki spekülasyonlar devam ediyorsa ve bu
konunun hâlâ aydınlatılmadığını iddia edenler söz konusuysa konunun ciddiye
alınıp araştırılması gerekir. Çünkü hukuk, bir taraftan da vicdanları
rahatlatmaktır yani kitabın, kalemin, yönetmeliklerin ifade ettiği şekliyle
karar vermek değildir.
Bir
gün mahkemede bir işimiz vardı bir davayla ilgili, yargıçla görüşme talep
ettiğimizde -genç bir yargıçtı- hemen kabul etti ve şunu söylemişti, hiç
unutmadığım bir şeydi: “Ya, biz bir karar vereceğiz, bu karar doğru da olabilir
ama önemli olan tarafların vicdanen bizim doğru karar verdiğimize emin olmasıdır.”
O yüzden de davayla ilgili bütün bilgileri bize aktarmıştı. Dolayısıyla burada
bir şüphe söz konusuysa ki var, dolayısıyla bunun araştırılması ve vicdanların
bu konuda rahatlatılması gerekiyor.
Tabii,
diğer taraftan, konuyla ilgili olarak bu nükleer santrallerin doğru bir enerji
yöntemi olmadığını da bu vesileyle ifade etmek isteriz. Enerji ihtiyacımızın
yenilenebilir enerjiyle karşılanması gerektiğini de söylemekten geri
durmayacağız.
Değerli
arkadaşlar, konu havacılıktan, hava yollarından açılmışken bugün basına
yansıyan bir haber vardı, çok dikkat çekiciydi, ondan bahsetmek istiyorum. Türk
Hava Yollarının yönetiminde 80’e yakın isim Kartal Anadolu İmam Hatip Lisesi
mezunlarından oluşuyormuş yani Türk Hava Yollarını şu anda Kartal Anadolu İmam
Hatip Lisesi mi uçuruyor, Kartal Anadolu İmam Hatip Lisesini Türk Hava Yolları
mı uçuruyor; bu tartışılıyor. İlginç olan şu tabii: Bu lise niye öne çıkıyor?
Bilal Erdoğan’ın bu liseden mezun olması, bu liseden mezun olanların hepsinin
de bir yerlerde, devletin kademelerinde ve bürokraside yer alması ve şu anda
Türk Hava Yollarında da 80 yöneticinin Kartal Anadolu İmam Hatip Lisesi
mezunlarından oluşması, Türk Hava Yollarında etkili olması nedeniyle. Bir
taraftan, hani, işe nasıl alınıyorlar, efendime söyleyeyim, işçi hukuku nasıl
korunuyor üzerine de tartışılması gereken bir konu. 
Bu
arada şunu da unutmayalım, söyleyelim: Türk Hava Yollarının 2019 yılı ilk altı
ayında yaşanan toplam zararı 1,12 milyar lira olarak açıklanmış. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
ALİ
KENANOĞLU (Devamla) – Anlaşılan o ki Kartal Anadolu İmam Hatip Lisesi mezunları
Türk Hava Yollarını bu hâle getirmişler. 
Hepinize
saygılar sunuyorum, teşekkür ediyorum. (HDP sıralarından alkışlar) 
BAŞKAN
– Değerli milletvekilleri, bundan sonra hemen kanun teklifinin görüşmelerine
başlayacağız. Son konuşmacı konuşurken Komisyonun yerini almasını, siyasi parti
gruplarımızın konuşmacılarının da salonda hazır bulunmalarını rica ediyorum. 
Öneri
üzerinde son söz, Adalet ve Kalkınma Partisi Grubu adına Zonguldak
Milletvekilimiz Sayın Polat Türkmen’e aittir. 
Buyurun
Sayın Türkmen. (AK PARTİ sıralarından alkışlar) 
Sayın
Türkmen, süreniz üç dakika. 
AK
PARTİ GRUBU ADINA POLAT TÜRKMEN (Zonguldak) - Saygıdeğer Başkan, değerli
milletvekili arkadaşlarım; ben de Cumhuriyet Halk Partisinin verdiği grup
önerisi üzerine konuşmamı yapmak istiyorum. Hepinizi saygıyla selamlıyorum.
Genellikle
toryumla ilgili ve burada da söz konusu olan konu şöyle: Günümüzde toryumla
çalışan ticari ölçeklerde hiçbir nükleer santral bulunmamaktadır. Bunun sonucu
olarak da toryumun enerji ham maddesi olarak tüketimi yok denecek düzeydedir.
Toryum tabanlı enerji üretimi için yüksek yatırım ve işletme maliyeti
gerekmektedir. Araştırma tesislerinin kurulması gerekiyor, yüksek maliyetli
olduğu için de buna ihtiyaç duyulmuyor. Bütün bu tesislerin her biri günümüz
şartlarında ekonomik olmadığından ticari ölçekli teknolojileri de dünyada henüz
geliştirilmemiştir. Bu nedenle, ülkemizde bulunan toryumun mamul veya maden
olarak satışı bugün için söz konusu değildir. Ancak ülkemizde mevcut olan
toryum cevherinin nadir toprak elementlerinden ayrılması ve yan ürün olarak
kazanılmasına yönelik araştırma ve geliştirme çalışmalarına devam edilmelidir.
Ülkemizde Eskişehir Sivrihisar yöresinde yaklaşık 380 bin ton toryum kaynağı
belirlenmiştir. 
Toryum,
sırasını bekleyen bir nükleer enerji ham maddesi durumundadır. Bunun en büyük
nedeni, nükleer yakıt çevrimi sorunudur. Bu nedenle, bugün için toryumla
çalışan ticari ölçekli santraller bulunmamakla birlikte, bu santrallerin
prototipleri İngiltere, Almanya, ABD ve Hindistan’da uzun zamandır
denenmektedir. Ticari ölçekte tüketimin olmaması nedeniyle hâlen toryumun
enerji ham maddesi olarak tüketimi yok denilecek düzeydedir. 
Dünyada
bilinen toplam toryum rezervinin yaklaşık 6,35 milyon ton olduğu ve -oranlamaya
bakarsanız- ortalama yüzde 6-7 civarında toryum içerdiği tahmin edilmektedir.
Rezervler ağırlıklı olarak Hindistan, Brezilya, Avustralya, Amerika Birleşik
Devletleri ve Türkiye’de bulunmaktadır.
Onun
için, bugün için en azından, bu radyoaktif madde olan toryumun kullanımı
dünyada da söz konusu değildir. O yüzden de bu teklife olumsuz oy vereceğimizi
söylüyorum.
Hepinizi
saygıyla selamlıyorum. (AK PARTİ sıralarından alkışlar) 
III.– YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz.
BAŞKAN
– Grup önerisini oylamadan önce bir yoklama talebi var. Yoklama talebini yerine
getireceğiz. 
Sayın
Özel, Sayın Ağbaba, Sayın Kılıç, Sayın Akar, Sayın Köksal, Sayın Yüceer, Sayın
Kayışoğlu, Sayın Bülbül, Sayın Zeybek, Sayın Keven, Sayın Sarıaslan, Sayın
Tuncer, Sayın Aydınlık, Sayın Bulut, Sayın Karaca, Sayın Kadıgil, Sayın Ünsal,
Sayın Sümer, Sayın Sertel, Sayın Bayır.
Değerli
milletvekilleri, yoklama için üç dakika süre veriyorum.
Pusula
gönderen arkadaşlarımız ayrılmasın değerli arkadaşlarım.
(Elektronik
cihazla yoklama yapıldı) 
BAŞKAN
- Ahmet Zenbilci? Burada.
Hayati
Yazıcı? Burada.
Serkan
Bayram? Burada.
Faruk
Aksu? Burada.
Zülfü
Demirbağ? Burada.
Toplantı
yeter sayısı vardır. 
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 5/11/2019 tarihinde Kocaeli
Milletvekili Haydar Akar ve arkadaşları tarafından, 2007 yılında Isparta’da
meydana gelen uçak kazasıyla ilgili ortaya atılan ciddi iddialar ile şüphelerin
araştırılması amacıyla verilmiş olan Meclis araştırması önergesinin ön
görüşmelerinin, Genel Kurulun 6 Kasım 2019 Çarşamba günkü birleşiminde
yapılmasına ilişkin önerisi (Devam)
BAŞKAN
– Grup önerisini oylarınıza sunuyorum: Kabul edenler… Kabul etmeyenler… Öneri
kabul edilmemiştir.
Değerli
milletvekilleri, alınan karar gereğince gündemin “Kanun Teklifleri ile
Komisyonlardan Genel Diğer İşler” kısmına geçiyoruz. 
1’inci
sırada yer alan Malatya Milletvekili Bülent Tüfenkci ile 74 Milletvekilinin
Ödeme ve Menkul Kıymet Mutabakat Sistemleri, Ödeme Hizmetleri ve Elektronik
Para Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi ile Plan ve Bütçe Komisyonu Raporu’nun görüşmelerine
başlayacağız. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Malatya Milletvekili Bülent Tüfenkci ile 74
Milletvekilinin Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2272) ile Plan ve Bütçe Komisyonu Raporu (S.
Sayısı: 117) (X)
BAŞKAN
- Komisyon? Yerinde. 
Komisyon
Raporu 117 sıra sayısıyla bastırılıp dağıtılmıştır. 
Değerli
milletvekilleri, alınan karar gereğince, bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle, teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır. 
Şimdi,
teklifin tümü üzerinde söz isteyen değerli milletvekillerimizin söz taleplerini
karşılayacağım. 
Teklifin
tümü üzerinde ilk söz, Milliyetçi Hareket Partisi Grubu adına İstanbul
Milletvekilimiz Sayın İsmail Faruk Aksu’ya aittir. 
Süreniz
yirmi dakika Sayın Faruk Aksu. 
Buyurun
Sayın Aksu. (MHP sıralarından alkışlar)
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
117 sıra sayılı Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi hakkında Milliyetçi Hareket Partisi Grubu adına
söz aldım. Gazi Meclisi ve aziz Türk milletini saygıyla selamlıyorum.
Görüştüğümüz
kanun teklifi esas itibarıyla teknik bir düzenlemeden ibarettir. Teknolojide
yaşanan hızlı değişime dayalı olarak ödemeler sisteminde de önemli gelişmelerin
olması, 2013 yılında çıkarılan 6493 sayılı Kanun’da değişiklik yapılmasını
gerekli kılmıştır. 
Teklifle
yapılan değişikliği temelde 3 ana başlık altında toplamak mümkündür. Bunlardan
birincisi: Ödemeler alanına ilişkin BDDK’deki yetkilerin Merkez Bankasına
devrine ilişkin düzenlemeler. İkincisi: Dünya pratikleriyle uyumlu bir şekilde
yeni ödeme tanımlarının sisteme dâhil edilmesine ilişkin hususlar. Üçüncüsü
ise: 2013 yılında yasalaşmasının ardından geçen sürede ortaya çıkan ihtiyaçlar
doğrultusunda kanuna eklenmesi gereken değişikliklerdir. 
Bu
kapsamda, ödeme ve menkul kıymet mutabakat sistemlerine ilişkin olarak sistem
işleticileri, sistem katılımcıları, mutabakat kuruluşları ve bağlantılı diğer
sistemler ile dış hizmet sağlayıcıları gibi sistemin çalışmasıyla yakından
ilgili tüm taraflar gözetim ve denetim kapsamına alınmakta, böylece Merkez Bankasının
gözetim faaliyetlerinin etkinliği artırılmaktadır. Ayrıca, Merkez Bankasına
ödeme sistemlerinin kesintisiz işletimini sağlamak amacıyla sistemik öneme
sahip, kurulmuş ve kurulacak sistem işleticilerine hissedar olabilme yetkisi
verilmekte, ödeme sistemleri alanında gerçekleştirilecek olan mevzuat
düzenlemeleri, lisans ve izinler gözetim ve denetim konusunda yetki alan
kuruluşların iş ve işlemlerinin takip edilmesi Merkez Bankası çatısı altında
toplanmaktadır.
Hatırlanacağı
gibi, 2013 yılında yürürlüğe giren 6493 sayılı Ödeme ve Menkul Kıymet Mutabakat
Sistemleri, Ödeme Hizmetleri ve Elektronik Para Kuruluşları Hakkında Kanun’la
Türkiye Cumhuriyet Merkez Bankasına ödeme ve menkul kıymet mutabakat
sistemlerine, Bankacılık Düzenleme ve Denetleme Kurumuna ise ödeme hizmetleri,
elektronik para ihracı ve ödeme hizmeti sağlayıcılarına ilişkin hususlarda
yetki ve sorumluluklar verilmişti. Mezkûr kanunla Türkiye’de faaliyet gösteren
tüm ödeme ve menkul kıymet mutabakat sistemlerinin gözetimi ve ödeme sistemleri
perspektifinden düzenlenmesi öngörülmüş, bu kapsamda menkul kıymet mutabakat
sistemleri ödeme hizmetleri ve elektronik para kuruluşları hakkında Avrupa
Birliği müktesebatı başta olmak üzere uluslararası standartlar da dikkate
alınarak düzenlemeler yapılmış, lisans ve izinler ile gözetim ve denetim
konusunda yetki alan kuruluşların iş ve işlemlerinin takip edilmesi için Merkez
Bankası ile BDDK görevlendirilmişti. Ancak geçen sürede Avrupa Birliği finans
ve ödeme sistemlerine ilişkin mevzuatını güncellemiş, uluslararası
standartlarda önemli değişiklikler yaşanmış, elektronik ödemeler konusunda yeni
hizmet türleri ve bu hizmetleri sunan yeni kuruluşlar ortaya çıkmıştır. Öte
yandan farklı hizmet sağlayıcı kuruluşların birbiriyle ödeme işlemi
yapabilmesini sağlayan sistemlerin finansal istikrar bakımından önemi de
artmıştır. Ödemeler alanının bu dinamik yapısına uygun olarak Merkez Bankası ve
BDDK arasında oluşturulmuş bulunan ikili düzenleme ve kontrol mekanizmasının
değiştirilerek tek bir çatı altında toplanması bir zaruret hâline gelmiştir.
Ayrıca düzenlemeyle Türkiye ödeme ve elektronik para kuruluşları birliği
kurulması, bu alandaki tüm standartların belirlenmesi, bilişim ve iletişim
teknolojilerindeki ilerlemeler ile yeni ürünlerin geliştirilmesi ve yeni uygulamaların
hayata geçirilmesi için bir zemin de oluşturulmaktadır. 
Değerli
milletvekilleri, ülkemizde de tüm dünyayı saran dijital para birimleri ve blok
zinciri teknolojisi alanındaki gelişmelere paralel olarak hedefler koyulmaya ve
düzenlemeler yapılmaya başlanmıştır. Bu çerçevede Onbirinci Kalkınma Planı’nda
“blockchain” tabanlı dijital Merkez Bankası parası çıkarılması kararına yer
verilmiştir. Planda uluslararası ticaret sisteminde kabul görecek alternatif
para ve ödeme sistemlerinin geliştirilmesi amacıyla ülke iş birliklerinin tesis
edileceği, uluslararası iyi uygulamalardan yararlanılarak firmalara fırsat
eşitliği sağlayan güvenli bir finansal teknoloji ekosisteminin oluşumunun
destekleneceği, ödeme hizmetleri ve elektronik para kuruluşları birliğinin
kurulacağı belirtilmiştir.
Yine
kalkınma planında, açık bankacılık hukuk altyapısını güçlendirmek amacıyla
Avrupa Birliği 2 numaralı Ödeme Hizmetleri Direktifi’yle mevzuat uyumunun
sağlanacağı, finansal hizmetlere erişimin kolaylaştırılması, finansal bilincin
ve yatırımcı tabanının geliştirilmesi için faaliyetler yürütüleceği ifade
edilmiştir. Ayrıca Yeni Ekonomi Programı’nda, ödeme sistemlerinin gözetim ve
denetiminin Merkez Bankasına bağlanacağı ve bu sistemlerin etkinliğinin
artırılması için gerekli düzenlemelerin yapılacağı ifade edilmiştir.
Milliyetçi
Hareket Partisi olarak seçim beyannamemizde, Merkez Bankasının fiyat
istikrarının yanı sıra, finansal piyasalarda istikrarın sağlanması amacına
yönelik olarak politikalar uygulanması gerektiği belirtilerek reel ekonominin
ihtiyaçlarını karşılayacak ve büyümeyi finanse edecek her türlü finansal aracın
ihraç edilebileceği, işlem maliyetlerinin düşük olduğu, güçlü bir teknolojik ve
beşeri altyapıya sahip, etkin bir biçimde denetlenen, yenilikçi, şeffaf ve
uluslararası standartlarda sağlıklı işleyen bir mali piyasa yapısının
hedeflendiği vurgulanarak finansal sistemin işlevlerini yerine getirebilmesi
için ülke şartları ve uluslararası standartları dikkate alan hukuki
düzenlemelerin yapılması, gözetim ve denetim sistemlerinin uluslararası
standartlara uygun hâle getirilerek etkin işlemesinin sağlanması gerektiği
vurgulanmıştır.
Bilindiği
gibi, fiyat istikrarının sağlanması yanında, Merkez Bankasının temel
görevlerinden biri de finansal istikrardır. Finansal istikrar ve finansal
bağımsızlık için ödeme sistemlerinin kesintisiz çalışması ise son derece önemli
olmaktadır. Merkez Bankası, ödemeler alanındaki gelişmeleri takip ederek
makroekonomik istikrarın temel taşı olan, aynı zamanda da devletin egemenlik
haklarının korunması mücadelesinde bir zorunluluk hâline gelen ödeme sistemlerinin
kesintisiz çalışmasını garantiye almak zorundadır. 
Kanun
teklifinde, bu kapsamda, mevcut düzenlemelerdeki değişiklik ihtiyaçları yanında
sektörün uygulamaya ilişkin taleplerinin de dikkate alındığı özellikle Plan ve
Bütçe Komisyonu görüşmeleri sırasında söz konusu sivil toplum kuruluşlarının
değerlendirme ve açıklamalarından anlaşılmıştır. Bu yönüyle, yapılan
düzenlemelerin ilgili tarafların ittifak hâlinde benimsediği bir içeriğe sahip
olduğunu söylemek mümkün bulunmaktadır. 
Değerli
milletvekilleri, elektronik ödeme sistemleri, hepimizin yakından takip ettiği
gibi, gün geçtikçe hayatımızda daha fazla yer tutmaktadır. Ticari hayat ve
günlük yaşantı içerisinde bu kapsamda birçok faaliyet gerçekleştirilmekte, yeni
uygulamalarla ticari ve finansal işlem için nakit dışı ödeme yöntemleri
kullanılmaktadır. Özellikle e-ticaret siteleri sundukları avantajlar yüzünden
her geçen gün daha fazla kişi tarafından tercih edilmektedir. E-ticarette çok
kullanılan ödeme yöntemlerinin kullanımı, on-line satış sitelerinin
güvenilirlik standartlarını sağlamalarıyla doğru orantılı olarak artış
göstermekte, yaygınlık kazanmaktadır. 
Öte
yandan, hızlı bir şekilde yaygınlaşmakta olan sanal para birimleri dünyayla
birlikte ülkemizin gündemine de girmiş bulunmaktadır. Elektronik paranın merkez
bankalarının para politikaları ile ödeme sistemlerine etkisi yanında ekonomik
istikrarın sürdürülmesi bakımından taşıdığı önem, elektronik para ihracının
esaslarını ortaya koyan hukuksal düzenlemelerin yapılmasını da zorunlu
kılmaktadır. Bu kapsamda gerçekleşen işlemlerle ilgili olarak hizmeti sunanlar
ile bu hizmetten yararlananlar arasındaki ilişkilerin hukuki zeminde
düzenlenmesi önem arz etmektedir. Bankalar dışındaki kuruluşların sektörde
faaliyet göstermesi, rekabetin artması, hizmet kalitesinin yükselmesi,
tüketiciler açısından maliyetlerin düşmesi, bankacılık hizmetlerinden
yararlanamayan kesimlerin bu hizmetlere daha kolay ulaşması ve finansal
erişimin artırılması açılarından büyük önem arz etmektedir. 
Ödeme
hizmet sistemlerinin artan kullanımı, gerçekleşen işlemlerin tutarının çok
büyük miktarlara ulaşması ve sistem katılımcılarından birinin karşılaşacağı
kredi veya likidite probleminin sistemler aracılığıyla diğer katılımcılara da
yayılarak zincirleme bir etki doğurma ihtimali sistemin sorunsuz çalışmasının
finansal istikrar açısından taşıdığı önemi ortaya koymaktadır. Bununla
birlikte, güvenli ve etkin çalışan bir sistemin sağlam bir hukuksal temele ve
finansal ve operasyonel risklerin kontrolünü sağlayan bir mekanizmaya sahip olması
da gereklidir. 
Değerli
milletvekilleri, 2018 yılının Ağustos ayındaki dış bağlantılı ekonomik
operasyonlarla, 31 Mart seçimleri öncesi bazı uluslararası bankaların, sermaye
gruplarının ve küresel tefecilerin spekülasyonlarıyla Türkiye tehdit edilip kur
ve faiz üzerinden ekonomik ve siyasi operasyon yapılmaya çalışılmıştır. Bu
saldırılar Hükûmetin zamanında aldığı tedbirlerle etkisiz hâle getirilmiş,
sağlanan toplumsal destekle birlikte kararlı bir mücadele sergilenmiştir.
Ortaya konulan dış ticaret politikaları ve alınan tedbirlerle, ithalatın
kompozisyonu ihracatı destekleyecek şekilde değişmeye başlamış, turizm
gelirlerinin desteği ve rekabetçi kurla cari işlemler fazlası verilmiş, vergi
avantajları, istihdam teşvikleri ve kredi programlarıyla ekonomik aktivite
desteklenmiş, enflasyonda hızlı ve belirgin bir düşüş gerçekleştirilmiştir.
Ekim ayı enflasyon rakamlarına göre tüketici fiyat endeksi yıllık yüzde 8,55’e
gerileyerek 2016 yılından bu yana en düşük seviyeye inmiştir. Böylelikle,
ekonomide önemli bir kırılma yaşanmadan toparlanma gerçekleşmiş, üretim
çarkları dönmeye başlamış, bu süreçte mali disiplin de göz ardı edilmemiş ve
ekonomiye olan güven giderek artmıştır. Nitekim, beklenenden daha kısa sürede
gerçekleşen toparlanma nedeniyle uluslararası ekonomik kuruluşlar büyüme ve
diğer makroekonomik göstergelere ilişkin Türkiye tahminlerini olumlu yönde
revize etmiştir. Bununla birlikte, şüphesiz Türkiye ekonomisinde yaşanan
sıkıntılar en çok dar gelirli vatandaşlarımızı etkilemiş, onların hayat şartlarını
zora sokmuştur. Bu nedenle, başta çiftçi, işçi, memur, emekli, esnaf gibi dar
ve sabit gelirli vatandaşlarımız olmak üzere, tüm toplum kesimlerinin
sorunlarının giderek iyileştirilmesini mümkün kılacak önlemlerin ve desteklerin
hayata geçirilmesi gerekmektedir.
Bu
acil önlemlerle eş zamanlı olarak sağlıklı bir yatırım, üretim, istihdam ve
ihracat zincirinin oluşturulması için de ekonomide kalıcı, sürdürülebilir
yapısal önlemlerin devreye konulması zorunludur. Vatandaşlarımız ertelenen bazı
taleplerine, ekonomide sağlanacak iyileşmeye de paralel olarak, önümüzdeki
dönemde çözüm getirilmesini beklemektedir. Bu kapsamda, çalışanlarımızın 3600
ek gösterge talebinin karşılanması; çiftçi, esnaf ve sanayicimizin girdi
maliyetlerinin düşürülmesi; üretimin teşvik edilmesi; bürokrasinin vatandaşa
yakın, vatandaş odaklı hizmet vermesi; namuslu vatandaş olmanın takdir gördüğü
bir düzenin güçlendirilmesi gerekmektedir. Bunun için, idarenin işleyişinden
güvenlik, adalet, eğitim, sağlık ve diğer kamu politikalarının tanzimine,
ehliyet, liyakat ve hakkaniyete ve en önemlisi, Türk devletine ve Türk
milletine sadakate dayalı bir düzenin tahkim edilmesi ve Cumhurbaşkanlığı
hükûmet sisteminin tümüyle yerleşmesini temin edecek eksikliklerin giderilmesi
milletçe geleceğe güvenle bakmamızı temin edecektir.
Seçim
beyannamemizde de vurguladığımız gibi, öğretmenlerimizin, polislerimizin ve
uzman çavuşlarımızın ek göstergelerinin 3600’e çıkartılmasını; muhtaçların
sosyal destek ödemelerinin artırılmasını; şoför esnafımızın, çiftçimizin
kullandığı mazot başta olmak üzere temel girdilerin yükünün azaltılmasını; Türk
sanayicisinin uluslararası rekabet gücünü zayıflatan unsurların ortadan
kaldırılarak yatırım, üretim ve istihdamın artırılmasını destekleyen, bir
yandan ekonomik büyümeyi bir yandan sosyal gelişmeyi, aynı zamanda da millî
bütünleşmeyi esas alan program ve projelerin uygulanmasını gerekli görüyoruz.
Bu kapsamda, terörle mücadele başta olmak üzere dış politika, yargı, ekonomik
ve sosyal konulara ilişkin adımlar hem Meclisimizce hem de Hükûmet tarafından
atılmaktadır.
Türkiye,
uluslararası hukuktan kaynaklanan hakları çerçevesinde egemenlik haklarımızı ve
milletimizin huzur ve güvenliğini tehdit eden terör koridoru oluşumunu Barış
Pınarı Harekâtı’yla bertaraf etmiştir. Türkiye, bu süreçte ortaya koyduğu
kararlılığın sonucu diplomatik, askerî ve siyasi önemli bir başarı elde
etmiştir. Bir kez daha egemenlik haklarını korumadaki ve terörle mücadeledeki
kararlılığıyla bölgede Türkiye'den izinsiz bir oldubittinin mümkün olmayacağını
dünyaya göstermiştir. Eş zamanlı olarak Pençe ve Kıran Harekâtlarıyla
sınırlarımız içinde ve dışında PKK, YPG ve IŞİD terör yapılanmalarına karşı
önemli sonuçlar alınmıştır. Bu vesileyle kahraman güvenlik güçlerimizi üstün
başarılarından dolayı tebrik ediyor, Barış Pınarı Harekâtı ve terörle mücadele
şehitlerimizle birlikte tüm şehitlerimizi rahmet ve minnetle anıyorum. Bu arada
yürütülen muazzam terör mücadelesini engelleme, sulandırma ve antidemokratik
gösterme gayretlerini terör seviciliği ve millî vicdanda mahkûm olan tarihi bir
yanlış olarak görüyoruz.
İnancımız
odur ki küresel meydan okumalara cevap verebilmemiz için “Türk milleti” ortak
paydasında buluşarak milletimizin güvenlik, huzur ve refahının artırılması ve
ülkemizin bölgesel ve küresel bir güç hâline gelmesi için gerekli adımları
atmaya devam etmemiz gerekmektedir.
Türkiye
Büyük Millet Meclisinin açılışının 100’üncü yılında millî ruh, millî heyecan ve
millî birlik ile Türkiye'nin 2023, 2053 ve 2071 hedeflerine ulaşacak
kararlılığı göstermesi bir fırsat olarak değerlendirilmelidir.
Bölgemizdeki
gelişmeler başta olmak üzere, dünyada yaşanan iç çatışmalar ve ekonomi
savaşları, Türkiye'yi çok cepheli bir mücadele içine soksa da gelişmelerin
sunduğu fırsatları da değerlendirmek suretiyle inanıyoruz ki Türkiye, mezkûr
hedeflerine ulaşacak güçtedir. Tarihî ve kültürel birikimlerimiz, doğal ve
beşerî kaynaklarımız, bizi “Türk milleti” ortak paydasında buluşturan zengin
ortak değerlerimiz, adalet anlayışına dayalı medeniyet tasavvurumuz, başarmak
için en büyük sermayemiz ve aziz Türk milletine özgü hasletlerimizdir.
Sayın
Başkan, sayın milletvekilleri; sonuç itibarıyla kanun teklifinin yasalaşması
durumunda, ödemeler alanında ortaya çıkan ihtiyaçların daha etkin bir şekilde
tespit edilerek proaktif bir şekilde müdahale edilebileceği, 2013 yılından bu
yana ödemeler alanında ortaya çıkan yeni hizmet türleri ile bu hizmetleri sunan
kuruluşların kapsama alınacağı ve sektörde ortaya çıkan bazı ihtiyaçların
giderilmesine önemli katkılar sağlanacağı değerlendirilmektedir. Bu yönüyle
teklifi, vatandaşlarımızın hayatını kolaylaştırdığı gibi teknoloji üzerinden
yapılan ekonomik saldırılar ve meydan okumalara karşı ödemeler sistemini
sağlıklı, şoklara dayanıklı ve uluslararası gelişmelere uyumlu hâle getirmeye
katkı ve imkân sağlayan yerinde bir düzenleme olarak görüyoruz.
Bu
düşüncelerle kanun teklifinin ülkemize ve milletimize hayırlı olmasını diliyor,
Genel Kurulun siz değerli üyelerini Milliyetçi Hareket Partisi Grubu adına bir
kez daha saygıyla selamlıyorum. (MHP ve AK PARTİ sıralarından alkışlar)
BAŞKAN
– Teklifin tümü üzerinde söz isteyen İYİ PARTİ Grubu adına Ankara
Milletvekilimiz Sayın Durmuş Yılmaz. (İYİ PARTİ sıralarından alkışlar)
Süreniz
yirmi dakika Sayın Yılmaz. 
İYİ
PARTİ GRUBU ADINA DURMUŞ YILMAZ (Ankara) – Sayın Başkan, değerli
milletvekilleri; 117 sıra sayılı Ödeme ve Menkul Kıymet Mutabakat Sistemleri,
Ödeme Hizmetleri ve Elektronik Para Kuruluşları Hakkında Kanun ile Bazı
Kanunlarda Değişiklik Yapılmasına Dair Kanun Teklifi’yle ilgili olarak teklifin
geneli hakkında İYİ PARTİ’nin görüşlerini açıklamak üzere söz almış
bulunuyorum. Hepinizi saygıyla selamlıyorum.
Uzun
bir adı olan kanun teklifinin içinde düzenlemeye tabi tutulan üç alan var:
Bunlardan birincisi ödeme sistemleri, ikincisi menkul kıymet mutabakat
sistemleri, üçüncüsü ödeme hizmetleri ve elektronik para kuruluşları.
Dikkatinizi çekiyorum, birincisinde ödeme sistemleri, üçüncüsünde ödeme
hizmetleri… Sistemler genellikle kamu tarafından kuruluyor, ödeme hizmetleri
ise özel sektörün önünün açılması, onların da bu alanda devletin gözetim ve
denetimi altında hizmet vermesini sağlayan bir düzenleme. 
Ödeme
sistemleri dediğimiz zaman aklımıza gelen şu: Bir ekonomide bütün birimlerin
herhangi bir anda, herhangi bir zaman diliminde birbiriyle yaptıkları tüm
işlemlerin nihai olarak bir yerde toplanması ve bu toplanmanın sonucunda ortaya
çıkan bakiyelerin bir şekilde karşılıklı olarak mahsuplaşması; alacaklı
olanların alacaklarını tahsil etmesi, verecek olanların da vermesi gerekenleri
vermesi. Bu, genellikle “Merkez Bankası parası” dediğimiz, parayı basan ve onun
yönetiminden sorumlu olan merkez bankaları nezdinde kurulur ödeme sistemleri.
Dolayısıyla, ülkemizdeki ödeme sisteminin adı “Elektronik Fon Transferi”
dediğimiz (EFT), Japonya’da bunun adı “Zengin”, Avrupa’da, euro bölgesindeki
sistemin adı TARGET. 
Menkul
Kıymet Mutabakat Sistemi ise bir menkul kıymetin yine bir paranın el
değiştirmesi gibi alacaklı tarafından gönderilmesi ve karşı tarafın da bunun
karşılığında göndermesi gereken kıymeti iade etmesi fakat dünyada zaman ve
mekân farklılıkları olduğundan bu işlemlerin olabilmesi için merkezde bir
kuruluşun olması lazım. Diyelim ki elimde euro var, buna ihtiyacım yok ama
dolara ihtiyacım var; arbitraj yaptım. Amerika Birleşik Devletleri ile Avrupa’da
Frankfurt’un arasındaki saat farkından dolayı eğer ben yaptığım arbitrajla
ilgili olarak sattığım euroları Amerika’daki “counterpart”ımın, benimle
muhatap, işlem yapanın Avrupa’daki, Frankfurt’taki hesabına öder isem aradaki
zaman farkından dolayı eğer Amerika’da benimle işlem yapan kuruluşun herhangi
bir sorunu ortaya çıkar, örneğin iflas ederse, ben ödemem gerekeni ödememe
rağmen almam gerekeni alamıyorum. Böyle bir şey olabilir mi? Böyle bir şey
geçmişte oldu, bugün hâlâ mümkün ve dolayısıyla da çözüm olarak ortaya bir
mutabakat sistemi kuruluyor. 
Burada
yapılmak istenen şey, ben sattığımla ilgili belgemi, eğer hisse senedi
sattıysam veyahut da kamu kâğıdı sattıysam kâğıtla ilgili bilgiyi bir merkeze
gönderiyorum, bunu alan karşı taraf da parayı buraya gönderiyor. Sorumlu olan
kuruluş ikisini karşılaştırıyor; alan budur, satan da budur diyor, ondan sonra
alanın hesabına hisse senedini veya tahvili koyuyor, satanın hesabına da parayı
koyuyor. Dolayısıyla, menkul kıymet mutabakat sistemleri de bir sistemin
sıhhatli ve sağlıklı yaşayabilmesi için son derece önemli. 
Bir
de şunu akılda tutmak lazım: Ülkelerde döviz pozisyonları tutuluyor. Bizim
ülkemizin Merkez Bankasının döviz pozisyonunda bulunan dolarlar Amerika
Birleşik Devletleri’nde, Merkez Bankasının pozisyonunda bulunan eurolar ya
Almanya’da ya da euro bölgesinde -Fransa’da- hangi ülkeyle işlem yapıyorsa,
sterlinleri İngiltere’de, yenleri Japonya’da, Kanada doları ise Kanada’da;
diğer ülkelerin eğer Türkiye'deki herhangi bir bankayla veya kuruluşla bir
işlemi var ve dolayısıyla da ellerinde Türk lirası bakiyeleri, balansları varsa
onların Türk liraları da Türkiye'deki bankalarda muhabir hesaplarında duruyor.
Dolayısıyla, bu işlemlerin sıhhatli ve sağlıklı bir şekilde yürütülebilmesi
için bu düzenlemelerin mutlaka yapılması ve dolayısıyla burada görülen
risklerin de minimize edilmesi gerekiyor. 
Öbür
taraftan, ödeme hizmetleri ve elektronik para kuruluşları konusunda ise, özel
sektörün bu alanda da istihdam yaratabilmesi, iş yapabilmesi ve dolayısıyla onun
da önünün açılması, ancak kamu otoritesinin bilgi ve kontrolü dâhilinde bu
işleri yapabilmesi gerekiyor. Örneğin, bir şirketin 10 bin çalışanı var. 10 bin
çalışanına her gün yemek vermek yerine mutfakta yemek kaynatmıyor, onun yerine
kupon veriyor, o kuponla insanlar gidiyorlar anlaştıkları lokantalarda yemek
yiyorlar. Dolayısıyla bu da aslında bir para işi. Dolayısıyla karşılığında -tabiri
caizse- bir para basma işi var. Bunun da kontrol edilmesi gerekiyor ve
dolayısıyla buna da biz “elektronik para” diyoruz. Örneğin Sodexo diye bir
şirket var, çalışanlarına yemek kuponu veriyor. Bunun dışında Moneygram, Paypal
gibi ödeme sistemleri de bu tür işlemleri yapıyorlar. 
Görüşmekte
olduğumuz yasanın backgroundu, geçmişi şöyle: Türkiye’deki ödeme sistemleri ve
mutabakat sistemleriyle ilgili mevzuatın Avrupa Birliği müktesebatına
uyumlaştırılması için 1998 yılında Avrupa Birliği tarafından çıkarılan Menkul
Kıymet Mutabakat Sistemi Direktifi, 2007 yılında çıkarılan Ödeme Hizmetleri
Direktifi ve 2009 yılında çıkarılan Elektronik Para Direktifi çerçevesinde 6493
sayılı Yasa 2013 yılında çıkarıldı. Daha sonra 2015 yılında Ödeme Hizmetleri
Direktifi 2 çıkarıldı ve buna da en geç 13 Ocak 2018’e kadar uyum sağlanması
istendi. Gecikmeli olarak bu yasa şu anda önümüze geldi. Dolayısıyla 6493
sayılı Yasa’da yapılmak istenen değişikliklerle biz 2015 yılında çıkarılan
ikinci direktifin gereklerini yerine getiriyoruz.
117
sıra sayılı Yasa Teklifi bu uyumu hedefliyor. Dolayısıyla yasa Komisyon
aşamasında görüşülürken konuyla ilgili parti sözcüsü arkadaşlarımız,
milletvekillerimiz şu tür görüşleri gündeme getirdiler: “Ülkemizde bir kriz
var, işsizlik almış başını gidiyor, yoksulluk had safhada, dolayısıyla ne oldu
da birdenbire böyle bir sistem getirildi? Acaba bir şeyler mi saklanıyor,
gizleniyor?” gibi endişelerini dile getirdiler. “Gerçekten ne oldu? Hangi sorun
yaşandı da o soruna yönelik bir düzenleme yapıyoruz? Görev neden Bankacılık
Düzenleme ve Denetleme Kurumundan alınıyor? Bu BDDK neyi yapamamıştır da bu
görev tek Merkez Bankasına veriliyor ve Merkez Bankası bunu diğer kuruluştan
daha mı iyi yapacak? Türkiye Cumhuriyet Merkez Bankası borç sarmalı içinde olan
ekonomik birimlerin yanında tetikte olması mı gerekiyor? Onun için mi bu
düzenleme getirildi?” itirazları gündeme getirildi. “Böylece borç yönetimiyle
kriz mi yönetilmeye çalışılıyor?” denildi getirilen eleştirilerde. “Bu teklif, yurttaşların
bugüne dair derdi olan borçluluk, güvencesizlik ve geleceğe dair hangi
belirsizliklerin giderilmesini amaçlamaktadır?” gibi sorular soruldu. “Bu
teklif bu sorunları çözmeye değil, savsaklamaya yöneliktir.” gibi iddialar ve
görüşler ortaya konuldu. Dolayısıyla bu görüşlerin arkasında bulunan şu: Şüphe
var, güvensizlik var, aldatılma endişesi var. Yanlış mı? Hayır, yanlış değil.
Haklı sorular, ortada bir kabahat varsa kabahat soru soranda değil, soruyu
sorduranda. Şeffaflığın, hesap verilebilirliğin olmadığı yerde bu sorular
sorulur, haklı olarak sorulur. Dolayısıyla, biz İYİ PARTİ olarak bu yasanın
mutlaka geçmesi gerektiğini, söz konusu uyumun sağlanması gerektiğini
söylüyoruz ve dolayısıyla da Komisyon aşamasında arkadaşlarımızın gündeme
getirdikleri ve biraz önce benim burada sizlerle paylaştığım bu endişelere
mahal yoktur diye düşünüyorum, bu kanunu destekliyoruz. 
Teklifin
genel gerekçesinde şu şöyle söyleniyor, deniliyor ki: “Ödemeler alanı ülkeler
açısından gerek reel ekonominin gerekse finansal sistemin sorunsuz bir şekilde
çalışmaya devam edebilmesi açısından önem düzeyini artırmakta, ödemeler
alanının sorunsuz ve kesintisiz çalışması ülkelerin güvenliğini ilgilendiren
bir mesele hâlini almaktadır.” Doğru bir tespittir. Ancak unutulmamalıdır, bu
güvenlik tehdidi uluslararası finansal sistemin mimari dizaynından
kaynaklandığı gibi, ülkelerin yanlış makroekonomik politikalarından da
kaynaklanıyor. Türkiye bu konuda çok yanlış yaptı ve dolayısıyla ülkeyi tehdit
noktasına maalesef getirdi. Asıl olan, ülkeni tehdide açık hâle
getirmeyeceksin, getirilmemesi gerekir.
Bu
açıdan baktığımızda sizinle şu bilgileri paylaşayım: Ödeme sistemlerinde,
TARGET sisteminde euro dolaşır, EFT’de TL dolaşır, Amerikan sisteminde de dolar
dolaşır. Dolayısıyla, ödeme sistemleri açısından, ülke paralarının etkinliği
açısından nerede olduğumuzu göstermek için şu bilgileri sizinle paylaşmakta
yarar olduğunu düşünüyorum. Bunlardan bir tanesi, şu anda Amerika Birleşik
Devletleri dünya toplam üretiminin yüzde 15’ini sağlıyor ve dünya ticaretinin
de yüzde 10’unun pay sahibi. Buna rağmen, Amerikan doları dünya ticaret
sisteminde ve finansal sisteminde o kadar dominant, o kadar etkin ki küresel
gayrisafi yurt içi hasılanın yüzde 70’i olan ülkelerin yüzde 70’inde doları
“benchmark” olarak kullanıyorlar. Ülkelerin, özellikle gelişmekte olan
ülkelerin toplam borçlanmalarının üçte 2’si dolar cinsinden, merkez bankalarının
tuttukları rezervlerin üçte 2’si dolar cinsinden. Biraz önce de söylediğim
gibi, Amerikan doları rezerv para ve bu rezerv paranın avantajını kullanıyor ve
dolayısıyla gerektiğinde de ülkeleri tehdit ediyor “Ödeme sisteminden sizi
çıkarırım.” diye.
Şimdi,
biraz önce söyledim, bu tehdit uluslararası ödemeler sisteminin ve finansal
sistemin mimarisinden geliyor. Bu tehdidi Türkiye'ye yapmak ile İngiltere’ye
yapmanın veya Japonya’ya yapmanın arasında hiçbir fark yok. Eğer gerçekten ABD
Japonya’yı veya İngiltere’yi veya herhangi bir ülkeyi ödeme sisteminden
çıkarırsa o ülkenin başı da derde girer. Dolayısıyla yapılması gereken şey,
konulan uluslararası kurallara bire bir uyulması ve dolayısıyla da parası
rezerv para olan ülkenin koyduğu kuralları ve dünyayı düşünerek hareket etmesi
gerekir. 
Dünyada
uluslararası literatürde “haydut devlet” diye bir şey var, dolayısıyla
devletler bu konuda ortaya koydukları düzenlemelere uymak zorundadırlar.
Dolayısıyla devletlerin başkanları da keyiflerine göre hareket edip haydut
devlet reisliği yapamazlar, yapmamalıdırlar. Ama buna rağmen böyle bir tehdit
ve sıkıntıyla dünya karşı karşıya olabilir. Dolayısıyla yapılması gereken
nedir? Yapılması gereken şu: Belki rezerv parayı çoklaştırmak ama bu mümkün
değil. Mümkün, şöyle mümkün: Amerika Birleşik Devletleri ekonomisinin sahip
olduğu gibi bir güce sahip olacak bir ekonomi ortaya çıkmalı. Çin buna talip
mi? Şu anda toplam dünya rezervindeki Çin parasının payı yüzde 2-2,5 civarında;
gelişmiş bir menkul kıymet piyasası yok. Dolayısıyla bizim gibi ülkeler
maalesef Amerika’nın dolarını, parasını kullanmak zorunda. Onun için rezerv
biriktiriyoruz. Rezerv biriktirmek çok pahalı. Kendi paramızla Amerika’nın
dolarını alıyoruz, ondan sonra bunu götürüp Amerika’daki muhabir hesabımıza koyuyoruz,
o parayı da Amerika’nın bütçe açıklarını finanse etmek için kullanıyoruz. Bu
Türkiye’nin kabahati değil, Türkiye’nin eksiği değil, Türkiye’nin nakısı değil;
dünyadaki bütün ülkeler bunu böyle yapıyorlar. Maalesef Amerikan doları çok
etkin bir para bugün itibarıyla.
1865’ten
Birinci Dünya Harbi’ne kadar bu rolü sterlin oynadı. Avrupa’daki ülkeler
1925-1936 arasında eski altın standart sistemi paritesinden tekrar uluslararası
ödemeler sistemini gerçekleştirmek üzere altın standardına döndüler fakat bu yine
çalışmadı. Bunu çalıştırabilmek için Uluslararası Ödemeler Bankasını kurdular
fakat sonuçta, 1936’da bütün sistem ortadan kalktı, arkasından dünya İkinci
Dünya Savaşı’na gitti. İkinci Dünya Savaşı’ndan sonra uluslararası finansal
sistemin mimarisi için yine bir düzenleme yapıldı. Bu düzenlemede, bugünkü
sistemde maalesef dolar hakimiyetini hâlâ koruyor. Dolayısıyla bu sadece
Türkiye’nin sorunu değil.
Geçen
ağustos ayında İngiltere Merkez Bankası Başkanı Amerika Birleşik Devletleri’nde
“Jackson Hole” denilen bir yerde bir konuşma yaptı. Orada şunu önerdi, dedi ki:
“Biz sentetik bir para ortaya koyalım, bu sentetik, dijital para doların yerini
alsın ve dolayısıyla da bu bir dünya parası olsun, bu paranın içerisinde de
diğer ülkelerin paraları olsun.” Bu bir düşünce, bu henüz daha ana rahmine bile
düşmemiş. Belki bütün merkez bankalarının birleşerek böyle bir para sistemi,
para yaratabileceklerini de bugün itibarıyla kestirmek çok zor, pek de mümkün
görünmüyor ama dünya şu yöne evriliyor: Şu anda cebimizde taşıdığımız
banknotlar, fiziki paralar dijital para ortamına dönüyor ve dolayısıyla bu
dijital para ortamından yeni bir para mimarisi ortaya çıkmak üzere. Bu açıdan
şu anda görüşmekte olduğumuz yasa son derece önemli. Bu yasa hem kripto parayı
hem de dijital parayı düzenlemek için Merkez Bankasına yetki veriyor ama bu
konuda ne olabilir konusunda elde çok fazla bilgi olmadığı için yasanın
içerisinde spesifik düzenlemeler yok ancak Merkez Bankası bu yetkiyi alıyor. 
“Dijital
para” dediğimiz şey, bildiğimiz fiziki paranın elektronik ortamda hareket
edebilmesi. Bugün bir ödeme yapmak istediğimizde, bankamız üzerinden bankanın
Merkez Bankasındaki serbest tevdiat hesabını kullanıyoruz. Artık eğer bu
dijital para gündeme gelir ve uygulamaya girerse -ki yakın zamanda olmasa da
orta vadede girecektir- doğrudan doğruya biz kendimiz Merkez Bankasındaki
cüzdanlarımız üzerinden ödeme yapabileceğiz. 
Öbür
taraftan, kripto para daha farklı bir şey. Dijital para kendisi bizatihi bir
varlık değil, onun arkasında Merkez Bankası parası var ama “kripto para”
dediğimiz şey kendisi bizatihi bir finansal enstrüman. Dolayısıyla ulusal
devletlerin burada düşünmesi gereken husus şu: “Bu para sistemiyle yani kripto
para sistemiyle kara para aklanması, vergi kaçakçılığı, şu, bu vesaire bunlardan
ayrı olarak, bunların da ötesine geçerek ben hükümran devlet olarak vergi
toplayabilecek miyim, bu sistem bana vergi toplama hakkı verecek mi?” Bu soru
soruluyor. Eğer kripto paralar devletin vergi toplama hakkını ortadan
kaldırırsa eminim bu para yasaklanacaktır. Dolayısıyla şu anda tartışılan
konuların başında bunlar geliyor. O nedenle bu yasanın düzenlenmesi son derece
doğru. 
Görevin
BDDK’den alınıp Merkez Bankasına verilmesi üzerine soru sorulması gayet doğal
ama bunun arkasında çok fazla bir şey aranmamalı. Gerek Merkez Bankasının
gerekse Bankacılık Düzenleme ve Denetleme Kurumunun görev alanı şu: Birisi
fiyat istikrarından sorumlu, diğeri finansal istikrardan sorumlu. Bu görevin
bir kısmı, finansal istikrar görevinin bir kısmı Merkez Bankasında da var.
Fiyat istikrarı dediğimiz şey, somut bir şey, elle tutulabilir. “Enflasyon
hedefi yüzde 5’tir.”, tutturdun, tutturdun; tutturamadın dolayısıyla orada
somut bir şey var. Fakat finansal istikrar dediğimiz şey, olduğu zaman değil,
olmadığı zaman anlaşılan bir şey. Eğer herkes üretiyorsa, ürettiğini de
satabiliyorsa alan da memnun, satan da memnun ve dolayısıyla kıymetlerin,
varlıkların fiyatlarında bir şişme vesaire varsa, krize doğru gidiyorsa
birisinin cesaret edip buraya müdahale etmesi lazım. Dolayısıyla finansal
istikrar ile fiyat istikrarı her zaman aynı yönde gitmez. Örneğin, bir faiz
politikası fiyat istikrarı için faiz düşürmeyi gerektirebilir veyahut da faiz
yükseltmeyi gerektirebilir ama aynı faiz düşürme veya faiz yükseltme finansal
istikrarı sağlamakta ters istikamette çalışabilir. O nedenle, geçmişte “Farklı
kuruluşlarda olsun.” diye dünya genelinde finansal istikrardan sorumlu kurum
ile fiyat istikrarından sorumlu kurum ayrılmıştı. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Yılmaz.
DURMUŞ
YILMAZ (Devamla) – İşte, bizim Türkiye’deki BDDK sistemimiz ile Merkez Bankası
arasındaki sistem bu. Bu buradan ayrılır. Fakat 2007 yılında yaşanan krizden
sonra şöyle bir değerlendirme yapıldı: Parayı basan Merkez Bankası, dolayısıyla
son tahlilde sistemin işleyebilmesi için, gerektiğinde sisteme para
verilebilmesi için Merkez Bankasının bu bastığı parayla buraya katkıda
bulunması lazım. O nedenle, şu andaki dünyadaki genel eğilim, trend bu tür
düzenlemeleri Bankacılık Düzenleme ve Denetleme Kurumundan alıp Merkez
Bankasına verme. Bunun kesin, açık, net, doğru, yanlış bir kuralı yok,
bakarsınız on yıl sonra önümüze tekrar bir kanun gelebilir, bunu Merkez
Bankasından alıp tekrar BDDK’ye verebiliriz. 
Dünyanın
en yaşlı bankası olan, dört yüz küsur yıldan fazla işlem yapan İsveç Merkez
Bankasında, İsveç’te bu konu 3 kere el değiştirmiş. Dolayısıyla bu yasanın
arkasında BDDK’den bu işi alıp Merkez Bankasına vermek… Dolayısıyla “BDDK neyi
yapamadı da Merkez Bankası bunu yapacak, bunun arkasında ne var?” diye bir şey
aramanın bir gereği yok.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Yılmaz. 
DURMUŞ
YILMAZ (Devamla) – Bu düzenleme doğru bir düzenlemedir, dolayısıyla biz bu
yasayı destekliyoruz. 
Teşekkür
ediyorum. (İYİ PARTİ sıralarından alkışlar)
BAŞKAN
– Söz sırası Halkların Demokratik Partisi Grubu adına İstanbul Milletvekilimiz
Sayın Erol Katırcıoğlu’na aittir. 
Buyurun.
(HDP sıralarından alkışlar)
Süreniz
yirmi dakika Sayın Katırcıoğlu. 
HDP
GRUBU ADINA EROL KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinizi saygıyla selamlıyorum. 
Konuştuğumuz
düzenleme, birçok arkadaşın, benden önce konuşan arkadaşların da söylediği gibi
teknik bir düzenleme gibi duruyor gerçekten de, dolayasıyla da dünyadaki ödeme
sistemlerindeki değişime ayak uydurmak bir gereklilik olduğuna göre bizim de
böyle bir düzenlemeyle bu değişime ayak uydurmamız gerekiyor. Merkez Bankasına
BDDK’den bir yetki göçerilmesiyle ilgili bir yasa bu, yani daha önce BDDK’nin
elinde olan yetkiler böylelikle Merkez Bankasına geçiriliyor. 
Sayın
Durmuş Yılmaz’ın söylediği gibi, esasında bu soru bence de çok makul bir soru
yani neyi yapamıyordu da BDDK, Merkez Bankasına devretmiş oluyor? Bu sorunun
hakikaten sorulması ve cevabının üzerinde düşünülmesi gerekiyor. Fakat
doğrusunu isterseniz benim gözümde bu yetki göçerilmesi esasında herhangi bir
kıymetiharbiyesi olan bir yetki göçerilmesi değil. Neden değil? Çünkü BDDK de
esasında bir Hükûmet kuruluşu, Merkez Bankası da bir Hükûmet kuruluşu. Ne BDDK
bağımsız bir kuruluş ne de Merkez Bankası bağımsız bir kuruluş, dolayısıyla da
bağımsız olmayan iki kuruluşun yetkilerinin Merkez Bankasında birleşmiş olması
çok böyle alarme olacağımız bir şeyi söylemiyor bana. Tabii, buradan şunu
söylemek mümkün: Ya, iyi de yani bu kararların da, hani birçok kararların da
böyle giderek esasında merkezileştiğine dair, daha önce de çeşitli konuşmalarda
altını çizmeye çalıştığım gibi, esasında sistemde katılık yaratır gerçeğine
rağmen böyle bir yaklaşımı Hükûmet benimsiyor ve bir anlamda, kendini var olan
ve içinde bulunduğumuz kapitalizme uyumlaştırmak üzere böyle bir adım atmış
olur.
Şimdi,
e-para, elektronik para üzerine yapılan çalışmaların hakikaten değişimi
kolaylaştırdığını biliyoruz. Mesela, değişimin kredi kartıyla veya çekle
yapılması ile elektronik ortamda yapılması arasındaki hızı anlıyorsunuz fakat
bu konu bütün dünyada da gündeme geldiğinde ülkelerde toplumlar şunu
tartışıyorlar: “İyi de ne kadar güvenilir ya da böyle bir sisteme ayak
uydurduğumuzda, kara para aklama, uyuşturucu satışıyla elde edilen paraların bu
sistem içinde kullanılması gibi sorunların var olduğunu ve dolayısıyla da böyle
bir regülasyon yapılırken, böyle bir adım atılırken aslında güvenlik ve
tüketiciyi korumayla ilgili olarak da bazı tedbirlerin alınmış olması gerekir.”
diyorlar. Benim, kanunda gördüğüm kadarıyla böyle bir özelliği yok bu kanunun.
Hatta, tam aksine, garip bir maddesi var -yanıma almamışım ama- 4’üncü madde:
Ödeme sistemleriyle uğraşan şirketlerin oluşturduğu bir birlikten söz ediyor. 
DURMUŞ
YILMAZ (Ankara) – 6’ncı madde, (4)’üncü fıkra. 
EROL
KATIRCIOĞLU (Devamla) – Evet, evet… Yasayı almamışım da okuyacaktım.
Efendim,
benim şimdi anlamakta zorlandığım şey şu: Bunlar sonuç olarak özel kesim şirketleri
ve bir birlik altında toplanıyorlar. O zaman insan şunu sormak zorunda
hissediyor kendine: Neyi paylaşıyorlar acaba? Esasında söylemek istediğim şey
şu: Bir kuruluş oluşuyor, bir birlik oluşturuluyor, bu birliğin
Cumhurbaşkanının gözetiminde olduğunu anlıyoruz kanunda fakat bu birliğin niçin
kurulmuş olduğunu anlamakta zorlandım ben. Ahlaki ve bu değişimde karşılıklı
mesleki sorunları paylaşmaları vesaire gibi şeyler söylüyor. Arkadaşlar, benim
anladığım kadarıyla, Türkiye’de bir rekabet yasası var, 4054 sayılı bir Yasa
var ve bu yasa, şirketlerin böyle kendiliğinden bir araya gelmesine “kartel”
diyor. Yani bu bilgi paylaşımı da olabilir, bir fiyat anlaşması da olabilir,
başka bir şey de olabilir. Ama sonuç olarak, mesela bu kanun teklifi
hazırlanırken acaba Rekabet Kurumundan bir görüş alındı mı; doğrusu, bunu da
ben bilmiyorum. 
Bunun
ötesinde, neden böyle bir şeye ihtiyaç duyulduğuyla ilgili olarak birkaç şey
söyleyeceğim ve esasında bunun, özellikle yürütmenin fikrî yapısına, zihniyet
yapısına da aykırı olduğuna değineceğim. Şimdi, arkadaşlar, ödeme sisteminin
elektronik hâle gelmesinin bir tek şeyi var; hızlı ve çabuk olması. Şimdi,
arkadaşlar, hızlı ve çabuk, atak, girişimci, uçucu; bu kavramlar esasında
içinde yaşadığımız yeni kapitalizmin kavramlarıdır. Yani geçmişte yaşadığımız
kapitalizmin bir değişim geçirmesini yaşıyoruz ve bu öyle bir biçimde gelişiyor
ki her şey uçucu hâle geliyor. Esasında, bunu hepimiz kendi yaşadığımız
alanlarda gözlüyoruzdur. İnsanların geçmişte benimsedikleri kurallar uçuyor,
onlara uymuyorlar, uymadan yaşayabiliyorlar. 
Arkadaşlar,
şuraya getirmek istiyorum: Bu dünya esasında yerli ve millî bir görüşle çelişen
bir dünya. Dolayısıyla da yerli ve millî görüşle çelişen bu dünyayı
tartışmaktansa bu uyumu sağlamayı tercih ediyorsunuz ve benim anladığım
kadarıyla da sonuçta şöyle bir tablo çıkıyor: Arkadaşlar, bugün 4 kardeş -internette
görmüşsünüzdür- geçinemediklerinden dolayı intihar etmişler. Fakat
biliyorsunuz, hemen sonunda ne olmuş? BEDAŞ galiba -Boğaziçi Elektrik Kurumu-
geliyor elektriği kesiyor. Buradan şuraya getirmek istiyorum: Bu kadar hızlı
bir dünya ahlaki bir çökkünlüğü de getiren bir dünyadır arkadaşlar. Sizin yerli
ve millî olarak altını çizdiğiniz… Mesela, zaman zaman, arkadaşlarımızdan,
sizin aranızdan çok konuşanlar oluyor Ahilik teşkilatı vesaire diye. Yani
dayanışmacı bir toplumun temsilcisi olduğunuzu söylüyorsunuz ama gerçekte böyle
bir dünyayla ilginiz yok. Bakın, büyük AVM’ler kuruluyor, sürekli kuruluyor.
Esasında, her bir AVM kurulduğunda binlerce küçük esnaf ve zanaatkâr yok oluyor
ama bu da sizin iktisat politikalarınız içinde herhangi bir yere denk düşmüyor,
ben böyle bir şey görmüyorum sizde. Aksine, hızlı olalım, dinamik olalım, Sayın
Cumhurbaşkanı bunu sık sık söylerdi zaten, biliyorsunuz “Bir şirket gibi
yönetelim Türkiye’yi.” 
Arkadaşlar,
şunu söyleyeyim: Demokrasi ağır çalışır ama doğru çalışır. Diktatörlükler veya
totaliter yönetimler hızlı çalışırlar ama sorunludurlar. Dolayısıyla da bizim
perspektifimizde olması gereken şey, hızlı, çabuk şeklinde bir yaklaşımdan
ziyade daha doğruyu temsil eden, daha toplumun gerçek sorunlarına eğilen bir
yaklaşımı benimsememiz lazım. Ama gördüğüm kadarıyla Adalet ve Kalkınma Partisi
Hükûmetinin perspektifinde bunlar yok çünkü ödemeler sistemi bir an önce elektronik
hâle gelmeli, hızlanmalı. Efendime söyleyeyim, bugün yukarıda bütçe
görüşmelerine başladık bir bakıma, orada da işte nasıl vergiler toplayacağız;
efendim, nasıl harcamalar yapacağız şeklinde baktığımızda da esasında bir borç
krizi yaşayan bir ülkenin, bu borç krizinden kurtulmasına yönelik olmak üzere
almakta olduğu bence palyatif tedbirlerden oluşuyor. Yani bunlar akla
gelebilecek şeyler tabii ki, nitekim yani bu işle uğraşan arkadaşların da
aklına geliyor doğal olarak. Ama şunu söyleyeyim ki durup bir düşünmeden
bunları yaptığımızda esasında bir anlamda ne yaptığımızın da farkında
olmadığımız bir akışın içine giriyoruz. 
Türkiye
ekonomisi sorunlu bir ekonomi ama Türkiye’nin sadece ekonomisinde sorunlar yok.
Türkiye’nin ekonomisindeki sorunların bence öncesinde, daha doğrusu onların var
oluşunda, oluşumunda da Türkiye’deki siyasi ortamın hâlâ normal demokratik
ülkelerde görülen bir ortam hâline gelememiş olmasındandır. Yani zaman zaman
tartışıyoruz, diyorlar ki: “İşte yabancılar spekülasyon yaptılar, atak
yaptılar.” Yani yaparlar arkadaşlar, yaranız varsa yaranızı kaşıyan birileri
çıkar. Önemli olan, sizin o yaralarınızı giderebilecek bir perspektif içinde
olaylara bakmanız. Dolayısıyla da burada eğer konuşacaksak ekonomiyle ilgili
olarak her şeyden önce şunu konuşmalıyız. Nasıl olur da biz toplumumuza başta
olmak üzere güven veren bir sistem oluştururuz? Bugün zaman zaman konuşmacılar
söylüyor, TÜİK’in rakamlarını hiç kimse ciddiye almıyor, almıyorlar. Hâlbuki
TÜİK’in rakamlarından, daha doğrusu devletin oluşturduğu istatistiklerden kuşku
duymamız doğru bir şey mi? Bence değil çünkü başka yaslanacağımız bir şey yok,
kullanabileceğimiz bir veri seti yok. Ama arkadaşlar, öyle veya böyle yani
TÜİK’in iyi çalışıp kötü çalışması tartışması bir yana böyle bir duygu var
ortada. İnsanlar buna, TÜİK’in verdiği rakamlara güvenmiyorlar. 
Dolayısıyla
da uzatmayayım, gerçi epey de bir vaktim var ama biraz da siyasetle bağlantılı
hâle getirmek istiyorum bu konuşmayı. Çünkü gerçekten de ben inanıyorum ki
Türkiye ekonomisinin sorunları ekonominin kendisinden kaynaklanan sorunlar
değil. Kendisinden kaynaklanan sorunlar yok değil, kendisinden kaynaklanan
sorunlar, yapısal sorunlar var ama bence bunlardan önce siyasi alandaki
sorunlardır ki bunların da esasında bizi demokrasi konusunda belli bir
hassasiyete veya belli bir yeniden düşünmeye zorluyor olması lazım. 
Yani
şimdi, bizim bir seçim sistemimizin olmuş olması bizim demokratik bir ülke
olduğumuz anlamına gelmez arkadaşlar, böyle bir şey yok. Bizim, bireyler olarak
demokrasiyi ne ölçüde içimize sindirdiğimizle çok yakından ilgili bir mesele
aynı zamanda. Yani burada bazen tartışmalar oluyor mesela -evet, farklı
düşünüyor olabiliriz yani bu çok doğal bir şey değil mi?- ama müthiş bir
tahammülsüzlük gösterebiliyoruz. Bunu herhangi bir grubu suçlamak için veya
herhangi bir grubu işaret etmek için söylemiyorum, bu genel bir durum olduğu
için söylüyorum. Yani birbirimize tahammül etmekte zorlanıyoruz çünkü yeteri
kadar demokrat değiliz. Yeteri kadar demokratlıktan kastettiğim de Türkiye’nin
kendi sosyal gerçeğine bakarak orada olan sorunların nasıl çözüleceğiyle ilgili
olarak bir yaklaşımı ortaya koymaktan geçer. Yoksa yani daha önceki
konuşmalarda da biliyorum, burada da komisyonda da birdenbire olay terör merör
meselelerine geliyor ve konuşma bir yerde kesiliyor, daha ileri bir konuşmayı
yapmak mümkün olmaktan çıkıyor. Oysa Türkiye’nin konuşması gereken asıl
sorunlar, asıl konular siyasettedir, kendi sosyolojisindedir. Kendi
sosyolojisinin altını çiziyorum. Yani yapısal olarak toplumun örgüsünde var
olan problemler var, daha henüz bir –nasıl söyleyelim- biz duygusunu üretememiş
olduğumuz gerçeği ortada. Onun için, bunları düşünerek, bunlar üzerinden
Türkiye’deki siyaseti yeniden düşünmemiz gerekir diye öneriyorum, düşünüyorum ve
bunu konuşmaya çalışıyorum. 
Şimdi,
arkadaşlar, gözüken o ki büyük bir bütçe açığı ve bir kriz ortamından çıkmaya
çalışan bir ekonomi var ve bunun ayrıntılarına baktığımızda da yine büyük
harcamaları güvenlik harcamaları olarak ortaya çıkan bir bütçe var. Aşağı
yukarı 141 milyar güvenlik harcamalarına ayrılmış vaziyette. Ben de diyorum ki…
Ya, tamam yani diyebilirsiniz ki: “Suriye’de savaşıyoruz, şu oluyor, bu
oluyor.” falan filan. Doğru yani 1 kurşunun fiyatı vesaire bunları
anlayabiliyorum. Ama şu da doğru değil mi arkadaşlar? Niye yapıyoruz bunları?
Yani gerçekten bunlar ülkemizin, toplumumuzun yararına mı ya da yararına ise
bunu yeteri kadar konuştuk da mı böyle bir karar verdik? Ben öyle görmüyorum
yani kimse seçilirken verdiği sözlerin ötesinde bir meşruiyete sahip değildir.
Dolayısıyla da olmadık yetkiler üretmek, olmadık yetkilerle toplumu yönetmeye
çalışmak bence son derece sakıncalıdır ve bu bizim ülke olarak da devlet olarak
da Batı’dan ve Batı’nın oluşturduğu normlardan uzaklaştıran etkiler üretecektir
ve nitekim bunları üretiyor. 
Evet,
son olarak notlarıma bir daha bakayım. Esasında, galiba söyleyeceklerim bitti.
Ama toparlayacak olursam şunu demek istiyorum değerli arkadaşlar: Evet, bu
düzenleme bir ihtiyacı karşılıyor olabilir ve bunda da bir sıkıntı yok ama şunu
görmek zorundayız: Sistemin bu kadar hızlı çalışır hâle gelmesinin bizim kendi
içimizde ahlaki sorunlar yaratacağını da aklımızın bir tarafında tutmamız
lazım. Hani, bırakın tüketicinin güvensizliği vesaire meselelerini, demin vermeye
çalıştığım örnekteki gibi, 4 kardeşin ölmesi, intihar etmesi üzerine, BEDAŞ’ın
anında gelip de elektriği kesmesi gibi bana göre gayriahlaki bir davranışı
yapması mümkün hâle gelebilir. Dolayısıyla da yerli ve millî konusunun altını
çizen bir hükûmetin yerli ve millî bir perspektif üzerinde kafa yorması lazım
ki benim anladığım kadarıyla bu kanunun arkasındaki zihniyet tam aksine, demin
ifade etmeye çalıştığım, kısaca, yeni kapitalist dünyanın esasında çarklarına
kendini adapte etmeye çalışan bir ülkenin düzenlemelerinden bir tanesi bu.
Başkaları da var tabii ki ama konumuz bu olduğu için bunu konuşuyoruz. Bu da
yani, evet, bu düzenleme böyle bir sonuca varabilir ama bu dünyanın
parçasıysanız o zaman oyunu bu dünyada nasıl oynanıyorsa ona göre oynamanız lazım,
kendi kendine oyun üretemezsiniz. Dolayısıyla da bu tartışmalardan umarım
Hükûmet bir pay çıkarır ve daha sonraki düzenlemelerde de daha anlamlı işler
yapar diyorum. 
Hepinize
saygılar sunuyorum. (HDP sıralarından alkışlar) 
BAŞKAN
– Söz sırası Cumhuriyet Halk Partisi Grubu adına Ankara Milletvekilimiz Sayın
Bülent Kuşoğlu’na aittir. (CHP sıralarından alkışlar)
Süreniz
yirmi dakika Sayın Kuşoğlu. 
CHP
GRUBU ADINA BÜLENT KUŞOĞLU (Ankara) – Teşekkür ederim Sayın Başkan. 
Sayın
Başkan, değerli arkadaşlarım; hepinizi saygıyla selamlıyorum.
Sayın
Bakanım, teklifinizi 74 arkadaşımızın imzaladığı söyleniyor, daha doğrusu öyle
de 74 arkadaşımızı göremiyorum. İmzalamaya gelince herhâlde herkes imzalıyor
ama dinlemeye gelince… (CHP sıralarından alkışlar)
AYHAN
BARUT (Adana) – 7 kişi var. 
BÜLENT
KUŞOĞLU (Devamla) – Değerli arkadaşlar, bankacılık ölüyor. Bankalar gittikçe
daha yoğun bir şekilde işlemlerini internet üzerinden, elektronik bankacılık
şeklinde yapmaya başladılar. Çok farklı bir bankacılık dünyasıyla karşı
karşıyayız. Bilgisayarlar, cep telefonları banka şubelerinin yerini alıyor.
Banka şubeleri kapanıyor gittikçe ve cep telefonları ve bilgisayarlar banka
şubelerinin yerini alıyor. Şimdi, böyle iddialı bir giriş yapmamın sebebi şu:
Bu teknik bir konu, sıkıcı gelebilir, onun için dikkatinizi çekmek istedim.
Bankacılık ölmüyor tabii ki, banka şubeleri azalıyor ama bankacılığın öldüğü
falan yok. Ama bankacılık değişiyor, tümüyle değişiyor, çok farklı bir hâle
geliyor, çok farklı bir bankacılık olacak önümüzdeki dönemde. Dikkat ederseniz,
teknolojiden en fazla etkilenen sektörlerin başında bankacılık geliyor;
teknolojiyi çok yoğun kullanıyorlar. Bankacılık içerisinde -güven müessesesidir
bankalar- güven çok önemli, işin içinde para var sonuçta. Bankalar bu tür teknoloji
içerisinde güvenliği ayrı bir şekilde ele alıyor; teknolojinin, bu alandaki
gelişmelerin yolunu da bir anlamda bankacılık sektörü daha fazla açmış oluyor.
Şu anda bankacılıkta bu şekilde müthiş bir değişim var. 
Tabii,
“bankacılık” deyince, “banka” deyince para da onunla birlikte akla geliyor;
para da, aynı şekilde, değişiyor. Değerli arkadaşlar, para çok önemli. Bizde
iktisat mezunu, işletme mezunu çok kişi vardır ama parayı bilen çok az kimse
vardır. Para bilinmedikçe de iktisadı, dünya sistemini bilmek mümkün değil,
anlamak mümkün değil; her şey sonuçta paraya dayanıyor. Örneğin Amerikan
dolarının dünyada rezerv para olması; aynı şekilde euronun rezerv para olma
niteliği; Amerika’nın ve Avrupa Birliğinin arkasındaki bütün gücü bunlara
dayandırmaları, bu rezerv para olma meselesi iddiası nedeniyle bunun
kalabilmesi için her şeyi kullanabilmeleri, bunu devam ettirebilmek için askerî
güç de dâhil olmak üzere her türlü yola başvurabilmeleri çok çok önemli. Bunu
her şekilde yaparlar. Yani, dolar Amerikalılar için en önemli konudur; doların
hâkimiyetinin yitmesi Amerika’nın yok olması anlamına gelir, o nedenle de
doların dünyadaki hâkimiyetini her şekilde devam ettireceklerdir. 
Bu
dolar tehdidiyle ilgili, doların rezerv para olmasıyla ilgili en önemli tehdit
de bu elektronik ya da kripto para dediğimiz paralardan gelmeye başladı. Yani
euro, Amerikan dolarına alternatif olamadı tam olarak ya da bir başka para, Çin
parası ortaya çıkamadı ama özellikle kripto paralar, bu bitcoin dediğimiz
türden paralar Amerikan dolarının geleceğini tehdit etmeye başladı ve sadece
para değil, elektronik dünyada bir ekonomi de oluşmaya başladı. Düşünebiliyor
musunuz, 1 milyon bilgisayar… 1 milyon bilgisayara, kayıtlı sizin neyiniz var,
her türlü mal varlığınız girebilir, aldığınız bir gayrimenkul, giriyorsunuz,
dünyanın çeşitli yerlerindeki 1 milyon makineye aynı anda kaydediliyor. Tapudan
daha değerli. Tapuda sizin mal varlığınızla ilgili birileri sahtekârlık
yapabilir ama dünyanın farklı yerlerindeki 1 milyon makineye girmiş bir
bilginin yok edilmesi neredeyse imkânsız. Sizinle ilgili bir paranın kaydının
yapılması durumunda aynı şekilde çok daha fazla güvenli olabiliyorsunuz. Yani
her türlü mal varlığını, taşınır taşınmaz, menkul kıymeti, parayı, bu şekilde
elektronik ortamda kaydetmek mümkün. Gittikçe böyle bir paradigma oluşuyor,
“blockchain” denilen bir ekonomi oluşuyor. Yani ekonomiyle ilgili kayıtlar
elektronik ortamda, bu tür ortamlarda saklanmaya başlıyor, her türlü işlem
bunlarda yapılıyor. Bu, devlet mefhumunu da bir anlamda değiştirebilecek,
hukuku farklılaştırabilecek bir anlayışa sahip. Yani ekonomi değişiyor, ekonomi
paradigması değişiyor, o bildiğimiz paradigma değişiyor. Onunla beraber tabii,
bankacılık da değişiyor, para da değişiyor. Para bir nesne olmaktan iyice
çıkıyor, aslında değildir zaten. Para bir haktır, sizin bir hakkınızı gösterir,
sahipliğinizi gösterir, ödeme vasıtasıdır ama daha fazla kaydileşiyor, nesne
olmaktan tümüyle neredeyse çıkıyor. 
Parayla
ilgili, aklıma gelmişken çok meşhur bir fıkra vardır, herkesin yorulduğu bu
saatte onu anlatayım ama fıkra olma niteliğinden çok yani komik tarafından çok
düşündürücü bir fıkradır, paranın ne anlama geldiğini çok iyi anlatan bir
fıkradır. Onun için, ben fıkra anlatmasını da bilmem, aklımda da pek kalmaz ama
bu aklımda kalmaz nedense, kötü bir şekilde de olsa anlatmayı deneyeyim. 
Bir
Avrupa ya da Amerikan şehrine -neresi olduğu önemli değil- zengin bir adam
geliyor, oradaki küçük bir otele gidiyor, diyor ki: “Odayı beğenirsem gece
kalacağım. Şu 50 doları buraya bırakıyorum resepsiyona. Çıkıp odaya bakacağım,
beğenirsem kalacağım.” 50 doları bırakıyor, odaya çıkıyor. O arada otel sahibi
çok sıkışmış, köyün kasabına borcu var, “Ne olur ne olmaz beğenir herhâlde.”
diyor, o 50 doları veriyor çok sıkıştığı için. Kasap da toptancıya çok borçlu,
o da hemen ona 50 dolar borcunu ödüyor. Toptancının da -affedersiniz- orada
bulunan bir fahişeye borcu varmış, onu veriyor. Onun da otelciye borcu varmış
onu getiriyor tekrar veriyor, hızlı bir şekilde bir zincir tamamlanıyor. Adam
yukarıdan geliyor, diyor ki: “Odayı beğenmedim. Ver benim 50 dolarımı.” Alıyor
50 dolarını, gidiyor. Şimdi, ortada 50 dolar yok, kimsenin cebine girmiş bir
para yok ama herkes birbirine olan borcunu köyde ödemiş oluyor. Bakın, ortada
bir para yok ama herkes birbirine olan borcunu ödemiş oluyor, borçlar yok
oluyor. Kimsenin kârı yok, zararı da yok ama para böyle bir nesne yani nesne
değil artık bir hak, o hakkın dolaşımı farklı bir değer yaratıyor. 
Buradan
hareket ederek, yine Türkiye Büyük Millet Meclisinin Genel Kurulu olarak 87’nci
maddeye göre Türkiye'deki para basma yetkisinin Türkiye Büyük Millet Meclisinde
olduğunu söyleyeyim yani bizde para basma yetkisi değerli milletvekili
arkadaşlarım ama şimdiye kadar bu yetkiyi kullanmadık. Peki, bu yetki nasıl
kullanılır? Yani Türkiye'de para basma yetkisi Türkiye Büyük Millet Meclisinin.
Merkez Bankası vasıtasıyla bu yetki kullanılıyor. Biraz önce Sayın Durmuş
Yılmaz eski bir Merkez Bankası Başkanı olarak bu konuda güzel de bilgiler
verdi. Ama bu yetki nasıl kullanılıyor, Türkiye’deki, piyasadaki para, paranın
değeri nasıl tespit ediliyor; bilmiyorum, hiç düşündünüz mü? Bu konularla
ilgili olarak epey bir kafa yormak lazım. Bunlar çok önemli konular yani
Türkiye’nin değeri, parasının değeri, parasının diğer paralar karşısındaki
rasyosu, bunları tespit edebilmek çok önemli. 
Biraz
önce arkadaşlarım da anlattı. Evet, bir kanun teklifi getirdik; adı, Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi. Adı da karışık ama bu kanun çok önemli bir kanun, basit bir
kanun değil. Şimdi biz bu saatte hızlı bir şekilde bunu görüşüyoruz. Şimdiye
kadar görüş beyan eden partiler de destekleyeceklerini söylediler, biz de
destekleyebiliriz tabii ki fakat bu çok önemli bir konu; bunun daha fazla
tartışılması lazımdı, bu kadar aceleye gelmemesi lazımdı. Biz Plan ve Bütçe
Komisyonuna gelen bu 19 maddelik teklifi birkaç saat içerisinde görüştük, Genel
Kurula, buraya gönderdik. Şimdi, burası teknik bir yer değil, Genel Kurul; işin
siyasi boyutuna bakılacak, burada da birkaç saat içerisinde çıkacak ama biz bu
kanun teklifi vesilesiyle konuyu, para meselesini, para ekonomisini çok daha
fazla görüşmeliydik, paranın nereye doğru gittiğini, teknolojisini çok fazla
konuşmalıydık, anlamalıydık. Para basma yetkisi bizde Meclis olarak. Ne oluyor,
dünyada ne oluyor ne bitiyor, bizde ne oluyor bu konularla ilgili, bunları
anlayabilir olmalıydık, tartışabilmeliydik ve bizden önce de en azından Meclise
gelmeden önce de konuyu bilen uzmanların kamuoyunda tartışması, ondan sonra
buraya getirilmesi gerekirdi ve biz de içimiz rahat bir şekilde konuyu gündeme
getirirdik. 
Şimdi,
bu teklifle ödeme kuruluşları, elektronik para kuruluşları hakkındaki yetkiler
BDDK’den alınıp tümüyle Merkez Bankasına devrediliyor. “Bu, dünyada da böyle
olduğu için biz de böyle yapıyoruz.” dedi arkadaşlarımız ama biz zaten bu
kanunu birkaç sene önce değiştirmiştik. O zaman da dünyada böyleydi. O zaman biz
niye BDDK’yle birlikte Merkez Bankasına verdik yetkileri de şimdi yetkilerin
tümünü BDDK’den alıyoruz, Merkez Bankasına veriyoruz? Birkaç sene önce bu durum
söz konusu değil miydi? O zaman da söz konusuydu. 
Bir
de Türkiye Ödeme ve Elektronik Para Kuruluşları Birliği kuruluyor bu kanunla.
Tamam, kurulsun, bunun da bir mahzuru yok ama bu konuları daha fazla tartışmak
gerekirdi. Bu, Türkiye Ödeme ve Elektronik Para Kuruluşları Birliğiyle ilgili
-biraz önce bahsedilen- bu kanun teklifinin 6’ncı maddesi var. Oraya Merkez
Bankasının da üye olmasını, bir gözlemci kuruluşa üye olmasını gerçekten
anlamak mümkün değil, ben de o konuyu eleştiriyorum.
Yine
çek takas faaliyetlerinin -ki bir takas aracı aynı zamanda- İstanbul Takas ve
Saklama Bankası Anonim Şirketi (Takasbank) tarafından sunulmaya başlaması
nedeniyle ilgili düzenlemelerde de değişiklik yapılıyor bu teklifle. 
Değerli
arkadaşlarım, dünyada reel ekonominin ötesine geçen bir finans ekonomisi
oluştu. Dünyadaki bütün ülkelerin millî gelirlerini topluyorsunuz, 90 trilyon
dolar civarında ediyor. Ama dünyadaki finans ekonomisi bunun katbekat üzerinde,
500-600 trilyon dolar finans ekonomisi var. Yani üretmeyi, reel ekonomiyi geçen
bir finans ekonomisi oluştu. Finans ekonomisi reel değil. Paranın para
kazanması, paranın yarattığı enstrümanlarla para kazanılması… Farklı bir dünya
oluştu. Bunlarla ilgili çok şey bilmiyoruz, Türkiye olarak bilmiyoruz, Meclis
olarak bilmiyoruz. Onun için bu konunun da bu tarafı itibarıyla da çok fazla
tartışılması gerekirdi, bilmemiz gerekirdi. Gerçekten çok çok önemli bir konu.
Burada Mecliste belki çok kişi ekonomisttir, işletmecidir ama bu konular
bilinmiyor. Bu vesileyle bu konunun gündeme gelmesi ve çok detaylı olarak
tartışılması lazım.
Bu
elimdeki 2020 Yılı Cumhurbaşkanlığı Yıllık Programı. Bu, pazartesi günü
yayınlandı. Normalde daha önceden yayınlanması gerekiyordu. Bütçenin
eklerindendir bu. Cumhurbaşkanlığı Strateji ve Bütçe Başkanlığı tarafından
hazırlanıyor. 
Bu
programda 2020 yılında iktidarın yapacağı bütün icraatlar programa
bağlanmıştır. Mevcut durum anlatılır sektörler itibarıyla ve yapılacak işler
-bir program dâhilinde- hangi kuruluşların, hangi kamu kuruluşlarının görevli
olduğu şeklinde bir anlatımla.
Şimdi,
bunun 84’üncü sayfasında “Mali Piyasalar” başlıklı bölümün “Amaç” kısmında
şöyle diyor: “Reel sektörün finansman ihtiyacına düşük maliyetle cevap
verebilen, farklı nitelikteki finansal araçları güvenilir kurumlar aracılığıyla
geniş bir yatırımcı tabanına sunabilen ve İstanbul'un cazip bir küresel finans
merkezi olma hedefini destekleyen, kurumsal yapısı güçlü bir finansal sektörün
oluşturulması temel amaçtır.” Bu temel amaç doğrultusunda bazı tedbirler
açıklamış. Tedbirlerden bir tanesi, Tedbir 249.5’te “Blokzincir tabanlı dijital
merkez bankası parası uygulamaya konulacaktır." diyor. Yani Türkiye’de
biraz önce bahsettiğim blokzincir ekonomisi çerçevesinde kendi bitcoin’ini
çıkarıyor buna göre. Bunlar şimdiye kadar konuşulmadı, bizlerin de bildiği
konular değil. Bununla ilgili Türkiye Cumhuriyet Merkez Bankasını ve TÜBİTAK’ı
görevlendirmiş. “Anlık Ödeme Sisteminin tasarım ve yazılım geliştirme aşamaları
tamamlanacak, test çalışmalarına başlanacaktır." diyor. Yani “Merkez
Bankası tarafından bir kripto para piyasaya sürülecektir.” diyor, kendi
paramızı yapacağız. Bu da teorik olarak doğru ama bunlar konuşulmuş,
tartışılmış konular değil hakikaten. Hızlı bir şekilde yapılıyor. Bu görüşmekte
olduğumuz kanun teklifiyle ilgili olarak da “Ödeme hizmetleri ve elektronik
para kuruluşları birliği kurulacaktır.” diyor programda. Aslında bunların tabii
ki zamanlamalarının böyle olmaması lazım, maalesef böyle yanlışlıklar var.
Yani
evet, bir finans ekonomisi var dünyada, Türkiye de o finans ekonomisinin
içerisinde önemli bir yere sahip olmak durumunda, tedbirlerini almak durumunda;
teknolojiyle ilgili Türkiye’nin yapması gerekenler var, bunları anlıyorum. Ama
bunların hızlı bir şekilde, yangından mal kaçırır gibi çıkarılması, birkaç saat
içerisinde ilgili komisyonda, burada görüşülmesi ya da hiç görüşülmemesi -bir
anlamda bu bir görüşülmemedir- buralara getirilmesi yanlış.
Bir
diğer buna paralel konu da yine parayla ilgili, Tedbir 249.4. Mesela bu da
önemli: “Hedef ülke merkez bankalarıyla ödeme sistemlerinin uyumlu çalışması
imkânları araştırılacak ve ticaretin güvenilirliğini güçlendirici ve
hızlandırıcı önlemler alınacaktır.” Merkez Bankası ve Ticaret Bakanlığı
görevlendirilmiş bu konuyla ilgili ve “1. Rusya'nın SWIFT’e alternatif
mesajlaşma sistemine (SPFS) yönelik inceleme çalışmaları sürdürülerek
Türkiye'de SPFS’nin kullanılmasına yönelik çalışmalar takip edilecektir.”
demiş. Yani SWIFT sistemi, Amerikan sistemine alternatif Rus sisteminin de
Türkiye’de kullanılmasına yönelik çalışmalar yapılacak. Bunlar ne kadar
doğrudur, bilmiyorum, ben de bu konuları çok iyi bilen, anlayan birisi değilim
ama bunların programlara alınmış olması; tartışılmadan, kamuoyuna mal edilmeden
yanlıştır değerli arkadaşlar. 
Yine,
Tedbir 249.3.: “1. TCMB-Çin Merkez Bankası arasında yenilenen Para Takası
Anlaşması kapsamında firmalarımıza Çin Yuanı reeskont kredisi kullandırılmasına
benzer uygulamalar Türkiye ile finansal ve ticari ilişkileri yoğun olan
ülkelere yayılacaktır.” diyor. Çin’le de benzeri bir ilişkiye geçiyoruz. “2.
Hâlen bazı ülkelerle karşılıklı olarak finansal piyasalarda yerel para cinsi işlemlere
başlanması, yerel kredi kartlarının kabulü ve finansal işlemlerin yerel para
cinsinden gerçekleştirilmesi, bankalar arası iş birliği ve iletişimin
güçlendirilmesini teminen hayata geçirilen önlemlerin diğer önde gelen ülkeler
ile de geliştirilmesi için girişimde bulunulacaktır.” Burada da gördüğünüz gibi
Çin’le, Rusya’yla yine temasa geçiyoruz ama bütün bunların arasında ne olduğunu
bilmediğimiz, yönlendiremediğimiz, yönetemediğimiz, mucidi olmadığımız bu
teknoloji karşısında sıkıntılara düşebiliriz. Bunların hakikaten konuşulması,
tartışılması lazım; bu alanda yanlış yapmamamız lazım. 
Demin
Erol Hocamın da bahsettiği 6’ncı maddeye gelince şöyle bir durum söz konusu:
“Banka -gözetim faaliyetleri kapsamındaki işletmeleri kastediyor- sistemlerin
kesintisiz işletimini sağlamak amacıyla sistemik öneme sahip kurulmuş ve
kurulacak sistem işleticilerine hissedar olabilir.” 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Kuşoğlu. 
BÜLENT
KUŞOĞLU (Devamla) – Teşekkür ederim Sayın Başkan, tamamlamak üzereyim. 
Şimdi,
bu konuyla ilgili olarak itiraz ettiğimizde Komisyonda dediler ki: “Biz SWIFT’e
de ortağız.” Orada da Merkez Bankasının bir payı var, burada da olmasının bir
mahzuru yoktur ama SWIFT işletim sistemi farklı bir konu, bu çok daha farklı
bir konu. Burada gözetim faaliyetleri yürüten bir kuruma ortaklık söz konusu.
Onun için, hukuken en azından, prensip olarak, etik olarak yanlış olduğunu
düşünüyoruz bunun. 
Değerli
arkadaşlarım, bizler Komisyonda çalışmalarımıza devam ediyoruz. Ben konuşmam
sonrası tekrar yukarı çıkıp Komisyon çalışmalarına devam edeceğim.
Sizlere
saygıyla sunuyor, başarılar diliyorum.
Teşekkür
ederim. (CHP ve İYİ PARTİ sıralarından alkışlar) 
BAŞKAN
– Sayın Toğrul, İç Tüzük 60’a göre bir söz talebiniz var.
Buyurun.
V.- AÇIKLAMALAR (Devam)
68.- Gaziantep Milletvekili Mahmut Toğrul’un, 12 Eylül
cunta darbesinin ürünü olarak 6 Kasım 1981 tarihinde kurulan YÖK’ün
kaldırılarak üniversitelerin akademik niteliğine kavuşturulması gerektiğine
ilişkin açıklaması
MAHMUT
TOĞRUL (Gaziantep) – Teşekkür ederim Sayın Başkan.
Sayın
Başkan, bugün 6 Kasım. 6 Kasım 1981’de kurulan YÖK, 12 Eylül cunta darbesinin
bir ürünü olarak Türkiye üniversitelerinin üzerine karabasan gibi çökmüştür.
YÖK düzeni, üniversitelerde eleştirel, muhalif, özgür düşüncenin baskı altına
alınmasını, deyim yerindeyse makbul akademinin inşasını hedeflemiştir. İktidara
gelmeden önce tüm siyasi partiler YÖK’ü kaldıracağını vadetmiş ama her iktidara
gelense kendi siyasi ve ekonomik çıkarlarına hizmet etmesi için YÖK’ü bir araç
olarak kullanmıştır. Geldiğimiz noktada bugün üniversiteler, niteliği olmayan,
AKP iktidarı için birer istihdam alanına dönüştü; dahası, AKP iktidarıyla
üniversitelerin akademik özgürlükleri ortadan kaldırılmış, ihraç
politikalarıyla üniversiteler çoraklaştırılmış, yaratılan düzenle
üniversitelerde yaşatılan tahribat toplumun geleceğini imha edecek noktaya
ulaşmıştır. YÖK derhâl kaldırılmalı ve üniversiteler akademik niteliğine bir an
önce kavuşturulmalıdır.
Teşekkür
ediyorum.
BAŞKAN
– Değerli milletvekilleri, birleşime yirmi dakika ara veriyorum.
Değerli
Grup Başkan Vekillerimizi odama bekliyorum.
Kapanma Saati: 19.37
DÖRDÜNCÜ OTURUM
Açılma Saati: 20.04
BAŞKAN: Başkan Vekili Levent GÖK
KÂTİP ÜYELER: İsmail OK (Balıkesir), Mustafa AÇIKGÖZ (Nevşehir)
----- 0 -----
BAŞKAN
– Türkiye Büyük Millet Meclisinin 14’üncü Birleşiminin Dördüncü Oturumunu
açıyorum. 
117
sıra sayılı Kanun Teklifi’nin görüşmelerine devam ediyoruz. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74
Milletvekilinin Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2272) ile Plan ve Bütçe Komisyonu Raporu (S.
Sayısı: 117) (Devam)
BAŞKAN
– Komisyon? Yerinde. 
Değerli
milletvekilleri, teklifin tümü üzerindeki görüşmelerde şahıslar adına söz
taleplerinde kalmıştık. 
Şimdi
şahıslar adına söz taleplerini karşılayacağım. 
Şahıslar
adına ilk söz, İstanbul Milletvekilimiz Sayın Emine Gülizar Emecan’a aittir. 
Buyurun
Sayın Emecan. (CHP sıralarından alkışlar) 
Süreniz
on dakika. 
EMİNE
GÜLİZAR EMECAN (İstanbul) – Sayın Başkan, değerli milletvekilleri; 6493 sayılı
Ödeme ve Menkul Kıymet Mutabakat Sistemleri, Ödeme Hizmetleri ve Elektronik
Para Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi üzerine şahsım adına söz almış bulunuyorum. Genel Kurulu saygıyla
selamlıyorum.
Değerli
milletvekilleri, dünya finans sistemi ve kullanılan araçlardaki hızlı
değişimler karşısında bizim de yasama olarak yeni düzenlemeler yapmak durumunda
kalmış olmamız tabii ki kaçınılmazdır. Bu kanun teklifiyle de yaklaşık 20
konuda 2013 yılında yasalaşmış olan 6493 sayılı Ödeme ve Menkul Kıymet
Mutabakat Sistemleri, Ödeme Hizmetleri ve Elektronik Para Kuruluşları Hakkında
Kanun’la birlikte 4 ayrı kanunda değişiklik yapılmaktadır. Teknik bir
düzenlemedir arkadaşlar. 
Teklifteki
maddelerin önemli bir kısmı, Bankacılık Düzenleme ve Denetleme Kurumuna ait
görev ve yetkilerin Merkez Bankasına devredilmesiyle ilgili. Merkez Bankası ile
BDDK arasında oluşturulan ikili düzenleme ve kontrol mekanizması bu yasayla
beraber tek çatı yani Merkez Bankası çatısı altında toplanıyor, düzenleme
konuları bakımından Merkez Bankası tek görevli ve yetkili otorite hâline
geliyor. 
Tabii,
burada, Merkez Bankasıyla ilgili birkaç noktayı hatırlamamızda fayda var.
Merkez bankalarının itibarı: Elbette, her bankanın itibarı çok önemlidir. Ancak
bir ülkede finansal sistemin ve para politikasının itibarı Merkez Bankasının
bağımsızlığı ve buna bağlı oluşan itibarına bağlıdır tabii ki. Merkez Bankası
Kanunu, temel görev ve yetkiler, madde 4’te “Bankanın temel amacı fiyat
istikrarını sağlamaktır. Banka, fiyat istikrarını sağlamak için uygulayacağı
para politikasını ve kullanacağı para politikası araçlarını doğrudan kendisi
belirler.” deniliyor. Yine aynı maddede “Banka, bu Kanun ile kendisine verilen
görev ve yetkileri, kendi sorumluluğu altında bağımsız olarak yerine getirir ve
kullanır.” denmektedir. Ancak bugün biliyoruz ki Merkez Bankası
Cumhurbaşkanının müdahale ve talepleriyle hareket ediyor. Hatırlayalım,
Cumhurbaşkanı, faizleri indirmediği gerekçesiyle yasaları hiçe sayarak Merkez
Bankası Başkanı Murat Çetinkaya’yı görevden almış ve yerine Murat Uysal’ı
atamıştı. Uysal, göreve başladıktan sonra Merkez Bankası faizini 425 baz puana
indirmiştir. Elbette burada karşılaştığımız ya da karşı çıktığımız, faizlerin
indirilmesi değil, bağımsız gibi gösterilen kurumların talimatla hareket eder
hâle gelmiş olmasıdır. Hesap neydi peki bu yapılırken? Bu şekilde alışveriş
artacak, piyasalar canlanacak, büyüme sağlanacaktı. Tuttu mu? Hayır. İşsizlik
artmaya devam ediyor, değerli arkadaşlar, işsiz sayısı 7 milyona ulaştı. Özel
sektör bankacılığı da bu müdahale sonucu çok zor durumda kaldı. 
Başka
ne oldu? Ekonomik krizin etkisiyle genel bütçe borçluluk görünümünü düzeltmek,
açığı azaltmak için Merkez Bankası kaynaklarına başvuruldu. Önce banka, kârını
hemen aceleyle ocak ayına çekti ve hazineye aktardı, daha sonra da 40 milyar TL
yedek akçeyi hazineye aktardı, toplamda 2018 yılı itibarıyla 78 milyar lira
doğrudan doğruya banka kaynaklarından bütçeye aktarıldı. Her şeye rağmen Merkez
Bankası bugün güçlü altyapısıyla önemli bir kuruluşumuzdur diye düşünüyoruz
ancak biraz önce saydığım müdahaleler ciddi anlamda bankanın itibarını da
zedelemiştir. 
Kanun
teklifine bakacak olursak, birçok teknik düzenlemeleri içeren kanun teklifinin
bazı maddeleri tarafımızca genel olarak uygun bulunmaktadır ancak değinmemiz
gereken iki konu var. Kanun teklifinin 6’ncı maddesiyle 6493 sayılı Kanun’un
mevcut 8’inci maddesine yeni bir dördüncü fıkra eklenmiştir, değerli
arkadaşlar. Bu fıkra “Banka, sistemlerin kesintisiz işletimini sağlamak amacıyla
sistemik öneme sahip kurulmuş ve kurulacak sistem işleticilerine hissedar
olabilir.” şeklindedir. Yani bu düzenlemeyle Merkez Bankasının özel şirketlere
ortak olabilmesinin önü açılmaktadır. Banka bir özel şirkete neden hissedar
oluyor? Yani bu maddenin gerekçesi, amacı gerçekten nedir? Sorularımıza
Komisyonda maalesef yanıt alamadık. Bugün işlem yapan sistem işleticileri
sistemik öneme değil de kısıtlı öneme sahip olduğundan bu şirketlerle
ortaklığın söz konusu olmadığı ifade edildi. Ortaklık olabilmesi için kısıtlı
değil de sistemik öneme sahip olması gerekiyor o şirketlerin. “Hangi şirketler
bunlar?” derseniz, hemen hızlıca sayıyorum: Bankalararası Kart Merkezi AŞ,
İstanbul Takas ve Saklama Bankası AŞ -Takasbank olarak biliyoruz- Merkezî Kayıt
Kuruluşu AŞ, Garanti Ödeme Sistemleri AŞ, PayCore Ödeme Hizmetleri Takas ve
Mutabakat Sistemleri AŞ. Bu neden önemli değerli arkadaşlar? 
Şu
anda mevcut sistem işleticileri arasında bulunan PayCore Ödeme Hizmetleri Takas
ve Mutabakat Sistemleri AŞ hisse yapısıyla dikkatimizi çekti. PayCore, kartlı
ödemeler alanında kart çıkaran ve kart kabul eden kuruluşlara takas ve
mutabakat hizmeti, ATM ve POS, fiziki kart basım hizmeti gibi çeşitli
teknolojik altyapı hizmetleri sunan bir kuruluş. PayCore “Provus Bilişim Hizmetleri
AŞ” unvanıyla 2001 yılında kurulmuş, 2014 yılında MasterCard Corporate
tarafından satın alınmıştır. 
Tank
Palet Fabrikasını hatırlayalım değerli arkadaşlar. Tank Palet Fabrikası
özelleştirmesinden hatırlayacağınız Sancak ailesi, sahip olduğu MT Grup
aracılığıyla şu an “PayCore” isimli şirketin yüzde 54 hissesine sahiptir.
PayCore’a ödeme sistemi işleticisi olarak faaliyet izni verilen karar, 6 Temmuz
2017 tarih ve 30116 sayılı Resmî Gazete’de yayımlanmıştır. Bu ve daha
bilemediğimiz benzer şirketlerin sistemik öneme sahip bir şirket olarak onay
alıp -yani sınırlı öneme sahipten sistemik öneme geçirilmesinden bahsediyorum-
Merkez Bankasından da hissedar olarak avantajlar sağlayabileceği bizim endişe
ettiğimiz en önemli hususlardandır. Yani kamu ihalelerinin birçok alanında
karşımıza çıkan Sancak ailesine ait bir şirkete Merkez Bankasının hissedar
olarak katılıp sistemik öneme sahip bir şirket olarak ilan edilebilmesinin
mümkün olabileceğini, Komisyonda mümkün olmayacağını iddia eden yönetici
arkadaşlarımıza karşılık, Genel Kurulda yani burada not düşerek bu iddiaların
kayıt altına alınmasının tarihsel önemi olduğunu düşünüyorum. 
Komisyonda
teklifi getirenler, Merkez Bankası açısından hissedar olma kavramının yeni bir
konsept olmadığını söylediler ve bankanın hâlihazırda “SWIFT” adı verilen
uluslararası şirkete ortaklığı bu duruma örnek olarak verildi değerli
arkadaşlar. Bankanın hissedarı olduğu “SWIFT” adı verilen uluslararası şirket,
merkez bankaları arasında kurulmuş şirketlerden biridir. Yani madde metninde
tarif edilen ortaklık, bizim biraz önce konuştuğumuz ortaklık modelinden çok
farklıdır. 
6’ncı
madde bankanın kendisinin denetimine ve gözetimine tabi yurt içindeki sistem
işleticileriyle ortaklığına izin vermektedir. Merkez Bankası düzenleyici, denetleyici
ve emredici bir kurum olarak hissedarı olduğu yere nasıl emir verecektir? Diğer
tarafta, bu hissedarlık Merkez Bankasının itibarının birtakım özel şirketlerin
itibarının artırılması için kullanılacağı anlamına da gelmektedir. Rekabetin
Korunması Hakkında Yasa’ya da aykırı bir durum söz konusudur. Bu maddenin
uygulanması bankanın kendi itibarı açısından sakıncalı durumların ortaya
çıkmasına neden olabilecektir. Merkez Bankası, mevcut yapısı ve yetkisiyle
zaten her türlü müdahaleyi yapma yetkisine sahiptir. Bu belirsizlikler ve
endişe verici nedenlerle kanun teklifinden bu maddenin çıkarılması uygun
olacaktır. 
Kanun
teklifinin eksik kaldığı diğer bir konu da kripto paralarla ilgili
düzenlemelerin bu teklifte olmamasıdır. Teknolojik gelişim, klasik para
sistemleri karşısında “dijital ve kripto para” diye tanımlayabileceğimiz iki
farklı para türünü ortaya çıkarmıştır. Bu kanun teklifi “Bitcoin” olarak
bildiğimiz, deneysel aşamada olsa da Bitcoin’in yanında 2.400’e ulaşan
kurumsallaşmış yeni özel paranın ulusal sınırlarda nasıl kullanılması
gerektiğiyle ilgili herhangi bir altyapının kurulmasına yönelik hiçbir şey
içermemektedir. Yani 6493 sayılı Kanun’la yapılan ve teklif edilen bu
düzenlemeyle dijital paralara karşı önlem alınabilirken kripto paralar karşısında
ise nispeten çaresizlik söz konusudur. Dünyada ise bütün ülkeler bu konu
üzerinde çalışmaktadır. Esasen, dünyada “blok zinciri ekonomisi”
diyebileceğimiz yeni bir ekonomi paradigması da oluşmaktadır değerli vekiller.
Yani devlet denetiminde olmayan bu sistemle gayrimenkullerin, paranın ve para
edebilen, değer ihtiva edebilen her konunun değiştirilmesi söz konusu
olabiliyor.
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Tamamlayacağım Sayın Başkan.
BAŞKAN
– Tamamlayalım.
EMİNE
GÜLİZAR EMECAN (Devamla) – Teşekkür ederim.
Diğer
yandan bunların aracılığıyla yapılan uluslararası para transferlerinin vergi
kaçırma, kara para aklama gibi suçları artırabileceği, bu paraların
transferlerinin silah ve uyuşturucu finansmanında gizli bir yöntem olarak
kullanılabileceği yönünde de endişelerimiz vardır. Dolayısıyla değişim
kaçınılmaz göründüğüne göre henüz kurulmamış, sistemik öneme sahip şirketleri,
hissedarlık getirilmesinden önce, bu yeni oluşan kripto para sistemini de içine
alacak, kavrayacak şekilde bir çalışma yapılması daha acil görünmektedir. Hatta
bu yönü ve öngörülmesi zor olan elektronik para ve kripto paralara ilişkin
Türkiye Büyük Millet Meclisinde komisyon kurulması ve tüm kesimlerin
katılımıyla elde edilecek verilerle uzun vadeli bir politika oluşturulması
yerinde olacaktır diye düşünüyorum ve Genel Kurulu saygıyla selamlıyorum.
Teşekkür
ediyorum. (CHP sıralarından alkışlar) 
BAŞKAN
– Şahıslar adına söz sırası, Malatya Milletvekilimiz Sayın Bülent Tüfenkci’ye
aittir. (AK PARTİ sıralarından alkışlar) 
Süreniz
on dakika Sayın Tüfenkci.
BÜLENT
TÜFENKCİ (Malatya) – Sayın Başkan, değerli milletvekilleri; 117 sıra sayılı
Ödeme ve Menkul Kıymet Mutabakat Sistemleri, Ödeme Hizmetleri ve Elektronik
Para Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi’yle ilgili görüşlerimizi ifade edeceğiz.
Değerli
arkadaşlar, öncelikle bu düzenlemeye neden ihtiyaç duyulduğu konusunda kısa bir
açıklama yapmak istiyorum. 2013 yılında yürürlüğe giren 6493 sayılı Kanun
uyarınca ülkemiz mevzuatında ilk defa ödeme sistemleri, menkul kıymet mutabakat
sistemi, ödeme hizmet sağlayıcısı, ödeme kuruluşu ve elektronik para kuruluşu
gibi kavramlar tanımlanarak tüm ödemeler alanına özgü müstakil bir düzenleme
oluşturulmuştur. 2013 yılında yürürlüğe giren kanunda, ödeme hizmetleri ve bu
hizmetleri sunan kuruluşlarla ilgili olarak Bankacılık Düzenleme ve Denetleme
Kurumu, ödeme sistemleri ve menkul kıymet mutabakat sistemleriyle ilgili olarak
da Türkiye Cumhuriyet Merkez Bankası görevlendirilmişti. Ödemeler alanında
yaşanan hızlı gelişmeler, etkin karar alma mekanizmasının işletilebilmesi için
dünya pratiklerine uygun bir şekilde Merkez Bankası ile BDDK arasında
oluşturulan ikili düzenleme ve kontrol mekanizmasının tek çatı altında
toplanması elzem olmuştur. Bu ihtiyaç, bilişim ve iletişim teknolojilerindeki
ilerlemeler ile ödeme alanındaki yeni ürün ve uygulamaların geldiği noktanın
kaçınılmaz sonucudur. Benden önceki konuşmacıların da ifade ettiği gibi bu
tamamen teknik bir düzenlemedir.
Çok
Değerli Başkanım, değerli milletvekilleri; hepinizin de tahmin edeceği üzere,
günümüzde ödemeler makroekonomik istikrarın temel taşlarından biri hâline
gelmiştir. Teknolojinin eriştiği her nokta itibarıyla ödemeler alanında var
olan ihtiyaçların kesintisiz çalışması, fiyat istikrarı ve finansal istikrar
kadar önemli bir merkez bankacılığı sorumluluğu hâline gelmiştir. Buradaki
temel amaç, fiyat istikrarı ve kesintisiz ödemeler sisteminin devam etmesi.
Ayrıca küresel ve jeopolitik risklerdeki emsalsiz artışlar nedeniyle iktisadi
faaliyetlerin kesintisiz sürdürülmesinin de ön koşulu hâline gelen ödeme
sistemlerinin tek elden takip edilmesi bir mecburiyet hâline dönüşmüştür. 
Tüm
bu hususlar göz önünde bulundurularak, kanun değişikliği teklifiyle, ödemeler
alanına ilişkin olarak Bankacılık Düzenleme ve Denetleme Kurumuna ait düzenleme
ve denetleme yetkileri kanundaki bütünlük sağlanarak Türkiye Cumhuriyet Merkez
Bankasına devredilmektedir. 
Burada
benden önceki konuşmacılar “Niye Merkez Bankasına devrediliyor, BDDK görevini
yapmıyor mu?” diye sordu. Esasında baktığımızda, EFT işlemleri Merkez
Bankasında dolayısıyla bu işlemlerin de Merkez Bankasına alınmasının efektif
bir yaklaşım olduğunu buradan ifade etmek isteriz. 
Değişiklik
teklifinde BDDK’nin ödemeler alanındaki düzenleme ve denetleme yetkilerinin
Merkez Bankasına devrine ilave olarak diğer bazı hususlara ilişkin de hükümler
bulunduğu malumunuzdur. Bilindiği üzere, ödemeler alanı oldukça dinamik bir
sektör olarak dikkat çekmektedir, gün geçmiyor ki ödemeler alanında yepyeni bir
iş modeliyle karşılaşmayalım. Bu husus uluslararası raporlara da girmiş bir
tespit olarak öne çıkmaktadır. Uluslararası raporlara göre, ödemeler alanının
finansal teknolojilerde yaşanan hızlı değişimlerden en çok etkilenen kesimi
finansal hizmetlerden kaynaklanmaktadır. Böylesine hızla gelişen ve değişen
sektörlere ilişkin 2013 yılında çıkarılmış bir düzenlemenin sektörün
ihtiyaçlarının tamamını karşılaması mümkün görünmemektedir. Nitekim, bu alanda
faaliyet gösteren aktörlerle yapılan görüşmelerde de sektörün mevcut
düzenlemelerde değişiklik yapılmasına ilişkin ciddi anlamda bizlerden talepleri
vardı, bu düzenleme bir anlamıyla sektörün de taleplerini karşılayacak
niteliktedir. Bu düzenleme yapılmadan önce sektör temsilcileriyle de en geniş
anlamda toplantılar yapıldı. Bu kapsamda, kanun değişiklik teklifimizde
ödemeler alanında sektör oyuncularının ihtiyaçlarını göz önünde bulundurduk. 
Söz
konusu değişiklikler yapılırken dikkat edilen bir hususu da bilgilerinize
özellikle sunmak istiyorum. 2013 yılında 6493 sayılı Kanun yasalaşırken Avrupa
Birliği müktesebatında yer alan ilgili düzenlemeler ülkemiz ihtiyaçları ve
diğer iyi uluslararası uygulamalarla birlikte göz önünde bulundurulan önemli
bir faktördü, anılan tarihte ödeme hizmetleriyle ilgili yürürlükte bulunan
Avrupa Birliği düzenlemesi bu alanda ortaya çıkan ihtiyaçlar kapsamında 2015
yılında değiştirilmiştir. 2015 yılında Avrupa Birliği müktesebatına yeni
eklenen Ödeme Hizmetleri Direktifi 2 de işte bu yasayla göz önünde
bulundurularak bir anlamda ona da uyum sağlanmıştır. Yapılan incelemelerde
ülkemizde bu kapsamda faaliyet göstermekte olan kuruluşların bulunduğu ve bu
alanın düzenlenmesinin ödemeler alanında gelişimine olumlu katkılar sağlayacağı
da bu yasayla beklenmektedir. Bu kapsamda ödeme hizmeti başlatma ve hesap
bilgileri sağlama faaliyetlerinin de ayrı birer ödeme hizmeti türü olarak 6493
sayılı Kanun’a eklenmesine dönük değişiklik hükümleri de değişiklik
teklifimizde yer almaktadır. 
Sayın
Başkan, kıymetli milletvekilleri; az önce de belirttiğim gibi, 6493 sayılı
Kanun’da değişiklik yapılmasına ilişkin kanun teklifi taslağı hazırlanırken
mevcut düzenlemelerdeki değişiklik ihtiyaçları, sektör talepleri, uluslararası
iyi uygulamalar ve Avrupa Birliği müktesebatı başta olmak üzere emsal ülke
uygulamaları da dikkate alınmıştır. Bu bağlamda teklifte yer alan kanun
değişikliklerine ilişkin hükümleri 3 ana noktada sınıflandırabiliriz. Bir:
Ödemelere ilişkin BDDK’deki yetkilerin Merkez Bankasına devrine ilişkin
değişiklikler. İki: Posta ve Telgraf Teşkilatının da ödeme hizmetlerine yönelik
faaliyetlerinin düzenlenmesi ve denetlenmesi konusunda Türkiye Cumhuriyet
Merkez Bankası yetkili otorite olarak belirlenmektedir bu teklifle. Dünya
pratikleriyle uyumlu bir şekilde yeni ödeme hizmeti tanımlarının yasaya
eklenmesiyle ilgili değişiklikler, bu konuda yapılan değişiklikler ile pek çok
emsal ülke ve Avrupa Birliği müktesebatıyla uyumlu bir şekilde ödeme hizmeti
başlatma faaliyeti ve hesap bilgileri sağlama faaliyeti ile bu faaliyetlere
ilişkin birtakım muafiyet maddeleri 6493 sayılı Kanun’a eklenmektedir. Üçüncü
olarak da kanunun 2013 yılında yasalaşmasının ardından ortaya çıkan ihtiyaçlar
doğrultusunda taslağa eklenen diğer değişikler, bu başlıkla ilgili değişiklikler
sonucunda Türkiye Ödeme ve Elektronik Para Kuruluşları Birliğinin kurulması. 
Değerli
arkadaşlar, bu birlik tamamen meslek birliği. Dolayısıyla arkasında şu veya bu,
başka bir neden aramamak gerekir. Tamamen meslek kuruluşlarının, daha doğrusu
bu sektörün oyuncularının talepleri doğrultusunda oluşmuştur. 
İkincisi
de önemli bir değişiklik yapıyoruz. Özellikle para kuruluşlarının, elektronik
para kuruluşlarının bankalara yatırdıkları fonların Türkiye Cumhuriyet Merkez
Bankası nezdinde bloke edilmesi uygulamasının kaldırılması gibi yenilikçi
hususlar da bu teklifle düzenlenmektedir. Tüm bu hususlar çerçevesinde
belirtmek isterim ki, 6493 sayılı Kanun’da Değişiklik Yapılmasına İlişkin Kanun
Teklifi’nin yasalaşması durumunda oldukça dinamik bir yapıya sahip olan
ödemeler alanında ortaya çıkan ihtiyaçların daha etkin bir şekilde tespit
edilerek bu ihtiyaçlara daha hızlı ve proaktif bir şekilde müdahale
edilebilmesinin mümkün olacağı, 2013 yılından bu yana ödemeler alanında ortaya
konan yeni hizmet türleriyle bu hizmetleri sunan kuruluşların düzenleme
kapsamına alınacağı ve sektörde ortaya çıkmış olan diğer bazı ihtiyaçların
giderilmesine önemli katkılar sunacağını belirtmek isterim. 
Sayın
Başkan, değerli milletvekilleri; konuşmama son verirken, Ödeme ve Menkul Kıymet
Mutabakat Sistemleri, Ödeme Hizmetleri ve Elektronik Para Kuruluşları Hakkında
Kanun ile Bazı Kanunlarda Değişiklik Yapılmasına İlişkin Kanun Teklifi’nin
ülkemize hayırlar getirmesini Cenab-ı Allah’tan temenni ediyorum.
(Mikrofon
otomatik tarafından kapatıldı)
BAŞKAN
– Tamamlayalım Sayın Tüfenkci. 
Buyurun.

BÜLENT
TÜFENKCİ (Devamla) – Emeği geçen tüm kurumlara ve çalışanlarına teşekkür
ediyorum. İnşallah yasalaşır. Ona da sizler karar vereceksiniz. (AK PARTİ
sıralarından alkışlar)
BAŞKAN
– Değerli milletvekilleri, 117 sıra sayılı Kanun Teklifi’nin tümünün
görüşmelerinin devamı hususunda İç Tüzük’ün 72’nci maddesine göre verilmiş bir
önerge vardır; önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin görüşmelerine İç Tüzük’ün 72’nci
maddesinin olanak tanıdığı şekilde devamını arz ve teklif ederiz. 
 Özgür
Özel Emine Gülizar Emecan Nurhayat Altaca Kayışoğlu
 Manisa İstanbul Bursa
 Aysu
Bankoğlu Gamze Taşcıer Haşim Teoman Sancar
 Bartın Ankara Denizli
 Müzeyyen
Şevkin
 Adana
BAŞKAN
– Değerli arkadaşlar, İç Tüzük’ün 72’nci maddesine göre verilmiş önergeyi
oylarınıza sunacağım ama bir yoklama talebi var. 
III. – YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama yapılmasını talep ediyoruz.
BAŞKAN
– Yoklama talebinde bulunan arkadaşlarımızın isimlerini tespit edeceğim: Sayın
Özel, Sayın Karabıyık, Sayın Kayışoğlu, Sayın Sancar, Sayın Köksal, Sayın
Şevkin, Taşcıer, Sayın Bankoğlu, Sayın Sümer, Sayın Barut, Sayın Kaya, Sayın
Ağbaba, Sayın Emecan, Sayın Demirtaş, Sayın Akar, Sayın Bulut, Sayın Karasu,
Sayın Karaca, Sayın Hancıoğlu, Sayın Çelebi. 
Yoklama
için üç dakika süre vereceğim.
Sisteme
giremeyip pusula gönderenler salondan ayrılmasın.
Yoklama
işlemini başlatıyorum.
(Elektronik
cihazla yoklamaya başlandı)
BAŞKAN
– Sayın milletvekilleri, bu “İç Tüzük’ün 72’nci maddesine göre verilmiş önerge
ne anlama geliyor?” diye bazı arkadaşlarımız geçenlerde sordular. 
Bildiğiniz
gibi gruplar konuştu, şahıslar konuştu. Verilen önerge üzerine, bu önerge kabul
edilirse yapılan konuşmalar tekrar edilecek. Yani gruplar ve şahısların tekrar
bir konuşma hakkı doğuyor; bu nedenle bu önerge verildi. 
Arada
sırada sizlere İç Tüzük hükümlerini hatırlatıyorum ki uygulamaların neler
olduğu konusunda Meclisimiz de bilgi sahibi olsun; umarım yararlı oluyordur. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74
Milletvekilinin Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2272) ile Plan ve Bütçe Komisyonu Raporu (S.
Sayısı: 117) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Değerli
milletvekilleri, soru-cevap işlemi bulunmadığından teklifin tümü üzerindeki
görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir.
Değerli
milletvekilleri, birinci bölümün görüşmelerine başlamadan önce,
arkadaşlarımızın 60’a göre söz talebi oldu, onları da değerlendireceğim. 
Sayın
Şevkin…
V.- AÇIKLAMALAR (Devam)
69.- Adana Milletvekili Müzeyyen Şevkin’in, zor durumda
olan esnaf ve sanatkârların koruma altına alınmasının önemli olduğuna ilişkin
açıklaması
MÜZEYYEN
ŞEVKİN (Adana) – Teşekkür ederim Sayın Başkan.
Son
on yıl içerisinde Adana'da yaklaşık 25 bin esnaf, son beş yıl içerisinde ise
Türkiye'de 750 bin esnaf kepenk kapatmıştır. Bu durum, küçük esnafın içinde
bulunduğu zor durumun açık göstergesidir. Ekonomik kriz, her gün gelen yeni
zamlar vatandaşı olduğu gibi esnafı da âdeta uçurumun kenarına itmiştir. Üretim
ve istihdama katkısıyla ülke ekonomisinin belkemiği konumundaki esnaf ve
sanatkârlarımızı içine düştüğü bu durumdan kurtarmak elbette ki Meclisin
birincil görevidir. Vergi, SGK ve BAĞ-KUR primlerinin yanı sıra, çalışanlarının
maaşını ödeyemez duruma gelen, girdi maliyetlerindeki sürekli artış ve banka
kredileri de eklenince kepenklerini indirmek zorunda kalan esnaf ve
sanatkârlarımız derhâl koruma altına alınmalı, yeni kepenklerin inmemesi için
Anayasa'nın 173’üncü maddesinde olduğu gibi, koruyucu, kollayıcı tedbirler
alınması gereklidir.
Teşekkür
ederim.
BAŞKAN
– Sayın Köksal…
70.- Afyonkarahisar Milletvekili Burcu Köksal’ın,
sosyal tesis çalışanlarına kadro verilip verilmeyeceğini öğrenmek istediklerine
ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan.
Orduevleri,
polisevleri, vilayetevleri, öğretmenevleri, üniversiteler, jandarma sosyal
tesisleri, üniversite ve bakanlık sosyal tesisleri, misafirhaneler gibi
devletin kurum ve kuruluşlarında döner sermayeden maaş alan ve hiçbir iş
garantisi olmayan, devletin en üst kademesinden en alt kademesindeki memura
kadar herkese hizmet veren on binlerce sosyal tesis çalışanı zor şartlar
altında çalışmakta, zaman zaman sağlığından olmakta, en ufak bir sıkıntıda
tazminatsız işten atılmaktadır. Onlar da herkes gibi güvenceyle çalışmak
istemekte, kadro beklemektedir. Buradan soruyoruz: Bu sosyal tesis
çalışanlarına kadro verecek misiniz?
BAŞKAN
– Sayın Filiz…
71.- Gaziantep Milletvekili İmam Hüseyin Filiz’in, 6
Kasım GAP Bölge Kalkınma İdaresi Başkanlığının kuruluşunun 30’uncu yıl dönümüne
ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Bugün,
GAP Bölge Kalkınma İdaresi Başkanlığının kuruluşunun 30’uncu yılı. 9 ili kapsayan
GAP projesi, bölgeler arası farklılıkları gidermeyi, bölgesel kalkınma
yaklaşımıyla ulusal düzeyde ekonomik kalkınmayı hedeflemiştir. Fırat Dicle
havzasında ülkemizin yüzde 10’u gibi büyük bir alana yayılan GAP projesinin,
Sayıştay raporlarına göre yüzde 40’ı henüz tamamlanmamıştır. Bölge şehirlerinde
esnaf, köylü, çiftçi ve dar gelirli vatandaşlar mutsuzdur. Gübre, akaryakıt
fiyatları, ürünlerinin para etmemesi ve hayat pahalılığı insanları canından
bezdirmiştir. Ülkemiz adına büyük bir öneme sahip olan bu proje, maalesef,
iktidardan gerekli teveccühü görmemiştir, onun için de bitirilememektedir. 2020
yılı bütçesi 87,9 milyon TL olup 2018 yılı ödeneğinin yüzde 40 altında
kalmıştır. Anlaşılan, GAP’ta yola devam, ancak karınca hızıyla diyor, Genel
Kurulu saygıyla selamlıyorum.
BAŞKAN
– Sayın Barut…
72.- Adana Milletvekili Ayhan Barut’un, 2017 yılından
beri Tarım ve Orman Bakanlığına atama yapılmamasının nedenini öğrenmek
istediğine ve hangi branşlara kaç kişinin, ne zaman atanacağının açıklanmasını
talep ettiğine ilişkin açıklaması
AYHAN
BARUT (Adana) – Sayın Başkan, KPSS puanları sekiz ay sonra geçersiz kalarak
ikinci bir mağduriyet içine düşecek olan ziraat mühendisleri, gıda ve su
ürünleri mühendisleri, veteriner hekim gibi meslektaşlarım adına tekrar sesleniyorum:
Önceki Bakan Sayın Fakıbaba 2018 yılı için 3.500 kişi alacağını söylemiştir ama
alınmamıştır. Yine, otuz ay önce 10.551 personel alımı için söz verilmiştir, bu
söz de yerine getirilmemiştir. Bakan Pakdemirli de geçen yıl norm kadronun
belirlenip buna atama yapılacağını söylemiştir. Sorguladığımızda, çalışmanın
yapıldığını ve sarayda Cumhurbaşkanlığı Personel ve Prensipler Genel
Müdürlüğünde bekletildiğini duyuyoruz. Bu arada diğer bakanlıklara binlerce
atama yapılırken Tarım Bakanlığına 2017 yılından beri tek bir atama
yapılmamıştır. Bunun sebebi nedir? Sarayda tarım düşmanı bir lobi mi
bulunmaktadır? İşte “tek adam ve saray devleti” tespitimizi doğrulayan durum
tam da budur. Hangi branşlara kaç kişinin ve ne zaman atanacağının
açıklanmasını istiyoruz.
Teşekkür
ediyorum.
BAŞKAN
– Sayın Özyürek…
73.- Sivas Milletvekili Ahmet Özyürek’in, Avrupa’da
yaşayan gurbetçilerin çoğunluğunu Sivaslı hemşehrilerinin oluşturması nedeniyle
Pegasus ve Türk Hava Yollarının direkt uçuşlarının uluslararası havalimanı olan
Nuri Demirağ Havalimanı’na yapılmasını istediklerine ilişkin açıklaması
AHMET
ÖZYÜREK (Sivas) – Teşekkürler Sayın Başkanım.
Avrupa’da
yaşayan gurbetçilerimizin çoğunluğunu Sivaslı hemşehrilerimiz oluşturmaktadır.
Sivas’a yaz aylarında gelmek isteyen hemşehrilerimiz, maalesef, uluslararası
havalimanımız olan Nuri Demirağ’a gelemiyorlar; yakın illere uçuş yaparak sonra
da Sivas’a kara yoluyla ulaşmak zorunda kalıyorlar. 
Ben
buradan Pegasusa ve Türk Hava Yollarına sesleniyorum: Avrupa’da yaşayan nüfusun
çoğunluğu Sivaslı hemşehirlerimizden oluşmakta olup uçakların yolcu sayısını da
tamamen Sivaslı hemşehrilerim doldurduğundan -Nuri Demirağ da uluslararası bir
havalimanıdır- lütfen, direkt uçuşlarınızı oraya yapmanızı istiyoruz.
Teşekkürler
Sayın Başkanım.
BAŞKAN
– Son olarak Sayın Bankoğlu…
74.- Bartın Milletvekili Aysu Bankoğlu’nun, Bartın ili
Amasra ilçesinde sağlık hizmetlerine erişim yönünden yaşanılan mağduriyetin
giderilmesi gerektiğine ilişkin açıklaması
AYSU
BANKOĞLU (Bartın) – Seçim bölgem Bartın’ın Amasra ilçesinde sağlık hizmetlerine
etkili erişim yönünden sıkıntılar mevcut. Aile hekimleri İlçe Devlet
Hastanesinde görevlendirildiği için, hastanenin de konumu gereği, özellikle de
yaşlılarımız doktora gidişte zorluk yaşıyorlar. Biliyoruz ki esas olan, aile
sağlığı merkezleri ve hekimlerimizin kolayca ulaşılır yerlerde olmasıdır.
Ayrıca, İlçe Devlet Hastanesinde uzman doktor konusunda çok ciddi bir
yetersizlik var. Hastanenin donanım alanındaki eksikliklerinin de tamamlanması
vatandaşlarımızın talepleri arasındadır. Yine, standart büyüklükteki
ambulanslar, mevcut yolların darlığı ve alanın tarihî yapısı nedeniyle bazı
mahallelere giremiyor. Bu noktada da uygun ambulanslara ihtiyaç duyulduğunu ve
diğer tüm bu taleplerimizi bir kez de Meclis çatısı altında dile getirmek
istedim.
Teşekkürler.
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74
Milletvekilinin Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2272) ile Plan ve Bütçe Komisyonu Raporu (S.
Sayısı: 117) (Devam)
BAŞKAN
– Değerli milletvekilleri, şimdi birinci bölümün görüşmelerine başlıyoruz. 
Birinci
bölüm 1 ila 10’uncu maddeleri kapsamaktadır. 
Şimdi
birinci bölüm üzerindeki söz taleplerini karşılayacağım. 
(Uğultular)

BAŞKAN
– Yalnız, yine salonda her zaman olduğu gibi bir uğultu var değerli
arkadaşlarım, bu uğultuyu kesersek konuşmalara başlayacağız.
Birinci
bölüm üzerinde söz isteyen, İYİ PARTİ Grubu adına Bursa Milletvekilimiz Sayın
İsmail Tatlıoğlu. (İYİ PARTİ sıralarından alkışlar) 
Süremiz
on dakika Sayın Tatlıoğlu.
İYİ
PARTİ GRUBU ADINA İSMAİL TATLIOĞLU (Bursa) – Sayın Başkan, Türkiye Büyük Millet
Meclisinin saygıdeğer mensupları; hepinizi, partim ve şahsım adına saygıyla
selamlarım.
Öncelikle,
bugün bütün arkadaşlarımın paylaştığı gibi Yozgat İl Başkanımız Seyfi Bayrak
Bey Hakk’ın rahmetine kavuştu, aynı kazada yaralanan Başkan Yardımcısı Ahmet
Şükrü Karabacak Bey de maalesef ahirete intikal etmiştir, Hakk’ın rahmetine
kavuşmuştur. 2 kaybımız vardır, kendilerine Allah’tan rahmet, aile ve camiamıza
da sabrıcemiller niyaz ederiz.
Çok
değerli milletvekilleri, bugün, Malatya Milletvekili Sayın Bülent Tüfenkci Bey
ve 74 arkadaşının Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’ni Plan ve Bütçe Komisyonundan sonra Genel
Kurulda görüşüyoruz. Birinci bölümüyle ilgili görüşleri sizlerle partim adına
paylaşacağım.
Öncelikle
şunu ifade etmek istiyorum: Tabii ki zaman bütün konularda olduğu gibi menkul
kıymetler ve para konusunda da kendine, kendi ruhuna uygun ürünleri ortaya
çıkarmaktadır. Yani bundan çok yıllar öncesine gittiğimizde para söz konusu
değildi, “barter” sistemi vardı. Sanayi Devrimi oldu ve uluslararası ödemeler
sistemi ihtiyacı çıktı ve ödeme birimi ihtiyacı çıktı. O zaman da İngiltere,
Londra ve pound esas oldu. Gün geldi cihan harbi oldu ve İngiltere gücünü
kaybetti, 1944’te dünyaya bir başka devlet dünya devleti olarak doğdu, Amerika
Birleşik Devletleri ve 1944’te Bretton Woods’ta bir başka ödemeler sistemi
çıktı, dünyanın finans mimarisi çizildi. Siyasette siyasal bakımdan Birleşmiş
Milletler ve ekonomik açıdan, kalkınma açısından Dünya Bankası, finansal ve
ödemeler sisteminin yeni dizayn edildiği yer de Uluslararası Para Fonu
çerçevesinde oldu. Yeni bir ödemeler sistemi çıktı. Bu ödemeler sistemi 1970’in
başına kadar gitti, doların altına dayalı olarak piyasada değişimi… Ve
1970’lerin başında bu sistem çöktükten sonra uluslararası ödemeler sistemi ve
uluslararası rezerv para uluslararası dalgalanmaya bırakıldı ama güçlü
devletler ve güçlü ekonomiler paralarını hep rezerv olarak tuttular ve bunun
altında tabii ki refah seviyelerini ve ekonomik kazançlarını sürdürdüler.
Baktık ki 1970’lerin başında dünya yeni bir petrol tüketimine ihtiyaç duymadığı
hâlde petrol fiyatları 3-4 kat arttı, sonra 1977’de arttı. Sebebine baktık daha
sonra, bunlar dolarla alınıp satıldığı için dünyadaki dolar talebini belli bir
seviyeye çıkardı çünkü Bretton Woods sistemi çökmüştü. Fransa elindeki dolara
karşı Amerika’dan altın isteyince Amerika bu sistemden vazgeçmişti. Daha sonra,
dünya ödemeler sisteminde doların ve euronun özellikle dünyada yüzde 60
civarında kullanımı çok ciddi bir “hard power” olarak gündeme geldi ve
kullanıldı. Bu çerçevede ülkelerin ekonomik kazanımlarına çok büyük katkı
sağlayan bir sistem olarak yürüdü. 
Tabii,
zaman değişti, artık dijital endüstri devrimi var. Küreselleşme kendi ruhuna
uygun ürünler nasıl meydana getirdiyse para konusunda da bu ürünleri gündeme
getirdi ve ödemeler sisteminde de bir değişimi zorladı ve karşımıza dijital
para ve kripto para çıktı. Hâlen dünyada 2.360 adet bu tür paradan söz ediliyor
ve piyasa değerleri hiç de az değil, yaklaşık çeyrek trilyon dolarlık bir
kripto ve dijital para söz konusu. Bunların hâkimiyetiyle ilgili yeni arayışlar
var. Tabii ki dijital paralar özellikle merkez bankalarının paraları,
arkalarında devletler ve merkez bankaları var ama kripto paralar öyle değil.
Kripto paralar millî hâkimiyetleri ezen, tanımayan, devletlerin hâkimiyetleri
dışında gelişen paralar ve de tabii olarak dünyada ülkeler buna karşı sistemler
ve düzenlemeler getiriyorlar. Bu kanun da esasında 2013 yılında 6493 sayılı
Kanun’la yapılan düzenlemede bir değişiklik getiriyor. O zaman elektronik ödeme
sistemlerine bir düzenleme getirilmiş ve uygulama ve altyapı BDDK’ye,
Bankacılık Düzenleme ve Denetleme Kuruluna, yetkilendirme de Merkez Bankasına
bırakılmış. Temel olarak bu dâhil bir ödemeler sistemi söz konusu. 
Şimdi,
2015 yılında Avrupa Birliğinde 2366 sayılı direktifle, biz de Avrupa Birliği
müktesebatı gereği kabul ettiğimiz bu direktif çerçevesinde bir değişiklik
yapıyoruz. Biz bu teklifin Komisyonda da Genel Kurulda da lehindeyiz, kabul
ediyoruz. Neyle? 6’ncı maddedeki bu Merkez Bankası sistem sağlayıcılığına ortak
olma yetkisi veren bu düzenlemeye dikkat çekerek, buna böyle bir itiraz ve bir
şerh koyarak kabul ediyoruz. Sizlerin de Parlamentodaki bu üyelerimizin de ve
bütün siyasi partilerimizin de bu konuda hassas olmalarını, hassas bir şekilde
gözetmelerini talep ediyoruz. Bu, daha sonra, bazı sistem sağlayıcıların,
başarısız olan sistem sağlayıcıların, bugünkü anlayacağımız dilde iflas etmiş
veya inşaatını satamamış müteahhitlerin varlıklarının Varlık Fonu tarafından
veya kamu bankaları tarafından satın almasına benzer bir suistimale neden
olmasın, dikkati buraya çekiyoruz. Bu kanun teklifinin kabulü yönünde,
dolayısıyla birinci bölümünün de lehinde oy kullanacağımızı beyan ediyoruz.
Bildiğiniz
gibi, biz İYİ PARTİ olarak, hem komisyonlarda hem de Genel Kurulda torba
kanunların uygun bulduğumuz maddelerine “evet” uygun bulmadıklarımıza da hep
“hayır” dedik. Uygun bulduğumuz kanunlara “evet” dedik, uygun bulmadıklarımıza
Genel Kurulda da “hayır” diyoruz ve bu kanun teklifini de kabul ediyoruz.
İnşallah hayırlı olur.
Hepinize
saygılar sunarım. (İYİ PARTİ sıralarından alkışlar)
BAŞKAN
– Söz sırası Halkların Demokratik Partisi Grubu adına Diyarbakır
Milletvekilimiz Sayın Garo Paylan’da. (HDP sıralarından alkışlar)
Süremiz
on dakika Sayın Paylan.
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum.
Değerli
arkadaşlar, elektronik para kuruluşu kurulacakmış ve bu Merkez Bankasına
bağlanacakmış, BDDK’den alacakmışsınız, Merkez Bankasına bağlanacakmış. Değerli
arkadaşlar, sizce bunun bir önemi var mı? Nasıl bir önemi olabilir? Şimdi,
diyeceksiniz ki: “Merkez Bankası bağımsız, kanuna göre, yasasına göre bağımsız.
O açıdan bağımsız bir çerçevede nasıl ki para politikasını güdüyorsa elektronik
para politikasını da yürütebilir.” Değerli arkadaşlar, Merkez Bankası
bağımsızdı, artık bağımsız değil. Sayın Cumhurbaşkanı bunu ilan etti, defalarca
ilan etti, dün de aynen şöyle söyledi: “Merkez Bankası Başkanı dediğimi
yapmıyordu, lafımı dinlemiyordu, görevden aldım.” dedi, bunu ikrar etti ve
“Yeni Merkez Bankası Başkanı da bundan sonra dediklerimi yapacak.” dedi. Sayın
Cumhurbaşkanı ne diyor? “Faiz neden, enflasyon sonuç.” diyor. Hani iktisat
kitaplarını yırtmamız, yakmamız gerekir eğer bu öneriyi kabul edeceksek ama
Sayın Cumhurbaşkanı bunu söylüyor. O zaman kendisine tavsiyem, hemen bir
kararname çıkarsın veya Merkez Bankası Başkanına talimat versin “Faizi sıfıra
düşürdük.” desin. Bakalım enflasyon düşüyor mu, yoksa yükseliyor mu, bunu test
edebiliriz hep beraber.
Değerli
arkadaşlar, Merkez Bankası artık bağımlı olduğu için, siz nereye bağlarsanız
bağlayın, Merkez Bankasına dahi bağlasanız bu meseleyi, her şey saraya
bağlanmış oluyor arkadaşlar. Yani nasıl ki para politikasını Cumhurbaşkanının
talimatıyla Merkez Bankası götürüyorsa elektronik para meselesini de Sayın
Cumhurbaşkanının talimatıyla Merkez Bankası yürütecek arkadaşlar. 
Bakın,
Merkez Bankası Başkanının görevden alınması ülkemize büyük bir zarar vermiştir
bu şekilde. Değerli arkadaşlar, Merkez Bankası Başkanı niye görevden alındı,
biliyor musunuz? Ben size söyleyeyim, yalnızca lafını dinlemediği için değil,
yalnızca faizi düşürmediği için değil; Sayın Merkez Bankası Başkanı bıyık da
bırakmadı arkadaşlar, bıyık bırakmadı kendisi. Son dönemde yüksek dereceli
bürokratlara bakın, hepsi bıyık bırakıyorlar. Bıyık bırakanlar “Ben sana biat
ediyorum, saraya biat ediyorum.” demiş oluyor ama bıyık bırakmayanlar görevden
alınıyor arkadaşlar. Yeni Merkez Bankası Başkanının da bıyığı yoktu, Merkez
Bankası Başkanı oldu, bıyıklarını bıraktı yani “Ben sana bağlıyım, sana biat
ediyorum, ne dersen yapacağım.” diyor.
MUSTAFA
CANBEY (Balıkesir) – Bıyık işi nereden çıktı ya? Sen bıyığa taktın ha! Biz de
sakala takacağız bundan sonra! 
GARO
PAYLAN (Devamla) - O açıdan, elektronik parayla ilgili de Merkez Bankamız,
Sayın Cumhurbaşkanı ne derse onu yapacak. Arkadaşlar, o açıdan bu meseleyi
Merkez Bankasına bağlamış olmuyorsunuz, saraya bağlıyorsunuz. 
MUSTAFA
CANBEY (Balıkesir) – Merkez Bankasıyla bıyık ne alaka, onu anlamadım!
GARO
PAYLAN (Devamla) - Değerli arkadaşlar, bakın, Merkez Bankası bağımsızlığı neden
önemli biliyor musunuz? Merkez Bankası bir sigortadır, para politikasında bir
sigortadır. Elbette gerektiği zaman faiz düşürebilir ama gerektiği zaman da
yükseltebilmeli faizi. Bakın, Sayın Cumhurbaşkanı, geçen sene “faiz neden,
enflasyon sonuç” dediğinde faizler yüzde 10’daydı arkadaşlar ve piyasa aşırı
derecede ısınmaktaydı, genişlemeci maliye politikaları yüzünden aşırı derecede
ısınmaktaydı. Merkez Bankasının geçen yılın başlarında yüzde 10’dayken yüzde
12’ye veya yüzde 13’e yükseltmesi gerekiyordu yani 3 puan yükseltmesi
yeterliydi piyasanın ateşini söndürmek için. Ama Sayın Cumhurbaşkanı “Faiz
filan yükseltemezsin.” dedi Merkez Bankasına, eski Başkan varken. Faiz
yükseltmedi arkadaşlar geçen yılın mayısında, ondan sonra dolar 3,5’tan başladı
7 liraya vurdu.
İşte,
bağımsızlık bunun için gerekli. Yani elinizde bir para politikası aracı varsa,
faiz silahı varsa gerektiğinde bunu düşürürsünüz, gerektiğinde de yükseltmeniz
lazım. Eğer yükseltilmesine veya düşürülmesine engel olursanız, emirle,
talimatla iş yaparsanız, işte o zaman arkadaşlar, dolar belki bugünlerde
uluslararası piyasalardaki rahatlama üzerine belki rahat gözükür, aralıkta 5
puan daha düşür dersin, talimat verirsin, düşürür ama ondan sonra öyle bir
patlar ki doların ateşini yine ancak o zaman faizleri çok daha fazla
yükselterek düşürebilirsiniz. 
Değerli
arkadaşlar, bakın, bağımsızlık, özerklik... Biz tam bir bağımsızlığı
savunmuyoruz, onu da söyleyeyim. Elbette Hükûmetin, Türkiye Büyük Millet
Meclisinin belirlediği hedefler doğrultusunda yürümeli ama araç bağımsızlığı
olabilmeli ki para politikasındaki aşırı hareketler olmasın.
Değerli
arkadaşlar, bakın, geçen yılki bu büyük kriz, yarattığınız büyük kriz üzerine,
Sayın Cumhurbaşkanının neden olduğu büyük kriz üzerine milyonlarca vatandaşımız
işsiz kaldı. Gelin, bunu konuşalım. Bakın, şu Meclis, Hükûmeti dengeleyebilip
denetleyebilse, bağımsız kurum ve kuruluşlar dengeleyip denetleyebilse, yargı
adalet dağıtabilse, medya özgürce yazabilse emin olun bu krizi yaşamayacaktık
ve bugün, arkadaşlar, bu krizlerin sonucunda milyonlarca vatandaşımız işsiz
kaldı ya, Fatih’te 4 vatandaşımız intihar etti. Gelin, bunu konuşalım. İşte,
bağımsızlık bunun için önemli, Meclisin denge-denetim görevi bunun için önemli.
Kayseri Belediyenizi esnaflar “Açız, açız.” diyerek bastılar; işte bunun için
önemli denge-denetleme, bütün gücün tek adama bağlanmaması bunun için önemli. 
Bakın,
yukarıda bütçeyi görüşüyoruz -Sayın Başkan, Divanınızı da eleştiriyorum- Plan
Bütçe Komisyonunda biz bütçeyi görüşüyoruz, Plan ve Bütçeden geçen torba yasa
Meclis Genel Kurulunda görüşülüyor; biz bir yukarı, bir aşağı. Yasama kalitesi
var mı? Yok, arkadaşlar. 
Arkadaşlar,
Meclis olarak yapmamız gereken, bu vicdansız ve adaletsiz bütçeleri getiren, bu
vicdansız ve adaletsiz yasa önerilerini getiren tek adam rejimine karşı bir
duruş sergilemektir. Meclisin görevi bütçe yapmak. Bütçe hakkımız var mı
arkadaşlar, soruyorum size. Bütçe yapıyoruz güya. Geçen yıl bütçeyi getirdi
saray; bir virgülünü değiştiremedik, bir virgülünü. Ne oldu sonucunda? Ben dedim
ki: “Bu hedefler tutmaz.” Bütün hedefler şaştı. Ne vergi gelirlerini
tutturabildiniz ne giderleri tutturabildiniz. 80 milyar açık var dedik, Merkez
Bankasından 50 milyar daha el koymanıza rağmen, şimdi 150-160 milyar açığa
doğru gidiyor. 
Bakın,
70 milyar TL’lik bir bütçe yetkisi almak istiyor sizden. Neyle? Torba yasa
içindeki tek bir maddeyle. Değerli arkadaşlar, biz bütçe yaptık, Hükûmete yetki
verdik, dedik ki: Şu kadar harcarsın, bu kadar gelir toplarsın, 80 milyar da
açık verirsin. Diyor ki şimdi: “Ben 70 milyar daha harcadım.” Ne yapacağız?
“Ben 70 milyarı torba yasada bir maddeye koyarım, siz de onaylarsınız.”
Onaylayacak mıyız arkadaşlar? Ne yapar demokratik meclisler biliyor musunuz?
“Ek bütçe getir.” der, hesap sorar “Niye daha az para topladın?” “Niye daha
fazla para harcadın?” diye demokratik meclisler hesap sorar. Ama ne yapıyor
mevcut Hükûmet? “Ben ne gönderirsem bu Meclis noter gibi geçirir.” diyor.
“Geçen yıl çıkardığımız bütçenin üzerine 70 milyar daha harcarım, bu Meclise de
torba yasada bir madde gönderirim, onlar da ellerini kaldırır, indirir,
onaylar.” diyor. Nerede kaldı bütçe hakkı, nerede kaldı bu Meclisin bütçe hakkı
arkadaşlar? Bu Meclisin bütçe hakkı yoksa hiçbir hakkı yoktur arkadaşlar.
Yapmamız gereken, o torba yasadaki o maddeyi geri çevirmek.
Bakın,
yukarıda vicdansız ve adaletsiz bir bütçe görüşülüyor dedim. Arkadaşlar, o
bütçede emeklilikte yaşa takılanlar yok, biliyor musunuz? “Emeklilikte yaşa
takılanların sorununu çözelim.” diye bir madde yok. “Öğretmen atayalım.” diye
bir dertleri de yok bütçede. 200 bin öğretmen atama bekliyor, her gün
öğretmenler intihar ediyor “Öğretmen atayalım.” diye bir dert de yok. Kredi ve
Yurtlar Kurumuna yüz binlerce öğrenci borçlu, haciz gidiyor “Onların dertlerini
çözelim.” diye bir dert yok. Çiftçi tarlasını ekemiyor “Onlara destek
sağlayalım.” diye bir dert yok. İşçi haciz altında, borçlarını ödeyemiyor “Şu
işçilerin gelirlerini biraz artıralım.” diye bir dert yok. Ne var? Varsa yoksa
saray var, kaynaklar saraya akacak. Varsa yoksa yandaş var, kaynaklar 5 yandaş
müteahhide akacak. Varsa yoksa savaş politikası var, S-400 var, tank var, top
var, füze var arkadaşlar. 
İşte,
böyle vicdansız ve adaletsiz bir bütçeyi görüşüyoruz. Bu vicdansız ve adaletsiz
bütçeyi dengeleme, denetleme görevi de bu Meclisindir, bizlerin görevidir.
Yerellerin talebini, halkın talebini, yoksulların talebini, Kayseri
Belediyesini basan o “Açız.” diyen esnafların taleplerini bu bütçeye
yansıtmalıyız. Emeklilikte yaşa takılanların dertlerini bu bütçeye
yansıtmalıyız. Aksi takdirde arkadaşlar, açıkça söyleyeyim: Tek adam rejimiyle
hem huzurumuzdan oluyoruz hem refahımızdan oluyoruz. 2020 yılında da bu düzen
böyle gider.
Teşekkür
ederim. (HDP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan. 
CAHİT
ÖZKAN (Denizli) – Sayın Başkan, hatip kürsüde defalarca grubumuza sataştı.
Kürsüden çıkıp konuşabilirim ancak sadece kayıtlara girmesi için ifade etmek
istiyorum.
Tabii,
görüştüğümüz yasanın gündemi belli. Gündem dışı, gelecek yasal düzenlemelerle,
bütçeyle de ilgili hatip konuşmalar yaptı. Ancak demokrasilerde mihenk taşı
yani vurduğunuz zaman değeri gösteren, sandıktır. Bakınız, on yedi yıldan beri
millet için adalet ve vicdanı gözeterek bütçeler yapıyoruz ve on yedi yıldan
beri bu bütçeler bütün milletimiz tarafından hüsnükabul gördü. Sadece AK
PARTİ’nin aldığı oy, Cumhur İttifakı’nın aldığı oy açısından değil, aynı
zamanda ülkemizde yapılan memnuniyet anketlerinde yüzde 70’e varan, AK PARTİ
Hükûmetinin icraatlarından dolayı bir memnuniyet söz konusu. Onun için biz
vicdanla adaletle bütçe yaptık ve yapmaya devam edeceğiz. Onun içindir ki
zengin semtlerinde, kalburüstü coğrafyalarda bizler yokuz. Bizler, fakir
fukaranın, garip gurebanın bu ülkede hakça, adaletçe pay almak isteyen sessiz
yığınların sesi olmaya devam edeceğiz.
Genel
Kurulu saygıyla selamlıyorum. (AK PARTİ sıralarından alkışlar) 
AYŞE
ACAR BAŞARAN (Batman) – Saray benim, o saray benim!
BAŞKAN
– Birinci bölüm üzerinde söz isteyen Cumhuriyet Halk Partisi Grubu adına… (HDP
sıralarından gürültüler)
GARO
PAYLAN (Diyarbakır) – Ejder meyvesi…
BAŞKAN
– Değerli arkadaşlarım, bir konuşmacı davet ediyorum.
Cumhuriyet
Halk Partisi Grubu adına İstanbul Milletvekilimiz Sayın Gökan Zeybek. (CHP
sıralarından alkışlar) 
Süreniz
on dakika Sayın Zeybek.
CHP
GRUBU ADINA GÖKAN ZEYBEK (İstanbul) – Sayın Başkan, değerli arkadaşlar; yüce
Meclisi saygıyla selamlıyorum.
Burada,
elektronik para sistemleriyle ilgili bir kanun düzenlemesini görüşüyoruz, Plan
ve Bütçe Komisyonunda da Türkiye Cumhuriyeti devletinin 2020 yılı bütçesine
ilişkin genel değerlendirmeler yapılıyor. Yani anlayacağınız, parayı nereden ve
nasıl bulacağımız ve bunu hangi yöntemlerle transfer edeceğimiz konusunda türlü
çalışmalar yapılıyor. Açıkçası ister elektronik para yöntemleri, diğer yandan
finansal yöntemler iktidar Plan ve Bütçe Komisyonunda da görüldüğü biçimiyle,
2020 yılında 2019 yılına göre ciddi biçimde faize yönelmek durumunda; iç borç
faizi yükselecek ve bütçe açığımız da artmış olacak.
Bugün
burada, ekonomik meselelerin dışında, iktidarın, yine, kaynak yaratmak
açısından, kamuda bulamadığı kaynakları, yapamadığı tasarrufları “Acaba nereden
bulabilirim?” arayışının bir doğal sonucu olarak da 23/9 tarihinde Türkiye
gündemine düşen bir yasa teklifi var, nedir bu? Boğaziçi Kanunu ve bazı
kanunlarda değişiklik yapılmasına dair kanun teklifi. Kimi zaman Çevre ve
Şehircilik Bakanı çıkıyor, bu konuda yapılmış olan çalışmalarla ilgili, BBC
gibi birtakım yabancı ajanslara açıklama yapıyor, kimi AKP temsilcileri de
“Bizim böyle bir çalışmamız yok Türkiye Büyük Millet Meclisine gelmiş. Bu yönde
bir çabamız yok.” diyor ama bu manada yapılmış teklifin tümü zaten bizim
elimizde ve basının elinde var.
Şimdi
değerli arkadaşlar, nedir İstanbul’da 23 Haziran seçimlerinden sonra Adalet ve
Kalkınma Partisinin İstanbul Büyükşehir Belediyesini kaybetmesiyle birlikte
içine düştüğü bu arayışın arkasındaki temel neden, nedir bu? Yani yirmi beş
yıldır İstanbul’u yöneteceksiniz, on yedi yıldır Türkiye’yi yöneteceksiniz,
bugüne kadar aklınıza gelmeyen bir değişikliği yani İstanbul Boğazı’nın iki
yakasında, gerek ön görünüm bölgesinde gerekse geri görünüm bölgesinde plan
yapma yetkisini, uygulama yetkisini, ruhsat yapma yetkisini kendinizde
toplayacak bir düzenlemeyi gündeme getireceksiniz. Hatta öylesine ki bu düzenlemenin
içine çok cinlik bir terim de giriyor, ilk kez giriyor bu, yani İstanbul’u
bilenler açısından söylüyorum, silüet geçiş sahası. Neymiş silüet geçiş sahası?
Sahil şeridi ön görünüm, geri görünüm ve etkilenme bölgesi sınırları içerisinde
veya içerisinde olmamakla birlikte Boğaziçi’nin etkilenme sahasına giren
yapılar. Şimdi, hangi yapılar arkadaşlar? İstanbul Boğaziçi’nin sınırları içine
girmemekle birlikte İstanbul Boğazı’nda yapıldıkları zaman fark edilenler,
İstanbul’un bütün gökdelenleri. Bütün gökdelenleri artık bu çıkacak olan
çalışmayla birlikte Büyükşehir Belediyesinin… Çünkü o gökdelenlerin içinde,
hepinizin bildiği, İstanbullu herkesin bildiği, Maslak’ta yirmi beş yıldır
yarım kalmış olan Hattatların gökdeleni de var. 
ZEYNEL
ÖZEN (İstanbul) – Kayyum atamak için, kayyum. 
GÖKAN
ZEYBEK (Devamla) - Şimdi, değerli arkadaşlar, burada, seçilmiş olan belediye
başkanlarının o kente ilişkin planlama sürecinden uygulama sürecine ve denetim
sürecine kadar bütün yetkilerini kullanması konusunda demokrasinin en temel
iradesi olan seçilmişlerin ve seçilmişler eliyle oluşmuş olan yerel meclislerin
vereceği kararlar mutlaka hayata geçmek zorundadır. Niye bunu söylüyoruz?
Bakın, Türkiye’nin cumhuriyet tarihi doksan altı yıldır ama yerel yönetimler
tarihi yaklaşık iki yüz yıldır. Osmanlı’dan beri gelen bir yerel yönetim
anlayışımız var ve belediye hizmetlerini biz giderek yerel yönetimlerin merkezî
otoritenin yetki ve sorumluluklarını daha çok alarak, bütçe olanaklarını daha
çok alarak hayata geçirmesi üzerinden bir strateji geliştirmiş bulunuyoruz. 
Ama
başka bir iddia daha var değerli arkadaşlar, bunu yüce Meclisin bilgisine
sunmak istiyorum: Boğaz’da birtakım yapılar var. Şimdi, İstanbul Boğazı
İstanbul’un iki yakasında bulunuyor, Avrupa yakasında Sarıyer, Beşiktaş,
Beyoğlu ilçelerimiz; Anadolu yakasında da Beykoz, Üsküdar ilçelerimiz
bulunuyor. Kadıköy ilçemiz Boğaziçi’nde bulunmasına rağmen Boğaziçi ön görünümü
ve geri görünümünü etkileme bölgesinin sınırlarında değil. Peki, ne oluyor bu
Boğaz’da? Şimdi, Boğaziçi İmar Müdürlüğünde görev değişikliği yapıldıktan
sonra, geçtiğimiz günlerde değerli arkadaşlar, bir yıkım gerçekleştiriliyor.
2019 İstanbul yerel seçimlerinden önce Büyükşehir Belediyesinin sıkça, hemen
hemen bütün hizmet ihalelerine giren ve bunları yüksek kârlarla alan, kendisini
kamuoyunda Cübbeli Ahmet Hoca olarak tanıtan kişinin damadına ait olan,
Palazoğlu ailesinin, Çengelköy’de 2.200 metrekare arsa üzerine Boğaz’da kaçak
olarak başlamış ve 3 katı yapıldıktan sonra durdurulmuş, şimdi de encümenden
alınmış olan yıkım kararıyla yıkımı gerçekleştirilmek üzere olan bu binayla
ilgili, Adalet ve Kalkınma Partisinin desteklediği Cumhurbaşkanlığı hükûmet
sistemine mensup olan bir bakan Üsküdar Kaymakamını arıyor ve diyor ki: “O
yıkımı durdurunuz.” Şimdi, değerli arkadaşlar, Çevre ve Şehircilik Bakanı diyor
ki: “Biz Boğaz’daki kaçak yapılaşmayı engellemek için bir çalışma yapıyoruz.”
Şimdi buradan Türkiye Büyük Millet Meclisinin huzurunda tekrar söylüyorum:
Boğaz’da Palazoğlu ailesine ait, Çengelköy’de, 2.200 metrekare arsa üzerine,
arsanın tamamında yapılan, 3 katı da yapılmış olan bu binayı yıkmaya giden
Büyükşehir Belediyesinin Boğaziçi İmar Müdürlüğü yetkililerine kaymakamın resmî
yazısı “Dur.” diyor.
NURHAYAT
ALTACA KAYIŞOĞLU (Bursa) – Yazıklar olsun! 
GÖKAN
ZEYBEK (Devamla) – Ve gerekçe olarak da şunu söylüyor: “Siz gidin yürütmeyi
durdurma kararını mahkemeden alın.” Bakın, bu devletin yasal işlemini yapmak
için çalışan bürokratlarına, memurlarına, devletin İçişleri Bakanlığının o
ilçedeki en yetkili makam sahibi tarafından “Ben durduruyorum, siz gidin
mahkemeden gerekçeli kararla iptal edin.” deniliyor. Şimdi, bu iktidar mı
Boğaz’ı koruyacak? Şimdi, Boğaz’ı korumak için siz Fatih’te, Tarihî
Yarımada’da, çivi çakmanın bile yasak olduğu doğal ve tarihî SİT alanı olan
Tarihî Yarımada’da bugüne kadar yapılmış olan hangi kaçak binanın üzerine
gidebildiniz? Gene, aynı, bilinen -cemaat diyemem çünkü cemaatlerin arkasında
bir inanç olabilir, bir felsefe olabilir, bir tarikat anlayışı olabilir-
tamamen çıkara dayalı bir grubun yapmış olduğu Fatih’teki kaçak yapılaşmayla
ilgili ne yapabildiniz bugüne kadar? Yirmi beş yıllık belediye iktidarınızda
İstanbul’un siluetine ilişkin, Boğaziçi’nin ön görünüm ve geri görünüm
siluetine ilişkin yaşanmış olan değişimi, yeşilden betona olan değişimi
fotoğraflarla yıl yıl karşınıza getirdiğimizde ne diyeceksiniz geçmişe ilişkin
olarak? “Biz İstanbul’a ihanet ettik.” diyeceksiniz. (CHP sıralarından
alkışlar) Ve sonra siz, İstanbul’a ihanet edenlerin elinden 4 milyon 806 bin
insanın verdiği oyla alınmış olan yönetme yetkisini şimdi kendi gücünüze
dayanarak almaya çalışacaksınız. 
Değerli
arkadaşlar, imar ve imar rantları Adalet ve Kalkınma Partisi açısından
geçmişten bugüne kadar çok yakın ilgi çekmiş olabilir hatta bütün siyasi partilerin
ilgi alanına da girmiş olabilir ama İstanbul’u bilen biri olarak söylüyorum;
bakın -İstanbul Büyükşehir Belediyesinde dokuz yıl görev yaptım, grup sözcüsü
olarak görev yaptım- İstanbul’da Adalet ve Kalkınma Partisinin imar
yolsuzluklarının en yoğun yaşandığı iki ilçe Esenyurt ve Küçükçekmece idi.
Küçükçekmece’de Belediye Başkanınızı aday yapmadınız, Esenyurt’taki Başkanınızı
da görevdeyken görevden aldınız. (CHP sıralarından alkışlar) 
Şimdi,
sözün kısası şu: Binlerce kaçak inşaatı yapan, 50 katlı, 50 daireli siteye 500
daire, bin daire kaçak inşaat yaptıran belediye başkanlarına yâr oldu mu
Esenyurt, yâr oldu mu Küçükçekmece? 
ÖZGÜR
ÖZEL (Manisa) – Olmaz!
GÖKAN
ZEYBEK (Devamla) – Ve Cumhuriyet Halk Partisi sizin yerel yönetimler eliyle en
fazla haksızlık yaptığınız, kente karşı en fazla suç işlediğiniz seçim
çevrelerinde yüzde 55’in üzerinde oylarla seçimi kazandı. (CHP sıralarından
alkışlar)
Şimdi,
buradan ben size bir çağrı yapmak istiyorum. 
(Mikrofon
otomatik cihaz tarafından kapatıldı)
BAŞKAN
– Tamamlayın. 
GÖKAN
ZEYBEK (Devamla) – Teşekkür ediyorum Sayın Başkan. 
16
milyonluk bu kenti sadece İstanbul’da yaşayanların değil, sadece biz Türkiye
Cumhuriyeti’nin vatandaşlarının değil, içinden boğaz geçen bu kenti, üç
imparatorluğa başkentlik yapmış olan bu kenti korumak bütün insanlığın
görevidir. Mısır piramitleri nasıl insanlığınsa, Orhun Yazıtları nasıl
insanlığınsa, İnka medeniyeti nasıl insanlığınsa İstanbul Boğazı da insanlığın
ortak kültürüdür. Bu kültürü korumak için yapmamız gereken tek bir şey var:
Vallahi de billahi de İstanbul’dan sizi uzak tutmamız gerekiyor. (CHP
sıralarından alkışlar) 
CAHİT
ÖZKAN (Denizli) – Sayın Başkan…
BAŞKAN
– Sayın Özkan, buyurun.
V.- AÇIKLAMALAR (Devam)
75.- Denizli Milletvekili Cahit Özkan’ın, İstanbul
Milletvekili Gökan Zeybek’in 117 sıra sayılı Kanun Teklifi’nin birinci bölümü
üzerinde CHP Grubu adına yaptığı konuşmasındaki bazı ifadelerine ilişkin
açıklaması
CAHİT
ÖZKAN (Denizli) – Sayın Başkan, İstanbullu vatandaşlarımız tam beş dönem Sayın
Cumhurbaşkanımızın belediyecilik anlayışına destek verdi. Şimdi, hatip kürsüden
soruyor: “Nasıl bir İstanbul bıraktınız?” Bakınız, tam 1994’te İstanbul
Büyükşehir Belediyesini Sayın Cumhurbaşkanımız Belediye Başkanı olarak aldığı
zaman, akmayan suları, çöp yığınları ve pis kokan Haliç’iyle, maalesef, en
büyük markamız olan İstanbul’a en büyük ihaneti gerçekleştirmiştiniz. (CHP
sıralarından gürültüler)
NURHAYAT
ALTACA KAYIŞOĞLU (Bursa) – Betona dönmemişti, betona.
CAHİT
ÖZKAN (Denizli) – Ne diyorlardı? 
NURHAYAT
ALTACA KAYIŞOĞLU (Bursa) – İhanet ettiniz!
BAŞKAN
– Arkadaşlar, sessiz olalım. 
Sayın
Özkan, bana doğru bakınız lütfen. 
BURCU
KÖKSAL (Afyonkarahisar) – Sizin Genel Başkanınız İstanbul’a ihanet ettiğinizi
itiraf ediyor. 
CAHİT
ÖZKAN (Denizli) – Diyorlardı ki: “Haliç’in kokusunu ortadan kaldıramayız,
temizleyemeyiz. Onun için Haliç’le ilgili yapmamız gereken tek şey, oraya
toprak gömerek otopark yapmaktır.” Böyle bir anlayışla aldığımız İstanbul’da,
hamdolsun…
NURHAYAT
ALTACA KAYIŞOĞLU (Bursa) – Beton, beton.
CAHİT
ÖZKAN (Denizli) – Vatandaşlarımıza hizmet edin. Aynen sıfır kilometre araba
gibi tıkır tıkır çalışan bir İstanbul, bugün Cumhuriyet Halk Partili bir
belediye başkanının elinde. (CHP sıralarından gürültüler)
(Mikrofon
otomatik cihaz tarafından kapatıldı) 
BAŞKAN
– Değerli arkadaşlar…
CAHİT
ÖZKAN (Denizli) – Biz diyoruz ki: Ey İmamoğlu, sadece İstanbul’a hizmet edin.
Ey İmamoğlu, yapmanız gereken, Cumhuriyet Halk Partisi belediyecilik
anlayışıyla değil, İstanbul’a hizmet eden bir belediyecilik anlayışıyla
İstanbul’da yaşayan vatandaşlarımıza hizmet götürün. 
AHMET
KAYA (Trabzon) – Hazmedemediniz. 
CAHİT
ÖZKAN (Denizli) – O eski belediyecilik anlayışını getirmeyin. Bugün İstanbul’un
hak etmiş olduğu, havasıyla temiz, çevreci… Bakın, havalimanından Taksim’e
kadar geçtiğiniz her yerde Sayın Cumhurbaşkanımız Recep Tayyip Erdoğan’ın
dikmiş olduğu yeşil ağaçlarla hava alan, nefes alan bir İstanbul var. Ne
yaparsanız yapın İstanbullu hemşehrilerimiz o verilmiş olan…
BAŞKAN
– Tamamlayın Sayın Özkan.
CAHİT
ÖZKAN (Denizli) – …yapılmış olan hizmetleri biliyor. Bundan sonra aynı
hizmetleri yerine getirmek Cumhuriyet Halk Partili Belediye Başkanının görevi.
(AK PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Peki, teşekkür ediyorum.
CAHİT
ÖZKAN (Denizli) – Son olarak, İstanbul Büyükşehir Belediye Meclisi… (CHP
sıralarından gürültüler)
BAŞKAN
– Arkadaşlar, lütfen…
Tamamlayın
Sayın Özkan.
CAHİT
ÖZKAN (Denizli) – …Cumhur İttifakı’nın ekseriyette olduğu, hâkim olduğu meclis.
Biz, İstanbul Belediyesinde, hâkim olduğumuz bu Cumhur İttifakı’nın meclisinde
ne yapıyoruz? Sadece, İstanbul’da dünden bugüne ortaya koymuş olduğumuz
çevreci, temiz, yeşil belediyecilik anlayışını devam ettiriyoruz. (AK PARTİ
sıralarından alkışlar, CHP sıralarından gürültüler) 
AHMET
KAYA (Trabzon) – İstanbul’a ihanet ettiniz.
CAHİT
ÖZKAN (Denizli) – Bunu devam ettirmek sizin belediyecilik anlayışınızın
sorumluluğunda; yerine getirmezseniz zaman, sayılı gün öyle ya da böyle geçer,
2024’te Cumhur İttifakı olarak hesabını sormasını biliriz. 
Teşekkür
ederim. (AK PARTİ sıralarından alkışlar) 
LÜTFÜ
TÜRKKAN (Kocaeli) – 2024’te yoksunuz siz Cahit, vallahi yoksunuz, billahi
yoksunuz, yemin ediyorum. 
BAŞKAN
– Buyurun Sayın Özel.
76.- Manisa Milletvekili Özgür Özel’in, Denizli Milletvekili
Cahit Özkan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, Sayın Grup Başkan Vekilinin, İstanbul Büyükşehrin
canlı yayınlanan meclis görüşmelerinde Tevfik Göksu’nun performansını yeterli
görmediğini anladık. (CHP sıralarından gülüşmeler, alkışlar) Çünkü Cahit Bey
2023’te veya daha önce yapılan bir seçimde burada olmadığına göre, belki
2024’te İstanbul Büyükşehir seçimlerinde partisinden bir muhalefet büyükşehir
belediye meclis üyesi olarak görev alırsa bence o görevi Tevfik Göksu’dan iyi
yapacak, bunu ispatladı. 
MEHMET
ŞÜKRÜ ERDİNÇ (Adana) – Yazık, yazık! Gerçekten seviyenizi gösteriyorsunuz. 
ÖZGÜR
ÖZEL (Manisa) – Ama bir gerçek var, İstanbul’u, İstanbullu kimi isterse o
yönetecek. Biz, İstanbul’da yıllardır muhalefette de kaldık ama İstanbul’a
yapılan hataları, haksızlıkları, ihanetleri teker teker söyledik ve İstanbul
vizyonumuzu, Türkiye vizyonumuzu ortaya koyduk.
MUSTAFA
CANBEY (Balıkesir) – Ya sizin vizyonunuzu biz biliyoruz yıllar öncesinden. Daha
durun bakalım, yeni aldınız; yeni aldınız, durun bakalım.
ÖZGÜR
ÖZEL (Manisa) – Boğazları AK PARTİ yönetiyordu, İstanbul’u AK PARTİ
yönetiyordu; 31 Martta seçmen AK PARTİ’ye “Çek elini buradan.” dedi “Çek elini,
çek.” dedi. (CHP sıralarından alkışlar) 
(Mikrofon
otomatik cihaz tarafından kapatıldı) 
ZÜLFÜ
DEMİRBAĞ (Elâzığ) – O hareketi bir daha yapar mısın?
BAŞKAN
– Tamamlayın Sayın Özel, lütfen.
ÖZGÜR
ÖZEL (Manisa) – Sonra, seçmenin bu demokrasi tokadını anlamayıp ona direndiler,
dediler ki: “Oyu bize verirsen ‘millî irade’ İmamoğlu’na verirsen ‘kirli irade’
‘Seçim murdar oldu.’” 7 askerlerine aldırttıkları yani kendi aldıkları kararı
ki hepimiz biliyoruz o karara Cumhurbaşkanını ikna etme sürecinizi. Ve
seçimleri iptal ettiler. İstanbul seçmeninin sizin biraz önce kullandığınız o
“çöp” “çukur” bilmem neye -onlar İstanbul’da yaşıyordu ya- bu yalanlara
karınları toktu ve onlar biliyordu İstanbul’a kimin ihanet edip kimin hizmet
ettiğini.
ZÜLFÜ
DEMİRBAĞ (Elâzığ) – Yeni jenerasyon bilmiyor, yeni jenerasyon bilmiyor. 
LÜTFÜ
TÜRKKAN (Kocaeli) – Ya, büyükşehirde görevli olanlar konuşmasınlar, onlar
yüzünden kaybettiniz. Onlar yüzünden kaybettiniz, orada hâlâ konuşuyorlar.
BAŞKAN
– Tamamlayın Sayın Özel.
Buyurun.
ÖZGÜR
ÖZEL (Manisa) – Hepsi şunu biliyordu: “Pata, pata, pata, pata.” Bu ne?
Helikopter geçiyor. İçinde kim var? Reis. Reis ne iş yapar? Kupon arsa dağıtır
İstanbul üstünde. (CHP sıralarından alkışlar) 
ZÜLFÜ
DEMİRBAĞ (Elâzığ) – Allah Allah!
ÖZGÜR
ÖZEL (Manisa) – Size “Gidin başımızdan, gidin başımızdan.” dediler ve
İstanbullu sizi başından defetti, boğazlardan ve İstanbul’dan elinizi de men
etti. 
(Mikrofon
otomatik cihaz tarafından kapatıldı)
BAŞKAN
– Peki.
ÖZGÜR
ÖZEL (Manisa) – Son sözüm…
BAŞKAN
– Tamamlayın, lütfen tamamlayın Sayın Özel. 
ÖZGÜR
ÖZEL (Manisa) – Şimdi, İstanbullu “Çek elini üzerimden.” demiş, “Şu
helikopterin sesinden bıktım, rant dağıtacağınıza birazcık adil olun, hizmet
dağıtın; hep yandaşa değil, biraz da bana çalışın.” demiş, hâlen daha aynı
kibirle ve o tek adamı taklit edercesine yüksek sesle ve tepeden bakarak böyle
CHP’ye laf ediyorsunuz. Apırsanız da köpürseniz de halk halkın partisini seçti,
halkın Belediye Başkanı İmamoğlu İstanbul’un yüzünü güldürüyor çatlasınız da
patlasanız da. (CHP sıralarından alkışlar)
BAŞKAN
– Peki, teşekkür ederim.
CAHİT
ÖZKAN (Denizli) – Sayın Başkan…
BAŞKAN
– Sayın Özkan, sizden... 
ZÜLFÜ
DEMİRBAĞ (Elâzığ) – Halk Partisini seçmedi, 3 partinin toplamına verdi.
LÜTFÜ
TÜRKKAN (Kocaeli) – Yahu, senin yüzünden kaybettiler İstanbul’u. 
BAŞKAN
– Bir dakika, bir dakika…
ZÜLFÜ
DEMİRBAĞ (Elâzığ) – Artık konuş, konuş…
LÜTFÜ
TÜRKKAN (Kocaeli) – Senin yüzünden kaybettiler, bari sen sus ya!
BAŞKAN
– Değerli arkadaşlar, Sayın Demirbağ; rica ediyorum, karşılıklı konuşmayın. 
LÜTFÜ
TÜRKKAN (Kocaeli) – “AKBİL, MAKBİL” diye diye duman ettiniz, sonra…
ZÜLFÜ
DEMİRBAĞ (Elâzığ) – Devam et, devam et.
BAŞKAN
– Arkadaşlar, kanun üzerindeki görüşmelerimiz devam edecek.
Rica
ediyorum, toparlayın Sayın Özkan.
77.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ve CHP’ye
rağmen milletimizin göğsünü kabartacak icraatlarını hayata geçirmeye devam
edeceklerine ilişkin açıklaması
CAHİT
ÖZKAN (Denizli) – Evet, bakınız, bir hukukçu ve siyaset adamı olarak
söylüyorum: Hukukta en büyük delil ikrardır, ikrar. Bakınız, ben demiyorum -biz
dersek “AK PARTİ dedi.” dersiniz- Cumhuriyet Halk Partisinin Genel Başkanı
Sayın Kılıçdaroğlu hemen 31 Mart seçimlerinden sonra ne dedi? Dedi ki: “Sakın
ha, sakın, belediyelerimizi 1994 öncesi İstanbul’un ve Ankara’nın
belediyeciliğine döndürmeyin.”
TURAN
AYDOĞAN (İstanbul) – Doğru demiş.
CAHİT
ÖZKAN (Denizli) – “Eğer tekrar 1994’ün o belediyeciliği, CHP’li belediyeciliği
geri dönerse bu millet bir daha bize belediye vermez.” dedi, biz demedik.
TURAN
AYDOĞAN (İstanbul) – Bizde geriye dönüş yok. 
BAŞKAN
– Peki, toparlayalım Sayın Özkan. 
CAHİT
ÖZKAN (Denizli) – Hasılıkelam, ortada maalesef çöpe, çukura, çamura dönmüş bir
CHP’li belediyecilik anlayışı var. Haa, Cumhuriyet Halk Partili bir yerel
yönetim vizyonu ne demekmiş, bir hayal edin, biraz sonra anlatacağım. Dünden
bugüne Cumhuriyet Halk Partisinin belediyecilik ve şehir vizyonu olsaydı nasıl
bir İstanbul olacaktı? 
(Mikrofon
otomatik cihaz tarafından kapatıldı) 
TURAN
AYDOĞAN (İstanbul) – İstanbul Belediyesi halkın belediyesi, halkın. 
BAŞKAN
– Toparlayalım artık Sayın Özkan, hadi bakalım. 
CAHİT
ÖZKAN (Denizli) – Nasıl bir belediyecilik olacaktı? Bunu Genel Kurulun ve aziz
milletimizin dikkatine sunuyorum: Yıl 1975 “Birinci köprü yapılmasın.” Sonra,
Özal dönemi “İkinci köprü yapılmasın.” Sonra Recep Tayyip Erdoğan dönemi
“Üçüncü köprü yapılmasın.” “Marmaray yapılmasın.” “Avrasya Tüneli yapılmasın.”
İstanbul’un mega projeleri hayata geçmesin. “İstanbul Havalimanı yapılmasın.”
Bunların yapılmadığı… Haa, “Metrobüs de yapılmasın.” Haydi gelin, eğer sizin
şehircilik anlayışınız buysa, bu “Yapılmasın.” dediğiniz, engellemek
istediğiniz bu projeleri Ekrem İmamoğlu… 
BAŞKAN
– Toparlayın Sayın Özkan, rica ediyorum. 
CAHİT
ÖZKAN (Denizli) – “Yapılmasın.” dediğiniz bu projeleri -davet ediyoruz- bir
haftalığına kapatalım, nasıl bir İstanbul hayata geçecek, hep beraber görelim. 
SALİHA
SERA KADIGİL SÜTLÜ (İstanbul) – Hep cebimizden çıkıyor Başkan. 
CAHİT
ÖZKAN (Denizli) - Bunlar AK PARTİ’li belediyecilik anlayışının ve Recep Tayyip
Erdoğan belediyecilik anlayışının İstanbul’a hizmetidir, İstanbullu
vatandaşlarımız doya doya kullansın. Allah’ın izniyle, milletimizin göğsünü
kabartacak ve onların hoşuna gidecek icraatları hayata geçirmeye CHP’ye rağmen
devam edeceğiz.
BAŞKAN
– Değerli arkadaşlar…
ÖZGÜR
ÖZEL (Manisa) – Sayın Başkan… 
BAŞKAN
- Sayın Özkan, Sayın Özel… 
ÖZGÜR
ÖZEL (Manisa) - Ben ne yapayım şimdi?
BAŞKAN
- Bir saniye değerli arkadaşlarım… 
Bakın,
burada bir kanunun görüşmelerini sürdürüyoruz, Merkez Bankasından nerelere
geldik. 
AHMET
KAYA (Trabzon) – Biz “Projeler yapılmasın.” demiyoruz “Yolsuzluk yapılmasın.”
diyoruz. 
BAŞKAN
- Bakın değerli arkadaşlarım… Bir saniye…
CAHİT
ÖZKAN (Denizli) – Sizin gündeme davet etmeniz lazım Sayın Başkan. 
BAŞKAN
- Değerli arkadaşlarım, ben kürsüde konuşan hiçbir hatibin sözüne karışmam.
Kürsü özgürdür, ben sansürleme yetkisine sahip değilim. Elbette, arkadaşların
konu üzerinde tartışmalarını arzu ederim ama değerli arkadaşlarım, herkes
milletvekili, sorumluluklarını biliyor. Kürsüye çıkan herkesin de konuşmasını
Meclis Başkanı tayin edemez ki. Böyle bir tablo olmaz, bende hiç olmaz. 
Değerli
arkadaşlarım, şimdi sizlerden rica ediyorum, bakın, medeni ölçülerde ben
gerekli açıklamaları yapmanız için fırsat veriyorum ama bu sonuna kadar sürmez.
Şimdi, özellikle iktidar partisine düşen, muhalefet partilerine düşen, bu
kanunu yapıcı eleştirileriyle bu Mecliste tartışmak ve sonuca ulaştırmaktır. 
Sayın
Özel, şimdi size toparlamanız kaydıyla söz veriyorum. Bundan sonra eğer bu tartışma
uzarsa ben görüşmelere uzun bir ara vermek durumunda kalırım. Bakın, Milliyetçi
Hareket Partisi Grubundaki arkadaşımız bizi bekliyor, şahısları adına konuşmak
için AK PARTİ’den arkadaşlarımız bizi bekliyor. Arkadaşlar, rica ediyorum, bu
tartışmayı bitirelim. Makuldür yani 2 tur yaptık, şu anda makuldür. 
Buyurun
Sayın Özel. 
78.- Manisa Milletvekili Özgür Özel’in, Cumhurbaşkanı
Recep Tayyip Erdoğan’ın “Biz İstanbul’a ihanet ettik.” ifadesine ilişkin
açıklaması
ÖZGÜR
ÖZEL (Manisa) – Sayın Başkan, biraz önce hatibimiz söyledi, 3 imparatorluğa
başkentlik etmiş bir kent, ortasından boğaz geçen bir kent, Galata Kulesi’nden
Hezarfen Ahmet Çelebi’nin uçtuğu bir kent, “altın boynuz” diye bütün dünyanın
bildiği Haliç’e sahip olan bir kent. Bu kente yapılan her ihanette, örneğin
üçüncü köprüde Cumhuriyet Halk Partisi “Bunun bir yolu olur, etrafı yeniden
yapılaşmaya açılır, bu yüzden kuzey ormanları ortadan kalkar.” diyerek tüm
çevrecilerle birlikte uyarılarda bulundu. Aksini yaptınız, şimdiden fotoğraflar
ortaya çıkıyor. Cumhuriyet Halk Partisi tarih boyunca bu kentin bir tarih
başkenti, bir kültür başkenti ve Türkiye'nin göz bebeği olarak dünyanın
demokrasi duyarlılığı da yüksek, geldiğinde iyi döviz bırakan turistlerinin yer
almak istediği, görmek istediği bir yer olarak, bir şehir olarak korunmasını
hep savundu ama bambaşka yerlere yapılabilecek fabrikaları İstanbul’a
yaptırarak…
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın Sayın Özel. 
ÖZGÜR
ÖZEL (Manisa) – …İstanbul’u turizmin cazibe merkezi olacağına göçün cazibe
merkezi hâline getirerek, İstanbul’u kültür başkenti olacağına bir sanayi
başkenti hâline getirmeye çalışarak İstanbul’a birçok yanlış yapıldı. Son on
yedi yılda, yirmi beş yılda İstanbul’a yapılanlarda, sayın hatibin dediği gibi,
en önemli kanıt ikrarsa, hepinizin sözüne en değer verdiği kişinin ikrarını
dinleyin “Biz İstanbul’a ihanet ettik.” diyor. En önemli kanıt Recep Tayyip
Erdoğan ağzından: “Biz İstanbul’a ihanet ettik.” diyor. (CHP sıralarından
alkışlar) 
Ben
de diyorum ki: Çok hatalarını, yanlışlarını eleştirdik ama bu konuda Genel
Başkanınız sonuna kadar doğru söylüyor, siz İstanbul’a ihanet ettiniz. (CHP
sıralarından alkışlar)
BAŞKAN
– Sayın Özkan, kayıtlara geçsin, buyurun.
CAHİT
ÖZKAN (Denizli) – Sayın Grup Başkan Vekilinin bu yapıcı ve restore edici
konuşması vesilesiyle kendisine teşekkür ediyorum.
Tabii,
Sayın Cumhurbaşkanımızın bir İstanbul sevdası var ve bugüne kadar İstanbul’la
ilgili en büyük icraatları da ortaya koyan Sayın Cumhurbaşkanımızdır. Hani, Cumhurbaşkanımız
bu ülkenin başı olarak, ülkemizin her bir ferdi adına ortaya koymuş olduğu bir
serencamını ifade etmiştir “İstanbul’a ihanet ettik.” diyerek. Aslında burada
sadece bir hükûmet, sadece bir belediyecilik olarak değil, aynı zamanda, kabul
etmek gerekir ki en çok kütleleşmenin olduğu, yoğunluğun olduğu semtler ve
ilçeler de ortadadır. 
BAŞKAN
– Toparlayın Sayın Özkan, lütfen, toparlayın artık.
CAHİT
ÖZKAN (Denizli) – Yani burada biz taraflar olarak, farklı siyasi parti grupları
olarak birbirimizi suçlamak yerine, şapkayı önümüze alıp herkesin ders
çıkardığı ve bu anlamda da sadece İstanbul, Ankara, Bursa ve İzmir değil, bütün
şehirlerimiz için, kendi medeniyet köklerimizden ilham alacak bir anlayış Sayın
Cumhurbaşkanımızın davetidir. Bu hususta bütün siyasi partilerin duyarlılığı
için teşekkür ediyorum. 
MAHMUT
TANAL (İstanbul) – Sayın Başkan, Özkan Bey “Cumhurbaşkanı bu ülkenin başı.”
dedi, ne demek istedi biz anlamadık.
ZÜLFÜ
DEMİRAĞ (Elâzığ) – Google’a iyi bak!
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74
Milletvekilinin Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2272) ile Plan ve Bütçe Komisyonu Raporu (S.
Sayısı: 117) (Devam)
BAŞKAN
– Söz sırası Milliyetçi Hareket Partisi Grubu adına ve aynı zamanda şahsı adına
Konya Milletvekilimiz Sayın Mustafa Kalaycı’ya aittir. (MHP sıralarından
alkışlar)
Sayın
Kalaycı, süreniz on artı beş, on beş dakika.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan 117 sıra sayılı Kanun Teklifi’nin birinci bölümü üzerinde
Milliyetçi Hareket Partisi Grubu adına söz aldım. Bu vesileyle yüksek
heyetinizi hürmetle selamlıyorum.
Teknolojide
yaşanan gelişmeler, küreselleşme ve finansal işlemlerdeki serbestleşme
sonucunda ticari ve finansal faaliyetlerin hızlanması, yurt içi ve yurt dışı
ödeme işlemlerini artırmaktadır. Gelişen teknolojiyle birlikte ödemeler
alanında görülen çeşitli uygulamalar sayesinde birçok ticari ve finansal işlem
için nakit dışı ödeme yöntemleri kullanılmaktadır. Dolayısıyla yurt içi ve yurt
dışı ödemelerin gerçekleşmesine altyapı oluşturan ödeme sistemlerinin önemi her
geçen gün daha da artmaktadır. 
Ülkemizde
ödeme sistemleri, ödeme hizmetleri ve elektronik para kuruluşları alanındaki
hukuki altyapıyı oluşturmak amacıyla 2013 yılında 6493 sayılı Kanun yürürlüğe
konulmuştur. Bu kanunla ödeme ve menkul kıymet mutabakat sistemlerine ilişkin
konularda Türkiye Cumhuriyet Merkez Bankası, ödeme hizmetleri ve elektronik
para ihracı ile ödeme hizmeti sağlayıcılarına ilişkin konularda ise Bankacılık
Düzenleme ve Denetleme Kurumu görevlendirilmiştir. 
Ödeme
sistemlerinin yaygın olarak kullanılmaya başlaması ve bu sistemlerden
kaynaklanacak risklerin finansal istikrara olası olumsuz etkileri merkez
bankalarının ödeme sistemlerindeki rolünü ön plana çıkarmaktadır. Ödemeler
alanının sorunsuz ve kesintisiz çalışması ülkelerin güvenliğini ilgilendiren
bir mesele hâline gelmiş olup finansal sistemin istikrarı merkez bankalarının
para politikası uygulamaları ve ekonominin gelişimi açısından kritik öneme
sahiptir. Ödeme sistemleri ulusal ve uluslararası finansal piyasaların
birbirlerine entegre olmalarını sağlamakta, bu durum para politikasının
uygulanmasını kolaylaştırarak para otoritelerinin finansal şoklara zamanında
cevap verebilmelerini sağlamaktadır. Bu itibarla ülkemizde ödemeler alanındaki
tüm görev ve yetkilerin tek çatı altında toplanması önem arz etmektedir. 
Kanun
teklifiyle Merkez Bankası ödemeler alanındaki yetkili otorite hâline
getirilmektedir. Bu kapsamda, ödemeler alanına ilişkin daha önce Bankacılık
Düzenleme ve Denetleme Kurumuna verilen yetkilerin Merkez Bankasına
devredilmesi, yeni ödeme tanımlarının eklenmesi, ortaya çıkan yeni hizmet
türleri ile bu hizmetleri sunan kuruluşların kapsama alınması ve sektörün bazı
ihtiyaçlarının giderilmesine yönelik düzenlemeler yapılmaktadır. Milliyetçi
Hareket Partisi olarak bu düzenlemeyi destekliyoruz. 
Değerli
milletvekilleri, Merkez Bankasının temel amacı, fiyat istikrarını ve
destekleyici amacı olan finansal istikrarı sağlamaktır. Bu amacın sağlanmasında
en önemli şartlardan biri Merkez Bankası bağımsızlığıdır. Merkez Bankası
bağımsızlığının esası da temel amacına yönelik politikalara ve kullanılacak
araçlara ilişkin kararlarını kendilerinin serbestçe almasıdır. Ülkemizde fiyat
istikrarının sağlanması ve Türkiye'nin, içine girdiği faiz, kur, enflasyon
şeytan üçgeninden çıkarılması konusunda Merkez Bankamız kendi görev ve
sorumluluğu doğrultusunda faaliyetlerini sürdürmektedir. 
Bilindiği
üzere ülkemiz, 15 Temmuz hain darbe girişimi ve terör saldırılarıyla birlikte
küresel güçlerin öncülüğünde kur ve faiz üzerinden ekonomik saldırılara da
maruz kalmıştır. Özellikle geçen yıl ağustos ayından itibaren finans
sistemimizi hedef alan saldırılar sonucu döviz kurundaki yükselişle başlayan
finansal dalgalanma, faizlerden enflasyona, büyümenin negatife dönmesinden
işsizliğin artışına kadar pek çok zincirleme etkiye yol açmıştır.
Nitekim,
kur artışının getirdiği maliyetin etkisiyle enflasyon 2018 yılı Eylül ayında
son on beş yılın en yüksek seviyesini görmüş, tüketici fiyatları eylülde yüzde
24,5, ekimde yüzde 25,2; yurt içi üretici fiyatları ise eylülde yüzde 46,2,
ekimde yüzde 45,01 düzeyine çıkmıştır. Yüksek enflasyon ekonomiler için ciddi
bir sorundur ve ekonomik dengelere büyük zarar vermektedir. Yüksek enflasyon,
toplumun tamamını ilgilendirmekte olup gelir dağılımını da bozmaktadır. Artan
fiyatlar hepimizin cebinden bir şeyler alıp götürmektedir. 1970’li, 1980’li ve
1990’lı yıllarda Türkiye ekonomisi kronik ve yüksek enflasyondan uzun süre çok
ciddi olarak zarar görmüş, sıkıntı çekmiş bir ekonomidir. İşte o dönem
“enflasyon canavarı” diye de adlandırılan böyle bir soruna karşı verilen
mücadele, uygulanan politikalar ve alınan tedbirler sayesinde, bir yıl gibi
kısa bir süre içerisinde ve de bu sürede yaşanan 2 seçime rağmen, tüketici
fiyatları eylül ayında yüzde 9,3, ekim ayında yüzde 8,6, yurt içi üretici
fiyatları ise eylül ayında yüzde 2,5, ekim ayında yüzde 1,7 düzeyine
gerilemiştir. Milliyetçi Hareket Partisi olarak temennimiz, enflasyonun yıl
sonu hedefi olan yüzde 12 oranının altında kalması ve enflasyonla mücadelenin
kararlı bir şekilde devam ettirilmesi suretiyle yüzde 5’in altına
indirilmesidir. 
Her
dönemde olduğu gibi, enflasyon hesabına, enflasyon sepetinde yer alan ürünlere
ve ağırlığına yönelik eleştiriler yapılmaktadır. Bu eleştirilerin haklı yönleri
olabilir ancak enflasyonla mücadelede katedilen aşamayı görmek ve bu mücadeleye
destek vermek gerekir. Ne yazık ki ekonomik sorunlardan siyasi medet uman bazı
kesimler enflasyonla mücadelede sağlanan mesafeyi karalamak adına açıklamalar
yapmakta, kurumlarımıza ve resmî verilere karşı itibar suikastı düzenlemekte,
içi boş ve kof iddialarla Cumhurbaşkanlığı hükûmet sistemine saldırmakta,
açıkçası martaval okumaktadır. 
Bugün
Plan ve Bütçe Komisyonunda bütçe görüşmelerinde de gündeme getirdim, bu soruyu burada
da dile getireceğim. TÜİK verilerini yerden yere vuranlar sendikaların
açıkladıkları verilere ne diyecekler acaba? Bakınız, sendikaların, çalışanların
harcamaları üzerinden hesapladıkları açlık ve yoksulluk sınırı rakamları bir
yılda TÜRK-İŞ’e göre yüzde 7,2, DİSK’e bağlı BİRLEŞİK METAL-İŞ’e göre yüzde 7,7
artmıştır. KAMU-SEN’e göre 4 kişilik bir ailenin gıda ve barınma harcamaları
bir yılda yüzde 8,5, TÜRK-İŞ’E göre de bekâr bir çalışanın yaşama maliyeti bir
yılda yüzde 7 artmış görünmektedir. Örnek olarak bu sendikalardan birinin
yaptığı hesaplamayı paylaşmak istiyorum. DİSK’e bağlık BİRLEŞİK METAL-İŞ
sendikası tarafından hesaplanan ve bugün basına da yansıyan Ekim 2019 dönemi
için açlık sınırı 2.050 liradır. Bu tutar geçen yılın ekim ayında yine aynı
sendika tarafından 1.904 lira olarak duyurulmuştur. Dolayısıyla 4 kişilik bir
ailenin sağlıklı bir biçimde beslenebilmesi için hesaplanan açlık sınırı
tutarında bir yıllık artış yüzde 7,7’dir, yoksulluk sınırı rakamlarında da aynı
şekilde yüzde 7,7 artış vardır. Dolayısıyla sendikaların, çalışanların
harcamaları üzerinden hesapladıkları açlık ve yoksulluk sınırı rakamlarındaki
bir yıllık artışın, daha doğrusu sendikaların bir yıllık enflasyon rakamının
TÜİK’in açıkladığı enflasyon rakamının altında kaldığı görülmektedir. 
Enflasyon,
fiyatlar genel düzeyinde yaşanan artışlardır. Enflasyonun tek haneye düşmesi
fiyatların artmadığı anlamına gelmemektedir. Nitekim, tüketici fiyatlarındaki
artış on iki aylık ortalamalara göre yüzde 16,8 seviyesindedir. Fiyatlarda
ortalama bu düzeyde artış görülmekle birlikte fiyatların artış hızında bir
azalma söz konusudur. Dolayısıyla geçen yılın ekim ayında bir önceki yılın aynı
ayına göre yüzde 25,2 olan Tüketici Fiyat Endeksi, geçen ay yüzde 8,6 olarak
gerçekleşmiştir. Hem TÜFE hem de yurt içi ÜFE’de tek haneli rakamlara
ulaşılarak enflasyonla mücadelede büyük bir aşama geride bırakılmıştır. Elbette
ki ekonomide sağlanan bu önemli kazanımda ülkemizin güzide kurumlarından biri
olan Merkez Bankamızın aldığı kararların rolü büyüktür. Merkez Bankamız önceki
hafta da politika faizini 250 baz puan indirimle yüzde 16,5’tan yüzde 14’e
düşürmüştür. Son dört ayda 10 puanlık faiz indirimi yapılmıştır. Merkez
Bankamızca yapılan faiz indirimleri ticari kredi ve tüketici kredisi faizlerine
de daha yüksek oranda yansımakta olup önümüzdeki günlerde faizlerin daha da
inmesi beklenmektedir. 
Türkiye'nin
tüm yaşananlara rağmen dengelenme sürecinde en önemli kırılganlıklarından biri
olan cari dengeyi gözeterek ve pozitif büyümeyi de işin içine katarak çok
önemli bir performans sergilediğini, ekonomide ılımlı bir toparlanmanın
olduğunu söyleyebiliriz. Nitekim, IMF, OECD ve Dünya Bankası ile uluslararası
kredi derecelendirme kuruluşları da ekim ayı içinde açıkladıkları raporlarında
Türkiye’yle ilgili makroekonomik beklentilerini, özellikle de büyüme
tahminlerini olumlu yönde revize etmişlerdir. Bakınız, IMF, daha yakın tarihte
açıkladığı Dünya Ekonomik Görünüm Raporu’nda Türkiye ekonomisi için 2019 yılı
büyüme tahminini nisan ayında yaptığı tahmin olan yüzde eksi 2,5’tan yüzde
0,2’ye revize etmiş yani pozitif büyüme olacağını öngörmüştür. Dünya Bankası da
bugün basına yansıyan Türkiye Ekonomik İzleme Raporu’nda Türkiye'nin zor bir
ekonomik dönemden çıktığını ifade etmiş, 2020 için yüzde 3, 2021 yılı için
yüzde 4 büyüme tahmininde bulunmuştur. Uluslararası kuruluşlar bile olumlu
gelişmeleri ifade etmektedir. 
Ülkemizde
elbette ekonomide ciddi sorunlar vardır, vatandaşımız ekonomik sıkıntılardan
bunalmıştır. Bu konuda değerlendirme yapılması ve eleştiriler getirilmesi son
derece doğaldır, hakkınızdır ancak olumlu gelişmeleri de görmek lazımdır.
Dolayısıyla, gelişmeleri görmeyen ya da görmezden gelenlerin “Türkiye ekonomisi
battı, batıyor.” gibi söylemleri hezeyandır, art niyetlidir. Cumhurbaşkanlığı
hükûmet sisteminin sağladığı hızlı ve etkin karar alma mekanizmasıyla ekonomik
dönüşüm ve değişim süreci daha koordineli bir şekilde yönetilmektedir. Kim ne
derse desin, Cumhurbaşkanlığı hükûmet sisteminin sahibi milletimizdir.
Milletimiz terörle mücadelede ve ekonomik saldırılara karşı verilen mücadelede
Cumhurbaşkanlığı hükûmet sisteminin katkısını ve önemini görmektedir. Türk
milleti doğru ile yanlışı tefrik edecek vicdana sahiptir. Milletimiz 16 Nisan
2017’de kararını vermiştir, bu karardan dönüş ve taviz yoktur. İnanıyoruz ki
Türkiye’yi gelecek yüzyıllara taşıyacak ana damar Cumhurbaşkanlığı hükûmet
sistemidir. Türk milletinin daha nice asırlara bağımsız, bağlantısız, güçlü ve
müreffeh olarak ulaşması yegâne arzumuzdur. Bunu da Cumhurbaşkanlığı hükûmet sistemiyle,
inşallah, başaracağız.
Son
olarak şunu özellikle belirtmek isterim ki geleceğin süper gücü Türkiye ve Türk
milletidir.
Hepinizi
saygılarımla selamlıyorum. (MHP ve AK PARTİ sıralarından alkışlar)
BAŞKAN
– Birinci bölümde şahıslar adına son söz Trabzon Milletvekilimiz Sayın Salih
Cora’ya aittir.
Sayın
Özkan, Sayın Cora burada mı?
MAHMUT
TANAL (İstanbul) – Sayın Başkanım, ben istiyorum.
CAHİT
ÖZKAN (Denizli) – Mustafa Demir konuşacak.
BAŞKAN
– Sayın Demir, buyurun. (AK PARTİ sıralarından alkışlar)
Süreniz
beş dakika.
MAHMUT
TANAL (İstanbul) – Sayın Başkanım, beni niye duymazdan geldiniz?
BAŞKAN
– AKP Grubunun bir tercihi Sayın Tanal.
MUSTAFA
DEMİR (İstanbul) – Sayın Başkan, değerli arkadaşlar; ben, hatipler arasında
demin İstanbul’la ilgili yapılan konuşmalardan dolayı söz alma gereği duydum.
Bu şansı tanıyan arkadaşlara ve Sayın Başkana teşekkür ediyorum.
Demin
İstanbul’dan konuşulurken, İstanbul’un ruhuna on beş yıl hizmet eden bir
arkadaşınız olarak, genellikle İstanbul’la ilgili konuşmalarda gözden kaçırılan
bir konuyu sizinle paylaşmayı arzu ederim.
İstanbul,
ırkların, dillerin ve dinlerin harmanlandığı bir şehirdir. İstanbul, aynı
zamanda, medeniyetlerin birbirleriyle yarıştığı şehirdir. İstanbul, tarihî ve
doğal güzellikleriyle dünyanın en güzel şehridir ve çok özellikleri vardır,
saymakla tükenmeyecek özellikleri vardır. Benim bugün gündeme getirmek
istediğim husus: İstanbul’un haddizatında anlamı itibarıyla İstanbul’dan daha
önemli bir yönü vardır; medeniyetlerin birbirleriyle yarıştığı şehirdir ve her
medeniyet kendine ait en iddialı eserlerini, binlerce yıl dünyanın evrensel
değeri olabilecek eserlerini İstanbul’a kondurmuşlardır. 
Bakın,
Jüstinyen bundan yaklaşık bin beş yüz yıl önce Ayasofya’yı oraya koyduğunda,
Ayasofya’yı sırtını alarak kendisinden bin beş yüz yıl önce yaşamış Hazreti
Süleyman’ın Kubbet-üs Sahra’sını yani oradaki mescidi baz alarak “Ben Hazreti
Süleyman’ın yaptığı mescitten daha büyük bir mescidi İstanbul’a yaptım.” deyip
bu iddiayla yola çıkmıştır. İstanbul’un gerçek anlamda fethi -ben inanıyorum
ki- Kanuni Sultan Süleyman’ın, Mimar Sinan’ı yanına alarak kendisinden tam bin
yıl önce yaşamış Jüstinyen’e “Bak, ben de seni geçtim.” diyerek iddiasını devam
ettirmesiyle olmuştur. 
Şimdi
size soruyorum: Kanuni’den ve son selatin camilerinden sonra İstanbul’da dünya
açısından iddialı hangi eser yapıldı? 
ORHAN
ÇAKIRLAR (Edirne) – Selimiye.
MUSTAFA
DEMİR (Devamla) – Selimiye aynı dönemin eseri, Osmanlı’yı kastediyorum.
Arkadaşlar,
bakın, İstanbul’u, bir ideolojik belediye hizmetinden alıp dünyada yüzyıllar
önce, iki yüz, üç yüz yıl önce bırakılmış bu medeniyet iddiasına taşıyan AK
PARTİ’nin iktidarıdır ve Recep Tayyip Erdoğan’dır. (AK PARTİ sıralarından
alkışlar) Örnek mi istersiniz? Ben Avrupa’da...
HAYDAR
AKAR (Kocaeli) – “İhanet ettik.” diyor. 
AHMET
KAYA (Trabzon) – O zaman niye “İhanet ettik.” diyor?
MUSTAFA
DEMİR (Devamla) – Arkadaşlar, konjonktürel bakarsanız, dar açıyla bakarsanız
böyle düşünürsünüz. 
HAYDAR
AKAR (Kocaeli) – Biz geniş açıyla baktık, o silüeti bozanları gördük.
MUSTAFA
DEMİR (Devamla) – Tarihî perspektiften bakarsanız benim gibi düşünürsünüz. 
Ve
tarih bunu yazacaktır...
HAYDAR
AKAR (Kocaeli) – Neyi yazacak? Cengiz’in yaptığı plazayı mı yazacak, neyi
yazacak?
MUSTAFA
DEMİR (Devamla) – Yarın tarih, Roma’dan, Bizans’tan, Osmanlı’dan gelen bu
iddianın AK PARTİ iktidarıyla, Recep Tayyip Erdoğan vizyonuyla devam ettiğini
yazacaktır, siz -isterseniz- ne yaparsanız yapın. (AK PARTİ sıralarından
alkışlar) 
HAYDAR
AKAR (Kocaeli) – Biz yapacağız, siz de göreceksiniz. 
MUSTAFA
DEMİR (Devamla) – Bakın, arkadaşlar, ben Çapa’da okudum, Kadıköy bizim için
ulaşılmazdı, biz Kadıköy’de oturan arkadaşlarımızın başka yerden, başka
dünyadan geldiklerini kabul ederdik. Neden? Çünkü Avrupa yakasıyla Asya
yakasını buluşturmak mümkün değildi. Ben söylüyorum, Avrasya Tüneli bir zaman
tünelidir. 
HAYDAR
AKAR (Kocaeli) – Kim yaptı?
ZÜLFÜ
DEMİRBAĞ (Elâzığ) – Tayyip Erdoğan yaptı. 
MUSTAFA
DEMİR (Devamla) – Şimdi Fatih’ten yedi dakikada… 
Biz
yaptık. (AK PARTİ sıralarından alkışlar) Bakın, projesini ecdadımız Sultan
Abdülaziz yaptı, uygulamasını da Recep Tayyip Erdoğan yaptı. (AK PARTİ
sıralarından alkışlar)
HAYDAR
AKAR (Kocaeli) – Tarihini anlat burada. Parasını vatandaş veriyor, tarihin en
büyük parasını vererek yaptınız, onları konuşmayın. Oralara harcanan
yap-işlet-devretlerle her gün 10 tane köprü yaparsınız!
MUSTAFA
DEMİR (Devamla) – İkincisi: Arkadaşlar, dünyanın en büyük projesini, yine bütün
dünyayı meşgul eden üçüncü havalimanını biz yaptık, AK PARTİ iktidarı yaptı. 
HAYDAR
AKAR (Kocaeli) – Doğru, doğru, kimin yaptığını biz biliyoruz! Kimin yaptığını
biliyoruz!
MUSTAFA
DEMİR (Devamla) – Tarih bunu yazacaktır, siz ne yaparsanız yapın. Osmangazi
Köprüsü’nü yine biz yaptık, yaptıklarımızın sonuna kadar arkasındayız. (AK
PARTİ sıralarından alkışlar) İstanbul’da maske takıp dolaşan insanım ben.
İstanbul’da Haliç’in… 
HAYDAR
AKAR (Kocaeli) – Tabii tabii… İstersen bir de beş dakika ben anlatayım ne
yaptığınızı İstanbul Havalimanı’nda, nasıl soyduğunuzu bir anlatayım, nasıl
soyduğunuzu anlatayım. 
MUSTAFA
DEMİR (Devamla) – Ben size bir şey söyleyeyim mi? 
BAŞKAN
– Sayın Demir, siz Genel Kurula hitap edin. 
MUSTAFA
DEMİR (Devamla) – Ben size bir şey söyleyeyim mi? Bir şey söylüyorum. (CHP
sıralarından gürültüler)
HAYDAR
AKAR (Kocaeli) – Anlatayım beş dakika…
BAŞKAN
– Değerli arkadaşlar…
Sayın
Akar, lütfen…
Arkadaşlar,
sayın hatibi dinleyelim. 
Sayın
Demir, siz Genel Kurula hitap edin. 
MUSTAFA
DEMİR (Devamla) – Arkadaşlar, şu anda Avrasya Tüneli’nden çıkın, Avrupa’ya
doğru gelin, burnunuza bir koku gelir, bu koku lağım kokusudur ve Haliç’i
andırır kokudur ve CHP’nin bize yeniden hatırlattığı kokudur. Bakalım o kokuyu
ne zaman kaldıracaksınız? 
Saygıyla
sevgiyle selamlıyorum. 
Sağ
olun. (AK PARTİ sıralarından alkışlar)
HAYDAR
AKAR (Kocaeli) – Geç bunları, geç! Belediyeciliğin nasıl yapılacağını
göstereceğiz size, göstereceğiz size. İstanbul’u, Türkiye’yi soydunuz be,
Türkiye’yi soydunuz. 
BURCU
KÖKSAL (Afyonkarahisar) – Yap-işlet-devret modeliyle yapılan havalimanlarına,
uçmayan yolcular için 65 milyon dolar ödendi, ondan bahsedin. 
BAŞKAN
– Sayın Akar…
Değerli
arkadaşlar, lütfen…
Sayın
Köksal…
ÖZGÜR
ÖZEL (Manisa) – Sayın Başkan…
HAYDAR
AKAR (Kocaeli) – Milletin cebinde para bırakmadınız. Vergiler geliyor, haftaya
buraya.
BAŞKAN
– Sayın Akar, bakın Sayın Özel söz istedi, Sayın Özel’e söz veriyorum. 
Buyurun
Sayın Özel.
V.- AÇIKLAMALAR (Devam)
79.- Manisa Milletvekili Özgür Özel’in, İstanbul
Milletvekili Mustafa Demir’in 117 sıra sayılı Kanun Teklifi’nin birinci bölümü
üzerinde şahsı adına yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, eğer İstanbul’u -ta Jüstinyen’den başlayarak- bir
sonra yönetenler bir önce yönetenlerden daha iyi hizmet etti, eser bıraktılarsa
emin olun Ekrem İmamoğlu İstanbul’a sizden çok daha iyi eserler bırakacak,
bundan emin olabilirsiniz. (CHP sıralarından alkışlar) 
Karşımızda,
ne idiği belirsiz cemaatlerin, ne idiği belirsiz projelerle tamamı kaçak bir
şekilde yerleştiği ve oranın yerel yönetiminden sorumlu olup Fatih’te yapılan o
kaçak cemaat külliyelerine açıklama getiremeyen birisinin kürsüye çıkıp da
“Jüstinyen’den bugüne kadar gelirken kimse bir şey yapmadı Osmanlı’dan beri,
Recep Tayyip Erdoğan yaptı.” şeklindeki heyecanı ve hezeyanı, kendisini
liderine yeniden beğendirtme çabasından başka bir şey değildir. (CHP
sıralarından alkışlar)
MEHMET
ŞÜKRÜ ERDİNÇ (Adana) – Boş konuşuyorsun! Boş konuşuyorsun!
ÖZGÜR
ÖZEL (Manisa) – Ancak her şeyin en büyüğü güzel anlayışı diktatöryal bir
anlayıştır. Her şeyin en büyüğünü diktatörler ister, krallar ister,
demokrasiler istemez. Demokrasiler, mümkün olduğu kadar, iş görecek kadar
büyük, ihtiyaç kadar büyük, olabildiğince küçük efektif yapılar üretmek ister.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Özel.
Arkadaşlar,
sisteme giren arkadaşlar ayrılmasın, soru-cevap işlemi yapacağız. 
ÖZGÜR
ÖZEL (Manisa) – Siz, örneğin, şehir hastaneleri yapacağız, benim büyük hayalim,
benim 5 büyük yandaş firmam en çok betonu döksün çünkü inşaata çıkan her yol
mübahtır derseniz, devasa şehir hastaneleriniz olur. “Teyze, şu tahlili
yaptır.” diye eline verildi mi, o ayağı aksayan, romatizmalı, 76 yaşındaki
Rukiye teyze 1.600 adım atar. Oysa dünya böyle hastaneler değil, ihtiyaç kadar
büyük, mümkün oluğu kadar küçük, efektif hizmet sunan yerler ister.
RECEP
ŞEKER (Karaman) – Yapamayınca öyle oluyor.
ÖZGÜR
ÖZEL (Manisa) – Diktatörler en büyük saraylarda oturur, demokrasi kahramanları
mütevazı dairelerde oturur. Bir diktatörün hevesini kendisine en önemli meziyet
olarak onu övmeyi almış birisinin siyasi varlığını yerelde de bu Parlamentoda
da o tek adama borçlu olduğunun diyetini kürsüden ödeyişini izledik.
Teşekkür
ediyorum. (CHP sıralarından alkışlar)
CAHİT
ÖZKAN (Denizli) – Sayın Başkan… 
BAŞKAN
– Değerli arkadaşlar, birinci bölümdeki konuşmaları tamamladık, soru-cevap
işlemine geçeceğim ama konuşmacının konuşması üzerine başlayan tartışmayı ben
sizin sonlandırmanızı rica ediyorum.
Sayın
Özkan, buyurun. 
80.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ve İstanbul
iline ve vatandaşlara hizmet etmeye devam edeceklerine ilişkin açıklaması
CAHİT
ÖZKAN (Denizli) – Tabii, ben bu gece gerçekten siyaset tarihine geçecek,
literatüre geçecek çok kıymetli, ilginç değerlendirmeleri görüyorum ve olumlu
ya da olumsuz bu değerlendirmelerin sahibine teşekkür ediyorum. Yani demek
oymuş ki büyük eserler, abide eserler diktatörlerin eserleriymiş. 
ÖZGÜR
ÖZEL (Manisa) – Anlamamış, hiç anlamamış.
HAYDAR
AKAR (Kocaeli) – Anlamamış Sayın Başkan.
CAHİT
ÖZKAN (Denizli) – Oysaki sayın hatip kürsüden biraz önce muhteşem bir İstanbul
ve medeniyet projesi örneği çizdi. Bakınız, Jüstinyen’den bugüne İstanbul’a
hizmet eden gelmiş geçmiş o şehre değer katan bütün eserleri biz kıymetli
görüyoruz. Jüstinyen, Corpus Juris Civilis, bugün Roma hukukunun üstadı.
MURAT
EMİR (Ankara) – Sayın Özkan, Jüstinyen’den öncesi de var.
BAŞKAN
– Arkadaşlar, yandan söz atmayın lütfen.
CAHİT
ÖZKAN (Denizli) – Bakın, müsaade ederseniz… 
Şimdi,
ben şunu öğrenmek istiyorum: Bakın, abide eserler dedik. Birinci köprüye karşı
çıkıldı, ikinci köprüye karşı çıkıldı, üçüncü köprüye karşı çıkıldı,
Marmaray’a, Avrasya Tüneli’ne karşı çıkıldı, üçüncü havalimanına karşı çıkıldı
ve metrobüse karşı çıkıldı. 
(Mikrofon
otomatik cihaz tarafından kapatıldı) 
BAŞKAN
– Devam edin ve toparlayın.
CAHİT
ÖZKAN (Denizli) – Eğer gerçekten şehir ve belediyecilik vizyonlarına
güveniyorlarsa davetimiz odur ki gelsinler, karşı çıktıkları eserleri bir hafta
kapatsınlar, İstanbul’un ve İstanbulluların akıbetlerini görsünler. (AK PARTİ
sıralarından alkışlar) Biz şehre hizmet ettik, vatandaşlarımıza hizmet ettik ve
bu hizmetlere devam edeceğiz. 
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, kayıtlara geçmesi açısından söz vereyim, ayakta değerlendirin,
kayıtlara geçsin, ne olur.
ÖZGÜR
ÖZEL (Manisa) – Bir dakika yeter.
CAHİT
ÖZKAN (Denizli) – Bak, sataşmadım, isim de söylemedim.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, kayıtlara geçirin lütfen
Buyurun.
ÖZGÜR
ÖZEL (Manisa) – Sayın Başkan, milletin vergisiyle şehirlere kazandırılmış
eserleri kendisinin eserleriymiş gibi görüp de “Kapatalım.” falan gibi laflar
ucuz polemikten öteye gitmez. Sebep: Şehri 16 milyonluk yapmışsın, şehrin yeşil
alanlarını, şehrin su havzalarını, şehrin dere yataklarını ölüm pahasına
yapılaşmaya açmışsın. (AK PARTİ sıralarından gürültüler)
BAŞKAN
– Değerli arkadaşlar, susalım.
Buyurun.
ÖZGÜR
ÖZEL (Manisa) - Şehrin göz bebeği alanlarını ranta, deprem toplanma alanlarını
yapılaşmaya açmışsın ve şimdi diyorsun ki: “Köprüyü kapatayım mı, bilmem ne
yapayım mı?” Sizin bıraktığınız bu kültürel, sizin bıraktığınız bu ahlaki ve bu
sosyolojik çökelmeye rağmen bu şehri ancak ve ancak bu şehri sevenler
kurtarabilir, sevenler yönetebilir. Buna kim karar verecek? 
CAHİT
ÖZKAN (Denizli) – İstanbul verecek.
ÖZGÜR
ÖZEL (Manisa) - Buna kararı siz veremezsiniz. Buna kararı İstanbullu verecek ve
İstanbul bu kararı 31 Martta verdi, siz o karara direndiniz. 
CAHİT
ÖZKAN (Denizli) – İstanbul verdi; bekliyoruz, bekliyoruz, Allah Allah!
ÖZGÜR
ÖZEL (Manisa) – Ve sonra İstanbul, bu, kendi şahsiyetiyle siyaset yapamayıp bir
kadın takma adını alarak arkalardan yayın yapan “Yeliz”e inat 806 bin fark attı
size, fark attı. (CHP sıralarından “Bravo” sesleri, alkışlar)
CAHİT
ÖZKAN (Denizli) – Sayın Başkanım…
BAŞKAN
– Birleşime on dakika ara veriyorum.
Kapanma Saati: 21.52 
BEŞİNCİ OTURUM
Açılma Saati: 22.05
BAŞKAN: Başkan Vekili Levent GÖK
KÂTİP ÜYELER: İsmail OK (Balıkesir), Mustafa AÇIKGÖZ
(Nevşehir)
----- 0 -----
BAŞKAN
– Türkiye Büyük Millet Meclisinin 14’üncü Birleşiminin Beşinci Oturumunu
açıyorum. 
117
sıra sayılı Kanun Teklifi’nin görüşmelerine devam ediyoruz. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74
Milletvekilinin Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2272) ile Plan ve Bütçe Komisyonu Raporu (S.
Sayısı: 117) (Devam)
BAŞKAN
– Komisyon? Yerinde. 
Değerli
milletvekilleri, bölümler üzerindeki görüşmelerden sonra soru-cevap işleminde
kalmıştık.
Şimdi,
on beş dakika süreyle soru-cevap işlemine başlayacağız. Bu sürenin yarısını
sayın milletvekillerimiz, yarısını da Sayın Komisyon kullanacak.
Sayın
Tanal...
MAHMUT
TANAL (İstanbul) – Teşekkür ederim Sayın Başkan.
Değerli
Başkanım, bu teklifle elektronik para olarak “kripto para” denilen bir para
birimiyle ilgili düzenleme getiriliyor. Peki, bu kripto para birimine baktığım
zaman bitcoin diye geçiyor. Bitcoin nedir, nasıl alınır, nasıl satılır? Bu 1
bitcoinin değeri kaç TL’dir baktığımızda? 53.498 TL’dir. Peki, bu nasıl alınır
baktığımızda? Yani bu hisse senedi gibi, ortada hayali bir şey, para yok, somut
bir şey yok. Bu, yeni bir kumar çeşidi midir? Yani -bu tosuncuk olan- Çiftlik
Bank vardı, piyasayı dolandıran, bu dolandırma işi olursa bunun güvencesi ne
olacak? Bununla ilgili Türkiye’de şu anda kaç kişi böyle bir bitcoin almış veya
bu aracı hizmetlere Türkiye’de hangi işletmeler aracılık yapacak? Aracılık için
müracaat eden şirketler var mıdır, yok mudur? Bu konuda bize bilgi verirlerse
sevinirim.
BAŞKAN
– Sayın Köksal...
BURCU
KÖKSAL (Afyonkarahisar) – Teşekkürler Sayın Başkan.
5620
sayılı Kanun’a tabi olan, başta Orman, Tarım, Demiryolları, ÇAYKUR, karayolları
olmak üzere, yaklaşık 27 bin geçici mevsimlik işçi daimî olarak çalışmak, kadro
almak, her ay evine rahat bir şekilde ekmek götürmek istiyor. Seçim dönemi AKP
tarafından onlara verilen kadro sözü tutulacak mı?
Yine,
noterlerin yanında çalışan, hiçbir özlük hakları olmayan, görevleriyle ilgili
işledikleri suçlardan dolayı devlet memuru statüsünde yargılanan ancak iş
ilişkisinde “özel eleman” olarak nitelendirilen, iş ilişkisinde “devlet memuru”
olarak görülmeyen noter kâtiplerine karşı da bu haksızlığın giderilerek özlük
haklarının verilmesi gerekmektedir. Bu konuda da AKP kanadından gelecek
herhangi bir teklif var mıdır?
BAŞKAN
– Sayın Şevkin…
MÜZEYYEN
ŞEVKİN (Adana) – Teşekkür ederim Sayın Başkan.
Ülkemizde
anayasal güvence altında olan sağlıklı yaşama hakkı, ne yazık ki, hakkaniyet
ölçüsünde tüm vatandaşlarımıza tanınmamaktadır. Oysa tutuklu ve hükümlülerin
tıbbi bakım alma hakları devletçe güvence altına alınmıştır. Ancak içlerinde
Adana cezaevlerinin de bulunduğu pek çok cezaevinde ciddi sağlık sorunlarıyla
karşı karşıya kalan önemli bir kitlenin varlığı bilinmektedir. Temel insan
haklarından biri olan sağlıklı yaşama hakkı, diğer insanlardan ayırt
edilmeksizin, tüm tutuklu ve hükümlülere eşit, ulaşılabilir, ücretsiz ve
nitelikli bir biçimde sunulmalıdır. Kanser gibi ilerleyici, yaygınlaşma
eğilimli ve ileri evrelere taşınmış ölümcül olgularda telafisi mümkün olmayan,
tıbbi, hukuki ve vicdani sorumluluğu ağır sonuçlar doğurmaktadır. Türk
Tabipleri Birliğine yapılan başvurulardan hâlen tutuklu birçok vatandaşın
ölümle burun buruna kaldığı anlaşılmaktadır. Mahkûmların hastalıklarının tespit
edilmesi, sağlık kurumlarına sevki, bir an önce tedavi altına alınmasına
yönelik mevcut uygulamanın iyileştirilmesi, etkinleştirilmesi ve
hızlandırılması sağlanmalıdır.
(Mikrofon
otomatik cihaz tarafından kapatıldı) 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
“Yeni
vergiler gelecek.” diyorsunuz. Peki, yurttaşlarımız mevcut vergileri
ödeyebiliyor mu? On yedi yıllık iktidarınız boyunca tam 9 defa vergi affı
çıkardınız. Merak ediyorum, son çıkarılan 7143 sayılı Kanun’daki vergi
affındaki tahsilat oranınız nedir? 
Kredi
ve Yurtlar Kurumunun kredileriyle okumuş, şimdi cumhuriyet tarihinin en büyük
işsizlik oranıyla karşılaşan ve iş bulamayıp haciz şokuyla karşı karşıya olan
öğrencilerimizin kredi geri ödemelerinde bir yapılandırma düşünüyor musunuz?
Çiftçimiz
ciddi anlamda borçludur ve sürekli borcu artmaktadır. Bu borcun faiziyle
birlikte yapılandırılmasına yönelik bir çalışmanız var mıdır? Esnaflarımız
siftah yapmadan dükkân kapamaktadır ve borçlarını ödeyememektedir. Esnaf
kredilerine yönelik bir yapılandırmanız var mıdır?
BAŞKAN
– Sayın Taşdoğan…
ALİ
MUHİTTİN TAŞDOĞAN (Gaziantep) – Sayın Başkan, ülkemizin ihtiyaç duyduğu savunma
sanayisi, uzay ve otomotiv gibi ileri teknoloji gerektiren sektörel yatırımlar
birkaç ilde yoğunlaşmış durumdadır. Bu iller arasında Gaziantep’in olmaması,
şehrimiz ve ülkemiz açısından ciddi bir eksikliktir. Yatırımların
sürdürülebilirliğinin temel koşulu, ihtiyaçların yurt içindeki firmalardan
karşılanması ve yan sanayi payının yükseltilmesidir. Gaziantep’te savunma
sanayisi için gerekli hazırlıklar ve altyapı mevcuttur. Gaziantep’teki odaların
ve OSB’nin başkanlarının gayret ve girişimleriyle 120 bin metrekarelik bir
savunma sanayisi bölgesi hazırlanmıştır. Devletimizi ve ekonomimizi dışa
bağımlılıktan kurtaracak olan ürünler için devletimizin yerli üretime vereceği
alım garantisiyle, Gaziantepli sanayicilerimiz yerli ve millî üretime yapacağı
yatırımlarla kadirşinaslığını gösterecektir. Gaziantep’in sanayi altyapısı da
Gazianteplinin zekâsı da bunları imal edecek büyüklüktedir.
Teşekkür
ederim.
BAŞKAN
– Sayın Tutdere…
ABDURRAHMAN
TUTDERE (Adıyaman) – Geçen hafta Adıyaman’ı ziyaret eden Hazine ve Maliye
Bakanı Adıyaman Ticaret ve Sanayi Odasında yapmış olduğu konuşmasında “Adıyaman
her daim yanımızda oldu, biz de Adıyaman için elimizden gelen her şeyi
yapacağız.” dedi. Sayın Bakan, doğru söylüyorsunuz, Adıyaman on yedi yıldır
size karşı görevini yaptı. Peki, on yedi yıldır Adıyaman’a karşı siz
görevlerinizi yaptınız mı? Mesela tütün üreticilerinin beklediği vergi indirimi
için yasal çalışma yapacak mısınız? İnşaat çalışmaları durma noktasına gelen
Koçali, Gömükan, Çetintepe Barajları için gerekli ödeneği çıkaracak mısınız?
Sulama projeleri için gerekli çalışmaları yapacak mısınız? İşsizlik ve
yoksulluğun bitirilmesi için on yedi yıldır sabırla bekleyen Adıyaman’a daha ne
kadar beklemeyi öneriyorsunuz? Adıyaman’a karşı görevinizi yapmanız için on
yedi yıl süre geçti, daha ne kadar süre istiyorsunuz? 
Teşekkür
ederim.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkanım.
Sayın
Başkan, tarımda ve hayvancılıkta çok ciddi sıkıntılar yaşanmaktadır. İvedi
olarak çiftçilerin tarım kredi, zirai kredi, Ziraat Bankası ve diğer bankalara
olan borçları ertelenmelidir. Çiftçiye vaadedilen ucuz mazot, ucuz gübre, ucuz
elektrik ve hayvancı için de ucuz yem verilmelidir. Ayrıca, dağların
bekçiliğini yapan çobanlardan tarım BAĞ-KUR’u alınmamalıdır. 
Televizyonlarda
yapılan sorumsuz bir haber yüzünden ıspanak tarlada kaldı. Ben, buradan,
herkesi daha sorumlu davranmaya davet ediyorum. Ispanakta herhangi bir sorun
olmadığı yapılan araştırmalar sonucunda açıklandı ama algı yönetimiyle bütün
televizyon kanalları “Ispanak zehirledi.” “Ispanağın şöyle yıkanması lazım,
böyle pişirilmesi lazım.” diye haberler gösterdiler. Çiftçinin kaderiyle
oynamaya hiç kimsenin hakkı yoktur. Ben herkesi sorumlu davranmaya davet
ediyorum. 
BAŞKAN
– Sayın Şahin… 
SUZAN
ŞAHİN (Hatay) – Teşekkürler Sayın Başkan. 
Küresel
rekabette öne geçmenin temel koşulu tedarik zincirlerinin verimli yönetilmesi
ve lojistik başarıdır. Kara, demir, deniz ve hava yollarını etkin bir şekilde
kullanacak kombine taşımacılık anlayışı, çağa ayak uydurmak ve avantaj sağlamak
konusunda etkili yoldur. Buna uygun en iyi yöntemlerden birisi ise lojistik köy
uygulamasıdır. Demir çelik ve enerji üssü konumunda olan, kara yolu, deniz
yolu, demir yolu ve otuz dakika uzaklıkta havalimanı bulunan, Türkiye'nin Doğu
Akdeniz’e açılan liman kapısı olduğu gerçeği göz önündeyken lojistik
yoğunluğuyla İskenderun’un lojistik köy ihtiyacı gün geçtikçe daha da önem
kazanmaktadır. Bölgenin ekonomik kalkınmasında katma değer yaratmak, ulusal
ekonomimize destek olmak amacıyla Hatay ve Osmaniye’yi kapsayan Lojistik Köy
Master Planı Sözleşmesi 2010 yılında imzalanmış olup başlanan lojistik köy
projesi istenilen noktaya ulaşmamış, aradan geçen on yıla rağmen hayata geçirilmemiştir.
Lojistik avantajlarını kullanmaya çalışan Hatay’daki sanayi ve lojistik
sektörü, bölge ve ülke ekonomisi adına bu çok önemli projenin hayata
geçirilmesini beklemektedir. 
(Mikrofon
otomatik cihaz tarafından kapatıldı) 
BAŞKAN
– Sayın Komisyon, milletvekillerimizin sordukları sorulardan
cevaplandırabilecekleriniz için buyurun. 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Tabii. 
Sayın
Başkan, gündemimizle ilgili, kanun teklifiyle ilgili görüşmeler dışında olan
soruları ilgili bakanlıklara ileteceğim, onlar kendilerine yazılı olarak dönüş
yapacaklardır. 
Sayın
Kuşoğlu, Sayın Emecan ve Sayın Tanal’ın soruları benzer nitelikte. Kripto
paralarla ilgili MASAK bünyesinde kapsamlı bir çalışma yürütülmektedir. Kripto
varlıkların çıkış amacı, geleneksel finansal mimari içinde yer alan ve esasen
işlemin neticelenmesine dayanak varlık olarak ülkelerin para birimlerine
dayanan ödeme araçlarına alternatif oluşturmaktır ancak günümüzde söz konusu
varlıkların değerlerindeki aşırı oynaklık, çok sayıda işlemin mutabakatının
sağlanmasına yönelik teknik kapasiteye ilişkin sorunlar nedeniyle paraya bir
alternatif olmaktan ziyade spekülatif amaçlı elde tutulduğu ve kısa zamanda
sermaye kazancı elde etmeye yönelik olarak kullanıldığı görülmektedir. Bu doğrultuda
kripto varlıklar bir ödeme aracından ziyade sermaye piyasası ürününe
yaklaşmaktadır. Uluslararası düzenleme örneklerinde kripto varlıkların ödeme
aracı olarak düzenlenmesinden ziyade kara para, tüketicinin korunması, vergi ve
sermaye piyasası mevzuatı çerçevesinde ele alınmaya çalışıldığı görülmektedir.
Bu bakımdan, kripto varlıklara ödemeler alanına ilişkin bir düzenleme içinde
yer verilmesi yaklaşımı benimsenmemiştir. 
Diğer
taraftan, kripto varlık borsalarının gerçekleştirdikleri işlemlerin de bir
aracılık faaliyetine yakınsadıkları görülmektedir. Uluslararası örnekler
incelendiğinde kripto varlıkların var olan düzenlemeler kapsamında ele
alınmasında ana aktörün kripto varlık borsaları olduğu görülmekte, bu alanın
ülkemizde düzenlenmesi hâlinde de kara para, vergileme, tüketicinin korunmasına
ilişkin mevzuat kapsamında bu unsurların dikkate alınabileceği düşünülmektedir.

Son
olarak, istikrarlı kripto varlıklara ilişkin dünyada tartışmaların süregeldiği,
bu tür kripto varlıkların küresel düzeyde pazara girebilecek olanları için
“benzer risk kuralları, benzer kurallar” şeklinde bir uygulamanın
benimsenmesine dair bir eğilim olduğu görülmektedir ancak konunun uluslararası
kuruluşlar nezdinde incelenmesinin devam etmekte olduğu göz önünde bulundurulduğunda,
bu alanda atılacak adımlar için hem uygulama pratiğinin görülmemesinin hem de
uluslararası iş birliği imkânlarının değerlendirilmesinin gerekli olduğu
değerlendirilmektedir. Bu nedenle kripto parayla ilgili bir işimiz yok bu kanun
teklifinde. 
Sayın
Yılmaz’ın sorusu: “BDDK’nin ödemeler alanındaki yetkileri neden Merkez
Bankasına devredilmektedir?” 2013 yılında yürürlüğe konulan 6493 sayılı Ödeme
ve Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun uyarınca, ülkemiz mevzuatında ilk defa “ödeme
sistemi, menkul kıymet mutabakat sistemi, ödeme hizmeti sağlayıcısı, ödeme
kuruluşu ve elektronik para kuruluşu” gibi kavramlar tanımlanmıştır. Bu
kapsamda, müşterilere ödeme hizmeti sunan veya elektronik para ihracı
faaliyetinde bulunan ödeme hizmeti sağlayıcıları, ödeme kuruluşları ve
elektronik para kuruluşlarıyla ilgili olarak Bankacılık Düzenleme ve Denetleme
Kurumu, ödeme hizmeti sağlayıcıların veya diğer finansal kuruluşların üye
olarak birbirleri arasında işlem gerçekleştirecekleri ödeme sistemleri ve
menkul kıymet mutabakat sistemleriyle ilgili olarak Türkiye Cumhuriyet Merkez
Bankası görevlendirilmişti. 
Temel
olarak, sektörün dinamizmi ve gelişen teknolojiyle birlikte ödemeler alanının
hızlı değişimi nedeniyle, ödemeler alanına ilişkin olarak Türkiye Cumhuriyet
Merkez Bankası ile Bankacılık Düzenleme ve Denetleme Kurumu arasında
oluşturulan ikili düzenleme ve kontrol mekanizmasının değiştirilmesi ve tek bir
çatı altında toplanması ihtiyacı oluşmuştur. 
Ödemeler
alanında önemli kazanımlar elde etmiş ülke örnekleri incelendiğinde, Hollanda,
Malezya, Hong Kong, Singapur, Endonezya, Çin ve Rusya gibi birçok ülkede
ödemeler alanına ilişkin tüm yetkilerin merkez bankası altında toplandığı
görülmektedir. 
Bu
tür bir yapının kurulması, öncelikle, oldukça dinamik bir yapıya sahip olan
ödemeler alanında ortaya çıkan ihtiyaçların daha etkin bir şekilde tespit
edilerek proaktif bir şekilde müdahale edilebilmesini mümkün kılacaktır. 
Ayrıca,
yetkilerin tek çatı altında toplanması, bankalar, PTT ve banka dışı ödeme
hizmeti sağlayıcılar gibi çok çeşitli, değişik ölçütlerdeki sektör oyuncuları
arasında oldukça çetin rekabet koşullarının hüküm sürdüğü bir piyasada,
taraflara hak ve yükümlülüklerini daha iyi analiz etme ve yönetme imkânı
sağlayacaktır. 
Yine,
bu tür bir yetki birleştirilmesi sayesinde, uluslararası boyutta önemli
gelişmelerin çok hızlı bir şekilde gözlenebildiği bir sektörle ilgili
aksiyonların daha hızlı bir şekilde alınabilmesi mümkün kılınacaktır. 
Bu
kapsamda, ödemeler alanına ilişkin olarak, Bankacılık Düzenleme ve Denetleme
Kurumuna ait bazı yetkiler kanundaki bütünlüğü sağlamak üzere Türkiye
Cumhuriyet Merkez Bankasına verilmektedir.
Sayın
Yılmaz’ın ve Erol Bey’in geneli üzerindeki konuşmasında sorduğu: “Türkiye
Bankalar Birliği varken ayrı bir birlik kurulmasına neden ihtiyaç
duyulmaktadır?” Bilindiği üzere Bankalar Birliği sadece bankaların katılım
sağlayabildiği bir oluşumdur ancak ödemeler alanında faaliyet gösteren banka
dışı kuruluşlar da bulunmaktadır ve bunların sayısı 50’yi aşmıştır. Söz konusu
kuruluşların da diğer rakipleri gibi seslerini duyurabilmeleri ve sektörle
ilgili sorunları kendi içlerinde tartışabilmeleri için birliğin faydalı olacağı
düşünülmektedir. Bu birlik, ticari bir birlik değildir aslında meslek
birliğidir. Ayrıca, ödemeler alanı dünyada ve ülkemizde hızla gelişmektedir. Bu
alandaki hızlı gelişmelere uyum ve mesleğin gelişmesini sağlamak amacıyla
eğitim ve araştırma faaliyetleri, sektör oyuncuları arasındaki koordinasyon ve
iş birliği önem arz etmekte ve temel konusu bu faaliyetler olan bir yapı söz
konusu gelişmeleri takip etmeyi sektör açısından kolaylaştıracaktır.
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Kurulacak birlik,
üyelere olan ödeme ve elektronik para kuruluşları arasında pek çok alanda iş
birliğini sağlamanın yanı sıra üyelere yol gösterici bir de rol üstlenecektir. 
Son
olarak Sayın Kuşoğlu’nun bir sorusu kaldı.
BAŞKAN
– Buyurun, onu da tamamlayın.
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – “BDDK’nin ödemeler
alanındaki yetkileri neden Merkez Bankasına devredilmektedir? 6493 sayılı Ödeme
ve Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun 2013 yılında kabul edilmesine rağmen bu kadar kısa
süre içinde neden değişikliğe gidilme ihtiyacı ortaya çıktı, bu değişiklikler
neden yapılıyor?” 
Cevabımız:
Ödeme sistemleri ve finansal sistem dinamik bir alan olduğu için teknolojik
olarak sürekli değişmekte ve gelişmekte, bu alanlarda sürekli yeni kavramlar ve
aplikasyonlar oluşturulmaktadır. Bu gelişmeleri takip etmek ve çeşitli hukuki
boşluklar ve eksiklerin ortaya çıkmasının önüne geçebilmek için belirli
aralıklarda gerekli yasal değişikliklerin ve güncellemelerin yapılması
gerekmektedir. Bu durum, sadece Türkiye özelinde değil tüm dünya genelinde bu
şekilde cereyan etmektedir. Örneğin Avrupa Birliği, ödeme sistemleri alanında
ilk mevzuatını “Payment Service Directive 1” adıyla 2007 yılında oluşturmuş,
2013 yılında da bu kanunda bazı değişiklikler yapmak durumunda kalmış ve kanuna
yeni maddeler eklemiştir. Bu yapılan değişiklikler de yeterli olmamış, 2015
yılında “Payment Service Directive 2” adı altında yeni bir kanun kabul
edilmiştir ancak bu kanun da teknolojik gelişmeleri takip edememiş ve kanunda
2018 yılında tekrar bir güncelleme yapılmıştır. Görüldüğü üzere, bu alanda
çıkarılan yasalarda kabulünden bir süre geçtikten sonra güncelleme ihtiyacı
ortaya çıkmıştır. Avrupa Birliği başta olmak üzere pek çok ülke de gerekli
değişiklikleri belli aralıklarla gerçekleştirmiştir. Biz de Türkiye olarak
mevcut gelişmelere ve değişikliklere ayak uydurmak, diğer ülkelerin yasal
mevzuatına uyum sağlamak için bu değişikliklere ihtiyaç duyuyoruz. 
Teşekkür
ederim. 
BAŞKAN
– Teşekkür ederim. 
Değerli
milletvekilleri, birinci bölüm üzerindeki görüşmeler tamamlanmıştır.
Şimdi
birinci bölümün maddelerine geçmeden önce Türkiye İşçi Partisi Genel Başkanı
Sayın Baş’a söz veriyorum. 
Sayın
Baş, bildiğiniz gibi, Mecliste grubu bulunmayan siyasi partilerin
temsilcilerine konuyla ilgili görüşlerini açıklamak üzere fırsat buldukça söz
veriyorum. Bu çerçevede size üç dakika söz veriyorum. Görüşlerinizi
açıklayınız. 
Diğer
grubu bulunmayan siyasi parti temsilcileri de talep ederlerse onlara da söz
veririm. 
Buyurun.
V.- AÇIKLAMALAR (Devam)
81.- İstanbul Milletvekili Erkan Baş’ın, Meclis
İçtüzüğü’ünün çoğunluğu korumak üzere hazırlanmış antidemokratik bir İç Tüzük
olduğuna, milyonlarca insanın hakkını savunma görevlerini hiçbir gücün
engelleyemeyeceğine, İstanbul ili Fatih ilçesinde cereyan eden 4 kardeşin toplu
intihar olayının cinayet olduğuna ve AK PARTİ’nin iktidarda olduğu on yedi
yılın sonunda yoksulluktan, açlıktan intihar eden insanları olan bir ülke
yaratıldığına ilişkin açıklaması
ERKAN
BAŞ (İstanbul) – Teşekkür ediyorum Sayın Başkan.
Meclisi
ve ekranları başında bizi izleyen, alın teriyle yaşayan herkesi yürekten
selamlıyorum. 
Tabii,
kanun teklifi üzerine konuşmak isterdim, bu vesileyle şahsınıza değil ama
Meclisin işleyişine ilişkin olarak bugün de bir örneğini yaşadığımız durumun
eleştirisiyle başlamak istiyorum. 
Değerli
arkadaşlar, bu Meclisin İç Tüzük’ü çoğunluğu korumak üzere hazırlanmış
antidemokratik bir İç Tüzük. Bir de bunun üzerine bunu demokratikleştirmeye
dönük herhangi bir yaklaşım geliştirilmediği zaman bugünkü gibi tablolarla
karşı karşıya kalıyoruz. Şimdi, çok teknik ayrıntılara boğmak istemiyorum ama
şu kabul edilebilir bir şey değildir: Gruplar adına konuşmalar yapılıyor, gruplar
adına konuşmalar yapıldıktan sonra şahıslar adına konuşmalar yapılacak. Şahıs
adına 2 konuşma var, bir tanesini Milliyetçi Hareket Partisi Grubu, bir
tanesini Adalet ve Kalkınma Partisi Grubu yapıyor. Üstelik, Adalet ve Kalkınma
Partisi Grubunun bildirdiği milletvekili o anda burada değil, onun yerine grup,
başka birisini belirliyor ve o konuşma yapıyor. Bu, mevcut İç Tüzük’e göre bile
uygun olmayan bir şeydir; bakın, bu mevcut İç Tüzük’ün değişmesi gerekiyor,
buna bile uygun olmayan bir durumdur. 
Değerli
arkadaşlar, çok açık ifade edeceğim: Bizim için milletvekilliği bir meslek,
kişisel menfaat, kariyer işi falan değil. Biz buraya milyonlarca insanın alın
terinin hakkını savunmak için görevli olarak geldik ve bu görevimizi yapmamızı
hiçbir güç engelleyemez, bunu burada açıkça söylüyorum. 
Kanun
üzerinde konuşamayacağım fakat bugün bence bu Genel Kurulda Fatih cinayetini
konuşmamız gerekiyordu arkadaşlar. Bakın, birkaç milletvekili arkadaşımız -sağ
olsunlar- 4 kardeşin topluca intihar ettiğinden bahsetti. Değerli arkadaşlar,
bu bir intihar değildir, bu bir cinayettir. Açlıktan, yoksulluktan,
çaresizlikten 4 insan evine kapanıp hayatına son veriyorsa bundan hepimiz
sorumluyuz, en başta da iktidar partisi sorumlu. 
Değerli
arkadaşlar, intihar ediyorlar yoksulluktan, parasızlıktan. Sonra ne oluyor? 600
lira elektrik borçları var diye BEDAŞ gidiyor, elektriklerini kesiyor. Merak
ediyorum, hiç aklınıza geldi mi bu BEDAŞ kim? Çok basit bir şey yaptım,
internete yazdım: “BEDAŞ’ı kim yönetiyor?” Hiç şaşırtıcı değil, biliyor
musunuz? 2013’te bu iktidar BEDAŞ’ı o 5’li çetenin en büyük ortaklarından bir
tanesine, Cengiz Holdinge vermiş. Kim Cengiz Holding? Milyarlarca liralık vergi
borcunu sıfırladığınız çete gidiyor, ölmüş insanların elektriğini kesiyor.
Değerli arkadaşlarım, bu bir insanlık sınavıdır, insanlık. Eğer ben bunları
anlatırken iktidar partisi vekilleri “Yahu, biz bu yandaş firmaların
milyarlarca lira vergisini siliyoruz, bunlar da gidiyor, 600 lira için
insanların ölümüne neden oluyor, bunda bizim sorumluluğumuz var.” diye
düşünmüyorlarsa bu insanlık sınavından kalmışlardır. On yedi yıldır “Şunu
yaptık, bunu yaptık.” diye anlatıyorsunuz, on yedi yıl sonunda geldiğimiz nokta
bu. Yoksulluktan, açlıktan intihar eden insanları olan bir ülke yarattınız. 
(Mikrofon
otomatik cihaz tarafından kapatıldı) 
ERKAN
BAŞ (İstanbul) – Son olarak, Türkiye işçi sınıfına, emekçilerine seslenmek
istiyorum: Artık bırakın mutlu olmayı, umutlu olmayı, huzurlu yaşamayı; sadece
hayatta kalabilmek için mücadele ettiğimiz bir ülke hâline geldik ve halkı,
sadece parasını alıp zenginlere vermek gerektiğinde hatırlayan bu iktidarı
yıkmak bu emekçilere, bu yoksullara, bu iktidar yüzünden yaşayamayan insanlara
borcumuzdur, mutlaka yıkacağız. (CHP ve HDP sıralarından alkışlar)
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74
Milletvekilinin Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2272) ile Plan ve Bütçe Komisyonu Raporu (S.
Sayısı: 117) (Devam)
BAŞKAN
– Değerli milletvekilleri, şimdi birinci bölümde yer alan maddeleri, varsa o
maddeler üzerindeki önerge işlemlerini yaptıktan sonra ayrı ayrı oylarınıza
sunacağım. 
1’inci
madde üzerinde 3 önerge bulunmaktadır, önergeleri aykırılık sırasına göre
okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Sistemleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 1’inci maddesinin aşağıdaki
şekilde değiştirilmesini arz ve teklif ederiz.
Saygılarımızla.

“MADDE
1- 19/10/2005 tarihli ve 5411 sayılı Bankacılık Kanununun 101 inci maddesinin
üçüncü fıkrasında bulunan “, finansman şirketleri, ödeme kuruluşları ile
elektronik para kuruluşlarınca” ifadesi “ile finansman şirketlerince” şeklinde
değiştirilmiştir. 
 Bülent
Kuşoğlu Lale Karabıyık Orhan Sümer
 Ankara Bursa Adana
 Emine
Gülizar Emecan Oğuz Kaan Salıcı Sevda Erdan Kılıç
 İstanbul İstanbul İzmir
 Burhanettin
Bulut
 Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde söz isteyen İstanbul Milletvekilimiz Sayın Oğuz Kaan Salıcı.
(CHP sıralarından alkışlar)
Süreniz
beş dakikadır Sayın Salıcı.
OĞUZ
KAAN SALICI (İstanbul) – Sayın Başkan, değerli milletvekilleri; önerge üzerinde
söz almış bulunuyorum ancak tabii, önemli gelişmeler oluyor Türkiye’de.
Bunlardan bir tanesi de bizim dış politikamızı şekillendiren, dış politikanın
başındaki ana aktör olması gereken Dışişleri Bakanımızın, uluslararası basında
ciddi bir şekilde, Türkiye’yi de bulunmuş olduğu görevi de kendi şahsiyetini de
töhmet altında bırakacak şekilde tartışmaların bir konusu olmasından
kaynaklanıyor. 
Değerli
arkadaşlar, Donald Trump’ın -iktidar partisi kendisini iyi tanır, yazmış olduğu
mektupta onlarla ilgili, daha doğrusu onların da temsil etmiş olduğu, onları da
temsil etmiş olan Cumhurbaşkanıyla ilgili ağır ifadelerde bulunan Donald
Trump’ın- daha önceki dönemlerde kampanya danışmanlığını yapan ve şu anda
hapiste olan Paul Manafort diye bir şahıs... Dışişleri Bakanımız Mevlüt
Çavuşoğlu’nun da içinde bulunduğu, bazı eski devlet başkanlarının da içinde
olduğu bir grubun e-mail yazışmalarında ortaya çıktı ki bir para alışverişi
durumu söz konusu olmuş. E-mail yazışmalarında ve uluslararası basında bunu
haberleştiren basın mensuplarının ortaya koymuş olduğu gerçeklik bu. Biz
soruyoruz Sayın Dışişleri Bakanına: Amerikan basınında da Avrupa basınında da
artık Türkiye basınında da kaç paranın Ukrayna lehine lobi yapmak üzere kendi
hesabına aktarıldığı ya da kendisine ödendiğiyle ilgili ağır ithamlar, ağır
iddialar varken Sayın Dışişleri Bakanı hâlâ sessiz kalarak Türkiye’nin
itibarını veya kendi itibarını artırıyor mu, azaltıyor mu? Türkiye bölgesinde
güçlü bir ülke. Türkiye’nin dış politikasında hâlâ kalan bir miktar itibarı var
ise uluslararası dünyada, bu itibarını ortadan kaldıracak bir suskunluğun
anlamı nedir, bunu anlamak istiyoruz. 
Bir
başka mesele, açıkça ifade ediliyor e-mail yazışmalarında ve bunu haberleştiren
gazeteciler de bunu açıkça ifade etmişler: Hangi şahıs yani hangi siyasetçi ki
onların arasında görevde olan sadece Sayın Mevlüt Çavuşoğlu var, hangi lobi
faaliyeti gerekçesiyle… Ki Amerika Birleşik Devletleri’nde biliyorsunuz lobi
faaliyeti yapmak yasal bir faaliyet. “Ben lobicilik yapacağım.” diye başvurursanız
almış olduğunuz ücret kayıtlara girer, onun da vergisini verirsiniz, hangi
konuyla ilgili lobicilik yapacaksanız bunu da orada belirtirsiniz. Ama
gelgelelim ki Mevlüt Çavuşoğlu Türkiye Cumhuriyeti vatandaşı, bizim ülkemizde
lobicilik faaliyeti ve bunu karşılığında alınan ücret diye bir tanımlama yok.
Eğer siz Avrupa Konseyi Parlamenter Meclisi Başkanıyken başka bir ülkenin
lehine lobi faaliyeti yürütür, bunun karşılığında para alırsanız bunun Türkçesi
rüşvettir arkadaşlar. Kendi bulunduğunuz pozisyonu, ülkenizin size vermiş
olduğu bir pozisyonu başka bir ülkenin lehine kullanmak demektir ki bunun
acilen izaha ihtiyacı vardır. Sayın Bakanın şu ana kadar göstermiş olduğu
suskunluk Türkiye Cumhuriyeti’nin dış politikası açısından da, kendi şahsı açısından
da sizlerin temsil ettiği, Adalet ve Kalkınma Partili milletvekillerin temsil
etmiş olduğu Kabine açısından da üzüntü vericidir. Sayın Çavuşoğlu’nun bu
konuya bir an önce açıklık getirmesi “Bunlar iftiradır, bunlar yalandır, bunlar
iddiadır, bizi bağlamaz.” demesi bu kadar mı zordur arkadaşlar? Bütün dünya
çalkalanırken, bunlar yazılırken “Böyle bir şey yok, elinizde ne varsa koyun
ortaya, Türkiye Cumhuriyeti’nde böyle bir makama gelmiş bir kişiyi böyle ağır
şeylerle itham edemezsiniz.” demek bu kadar mı zordur? Buna suskun kalmak
Türkiye’ye ne kazandırmaktadır, Adalet ve Kalkınma Partisine ne
kazandırmaktadır, Türkiye Cumhuriyeti’nin dış politikasına ne kazandırmaktadır?
Bu soruların hepsini soruyoruz. Bu sorular Sayın Bakan sustuğu sürece askıda kalacaktır.
Biz bu işin takipçisi olmaya devam edeceğiz. 
Saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan “Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 1’inci maddesinde yer alan
"değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederim. 
 Ayhan
Erel Yasin Öztürk Bedri Yaşar
 Aksaray Denizli Samsun
 Feridun
Bahşi İmam Hüseyin Filiz 
 Antalya Gaziantep
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkanım. 
BAŞKAN
– Önerge üzerinde söz isteyen Gaziantep Milletvekilimiz Sayın İmam Hüseyin
Filiz. (İYİ PARTİ sıralarından alkışlar) 
Süreniz
beş dakika Sayın Filiz. 
İMAM
HÜSEYİN FİLİZ (Gaziantep) - Sayın Başkan, değerli milletvekilleri, 117 sıra
sayılı Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 1’inci maddesi üzerinde İYİ PARTİ Grubumuzun
vermiş olduğu önerge üzerinde söz almış bulunuyorum. Genel Kurulu saygıyla
selamlıyorum.
Konuşmama
başlamadan önce, Yozgat İl Başkanımız Seyfi Bayrak’ın da içinde bulunduğu
aracın Yozgat’ın Boğazlıyan ilçesi yakınlarında devrilmesi sonucu İl Başkanı
Seyfi Bayrak ve İl Başkan Yardımcısı Şükrü Karabacak hayatını kaybetmiştir.
Kendilerine Allah’tan rahmet, kederli ailesine, partimize sabırlar ve
yaralılarımıza acil şifalar diliyorum. 
Değerli
milletvekilleri, 1'inci maddede yapılacak yeni düzenlemeyle 5411 sayılı
Bankacılık Kanunu’nun 101’inci maddesinin üçüncü fıkrasında yer alan
"finansman şirketleri, ödeme kuruluşları ile elektronik para
kuruluşlarınca” ibaresi "finansman şirketlerince” olarak değiştiriliyor.
Yani ödeme kuruluşları ve elektronik para kuruluşları BDDK tarafından katkı
payı alınabilecek kuruluşlar arasından çıkarılmaktadır.
Değerli
milletvekilleri, bugün yine bir temel kanunla karşı karşıyayız. Mecliste
yaklaşık olarak bir yıl dört aydan beri görev yapıyorum, hemen hemen bütün
kanunlar ya torba ya temel yasa şeklinde sunulmakta ve bizler muhalefet
milletvekilleri olarak kanun maddeleriyle ilgili görüşlerimizi veya
tenkitlerimizi ancak bir önerge vererek elde etmekteyiz. CHP Grup Başkan Vekili
Sayın Özgür Özel’in geçen hafta yaptığı konuşmada belirttiği gibi, önergeler de
mesela “yahut” yerine “veya” kelimesinin kullanılmasının önerilmesi şeklinde
olmaktadır; on-yirmi sene sonra tutanakları okuyan bir kişinin komik bulacağı
türden önergeler. Buna bir son vermek lazım.
Bir
diğer nokta: Madde üzerinde biz ne söylersek söyleyelim değişen bir şey
olmuyor, oylanıp kabul ediliyor. Konuşmalarımız sadece tutanaklara geçsin
anlamında olmamalı; bilgi, görgü ve tecrübeden yararlanılmalıdır. 
Değerli
milletvekilleri, geçtiğimiz günlerde TÜİK, ekim ayı enflasyonunu yüzde 8,55
olarak açıkladı. Enflasyon yüzde 8,55 ancak 2020’de bütün vergiler ve harçlar
yüzde 22,5 artırılacak. Enflasyon düşmüş ve ekonomi uçuyorsa bu zamlar niye
yapılıyor?
Türkiye
genelinde işsizlik büyük sorun olmaya devam ediyor. İşsizlik oranı yüzde 13,9
seviyesinde, işsiz sayısı 4 milyon 600 bin civarındadır. Bunun 1 milyon 100
bininin yükseköğrenim görmüş genç olması oldukça düşündürücüdür.
İhracatımızın,
sanayi ve tarım ürünleri de dâhil olmak üzere, büyük ölçüde ithal girdiye
bağımlı olması, uygulanan yanlış ekonomik politikalar Türk milletinin
çoğunluğunu teşkil eden ve toplumumuzu ayakta tutan memuru, esnafı, köylüyü,
çiftçiyi, kısacası orta direği perişan etmiş, değişik bir deyimle: Orta direk
bel vermiştir. Mühendis arkadaşlarım daha iyi anlarlar, işte bu hâle gelmiştir:
Orta direk, gördüğünüz gibi, bel vermiş durumda.
Esnaf
alışveriş olmadığından kepenk kapatmakta, vatandaşlarımızın önemli bir bölümü
ciddi oranda geçim sıkıntısı çekmektedir. Öyle ki seçim bölgem Gaziantep merkez
ve ilçelerinde su parasını ödeyememe durumuna gelen binlerce vatandaş icraya
verilme durumuna düşmekte, su parasına ilaveten avukat parası da ödemek zorunda
kalmaktadır. Sözün kısası, artık orta direk çöküyor duruma gelmiştir yani şu
hâle gelmiştir… 
Ekonomik
sıkıntılar intiharları da tetiklemektedir. Dün Fatih’te 4 kardeşin intihar
ettiği haberi sorumluluğu çok büyük bir olaydır.
Değerli
milletvekilleri, bir durum tespiti yapacak olursak, ekonomiden dış politikaya,
eğitimden yargıya devletin gelenekleri ve teamülleri bozulmuş durumda, hukuk
sistemine olan güven azalmıştır, ehliyet ve liyakat diye bir şey kalmamış,
devlet bürokrasisi önemli ölçüde vasıfsız insanlardan oluşmuştur. Son
zamanlardaki ihalelere ve atamalara bakarsak eş dost, hısım akraba devletine
doğru hızla ilerliyoruz. 
Bazı
konuşmalarımda israf ekonomisinden vazgeçmemiz gerektiğini anlatmış, Hazreti
Ömer’in halifeliği döneminden örnek vermiştim. Fatih Sultan Mehmet'in hocası
Molla Gürani'nin iftar sofrasındaki altın tabak ve kaşıkları eleştirdiğini ve
başta Külliye olmak üzere, kamunun israf etmemesi gerektiğini anlatmıştım.
(Mikrofon
otomatik cihaz tarafından kapatıldı) 
İMAM
HÜSEYİN FİLİZ (Devamla) – Başkanım, müsaade ederseniz…
BAŞKAN
– Tamamlayın Sayın Filiz.
İMAM
HÜSEYİN FİLİZ (Devamla) – Sayın Cumhurbaşkanı, 31 Mart seçimleri sırasında
"Listelerde şehrin Ömerlerini görmek istiyorum. Bana onları bulun
getirin.” diyor. Cumhurbaşkanlığı Külliyesi’nin 2020 yılı bütçesi 3,1 milyar
liraya çıkmaktadır yani günlük bütçesi 8,5 milyon lira. Bu konuda tüm
israflardan kaçınarak Külliye’nin örnek olmasını bekliyoruz.
Değerli
milletvekilleri, biz inanıyoruz ki, güçlü Türkiye için ihtiyacımız olan her
şeye sahibiz. Yabancıların potansiyel pazarı olmak yerine üreten, ürettiğinin karşılığını
alan, sokakta, çarşıda, pazarda devletine, adaletine güven duyan, gelecek
kaygısı olmaksızın kendinden emin yaşayan, Genel Başkanımız Sayın Meral
Akşener'in de sık sık ifade ettiği gibi, mutlu bir Türkiye yaratmak mümkündür
diyor, Genel Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 1’inci maddesinde bulunan "yer
alan” ibaresinin "bulunan” olarak değiştirilmesini arz ve teklif ederiz.
 Meral
Danış Beştaş Mahmut Toğrul Mehmet Ruştu Tiryaki
 Siirt Gaziantep Batman
 Rıdvan
Turan Garo Paylan Zeynel Özen
 Mersin Diyarbakır İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde söz isteyen Siirt Milletvekilimiz Sayın Meral Danış Beştaş.
(HDP sıralarından alkışlar)
Süreniz
beş dakika Sayın Beştaş. 
MERAL
DANIŞ BEŞTAŞ (Siirt) – Sayın Başkan, değerli milletvekilleri; evet görüşülmekte
olan kanun teklifi -adını söylersem otuz saniye geçecek, geçiyorum- Bankacılık
Düzenleme ve Denetleme Kurumunun yani BDDK’nin ödeme sistemleri üzerindeki
denetim yetkisini Türkiye Cumhuriyet Merkez Bankasına devrediyor, bu kanun
teklifinin özeti bu. Peki, böyle bir kanun teklifine ihtiyaç var mı, niye
ihtiyaç var? Gerekçeye bakıyoruz, gerçekten çok da ayrıntılı ve tatmin edici
bir açıklama söz konusu değil. Sadece Merkez Bankasının ödeme sistemlerine dair
düzenleme ve gözetleme yetkisini genişletme niteliğinde bir kanun teklifi. 
Şimdi,
kanun yapma tekniğini de geçiyoruz çünkü bu Mecliste çok söyledik, artık torba
değil gerçekten çorbaya dönüşmüş kanun teklifleri var. Milletvekillerinin
anlamadığı torba kanunları halk nasıl anlayacak, artık kamuoyunun, izleyenlerin
takdirine bırakıyorum. 
Şimdi,
ikili bir manzara var: Bir, AKP’nin gözüyle ya da Cumhurbaşkanının gözüyle
Türkiye'yi izlemek var, bir de gerçekten halk olarak, vatandaş olarak yaşamın
içinden ekonomik tabloyu gözlemek var. Cumhurbaşkanının gözünden izlediğimizde
pespembe bir tablo var gerçekten. Ne diyor? “Ekonomik kriz asla yok, demokrasi
var, şiddet yok, savaş yok, para çok.” İnsanın bunu dinleyince âdeta neşe
dolası geliyor ama gelin görün ki gerçek ve yaşam çok acı ve bu acıyı işte
bugün 4 kardeşin birlikte intihar etmesi bir kez daha gözümüze soktu. Evet,
hepimiz sorumluyuz. 4 insanın açlıktan, yoksulluktan birlikte intihar etmesinin
-başta yönetenler, iktidar partisi olmak üzere yapabileceklerimiz varken
yapmadıysak- sorumluluğunu herkes yüreğinde hissetmelidir. 
Şimdi,
bir yandan Cumhurbaşkanı “IMF bizden borç para istiyor.” diye böbürlenirken biz
de soruyoruz kendisine: Gerçekten madem bu kadar iyi durumdayız ihtiyat
akçesine niye el attınız? Sormaz mı insan? Pazar çantasını dolduramayan,
tenceresini kaynatamayan, çocuklarının okul ihtiyaçlarını karşılamayan, işsiz
kalanlar soruyor, iktidara biz onlar adına soruyoruz: O zaman IMF’ye borç
verecek durumdaysak bu yaşadıklarımız nedir? Gerçekten bu zülüm niye? İhtiyat
akçesi aslında bir ülkenin kefen parasıdır diğer anlamda, nitekim onu da
yediniz bitirdiniz ve halkın sırtına yüklediniz.
Değerli
milletvekilleri, Eylül 2019’da hazırlanan bir rapora göre 4 kişilik bir ailenin
dengeli ve yeterli beslenebilmesi için yapması gereken aylık gıda harcaması
tutarı -açlık sınırı olarak- 2.064 lira olarak açıklanmış. Gıda harcamasına
giyimi, konutu, kirayı, suyu, yakıtı eklediğimiz zaman diğer ihtiyaçlarla
birlikte, 6.724 lira olmuş. Şimdi, bu eylül ayı için böyle, kış olunca bir de
ısınma masrafları, artık bunun gerisini siz düşünün. Enflasyon düştü deniyor.
Peki, fiyatlar niye düşmüyor? Yani bunu da halk adına biz soruyoruz. 
Şimdi,
Türkiye İstatistik Kurumu işsizlik verilerini açıkladı. 2019 Haziran ayında
geçen yılın aynı dönemine göre 938 bin kişi artarak 4 milyon 253 bin kişi
olmuş. Şimdi, bu tabloda mevsim etkisinden arındırılmış işsizlik oranına
bakacak olursak yüzde 13,9’a çıkmış durumda. Rakamlar ortada, sanırım aslında
fazla uzatmaya gerek yok. Mevcut duruma ilişkin Merkez Bankasını iki dudağının
arasına alan bir saray rejimi var -evet, gerçekten- ve Merkez Bankasının
yetkilerini artırarak rejimi sağlamlaştırmaya çalışıyor. Yalnız bir şeyi
unutuyor gerçekten. Bu rejimi devam ettirmeye fermanlarınız yetmez. Halk
dışarda yaşadığını biliyor, insanlar “Kriz yok.” laflarına inanmıyor çünkü
mutfağını biliyor, cüzdanını biliyor, gerisi lafügüzaf.
Şimdi,
birkaç veri daha paylaşıp konuşmamı bitireceğim. Değerli milletvekilleri,
ülkenin yüzde 70,4’ü borçlu durumda. Yani 58 milyon kişi şu anda Türkiye'de
borçlu. Temmuz ayından bu yana elektriğe 3 defa yüzde 15 zam geldi yani daha
önce aylık 100 lira elektrik faturası ödeyen biri şu anda 160 lira ödemek
zorunda kalacak. Yine, ağustos ayından bugüne doğal gaza 2 defa yüzde 15’lik
zam yapıldı. Geçen kış 300 lira olan doğal gaz faturaları 400 liraya çıkmış
durumda.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Beştaş.
MERAL
DANIŞ BEŞTAŞ (Devamla) – Teşekkürler.
Şimdi,
çaya, ekmeğe, süte, giyime gelen yüzde 50 zamlardan sonra zamları takip etmek
mümkün değil. Bu rakam çok dikkat çekici, şu anda aracı olan bir vatandaş, 60
litre akaryakıt aldığında 432 lira ödeyen bir yurttaş tam 208 lira vergi ödemiş
oluyor. Peki, bu vergiler nereye gidiyor gerçekten? Cumhurbaşkanı 2019’un ilk
dokuz ayında örtülü ödenekten nereye gittiği bilinmeyen tam 1,5 milyar lira
harcadı ama nereye gittiği belli olan normal ödenekten 9 kat zırhlandırılmış 4
adet Mercedes aldığını biliyoruz. Sarayın günlük gideri şu anda 4,5 milyon
liraya çıkmış durumda. Sarayın bir günlük harcaması 2.240 asgari ücretlinin,
asgari ücretli vatandaşın maaşına denk geliyor. İşte, bu tabloda şimdi
“Ekonomik kriz var.” diyenlere biz altı ay ile üç yıl arası ceza getirelim...
(Mikrofon
otomatik cihaz tarafından kapatıldı) 
BAŞKAN
– Tamamlayın isterseniz Sayın Beştaş.
MERAL
DANIŞ BEŞTAŞ (Devamla) – Özür dilerim, bitiriyorum.
Yeni
bir haber düştü. Bu ekonomik krizde, bu yoksullukta, bu açlıkta belli bir AKP
klasiği yine -önce basına sızdırılmış- “Ekonomi kötü” diyenlere cezai yaptırım
gelecekmiş. Madem öyle konuşmayı yasaklayın tümüyle. “AKP’yi övmeyen her
konuşma yasaktır.” deyin. İnsanlar “Ekonomi çok iyi.” desin, pespembe bir tablo
çizsin, “Hiçbir sorunumuz yok.” desin ve gerçekten hayal dünyasında yaşamaya
devam edilebilir ama hayal dünyasında sadece iktidar partisi vekilleri ve
yetkilileri yaşayabilir.
BURHAN
ÇAKIR (Erzincan) – Teröristlere gel, teröristlere!
MERAL
DANIŞ BEŞTAŞ (Devamla) – Toplumun ezici çoğunluğu acıları hissederek, ölerek,
intihar ederek, çocuklarını okutamayarak, mutfağında bir tencere ısıtamayarak
bu ekonomik krizi iliklerine kadar hissediyor. Lütfen siz de bu gidişata dur
deyin. 
Teşekkür
ediyorum. (HDP sıralarından alkışlar) 
BAŞKAN-
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
madde üzerinde üç önerge vardır, önergeleri aykırılık sırasına göre okutup
işleme alıyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı “Ödeme ve Menkul Kıymet Mutabakat Sistemleri, Ödeme
Sistemleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi”nin 2’nci maddesinin aşağıdaki
şekilde değiştirilmesini arz ve teklif ederiz.
Saygılarımızla
 Bülent
Kuşoğlu Orhan Sümer Emine Gülizar Emecan
 Ankara Adana İstanbul
 Sevda
Erdan Kılıç Burcu Köksal Lale Karabıyık
 İzmir Afyonkarahisar Bursa
MADDE
2- 23/2/2006 tarihli ve 5464 sayılı Banka Kartları ve Kredi Kartları Kanununun
1 inci maddesinin birinci fıkrasında bulunan "banka kartları ve kredi
kartlarının çıkarılmasına, kullanımına, takas ve mahsup işlemlerine” ifadesi
“banka kartları ve kredi kartlarının çıkarılmasına ve kullanımına"
şeklinde; 4 üncü maddesinin birinci fıkrasında bulunan "üye işyerleri ile
anlaşma yapma, bilgi alışverişi, takas ve mahsuplaşma” ifadesi "üye
işyerleri ile anlaşma yapma ve bilgi alışverişi” şeklinde; 5 inci maddesinin
birinci fıkrasında bulunan "üye işyerleri ile anlaşma yapma, bilgi
alışverişi, takas ve mahsuplaşma kuruluşlarının,” ifadesi "üye işyerleri
ile anlaşma yapma ve bilgi alışverişi faaliyetinde bulunan kuruluşların,”
şeklinde; 6 ncı maddesinin birinci fıkrasında bulunan "üye işyerleri ile
anlaşma yapma, bilgi alışverişi, takas ve mahsuplaşma kuruluşlarının” ifadesi
"üye işyerleri ile anlaşma yapma ve bilgi alışverişi faaliyetinde bulunan
kuruluşların” şeklinde; 13 üncü maddesinin birinci fıkrasında bulunan
"Kart çıkarma, bilgi alışverişi, takas ve mahsuplaşma” ifadesi "Kart
çıkarma ve bilgi alışverişi” şeklinde; 29 uncu maddesinin başlığı "Bilgi
alışverişi” şeklinde ve birinci fıkrasında bulunan "veya kartların kullanımından
doğan borç ve alacakların takas ve mahsup işlemleri” ifadesi
"faaliyetleri” şeklinde değiştirilmiştir.
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde söz isteyen, Afyonkarahisar Milletvekilimiz Sayın Burcu
Köksal. (CHP sıralarından alkışlar) 
Süreniz
beş dakika Sayın Köksal. 
BURCU
KÖKSAL (Afyonkarahisar) – Sayın Başkan, değerli milletvekilleri; öncelikli
olarak ben de trafik kazasında yaşamını yitiren İYİ PARTİ Yozgat İl Başkanına
Allah'tan rahmet, sevenlerine ve İYİ PARTİ camiasına sabırlar diliyorum.
Evet,
burası Türkiye Büyük Millet Meclisi; görevlerinden biri, milletin yararına yasa
çıkarmak. Peki, bu Meclis geçtiğimiz yasama yılında ve bu yasama yılının
başlangıcından bu yana milletin derdine derman olacak kaç tane önerge kabul
etmiş, parmak çoğunluğuna sahip olan AKP kaç tane yasa çıkarabilmiş isterseniz
bir bakalım. Cevap açık aslında; EYT dediğimiz emeklilikte yaşa takılanlar
mesela. Yıllardır söylüyoruz bu Mecliste. Ben yaklaşık dört yıldır
milletvekiliyim, kaç defa söylediğimi ben bile hatırlamıyorum Meclis
kürsüsünden ama sonuçta Nuh diyorsunuz, peygamber demiyorsunuz; üstüne üstlük
bu insanların hak ettiği emekliliği inkâr edip sanki erken emeklilik
istiyorlarmış gibi bir algı yaratmaya kalkıyorsunuz; devletin “Gençsin.” deyip
emekli etmediği, özel sektörün “Yaşlısın.” deyip iş vermediği bu insanları
görmezden, duymazdan geliyorsunuz. 
Polise,
hemşireye, öğretmene, binlerce kamu görevlisine seçim dönemi vadettiğiniz 3600
ek göstergeyi bile 100 Günlük Eylem Planı’na aldığınız hâlde hâlâ sözünüzü
tutmadınız, bu konuda kaç tane önerge verdiysek reddettiniz. 
Üniversite
mezunu işçiler statü değişikliği istiyorlar, üstelik bütçeye de herhangi bir
külfet getirmiyor ama zahmet edip bu konuya bile eğilmiyorsunuz.
Ataması
yapılmayan öğretmenler ülkenin dört bir yanından haykırıyor ama siz görmüyor,
duymuyorsunuz. Ataması yapılmayan engelli öğretmenlere verdiğiniz atama sözünü
de hâlâ tutmadınız. 
“Taşerona
kadro” dediniz ama yarım yamalak bir düzenlemeyle, üstelik Meclise getirmeden
ve o taşeronların birçok hakkını da budayarak kadro verdiniz. Gel gör ki 500
binin üzerinde taşeron -ki bunların içine kamuda esas işi yapan taşeronlar da
dâhil- kadro dışı kaldı. Sözde kadro verdiğiniz taşeronlar da maalesef toplu iş
sözleşmesinden ve birçok haklardan mahrum kaldılar. 
“Çiftçiye
mazotun yarısı bizden.” dediniz seçim dönemi, vallahi, bakıyorum, 2002-2019
yılları arasında yani iktidarınız döneminde mazot fiyatı tam 6 kat artış
göstermiş. Çiftçiyi bankalara, tarım krediye mahkûm ettiniz. Üretim maliyeti
artan, buna karşılık ürünü para etmeyen ve aldığı yüksek faizli kredileri
ödeyemeyen çiftçi icralık oldu sizin iktidarınızda. 
Daha
geçtiğimiz hafta, seçim bölgem Afyonkarahisar ili Evciler ilçesinde yüksek
faizli kredileri ödeyemediği için, borçlarını ödeyemeyen bir çiftçi ağabeyimiz
canına kıydı. Sizin, çiftçinin sorunlarını görmeniz için, Allah aşkına, daha
kaç tane çiftçinin canından olması gerekiyor? (CHP sıralarından alkışlar) 
Sizin
döneminizde işsizlik cumhuriyet tarihinin rekoruna ulaştı; yüzde 13,9. Temmuz
2019’da açıklanan resmî rakamlara göre 4 milyon 596 bin kişi işsiz, tüm
zamanların en yüksek rakamı. Farkında mısınız? Ben milletvekiliyim, her gün
çalıyor telefonum, arayanların yüzde 70’i iş istiyor sizin yüzünüzden. 
Peki,
işsizliğe çözüm için ne yapıyorsunuz? İşsizliğe çözüm işi sizin için il, ilçe
başkanlıklarınızın ya da milletvekillerinizin bulunacak torpille adam
yerleştirmesi. TYP’nin adını bile torpille yerleştirme programı ettiniz. 
KHK’yle
işinden edilmiş, takipsizlik veya beraat kararı almış ya da hiçbir soruşturma
geçirmemiş, işine dönemeyen binlerce mağdurun sıkıntısını çözmek yerine siz
FETÖ’cüleri korumaya devam ediyorsunuz. 
Engelli
olup da KPSS’ye giren binlerce yurttaşımıza bu yıl verdiğiniz atama sözünü de
unuttunuz. Daha önceki haftalarda bu insanlar seslerini duyurmak için
bakanlığın önünde eylem yaptılar. 
15
milyonun üzerinde ücretli çalışan her ay maaşları ellerine geçmeden vergi
kesintisiyle vergilerini öderken “Hiç olmazsa asgari ücretlinin maaşındaki
vergi yükünü kaldıralım, onlardan vergi almayın.” dedik ama kabul etmediniz.
“BAĞ-KUR primini ödeyemeyen, vergi yükü altında ezilen, borcunu ödeyemediği
için kırmızı kart yemiş, kırmızı kalem yemiş esnafa el uzatalım.” dedikçe, gece
yarısı önergeleriyle yandaşlarınızın ve milletin anasına küfreden
müteahhitlerin vergi borçlarını sildiniz. (CHP sıralarından alkışlar)
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Başkanım, toparlayacağım.
BAŞKAN
– Tamamlayın.
BURCU
KÖKSAL (Devamla) – Öğrenim kredisi borcunu ödeyemeyen 5 milyon üniversite
mezunu gencimizin borcunu tahsil için e-haciz koyarken iktidarınızın arka
bahçesi olan vakıf ve derneklere bütçeden 2 milyar 471 milyon transfer
edeceksiniz; el insaf ya!
SGK
verilerine göre, aylık geliri 852 liranın altına düştüğü için sosyal güvenlik
primi desteği alan kişi sayısı 8 milyon 628 bine dayanmış. 852 lirayla, 852
liranın altındaki bir parayla insan nasıl geçinir; doğal gazını, elektriğini,
suyunu, yakıtını, mutfak masrafını, onu bırakın, çocuğunun harçlığını nasıl
verir, hiç düşündünüz mü?
Yoksul
sayımız 16 milyon 888 bine çıkmış. 
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Toparlayacağım Sayın Başkan.
BAŞKAN
– Toparlayın Sayın Köksal.
BURCU
KÖKSAL (Devamla) – İcra dosyalarından 21 milyon 283 bin derdest dosya yani her
4 kişiden 1’i neredeyse icralık olmuşken siz, yandaşlarınızın gelirden aldığı
payı artırmakla meşgulsünüz.
Yani
sözün özü, söyleyecek çok şey var, vatandaşın çözüm beklediği çok sorun var ama
anlaşılan o ki siz yine üç maymunu oynamaya devam edeceksiniz. (CHP
sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Buyurun
Sayın Özkan.
CAHİT
ÖZKAN (Denizli) – Sayın Başkan, kayıtlara geçmesi için ifade etmek istiyorum.
AK
PARTİ hükûmetleri çiftçinin, esnafın, köylünün, dar gelirlinin, mağdurların
iktidarıdır, sessiz yığınların gür sesidir. Bu bağlamda, bugüne kadar… 
BURCU
KÖKSAL (Afyonkarahisar) – Onun için mi çiftçiler, ÇKS istemine kayıtlı olan
çiftçiler 2 bin 400…
CAHİT
ÖZKAN (Denizli) - … çiftçilerimize tarımda, sulu tarımı hayata geçirmek
suretiyle… 
BAŞKAN
– Sayın Köksal… 
Siz
devam edin Sayın Özkan. 
HASAN
ÇİLEZ (Amasya) – ÇKS ne demek, bir söyle. 
BURCU
KÖKSAL (Ayfonkarahisar) – Çiftçi Kayıt Sistemi. 
HASAN
ÇİLEZ (Amasya) – Ne demek?
BAŞKAN
– Sayın Köksal, bir saniye… 
BURCU
KÖKSAL (Afyonkarahisar) – Senden daha iyi biliyorum.
BAŞKAN
- Sayın Köksal, rica ediyorum. 
HASAN
ÇİLEZ (Amasya) – Ne demek, söyle bakalım. 
BURCU
KÖKSAL (Afyonkarahisar) - Senden daha iyi biliyorum, anladın mı? 
BAŞKAN
– Sayın Köksal… 
BURCU
KÖKSAL (Afyonkarahisar) – Sen köylere gitmezsin, sen çiftçiyi dinlemezsin. 
BAŞKAN
– Sayın Köksal… 
BURCU
KÖKSAL (Afyonkarahisar) – Ben senden daha çok köye gidiyorum, senden daha çok
dinliyorum. 
BAŞKAN
- Sayın Özel… 
HASAN
ÇİLEZ (Amasya) – Ben ÇKS’ye kayıtlı bir çiftçiyim. Sen benim hangi derdimi
biliyorsun? Ben ÇKS’ye kayıtlı çiftçiyim şu anda biliyor musun? Allah’ım ya! 
BAŞKAN
– Sayın Köksal, bakın, kürsüde konuştunuz ama artık bir de Sayın Grup Başkan
Vekiline söz verdik. 
BURCU
KÖKSAL (Afyonkarahisar) – Sayın Başkan, sataşıyorlar. 
BAŞKAN
- Arkadaşlar, sizlerden de rica ediyorum.
Buyurun
Sayın Özkan.
CAHİT
ÖZKAN (Denizli) – Kayıtlara geçmesi açısından… 
BAŞKAN
– Sayın Özkan… 
Lütfen
değerli arkadaşlar, sizlerden rica ediyorum. Bakın, Grup Başkan Vekiliniz
konuşuyor. 
HASAN
ÇİLEZ (Amasya) – Başkanım “üç maymun” dile laf atıyor. İyi de maymunluk
yapmasına gerek yok ya! 
BAŞKAN
- Rica ediyorum, sakin olun. Gecenin bu saatinde bir müzakere yürütüyoruz. 
Buyurun.

CAHİT
ÖZKAN (Denizli) – Sayın Başkan, tekrar söze başlamam gerektiğine inanıyorum. 
AK
PARTİ hükûmetleri çiftçinin, köylünün, esnafın, dar gelirlinin, mağdurların ve
mazlumların iktidarıdır. Sessiz yığınların gür sesi olarak ve mazlumların gür
sesi olarak Sayın Cumhurbaşkanımız, elbette milletimizden aldığı yetkiyle
bugüne kadar hizmet etti ve bundan sonra da hizmet etmeye devam edeceğiz. 
Bakınız,
çok şey konuşuldu, ancak evet, sulu tarımla, basınçlı sulama sistemleriyle,
tarım teknolojileriyle çiftçilerimizi destekledik. 8.700 olan traktör sayısı 87
binin, 90 binin üzerine çıkmış vaziyette. Geçmişte kuru tarım yaparak buğday,
arpa üreten çiftçimiz, bugün, ejder meyveleriyle katma değeri yüksek olan
ürünler üretiyor. 
Sadece
bunlar değil. Bakınız... (CHP sıralarından gürültüler)
AYHAN
EREL (Aksaray) – Biz kara sabanla tarım yaparken dışarıdan hiçbir şey
almıyorduk. 
BURCU
KÖKSAL (Afyonkarahisar) – Sarayda yiyorsunuz ejder meyvesini.
BAŞKAN
– Sayın Özkan, toparlayın. 
CAHİT
ÖZKAN (Denizli) – Hepsini topladığınız zaman, ortada bir gerçek var. 
BURCU
KÖKSAL (Afyonkarahisar) – Hangi çiftçi ejder meyvesi yiyor?
MURAT
EMİR (Ankara) – Suçüstü yakalandı Sayın Başkan. 
BAŞKAN
– Değerli arkadaşlar, bir saniye. 
BURCU
KÖKSAL (Afyonkarahisar) – Hangi çiftçi ejder meyvesi yiyor? Alay mı ediyorsun
sen Meclisle? 2018’deki hububat tarım desteğini daha ödemediniz. 
BAŞKAN
- Sayın Köksal, rica ediyorum… Rica ediyorum değerli arkadaşlar. 
Yani
herkes konuşacak, konuşma özgürlüğünü tanıyalım. 
CAHİT
ÖZKAN (Denizli) – Sayın Grup Başkan Vekilinden kendi grubuna sahip çıkmasını
istirham ediyorum. 
BURCU
KÖKSAL (Afyonkarahisar) – Çiftçiler ejder meyvesi yiyormuş! Hiçbir yerde
görmedim! 
BAŞKAN
- Bir saniye… 
CAHİT
ÖZKAN (Denizli) – Bu durum, Meclisin mehabetine yakışır bir tavır değildir.
(CHP sıralarından gürültüler)
BAŞKAN
– Bir saniye…
Değerli
arkadaşlar… Sayın Köksal… Değerli arkadaşlar…
CAHİT
ÖZKAN (Denizli) – Ha, eğer benden cevap bekleyerek sataşmada bulunmak
istiyorlarsa ben sataşmayacağım.
BAŞKAN
– Tamamlayın ama siz de Sayın Özkan. Sayın Özkan, lütfen…
CAHİT
ÖZKAN (Denizli) – Bakınız, ben aslında, sadece hatibin şu ifadesine cevap
vermek için söz aldım: FETÖ’cüleri koruduğumuzu iddia etti. 
BURCU
KÖKSAL (Afyonkarahisar) – Evet, evet.
CAHİT
ÖZKAN (Denizli) – Bakınız, lütfen, sözümüzü dinlemeleri için Meclisi, Genel
Kurulu mehabete davet etmenizi sizden istirham ediyorum.
BAŞKAN
– Ben bütün herkesi davet ediyorum değerli arkadaşlar. Bütün grupları davet
ediyorum ama hiçbir grup da buna uymuyor.
MUHAMMED
LEVENT BÜLBÜL (Sakarya) – Sayın Başkanım…
BAŞKAN
– Sizleri tenzih ediyorum.
MUHAMMED
LEVENT BÜLBÜL (Sakarya) – Yani rica ediyorum.
CAHİT
ÖZKAN (Denizli) – Şu anda Türkiye’ye düşmanlık besleyenlerin…
Ya,
Sayın Başkan…
BAŞKAN
– Şimdi, değerli arkadaşlar, bakın, bir konuşmayı tamamlayamayacak mı bir
arkadaşımız?
MURAT
EMİR (Ankara) – Ama “Ejder meyvesi” dedi.
BAŞKAN
– Şimdi, değerli arkadaşlar, rica ediyorum… Böyle bir müzakere yöntemi yok
değerli arkadaşlar, böyle bir müzakere yöntemi yok. Konuşmak isteyen herkese
söz veriyoruz. 
MAHMUT
TANAL (İstanbul) – Ya Başkanım, sizden özür dileriz ama nasıl bir meyve, hiç
görmedim ki hayatımda?
BAŞKAN
– Buyurun.
CAHİT
ÖZKAN (Denizli) – Sayın Başkan, diyoruz ki: Geçmişte çiftçilerimiz sulanamayan
arazilerinde kuru tarım yaparken hükûmetlerimiz döneminde basınçlı sulama
sistemleriyle sulu tarıma, katma değerli ürünler üretme imkânına kavuştu.
Geçmişte arpa, buğday üreten çiftçimiz bugün yüksek katma değerli ürünlere
çevirdi ve bu sayede, elbette tarımsal üretimde 4 kata yakın, 20 milyar doların
üzerine çıktık.
BAŞKAN
– Tamamlayın Sayın Özkan.
CAHİT
ÖZKAN (Denizli) – Ve çiftçinin, köylünün, esnafın iktidarıdır.
Bakınız,
biraz önce hatibin kürsüden grubumuza sataşmasına cevap vermek için söz aldım.
Sayın Cumhurbaşkanımıza, ülkemizin millî emanetine sahip çıktığı için FETÖ’sü,
PKK’sı, DEAŞ’ı, DHKP-C’si, PYD’si, YPG’si ve ne kadar Türkiye düşmanı varsa
hedef aldı ve saldırıyor.
2012’de
7 Şubat MİT kriziyle Sayın Cumhurbaşkanımızı hedef alan FETÖ’cü terör
örgütüdür. Grubumuzu ve partimizi, liderimizi hedef aldı. Yine Gezi
kalkışmasıyla Hükûmetimizi…
(Mikrofon
otomatik cihaz tarafından kapatıldı) 
BAŞKAN
– Sayın Özkan, kısa bir söz aldınız ama lütfen toparlayın; kanun devam ediyor.
Buyurun.

CAHİT
ÖZKAN (Denizli) – Kürsüden söz alabilirdim üç dakika, yerimden söz alıp
tamamlayacağım. 
…Ve
AK PARTİ iktidarını, Cumhurbaşkanımızı FETÖ terör örgütü doğrudan hedef
almıştır ve bu saldırılarını da ne kadar Türkiye düşmanı varsa Gazi Mustafa
Kemal’in ifadesiyle “dâhilî ve haricî bedhahlar”la yapmıştır. Gezi kalkışması,
7 Şubat MİT krizi, 17-25 Aralık darbe teşebbüsü, çukur terörüyle saldırılar,
ekonomik saldırılar, FETÖ destekli ve FETÖ’nün doğrudan içerisinde olduğu
saldırılar, Hükûmetimize ve liderimize olan saldırılardır. Onun için kimse AK
PARTİ’ye bu saldırıyı, bu ithamı gerçekleştiremez. 
FETÖ’nün
bir numaralı düşmanı olarak Sayın Cumhurbaşkanımız terör örgütü elebaşının
sadece bedduasına mazhar olmuştur ama onun şefaatine mazhar olanları da yine
milletimizin takdirine havale ediyorum. (AK PARTİ sıralarından alkışlar)
BAŞKAN
– Peki, teşekkür ederim. 
AYŞE
ACAR BAŞARAN (Batman) – Eski dostlar düşman olmaz ya!
BURCU
KÖKSAL (Afyonkarahisar) – Onu ziyaret edenler burada, “Gel de bu hasret
bitsin.” diyenler burada. 
BAŞKAN
– Sayın Köksal…
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, yine karşılıklı olmamak kaydıyla lütfen toparlayın.
CAHİT
ÖZKAN (Denizli) – Ya, tribünlere oynamaya kalkmayalım!
BURCU
KÖKSAL (Afyonkarahisar) – Siz ne biçim konuşuyorsunuz?
BAŞKAN
– Sayın Köksal…
CAHİT
ÖZKAN (Denizli) – Senin cemaatin adını…
BAŞKAN
– Sayın Özkan… Sayın Köksal… 
BURCU
KÖKSAL (Afyonkarahisar) – Sen bu şekilde konuşamazsın!
CAHİT
ÖZKAN (Denizli) – Cemaatin adını… 
BAŞKAN
– Birleşime on dakika ara veriyorum. 
Kapanma Saati: 23.06
ALTINCI OTURUM
Açılma Saati: 23.20
BAŞKAN: Başkan Vekili Levent GÖK
KÂTİP ÜYELER: İsmail OK (Balıkesir), Mustafa AÇIKGÖZ (Nevşehir) 
----- 0 -----
BAŞKAN
– Türkiye Büyük Millet Meclisinin 14’üncü Birleşiminin Altıncı Oturumunu
açıyorum. 
117
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
Değerli
milletvekilleri, 2’nci maddedeki önergeler üzerindeki işlemlerde kalmıştık.
Şimdi
diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 2’nci maddesinde bulunan “yer alan”
ibarelerinin “bulunan” olarak değiştirilmesini arz ve teklif ederiz.
 Mahmut
Toğrul Ali Kenanoğlu Mehmet Ruştu Tiryaki 
 Gaziantep İstanbul Batman
 Garo
Paylan Rıdvan Turan Zeynel Özen
 Diyarbakır Mersin İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde söz isteyen İstanbul Milletvekilimiz Sayın Ali Kenanoğlu.
(HDP sıralarından alkışlar)
Süreniz
beş dakika Sayın Kenanoğlu.
ALİ
KENANOĞLU (İstanbul) – Sayın Başkan, değerli milletvekilleri; Genel Kurulu
saygıyla selamlıyorum.
Tabii,
bu kanun teklifiyle Bankacılık Düzenleme ve Denetleme Kurumunun yetkilerinin
bir kısmının Merkez Bankasına devredilmesi öngörülüyor, kanun teklifi bununla
ilgili. Benden önce partimiz adına konuşan arkadaşlarımız bu kanun teklifindeki
teknik boyutlara ilişkin partimizin görüşlerini aktardılar. Aslında, bu madde
de teknik bir düzenlemeyi içeren bir madde. Tabii, bu kanun teklifi ve bu
maddeler insanların yaşamına ne kadar etki ediyor, ne kadar fayda sağlıyor,
burasına bakmak gerekiyor. 
Bugün
birkaç kez dile getirildi. Bugün Fatih ilçesinde intihar eden 4 kardeşin
yaşları 48, 54, 60 ve 56. Yani bunlar belli bir yaş olgunluğuna erişmiş ve
kardeşlerden tek çalışan da müzik öğretmeni Oya öğretmen. Onun maaşına da haciz
konuluyor ve ondan sonra da artık kendilerince yaşamla mücadele etme imkânı
bulamıyorlar ve böyle bir siyanürle intihar yöntemini belirliyorlar. Tabii, bu,
hepimizin düşünmesi, hepimizin sorumluluk edinmesi gereken, sorumluluk duyması
gereken bir konudur. Yapacağımız kanunların, çıkaracağımız maddelerin de insanların
yaşamlarını olumlu şekilde etkileyecek kanunlar olmasına dikkat etmemiz
gerekiyor ve bunu önemsememiz gerekiyor.
Şimdi,
burada birkaç saat öncesinde bir tartışma yaşamıştık bu Alevi köylerine hizmet
götürülmesi meselesiyle ilgili. Tabii, Kars Sarıkamış Aşağısallıpınar köyüyle
ilgili yaşanan tartışmayı ben tekrar etmek istemiyorum ancak bunun sadece bu
köye ait bir uygulama olmadığının bilinmesini istiyorum. Yıllarımız, Alevi
kurumlarında bu konuları takip etmekle, araştırmakla geçti; bu konudaki
şikâyetleri dinlemek ve raporlamakla geçti. Bu bir yöntem olarak kullanılıyor.
Sivas’la ilgili şöyle bir şey anlatılır, çok meşhurdur bu. Sivas’a giden bir
gazeteci bir Alevi köyüne gitmek istediğini söylüyor ve oradaki vatandaş da
diyor ki: “Şu asfalt yoldan git, sağa sola dön, oralar hep Alevi köyüdür.
Asfaltın bittiği noktadan itibaren başlayan toprak yollu köylerin hepsi de
Alevi köyüdür.” Aslında bu sadece Sivas’ta olan bir durum değil; Ordu’da,
Maraş’ta, Tokat’ta, Çanakkale’de, Bingöl’de…
İMRAN
KILIÇ (Kahramanmaraş) – Maraş’ta öyle bir şey yok. 
ALİ
KENANOĞLU (Devamla) – Var, var, Maraş’ta da var. 
Bingöl’de,
birçok yerde yaşanan bir durum. 
İMRAN
KILIÇ (Kahramanmaraş) – Maraş’ta yok öyle bir şey.
BAŞKAN
– Değerli arkadaşlar, hatibi dinleyelim lütfen.
ALİ
KENANOĞLU (Devamla) – Şimdi, değerli arkadaşlar, böyle Aşağısallıpınar köyü
için denildiği gibi muhtarın annesi vasiyet etmiş, kaymakamlık da bunu görev
bilmiş ve annesinin vasiyeti üzerine gitmiş, hemen köye cami inşaatını
başlatmışlar. Köylüler demiş ki: “Kardeşim, biz Aleviyiz, bizim ibadethanemiz
cemevidir, bizim cemevine ihtiyacımız var.” İtirazlar yükselince de bir haftada
inşaat bitirilmek üzere arkadaşlar, bir haftada. Şimdi, şunu söylüyoruz. Burada
daha önce konuşmacı hatiplerin dile getirdiğini biliyorum -tutanaklarda vardır-
birçok Sünni köyünde caminin olmadığından ya da tamire, bakıma ihtiyaç
olduğundan, hatta cami hocasının olmadığından yakınıldı ve şikâyet edildi.
Şimdi, oralara hizmet götürülmesi gerekirken yani ihtiyaç duyan, bu konuda
ihtiyacı olan köylere hizmet götürülmesi gerekirken, bir muhtarın annesi
vasiyet etti diye, devletimiz de bu vasiyeti yerine getirsin diye, koşa koşa
Alevi köyüne cami yapılıyor. Tabii, bunun biz ne anlama geldiğini çok iyi
biliyoruz, bunun karşılığını da biliyoruz. Oysa, Alevi kültür dernekleri parti
grubumuzu ziyaret etti, sizleri de ziyaret etti, basından biliyorum; ziyaret
etmedikleri partileri de edecekler, onların ve Alevi kurumlarının bir talebi
var cemevlerinin ibadethane olarak kabul edilmesiyle ilgili, birçok annenin de
bu yönde vasiyeti var örneğin. Hükûmetimiz bu vasiyetleri duymuyor mu, görmüyor
mu? Bununla ilgili, bırakın vasiyeti, Avrupa İnsan Hakları Mahkemesi kararı
var. Kararı uygulasanız cemevleri ibadethane olarak kabul edilecek ama siz,
bırakın annelerin bu yöndeki vasiyetini, Avrupa İnsan Hakları Mahkemesinin
kararlarını dahi uygulamıyorsunuz. 
Şimdi
arkadaşlar, diğer taraftan, dört gün önce İzmir’de bir vaka oldu, yine bir
Alevi evinin kapısı işaretlendi ve “Alevilere ölüm” yazıldı. Şimdi biz bunu
IŞİD’le sınır komşusuyken çok yaşadık, çok yaşadık. Bütün o dönemin haberlerine
bakın, birçok Alevi köyünde, mahallesinde, büyük şehirlerde Alevilerin yaşadığı
yerlerde bu tür işaretlemeler vardı. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
ALİ
KENANOĞLU (Devamla) – Sonra, uzun süre bu yönde haber çıkmıyordu, ne hikmetse
dört gün öncesinde yine başladı. IŞİD’ler yeniden bize komşu mu oldular, nedir
bu durum, biz bunu anlamaya çalışıyoruz. Ve bütün bu ev işaretlemeleriyle
ilgili olarak bugüne kadar kamuoyuna ve Alevi toplumuna herhangi bir açıklama
yapılmadı. Yapılan tek açıklama da “Çocuklar yapmıştır.” yönündeydi. Ancak bu
insanların duydukları kaygılar ve korkular var, bunun giderilmesi için bu işin
sorumlularının ortaya çıkarılması gerekiyor ki o Aleviler de, biz Aleviler de
bilelim ki “Ya, bu hakikaten riskli bir durum değilmiş, iki çocuğun işiymiş.”
Bunlar yapılması gereken ve ortak yaşamın oluşturulmasında olması gereken
konulardır. Biz bunların takipçisi olmaya devam edeceğiz. 
Saygılar
sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 2’nci maddesinde yer alan “değiştirilmiştir”
ibaresinin “yeniden düzenlenmiştir” ibaresiyle değiştirilmesini arz ve teklif
ederim. 
 Ayhan
Erel Bedri Yaşar İmam Hüseyin Filiz
 Aksaray Samsun Gaziantep
 Hasan
Subaşı Hayrettin Nuhoğlu Feridun Bahşi
 Antalya İstanbul Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde söz isteyen İstanbul Milletvekilimiz Sayın Hayrettin Nuhoğlu.
(İYİ PARTİ sıralarından alkışlar) 
Süreniz
beş dakika Sayın Nuhoğlu. 
HAYRETTİN
NUHOĞLU (İstanbul) – Sayın Başkan, değerli milletvekilleri; görüşülmekte olan
kanun teklifinin 2’nci maddesi üzerine konuşacağım. Selamlarımı sunarak
sözlerime başlıyorum. 
Bu
madde, banka ve kredi kartlarının çıkarılması ve kullanılmasıyla ilgilidir.
Oradaki düzenlemenin uygun olduğunu ifade ediyorum ve güncel iki konuya
değinmek istiyorum. 
Birincisi:
Artık herkesi bıktırdı ama yeniden gündeme taşınan ve üç gündür konuşulan FETÖ
konusudur. 
Değerli
arkadaşlar, son yıllarda en büyük FETÖ’cüler kendilerini kurtarmak için sürekli
başkalarını suçladılar. Bu kürsüden ben dâhil çok sayıda milletvekili bu
örgütün ele başlarının AKP’de olduğunu defalarca ifade ettik, önergeler verdik,
hepsi de reddedildi. Niçin reddedildi? Çünkü ucu kendilerine dayanacaktı. Ben,
burada hiç kimsenin adını zikretmeyeceğim, bir defa zikrettim, iki birleşime
katılmama cezası aldım. 
Şimdi,
bir daha söylüyorum: AKP’nin çok sayıda üst düzey yöneticisi, eski ve yeni
bakanlar, milletvekilleri, Meclis başkanları, belediye başkanları, üst düzey
bürokratlar, diyanetten emniyete, üniversitelerden basına, büyükelçilere kadar
her yerde FETÖ’cü yer almakta ve birilerini FETÖ’cü diye suçlayarak görevlerine
devam etmektedirler. (İYİ PARTİ sıralarından alkışlar) Onun dizinin dibinde
büyüdüklerini, onun kitaplarını okuyarak, vaazlarını dinleyerek yetiştiklerini
övünerek söyleyenleri bütün Türk milleti bilmektedir. 
Sizlere
bunlara ait sözlerden 4 tane örnek seçtim: “Muhterem Fetullah Gülen Hoca
Efendi’ye gönüller dolusu selamlar, saygılar gönderiyorum.” “Değerli bir
insandır, bilge bir insandır, bu ülkenin millî ve manevi değerlerine bağlı
nesillerin yetişmesi için hizmetini yapıyor, her şeyi de açık.” “70’li
yıllardan beri kendilerini dinleyip, yazdıklarını okuyarak yetişmiş insanlarız
biz.” “Bunların çok büyük bir kısmı zaten AK PARTİ’li, bizim teşkilatlarımızda
görev alan insanlar.”
Pensilvanya’yı
ziyaret edip hatıra fotoğrafı çektirenler arasında birçoğu zaten var.
Hatırlatmak için söylüyorum, şu anda bu çatı altında olan, 31 Mart mahallî
seçimleri akşamından itibaren YSK’de sıkça görülen ve İstanbul seçimlerini
iptal ettirene kadar çok konuşan 2 kişi başta olmak üzere birçoğu bu resimlerde
var. Bugün bu örgütle etkin mücadele eden Cumhurbaşkanı “Her şeye rağmen bu
hain örgütün gerçek yüzünü çok daha önceden ortaya dökememiş olmanın üzüntüsü
içerisindeyim. Bundan dolayı hem Rabb’imize hem de milletimize verecek
hesabımız olduğunu biliyorum. Rabb’im de milletim de bizi affetsin.” demesine
rağmen bu şahısların hiçbirisi pişmanlık bildirmemiş, af dilememiştir. 
Türkiye
AKP’den kurtulmadıkça FETÖ’den de diğer benzeri unsurlardan da kurtulamaz. Türk
milleti, 31 Martta ve 23 Haziranda yaptığı tercihle, AKP’den tümüyle kurtulmayı
ilk seçimde başaracağını göstermiştir. 
Değineceğim
ikinci konu ABD’ye yapılması planlanan ziyaretle ilgilidir. 
Sayın
Başkan, değerli milletvekilleri; 21’inci yüzyıl yakın zamanların en kötü
liderlerine sahne olmaktadır. Birçok ülkede, başta ABD olmak üzere, çok
kalitesiz ve ham liderler vardır. Milletlerarası ilişkilerde daha önce
örnekleri pek görülmemiş olaylar yaşanmaktadır. Ülkelerin millî egemenlik
hakları dikkate alınmamakta ve tahrip edilmektedir. Milletler arası hukuk yok
sayılmakta, dünya barışı ve istikrar hızla bozulmaktadır. Siyasi, ekonomik ve
askerî birçok ittifak grupları oluşmuş ve bunların arasında bazen de ittifaklar
içinde şiddetli geçimsizlikler yaşanmaktadır. Kendi iç sorunlarını veya
ekonomik sıkıntılarını gidermek veya ertelemek amacıyla dünyanın birçok
bölgesinde kargaşa çıkartarak haritalar değiştirilmek istenmektedir. Türkiye
olarak bulunduğumuz coğrafya öteden beri bazen gizli, bazen açık menfaat
çatışmalarının en yoğun olduğu bölgelerin başında gelmektedir. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Nuhoğlu. 
HAYRETTİN
NUHOĞLU (Devamla) – Teşekkür ederim. 
Böylesine
sıcak ve kaosa uygun bir ortamda ABD Başkanından gelen mektup hem saldırgan hem
de çok çirkin olup küstahça bir üslupla yazılmıştır. Bu mektupla, ABD’ye
yapılması planlanan ziyareti gerektirecek siyasi şartlar ve diplomatik ciddiyet
kuralları ortadan kalkmıştır. Petrol ve su için, ileri karakolu olan İsrail’in
menfaatleri için her şeyi göze alan, bu uğurda terör örgütlerini kuran,
destekleyen, büyüten, onlarla beraber olan ve işi bitenleri çöpe atan, her
çirkinliği yapabileceğini gizlemeyen bir lider bozuntusuyla ne konuşulacaktır?
Aynı ittifak içinde her türlü fedakârlığı her zaman yapmış olan bir ülke
olmamıza rağmen, her türlü çirkinliği yapan bir kişiyle görüşmeye gitmek
ülkemize ciddi itibar kaybettirecektir. 
(Mikrofon
otomatik cihaz tarafından kapatıldı) 
HAYRETTİN
NUHOĞLU (Devamla) - Sayın Başkan, toparlayacağım.
BAŞKAN
– Buyurun. 
HAYRETTİN
NUHOĞLU (Devamla) – Kendi ülkesinde bile yuhalanan, sık sık protesto edilen ve
azil işlemi yürütülen bir şahsa itibar kazandırmak gibi bir davranışı olumlu
karşılayamayız. Mektup yetmemiş gibi, yüz yıl önce Ermenilerden daha çok
Türk’ün öldürüldüğü kendi tarihçilerince belirlenen bir gerçek olmasına rağmen
alınan soykırım kararının hiçbir makul gerekçesi olamaz, kabul edilmesi mümkün
görülemez. ABD Başkanının özür dilemesi bile ziyaretin gerçekleşmesine
yetmeyecektir. Bu ülkenin kurumları, başta Temsilciler Meclisi olmak üzere,
yaptıkları vahim hatadan dönmek zorundadırlar. Bir müttefik ülkeyle uğraşmak
kendilerini küçülten, aşağılık bir davranış olduğu kadar NATO’ya da ciddi zarar
verecektir. Bu durum kapsamında, ABD ziyaretinde bulunulmasını uygun görmüyor,
iptal edildiğinin açıklanmasını bekliyoruz. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
2’nci
maddeyi oylarınıza sunuyorum: Kabul edenler... Kabul etmeyenler... 2’nci madde
kabul edilmiştir. 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
V.- AÇIKLAMALAR (Devam)
82.- Denizli Milletvekili Cahit Özkan’ın, İstanbul
Milletvekili Hayrettin Nuhoğlu’nun 117 sıra sayılı Kanun Teklifi’nin 2’nci
maddesiyle ilgili önerge üzerinde yaptığı konuşmasındaki bazı ifadelerine ve
hiçbir ithamı kabul etmediklerine ilişkin açıklaması
CAHİT
ÖZKAN (Denizli) – Sayın Başkan, kürsüden hatip grubumuza dönük bir ithamda
bulunmuştur. Sayın Grup Başkan Vekilinin ifadesiyle ilgili bir önceki verdiğim
cevabı tekrar ediyorum: Hiçbir ithamı kabul etmediğimizi ifade ediyor,
reddediyorum. FETÖ’nün her türlü saldırısına muhatap olmuş partimiz ve grubumuz
asla hiçbir şekilde terör örgütüyle, FETÖ veya başka örgütle
ilişkilendirilemez.
Genel
Kurulu saygıyla selamlıyorum.
BAŞKAN
– Teşekkür ediyorum. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74
Milletvekilinin Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi (2/2272) ile Plan ve Bütçe Komisyonu Raporu (S.
Sayısı: 117) (Devam)
BAŞKAN
– 3’üncü madde üzerinde üç önerge bulunmaktadır, önergeleri aykırılık sırasına
göre okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Hizmetleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 3’üncü maddesinin aşağıdaki
şekilde değiştirilmesini arz ve teklif ederiz.
Saygılarımızla.

 Bülent
Kuşoğlu Lale Karabıyık Orhan Sümer
 Ankara Bursa Adana
 Emine
Gülizar Emecan Sevda Erdan Kılıç Murat Emir
 İstanbul İzmir Ankara
Madde
3- 11/10/2006 tarihli ve 5549 sayılı Suç Gelirlerinin Aklanmasının Önlenmesi
Hakkında Kanunun 2 nci maddesinin birinci fıkrasının (e) bendinde bulunan
“Uzmanlarını” ifadesi "Uzmanları ile Türkiye Cumhuriyet Merkez Bankası
Denetçileri ve Uzmanlarını” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan.
BAŞKAN
– Önerge üzerinde söz isteyen Ankara Milletvekilimiz Sayın Murat Emir. 
Buyurun.
(CHP sıralarından alkışlar) 
Süreniz
beş dakika Sayın Emir.
MURAT
EMİR (Ankara) – Sayın Başkan, değerli milletvekilleri; Genel Kurulu saygıyla
selamlıyorum. 
Bugün,
Meclisimizin gündemine parti grubumuzun çok önemsediği ve bizce tüm
Meclisimizin, her bir milletvekilinin tek tek son derece önemsemesi gereken bir
konuyu gündeme getireceğim. 
Değerli
arkadaşlar, 15 Temmuz darbe girişimine karşı, başta yüce Meclisimiz, bütün
parti grupları, Hükûmetimiz, bütün milletimiz dimdik ayakta durdu ve o darbe
girişimini başarıyla püskürttük. O günkü psikolojik ortamda bir yardım
kampanyası başlatıldı. 251 şehit ve binin üzerindeki gazi için, şehit yakınları
ve gaziler için bir yardım kampanyası başlatıldı ve o dayanışma duygusu
içerisinde milletimiz büyük bir özveriyle orada büyük paralar biriktirdi.
Sorduk o zaman Sayın Bakana “Ne kadar para birikti?” dedik. 309 milyon lira
biriktiğini söylediler, 15 Temmuzdan kısa bir süre sonra. “Ne yapacaksınız?”
dedik, “Bir vakıf kuracağız, bu kaynakları şehit yakınlarına ve gazilere
aktaracağız.” dediler. Çok güzel, buraya kadar güzel ama hiçbir şey yapılmadı.
Biz soruyoruz, cevap gelmiyor. Israrla sorduk, en nihayetinde, bakın, bir buçuk
yıl sonra yani 24 Aralık 2017’de 696 sayılı Kararname’yle dediler ki: “Bir
vakıf kuruyoruz.” Peki, güzel, geç oldu ama sorun yok. Peki, bu vakıf kuruldu
mu? Hayır. Elinizi ne tuttu, bilmiyoruz ve ondan bir buçuk yıl sonra yani 13 Temmuz
2019’da Resmî Gazete’de… Anladık ki o vakfı gitmişler, tescil ettirmişler yani
üç yıl beklemişler arkadaşlar, üç yıl. Üç yıl niye beklediniz? Bu 309 milyon
lira biriktiyse bir yerde, faize yatırıldıysa, bono alındıysa yarım
katrilyonluk bir değer, niye bekletirsiniz? Cevabı yok. Peki, bu vakıf ne iş
yapar? Bilmiyoruz. Bu vakıf nerede? Bilmiyoruz. Bu vakfın içinde ne var?
Bilmiyoruz. Soruyoruz ama hiçbir cevap alamıyoruz. 
Bakın,
bu vakfı biz merak ettik, dedik ki: Bu Resmî Gazete’de yönetim kurulu var mı?
Yok. Bu vakfı kim yönetiyor? Kim adına işlem görüyor? Bu vakfın denetleme
kurulu kim? Bu vakıf ne yapar? Hiçbiri yok. Bu hepimizi ilgilendiren bir durum
arkadaşlar. Burada ağır bir ihmal, ağır bir yolsuzluk kokusu geliyor. Herkesi
dikkatli olmaya davet ediyorum. Peki, bir arayalım bakalım, bu vakıf kime
yardımcı olmuş şimdiye kadar, hangi şehit yakınına, hangi gaziye bir yardımda
bulunmuş, bir bakalım. Aradık, telefonu yok. Vakfılar Genel Müdürlüğünün
internet sitesine girdik, bakın burada telefonu yok, bütün vakıfların var, o
vakfın telefonu yok. Peki, bu vakfın bir “web” sitesi olmalı değil mi?
Vatandaşlar bu vakfa ulaşabilmeliler, “web” sitesi de yok ama burada bir adres
var: Kale Mahallesi, Işıklar Caddesi, No:6, Altındağ Ankara. Gidin bakın, orada
1 tane optik, 2 tane de başka kuruluş var, vakıf orada yok. Bu hayalet bir
vakıf. Bu vakıf nerede? Bu vakıf nerede, 309 milyon lira nerede? Bu sorunun
cevabını istiyoruz. 
Şimdi
-burada ne konuşulursa- ben açıktan söylüyorum AKP Grubuna ve Sayın Grup Başkan
Vekili Cahit Özkan’a, biz bunun için cevap istiyoruz. Gelin buraya bu vakfın
nerede olduğunu, bu vakfın ne iş yaptığını, 309 milyon liranın -bugünkü
değeriyle yarım katrilyon paranın- nerede olduğunu burada açıklayın. Öyle lafı
oradan buradan, 15 Temmuz güzellemelerini öyle “Biz şehitlerimizin,
gazilerimizin her zaman yanındayız.” falan laflarını istemiyoruz. Gelin burada,
o yarım katrilyon nerede bunu söyleyin, bu vakıf nerede söyleyin. Bir devlet
kurumunun, Aile, Çalışma ve Sosyal Hizmetler Bakanlığının yanlış bir adreste
hayalet bir vakıf kurması sizi rencide etmiyor mu? Olacak şey midir? Bu, devlet
ciddiyetiyle uyuşabilecek bir şey midir? Biz bunlara cevap istiyoruz cevap
gelmiyor; anlaşıldı ki burada bir sıkıntı var. Bizim bir yanlışımız varsa, bu konuyu
abartıyorsak, bu paralar bir yerde gerçekten şehit yakınlarına ve gazilerine
harcandıysa biz bunu öğrenmekten mutluluk duyarız ama bu olmadıysa, o tüyü
bitmemiş yetimin hakkı, o şehit yakınının hakkı, o gazinin hakkı hepimizin
peşinde olması gereken bir haktır ve şunun bilinmesini istiyorum: 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Emir. 
MURAT
EMİR (Devamla) - Öyle kulağının arkasına yatarak, duymazdan gelerek,
gülümseyerek, sessiz kalarak bu soruyu geçiştiremezsiniz. Bilin ki 15 Temmuz
Şehit Yakınları ve Gaziler Vakfı adına biriken o yarım katrilyonluk paranın her
zaman peşinde olacağız, iki elimiz yakanızdadır. Sonunda geleceksiniz burada
açıklayacaksınız. Aslında yapılması gereken, siz böyle sessiz kalırsanız cumhuriyet
başsavcılığının harekete geçmesi ve bu konudaki gerekli soruşturmayı
yapmasıdır. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
VELİ
AĞBABA (Malatya) – Zehir zıkkım olsun!
BAŞKAN
– Diğer önergeyi okutuyorum. 
Türkiye Büyük Millet Meclisi
Başkanlığına
Görüşülmekte
olan "Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi”nin 3’üncü maddesinde yer alan
"değiştirilmiştir” ibaresinin "yeniden düzenlenmiştir” ibaresiyle
değiştirilmesini arz ve teklif ederiz. 
 Ayhan
Erel Bedri Yaşar İmam Hüseyin Filiz
 Aksaray Samsun Gaziantep
 Feridun
Bahşi Hasan Subaşı Ayhan Altıntaş
 Antalya Antalya Ankara
 Tuba
Vural Çokal
 Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın
Başkan. 
BAŞKAN
– Değerli arkadaşlarım, biraz sessizlik istiyorum. Biraz sessiz olalım,
hatiplerimizin insicamını bozmayalım; bir iki arkadaşımız kaldı, onları
dinleyeceğiz. 
Önerge
üzerinde söz isteyen Antalya Milletvekilimiz Sayın Tuba Vural Çokal. (İYİ PARTİ
sıralarından alkışlar) 
Süreniz
beş dakika.
TUBA
VURAL ÇOKAL (Antalya) – Sayın Başkan, değerli milletvekilleri; Genel Kurulu
saygıyla selamlıyorum.
Elim
bir trafik kazası sonucu hayatını kaybeden Yozgat İl Başkanı Seyfi Bayrak ve İl
Başkan Yardımcısı Ahmet Şükrü Karabacak’a Allah’tan rahmet ve kederli
ailelerine başsağlığı diliyorum.
İktidar
partisi tarafından hazırlanan bir kanun teklifi için daha toplandık. Malum,
muhalefet partilerinin kanun tekliflerinin görmezden gelindiği, araştırma
önergeleri iktidar ve ittifak ortağı tarafından içeriğine bakılmadan
reddedildiği, soru önergelerimize cevap verme gereği bile görülmediği için
genellikle sizin hazırladığınız kanun tekliflerini konuşmak zorunda kalıyoruz.
Ama biz yine de devletimizin ve milletimizin menfaatleri için kim hazırlarsa
hazırlasın elimizden gelen katkıyı sağlamaya çalışıyoruz. Hataları dilimizin
döndüğü kadar anlatıyoruz, uyarılarda bulunuyoruz “Böyle yaparsak daha iyi
olur.” diyoruz. Tabii, siz bunları bazen duyuyor, bazen de duymuyorsunuz.
Malum, her zaman kulağınız bizde olmuyor. İktidar partisinin pek kıymetli
milletvekillerinin kendi hazırladıkları kanun teklifleriyle ilgili yapılan
konuşmalardan çok daha önemli gündemleri oluyor. Siz dinleseniz de dinlemeseniz
de biz milletimize verdiğimiz söz gereğince doğruları anlatmaya devam edeceğiz.

Sevgili
milletvekilleri, son dönemde görüştüğümüz kanun tekliflerinin neredeyse tamamı
“Yetki kimde olacak?” ya da “Ne kadar ceza vereceğiz?” sorularına odaklanıyor.
Bu kanun teklifi de yetkinin kimde olacağını merkezine alarak hazırlanmış bir
teklif. Vatandaşları rahatlatacak, kredi kartı kullanımlarını azaltacak,
vatandaşların elini bankalara karşı rahatlatacak düzenlemelerden uzak kalmış
bir teklif. 
Karşılıksız
çek ekonomimizin, özellikle de esnafın en büyük sorunu. Bankalar Birliği verilerine
göre 2017 yılında 333 bin, 2018 yılında 332 bin ve bu yıl yani 2019 yılının ilk
on ayında 457 bin karşılıksız çek kesilmiş. Karşılıksız çeklerin değeri ise
52,5 milyar lira. Bu rakam, bu para esnafımızın, iş adamımızın alması
gerekirken almadığı miktar. Evet, son üç yıl içinde mal ve hizmet alımı
karşılığı verilen 52,5 milyar lira değerinde çek karşılıksız çıkmış. 
Kredi
kartları ise hayatımızın tam göbeğinde. Aramızda ticaretle uğraşanlar bilir,
“Esnafı eline geçmeyen parayı harcamak iflas ettirir.” derler. Kredi kartı
kullanan vatandaşlarımızın bir bölümü de maalesef kazanmadığı, eline hiçbir
zaman geçmeyecek ya da eline geçme ihtimali çok zayıf olan parayı
harcamaktadır. Düşünün, bankalar asgari ücretle çalışan bir kişiye maaşının kat
kat fazlası limite sahip kredi kartları veriyor. İçinde bulunduğumuz ekonomik
durum nedeniyle bunalan, her gün yenisi gelen zamlarla geçinemez hâle gelen
vatandaşlarımız çareyi kredi kartını kullanmakta buluyor. Ödeme zamanı
geldiğinde ise ya asgari ödemeyi yapıyor ya da bir kredi kartının borcunu
ödemek için bir başka kartı kullanarak ay sonunu getirmeye çalışıyor. Ülkemizde
şu an kullanımda olan kredi kartı sayısı geçtiğimiz yıla oranla yüzde 4 artarak
yaklaşık 68 milyon oldu. Kullanım arttıkça borçlanma da artıyor. Kredi kartı
borcu ödeyemediği için yasal takibe düşen kişi sayısı her geçen ay artıyor, son
rakam 528 bin kişi. Değerli arkadaşlar, kazancından çok daha fazlasını
harcayarak borçlandıran bu sistem ekonomiyi tehdit ediyor. 
Şimdi
de dijital para gündemde, evet, çağın gereklerini her alanda olduğu gibi yerine
getirelim ama bunları yaparken tıpkı kredi kartında ve çekte olduğu gibi
ekonomik hayatımızı güçlendirmek yerine, zarara uğratmayalım.
Avrupa
Birliğinin üniversitelerinde çalıştırdığı ve dünya ülkelerinin raporlatarak
araştırdığı konuyu, sadece Parlamentoda tartışıp, el kaldırıp indirmekten daha
fazlasını yapmalıyız. Eskiden Parlamento isterdi, teknokrat çalışırdı,
Parlamento onaylar ve karar verirdi. Şimdi, KHK istiyor, teknokrat çalışıyor,
Parlamento ise demokratikmiş gibi gösterilmek için dekoratif toplanıyor.
İktidar isterse oluyor, istemezse olmuyor deyip Genel Kurulu saygıyla
selamlıyorum. 
Teşekkürler.
(İYİ PARTİ sıralarından alkışlar) 
BAŞKAN-
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 3’üncü maddesinde bulunan “şeklinde”
ibaresinin “ibaresi ile” olarak değiştirilmesini arz ve teklif ederiz. 
 Mahmut
Toğrul Mehmet Ruştu Tiryaki Zeynel Özen
 Gaziantep Batman İstanbul
 Garo
Paylan  Rıdvan Turan
 Diyarbakır Mersin
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılamıyoruz Sayın Başkan.
BAŞKAN
– Önerge üzerinde söz isteyen Mersin Milletvekilimiz Sayın Rıdvan Turan. (HDP
sıralarından alkışlar) 
Sayın
Turan, süreniz beş dakika. 
RIDVAN
TURAN (Mersin) – Sayın Başkan, değerli milletvekilleri; hepinizi saygıyla
selamlıyorum. 
Bu
yasa tasarısına Marksist ekonomi politik ekolünden gelen biri olarak külliyen
karşıyım, sebebini kısaca izah etmeye çalışayım.
Antik
Yunan’da parayla sığırın etimolojik kökenleri aynıydı. Çünkü sığır, para
olmadığından dolayı bir değişim aracı olarak kullanılıyordu. Daha sonrası
dönemlerdeyse 1 sığır örneğin 100 kilo buğdaya denk geldiğinde, sığırın başka
bir mübadele aracıyla yer değiştirdiği koşullarda para adım adım arzıendam
etmeye başladı. İyi bir birikim aracıydı, iyi bir zenginleşme aracıydı, iyi bir
mübadele aracıydı. 
Şimdi,
para ortaya çıktı ama o zamandan bu zamana paranın farklı formları, farklı
finanslaşma biçimleri tezahür etti; çekler, senetler ve diğer türev piyasalarda
olduğu gibi. Ve şu anda parayı da, bildiğimiz manada parayı da aşacak bir
elektronik para tüm dünyada artık giderek geçer akçe olmaya başladı. Bu işin
esbabımucibesi şu arkadaşlar: Finansallaşmanın yoğunlaşması, sermaye akışının
hızlanması söz konusu. Sermaye akışının hızlanması, neoliberal iktisadın
ekonomi alanında, özellikle çalışma yaşamında işçi sınıfının esnek ve kuralsız
bir biçimde çalışmaya zorlanmasıyla atbaşı bütün dünyada sürdü, gitti; bize
henüz geliyor, o rüzgâr bize henüz geliyor. “Finansallaşma” demek, işçi sınıfı
üzerindeki artı değer sömürüsünün artması demektir. Yani aslında çıkacak
yasanın pazara, ücretliye, asgari ücretlinin yaşam standardına yönelik herhangi
bir faydası yok; çıkacak yasa ancak ve ancak bir avuç sermayedarı, bir avuç
zengin zümreyi mutlu edecek. Ekonomiyi büyütür mü? Evet, büyütür. Ama biz
sosyalistler meseleye şöyle bakarız: Ekonominin büyümesi tek başına bir şey
değildir. O ekonomi eğer istihdam yaratıyorsa bir, paylaşımda adalet sağlıyorsa
bu iki, üçüncüsü de balonlaşma değil, bir reel büyümeyse anlam kazanır. Bu
yasanın ekonomiyi pozitif manada şişireceği, evet, açıktır ama bunun ücretliye,
pazardaki enflasyona, yoksula, o intihar eden 4 kişiye hiçbir pratik faydası
olmayacak arkadaşlar; bu, işin bir tarafı. Diğer tarafı şu: Sabahleyin bir
cumhuriyet tartışması dinledik hep beraber. Aslına bakılırsa 1930’lar referans
alınarak bir cumhuriyet tartışması sürüyor. Kişisel olarak 1930’ların referans
alınarak bir Cumhuriyet Bayramı, cumhuriyet kutlaması tartışmasının yapılmasını
kökten hatalı buluyorum. Evet, geçen hafta Cumhuriyet Bayramı’ydı ve ciddi törenlerle,
coşkulu törenlerle kutlandı ama ben size bir şey söyleyeyim: Benim gördüğüm,
Cumhuriyet Bayramı’ndan ziyade, cumhuriyetin defin töreni ya da ruhuna rahmet
okutma töreniydi. Bunu şundan dolayı söylüyorum, şuradan temellendiriyorum:
Bakın, 1921 yılındaki çıkan Anayasa’yla birlikte egemenliğin doğrudan doğruya
halk tarafından kullanılacağı bizim kamu hukukumuza dercedildi, ondan sonra bu
esasa dayalı bir kamu hukuku memlekette işlemeye başladı. Fakat bununla
birlikte, aynı zamanda, o dönemde belediyeler cumhuriyetin dayanağı olan temel
ve özerk birimler olarak tarif edildi; bakın, altını çiziyorum, temel ve özerk
birimler olarak tarif edildi. Dolayısıyla cumhuriyet bir özerk ve demokratik
yerel yönetimler pratiği üzerinden şekillenmeye başladı. Şimdi, dolayısıyla
15’inci kayyumun atandığı bizim Kızıltepe ilçesi nazarıitibara alındığında,
bugün bu kayyum pratiğinin cumhuriyet değerlerinin, cumhuriyetin aslında bir
bütün ilga edildiği, lağvedildiği gibi bir pratikle bizi ne yazık ki karşı
karşıya bırakıyor. 
Değerli
arkadaşlar, 1930 yılına ilişkin bir tartışmayı sürdürmek değildir esas mesele
olan. Bugün cumhuriyeti savunabilmek Diyarbakır’ı savunmaktan geçiyor, bugün
cumhuriyeti savunabilmek Mardin’e, Van’a atanan kayyuma karşı çıkmak,
Kızıltepe’ye atanan kayyuma karşı çıkmaktan geçiyor.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Turan.
RIDVAN
TURAN (Devamla) – Doğrusunu isterseniz, bunun dışında bir cumhuriyet tartışması
meseleyi ruhuyla değil lafzıyla kavradığımızı gösteriyor. Bugün eğer gerçekten
ayakları yere basan, sınıfsal bir geri planı olan bir cumhuriyet ve cumhuriyet
tartışması söz konusu olacaksa hiç kuşku yok ki burada cumhuriyeti var eden
yani cumhurun kurumlarını savunan, cumhurun en temel siyasete müdahale etme aracı
olarak tarif edeceğimiz özerk yapılı yerel yönetimleri savunmak, büyük bir
kıskançlıkla savunmak ve bunları ilga eden her türlü siyasi anlayışın da
karşısında olmak anlamına geliyor. İşte, AKP’nin kayyum zihniyetinin geri
planında olan şey olan aslında cumhuriyeti bir bütün olarak -bütün bu
gümbürtülü ve şaşaalı törenlere rağmen- ilga etmekten ve cumhuriyetin lafzıyla,
ruhuyla değil lafzıyla kavrandığını ifade etmekten başka bir anlama tekabül
etmiyor.
Teşekkür
ediyorum. (HDP sıralarından alkışlar)
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Değerli
milletvekilleri, 3’üncü maddeyi oylarınıza sunuyorum: Kabul edenler... Kabul
etmeyenler... 3’üncü madde kabul edilmiştir. 
Birleşime
beş dakika ara veriyorum.
Kapanma saati: 23.58
YEDİNCİ OTURUM
Açılma Saati: 00.01
BAŞKAN: Başkan Vekili Levent GÖK
KÂTİP ÜYELER: İsmail OK (Balıkesir), Mustafa AÇIKGÖZ (Nevşehir) 
----- 0 -----
BAŞKAN
– Türkiye Büyük Millet Meclisinin 14’üncü Birleşiminin Yedinci Oturumunu
açıyorum. 
117
sıra sayılı Kanun Teklifi’nin görüşmelerine devam ediyoruz.
Komisyon?
Yok. 
Ertelenmiştir.

Gündemimizde
başka bir iş bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 7 Kasım 2019 Perşembe
günü saat 14.00’te toplanmak üzere birleşimi kapatıyorum. 
Kapanma Saati: 00.02




(X) 117 S. Sayılı Basmayazı tutanağa
eklidir.




