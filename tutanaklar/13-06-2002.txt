


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 21 CİLT : 98 YASAMA
YILI : 4



T. B. M. M.
TUTANAK
DERGİSİ


113 üncü
Birleşim
13 . 6 . 2002 Perşembe


İ Ç İ N D E K İ L E R
   Sayfa 
I. -
GEÇEN TUTANAK ÖZETİ
II. - GELEN KÂĞITLAR
III. - YOKLAMALAR
IV. - BAŞKANLIĞIN GENEL KURULA SUNUŞLARI
A) Çeşİtlİ
İşler
1. - Genel Kurulu ziyaret eden Türkiye-Azerbaycan Dostluk Grubu Başkanı
ve beraberindeki heyete, Başkanlıkça "Hoş geldiniz" denilmesi
B) GündemdIşI
Konuşmalar
1. - İstanbul Milletvekili Bozkurt Yaşar Öztürk'ün, 5846 sayılı Fikir ve
Sanat Eserleri Kanununun uygulanmasında görülen aksaklıkların giderilmesi ve
korsan yayıncılığın önlenmesine ilişkin gündemdışı konuşması
2. - Kocaeli Milletvekili Osman Pepe'nin, İzmit kentsel ve endüstriyel
su temin projesi hakkında ulusal basına verilen ilanlara ilişkin gündemdışı
konuşması
3. - Batman Milletvekili Faris Özdemir'in, Batman İli ve sorunlarına
ilişkin gündemdışı konuşması
V. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER
1. - İzmir Milletvekili Rifat Serdaroğlu'nun; İstanbul Milletvekili
Bülent Akarcalı'nın; Amasya Milletvekili Ahmet İyimaya'nın; Ankara Milletvekili
Yıldırım Akbulut'un; Şırnak Milletvekili Mehmet Salih Yıldırım'ın; Gaziantep
Milletvekili Ali Ilıksoy, Konya Milletvekili Ömer İzgi ve Ankara Milletvekili
Nejat Arseven'in; İstanbul Milletvekili Ziya Aktaş ve 42 Arkadaşının; Zonguldak
Milletvekili Hasan Gemici'nin ve İzmir Milletvekili Işılay Saygın'ın; Türkiye
Büyük Millet Meclisi İçtüzüğünde Değişiklik Yapılmasına Dair İçtüzük Teklifleri
ve Anayasa Komisyonu Raporu (2/94, 2/232, 2/286, 2/307, 2/310, 2/311, 2/325,
2/442, 2/449) (S.Sayısı: 527)
2. - Ceza İnfaz Kurumları ve Tutukevleri Personeli Eğitim Merkezleri
Kanunu Tasarısı ve Adalet ve Plan ve Bütçe Komisyonları Raporları (1/744)
(S.Sayısı: 786)
3. - Bazı Kanunlarda Değişiklik Yapılmasına Dair Kanun Tasarısı ve
Anayasa Komisyonu Raporu (1/777) (S.Sayısı: 557)
4. - Devlet Meteoroloji İşleri Genel Müdürlüğü Teşkilat ve Görevleri
Hakkında Kanunda Değişiklik Yapılmasına Dair Kanun Tasarısı ve Plan ve Bütçe
Komisyonu Raporu (1/886) (S.Sayısı: 827)
VI. - SORULAR VE CEVAPLAR
A) YazIlI
Sorular ve CevaplarI
1. - Bursa Milletvekili Orhan Şen'in, Bursa'da yerel bir gazetede
yayımlanan Bursa Kültür, Sanat ve Turizm Vakfı ile ilgili habere ilişkin sorusu
ve Devlet Bakanı Nejat Arseven'in cevabı (7/5005)
2. - Kayseri Milletvekili Salih Kapusuz'un, İstanbul Valisinin
imam-hatip liselerindeki olaylarla ilgili bir yazısına ilişkin sorusu ve
İçişleri Bakanı Rüştü Kazım Yücelen'in cevabı (7/6973)
3. - Adıyaman Milletvekili Mahmut Göksu'nun, Ağrı Belediyesinin yönetimi
ve karar organlarındaki üyeler hakkındaki iddialara ilişkin sorusu ve İçişleri
Bakanı Rüştü Kazım Yücelen'in cevabı (7/7136)
4. - Hatay Milletvekili Mustafa Geçer'in, bir hastanedeki kanser ilacı
israfı iddiasına ilişkin sorusu ve Sağlık Bakanı Osman Durmuş'un cevabı
(7/7198)
5. - Karaman Milletvekili Zeki Ünal'ın, Dr. Sami Ulus Çocuk Sağlığı
Hastalıkları Eğitim ve Araştırma Hastanesindeki ilaç sarfiyatına ilişkin sorusu
ve Sağlık Bakanı Osman Durmuş'un cevabı (7/7206)
6. - Adıyaman Milletvekili Mahmut Göksu'nun, Ağrı İlinde yürütülen
projelere ilişkin sorusu ve Devlet Bakanı Ramazan Mirzaoğlu'nun cevabı (7/7246)
7. - Hatay Milletvekili Mustafa Geçer'in, Hatay İline ayrılan yatırım
ödenekleri ile projelere ilişkin sorusu ve Sağlık Bakanı Osman Durmuş'un cevabı
(7/7280)
8. - Adıyaman Milletvekili Mahmut Göksu'nun, Sinop'ta yürütülen
projelere ilişkin sorusu ve İçişleri Bakanı Rüştü Kazım Yücelen'in cevabı
(7/7269)
9. - İstanbul Milletvekili Mustafa Baş'ın, İstanbul-Beyoğlu-Hacı Ahmet
Mahallesindeki bir inşaata ilişkin Başbakandan sorusu ve İçişleri Bakanı Rüştü
Kazım Yücelen'in cevabı (7/7322)
10. - Karaman Milletvekili Zeki Ünal'ın, bankacılık sektöründeki
yolsuzluk iddialarına ilişkin sorusu ve Devlet Bakanı Kemal Derviş'in cevabı
(7/7329)
11. - Adıyaman Milletvekili Mahmut Göksu'nun;
Sinop'ta yürütülen projelere,
- İstanbul Milletvekili Hüseyin Kansu'nun;
Üniversite döner sermayelerinden SHÇEK'e ayrılması gereken paylara,
- Karaman Milletvekili Zeki Ünal'ın;
Bir gazetede çıkan yeşil kart alamayan bir şahsın yetersiz beslenmeden
ölen bebeği hakkındaki habere,
İlişkin soruları ve Devlet Bakanı Hasan Gemici'nin cevabı (7/7300, 7318,
7328)
12. - Şanlıurfa Milletvekili Yahya Akman'ın;
özürlü çocukların sayısı, eğitimleri ve yürütülen projelere,
- Yozgat Milletvekili İlyas Arslan'ın;
Yaşlılar ve özürlüler Bakım Rehabilitasyon Merkezi inşaatına,
İlişkin soruları ve Devlet Bakanı Hasan Gemici'nin cevabı (7/7335, 7352)
13. - Konya Milletvekili Lütfi Yalman'ın, doğalgaz alım taahhütlerine ve
şehirlerdeki doğalgaz yatırımlarına ilişkin sorusu ve Enerji ve Tabiî Kaynaklar
Bakanı Zeki Çakan'ın cevabı (7/7395)
14. - Şanlıurfa Milletvekili Mustafa Niyazi Yanmaz'ın, Türkiye ile
Yunanistan arasındaki doğalgaz boru hattı çalışmalarına ilişkin sorusu ve
Enerji ve Tabiî Kaynaklar Bakanı Zeki Çakan'ın cevabı (7/7406)
15. - İstanbul Milletvekili Azmi Ateş'in;
Elektrik fiyatlarına ve şebeke kayıplarına,
Hidroelektrik santrallerinde elektrik üretiminin durdurulduğu
iddialarına ve doğalgaz alım taahhütlerine,
Elektrik üretimi ve tüketimi ile elektrik teminindeki maliyetlere,
İlişkin soruları ve Enerji ve Tabiî Kaynaklar Bakanı Zeki Çakan'ın
cevabı (7/7409, 7410, 7411)
16. - Ankara Milletvekili M.Zeki Çelik'in;
Son beş yılda yapılan müşavir atamalarına,
Son beş yılda yapılan bürokrat atamalarına,
İlişkin soruları ve Devlet Bakanı Faruk Bal'ın cevabı (7/7416, 7466)
17. - Ankara Milletvekili M.Zeki Çelik'in, son beş yılda yapılan müşavir
atamalarına ilişkin sorusu ve Enerji ve Tabiî Kaynaklar Bakanı Zeki Çakan'ın
cevabı (7/7431)
18. - Ankara Milletvekili M.Zeki Çelik'in, son beş yılda yapılan
bürokrat atamalarına ilişkin sorusu ve Enerji ve Tabiî Kaynaklar Bakanı Zeki
Çakan'ın cevabı (7/7453)
19. - Ankara Milletvekili M.Zeki Çelik'in, son beş yılda yapılan
bürokrat atamalarına ilişkin sorusu ve Devlet Bakanı Ramazan Mirzaoğlu'nun
cevabı (7/7457)
20. - Ankara Milletvekili M.Zeki Çelik'in, son beş yılda yapılan
bürokrat atamalarına ilişkin sorusu ve İçişleri Bakanı Rüştü Kazım Yücelen'in
cevabı (7/7459)
21. - Batman Milletvekili Alaattin Sever Aydın'ın, Ilısu Barajının
yapımına ne zaman başlanacağına ilişkin sorusu ve Enerji ve Tabiî Kaynaklar
Bakanı Zeki Çakan'ın cevabı (7/7484)
22. - Karaman Milletvekili Zeki Ünal'ın, rüzgâr enerjisi projelerine ve
diğer elektrik üretim faaliyetlerindeki bazı iddialara ilişkin sorusu ve Enerji
ve Tabiî Kaynaklar Bakanı Zeki Çakan'ın cevabı (7/7533)
23. - Hatay Milletvekili Mustafa Geçer'in, doğalgaz tüketimi ve ithaline
ilişkin sorusu ve Enerji ve Tabiî Kaynaklar Bakanı Zeki Çakan'ın cevabı
(7/7562)
24. - Konya Milletvekili Veysel Candan'ın, Bakü-Ceyhan boru hattı
ihalelerine ilişkin sorusu ve Enerji ve Tabiî Kaynaklar Bakanı Zeki Çakan'ın
cevabı (7/7564)
25. - Ankara Milletvekili M.Zeki Çelik'in, ticarî araçlarda doğalgaz
kullanımı için çalışma yapılıp yapılmadığına ilişkin Başbakandan sorusu ve
Enerji ve Tabiî Kaynaklar Bakanı Zeki Çakan'ın cevabı (7/7571)
26. - Antalya Milletvekili Kemal Çelik'in, Antalya'daki DSİ 13. Bölge
Müdürlüğünün kapatılması kararına ilişkin sorusu ve Enerji ve Tabiî Kaynaklar
Bakanı Zeki Çakan'ın cevabı (7/7578)
27. - Sinop Milletvekili Kadir Bozkurt'un, Boyabat Barajı ile ilgili
çalışmalara ilişkin sorusu ve Enerji ve Tabiî Kaynaklar Bakanı Zeki Çakan'ın
cevabı (7/7579)
28. - Adıyaman Milletvekili Mahmut Göksu'nun, Mahallî İdareler Reform
Yasa Tasarısına ilişkin sorusu ve İçişleri Bakanı Rüştü Kazım Yücelen'in cevabı
(7/7587)
29. - Adıyaman Milletvekili Mahmut Göksu'nun, Adıyaman'da yürütülen
projelere ilişkin sorusu ve Turizm Bakanı Mustafa Taşar'ın cevabı (7/7591)
30. - Kırıkkale Milletvekili Kemal Albayrak'ın, BOTAŞ'ın, yeniden
yapılanması için bir firmaya danışmanlık hizmeti verilip verilmediğine ilişkin
sorusu ve Enerji ve Tabiî Kaynaklar Bakanı Zeki Çakan'ın cevabı (7/7610)


I. - GEÇEN TUTANAK ÖZETİ
TBMM Genel Kurulu Saat 14.00'te açılarak üç oturum yaptı.
Edirne Milletvekili Şadan Şimşek'in, Ergene Nehrinde meydana gelen
kirliliğe ilişkin gündemdışı konuşmasına, Çevre Bakanı Fevzi Aytekin,
Ardahan Milletvekili Saffet Kaya'nın, Ardahan'da üniversite kurulmasına
ve Ardahan İlinin sorunlarına ilişkin gündemdışı konuşmasına, Millî Eğitim
Bakanı Metin Bostancıoğlu,
Cevap verdi;
Şırnak Milletvekili Mehmet Salih Yıldırım, Köye Dönüş ve Rehabilitasyon
Projesi kapsamında yapılan uygulamaların son durumuna ilişkin gündemdışı bir
konuşma yaptı.
Konya Milletvekili Remzi Çetin ve 20 arkadaşının, demiryolu ulaşımındaki
sorunların araştırılarak demiryollarının geliştirilmesi için alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/290) Genel Kurulun bilgisine sunuldu; önergenin gündemdeki yerini alacağı
ve öngörüşmesinin, sırası geldiğinde yapılacağı açıklandı.
Bazı milletvekillerinin izinli sayılmalarına ve,
İstanbul Milletvekili Şadan Tuzcu ile Kütahya Milletvekili Ahmet Derin'e
ödenek ve yolluklarının verilebilmesine,
İlişkin Başkanlık tezkereleri kabul edildi.
Gündemin "Kanun Tasarı ve Teklifleri ile Komisyonlardan Gelen Diğer
İşler" kısmında bulunan:
TBMM İçtüzüğünde Değişiklik Yapılmasına Dair İçtüzük Teklifleri ve
Anayasa Komisyonu raporunun (2/94, 2/232, 2/286, 2/307, 2/310, 2/311, 2/325,
2/442, 2/449) (S.Sayısı : 527) görüşmeleri, daha önce geri alınan maddelere
ilişkin Komisyon raporu henüz hazırlanmadığından;
Ceza İnfaz Kurumları ve Tutukevleri Personeli Eğitim Merkezleri (1/744)
(S.Sayısı: 786), 
Bazı Kanunlarda Değişiklik Yapılmasına Dair (1/777) (S.Sayısı: 557),
Devlet Meteoroloji İşleri Genel Müdürlüğü Teşkilat ve Görevleri Hakkında
Kanunda Değişiklik Yapılmasına Dair (1/886) (S.Sayısı: 827),
Kanun Tasarılarının görüşmeleri, ilgili komisyon yetkilileri Genel
Kurulda hazır bulunmadıklarından,
Ertelendi;
Bazı Kanunlarda Değişiklik Yapılması Hakkında Kanun Tasarısının (1/990,
2/902) (S. Sayısı : 877) görüşmeleri tamamlandı; elektronik cihazla yapılan
açık oylamadan sonra kabul edildiği ve kanunlaştığı açıklandı.
Grupların mutabakatıyla, 13 Haziran 2002 Perşembe günü, alınan karar
gereğince, saat 14.00'te toplanmak üzere, birleşime 19.00'da son verildi.










Kamer
  Genç













Başkanvekili










Cahit
  Savaş Yazıcı





Şadan
  Şimşek







İstanbul





Edirne







Kâtip Üye





Kâtip Üye













No.
  : 160




II. – GELEN
KÂĞITLAR
13. 6. 2002 Perşembe
Sözlü Soru
Önergeleri
1. - Samsun Milletvekili Musa Uzunkaya'nın, Çin Halk
Cumhuriyeti ziyaretinin Uygur Türklerine etkisine ilişkin Devlet Bakanı ve
Başbakan Yardımcısından (Devlet Bahçeli) sözlü soru önergesi (6/1912)
(Başkanlığa geliş tarihi : 10.6.2002)
2. - Samsun Milletvekili Musa Uzunkaya'nın, Millî
Eğitim Vakfının gelirlerine ilişkin Millî Eğitim Bakanından sözlü soru önergesi (6/1913) (Başkanlığa
geliş tarihi : 10.6.2002)
3. - Samsun Milletvekili Musa Uzunkaya'nın, Tarım Kredi
Kooperatifleri Birliğinin Ziraat Bankasına olan borçlarına ilişkin Devlet
Bakanından (Kemal Derviş) sözlü soru önergesi (6/1914) (Başkanlığa geliş tarihi
: 10.6.2002)
Yazılı Soru
Önergeleri
1. - Erzincan Milletvekili Tevhit Karakaya'nın, TRT'nin
Dünya Kupası maçlarının yayın hakkını almasına ilişkin Devlet Bakanından
(Yılmaz Karakoyunlu) yazılı soru önergesi (7/7722) (Başkanlığa geliş tarihi :
10.6.2002)
2. - İstanbul Milletvekili Mustafa Baş'ın, Rize'deki
bir PTT çalışanının geçici görevle Şırnak'a tayinine ilişkin Ulaştırma
Bakanından yazılı soru önergesi (7/7723) (Başkanlığa geliş tarihi : 10.6.2002)
3. - İstanbul Milletvekili Mustafa Baş'ın, Rize'de
yapılması planlanan cezaevi projesine ilişkin Adalet Bakanından yazılı soru
önergesi (7/7724) (Başkanlığa geliş tarihi : 10.6.2002)
4. - İstanbul Milletvekili Mustafa Baş'ın, Rize'de
yapımı süren kültür merkezine ilişkin Kültür
Bakanından yazılı soru önergesi (7/7725) (Başkanlığa geliş tarihi : 10.6.2002)
5. - İstanbul Milletvekili Mustafa Baş'ın, Rize'de
bulunan tarihi köprülere ilişkin Kültür
Bakanından yazılı soru önergesi (7/7726) (Başkanlığa geliş tarihi :
10.6.2002)
6. - Afyon Milletvekili Sait Açba'nın, SEKA işletme
müdürlerinin makam ve görev tazminatı alamamasına ilişkin Devlet Bakanından
(Yılmaz Karakoyunlu) yazılı soru önergesi (7/7727) (Başkanlığa geliş tarihi :
10.6.2002)
7. - Konya Milletvekili Özkan Öksüz'ün, DİE'ye personel
alımlarına ve DİE Başkanının görevden alınacağı iddiasına ilişkin Devlet
Bakanından (Tunca Toskay) yazılı soru önergesi (7/7728) (Başkanlığa geliş
tarihi : 10.6.2002)
8. - Konya Milletvekili Özkan Öksüz'ün, BOTAŞ'taki
ihalelerde yolsuzluk yapıldığı iddialarına ilişkin Enerji ve Tabiî Kaynaklar
Bakanından yazılı soru önergesi (7/7729) (Başkanlığa geliş tarihi : 10.6.2002)
9. - Balıkesir Milletvekili İsmail Özgün'ün, zeytinyağı
üreticileri ve TARİŞ ortaklarına prim verilme şartlarına ilişkin Başbakandan
yazılı soru önergesi (7/7730) (Başkanlığa geliş tarihi : 10.6.2002)
10. - Samsun Milletvekili Musa Uzankaya'nın, silah
ruhsatı harçlarına ve Karadeniz Silah Projesine ilişkin Başbakandan yazılı soru
önergesi (7/7731) (Başkanlığa geliş tarihi : 10.6.2002)
11. - Karaman Milletvekili Zeki Ünal'ın, ilköğretim
okullarının düzenlediği mezuniyet kutlamalarına ilişkin Millî Eğitim Bakanından
yazılı soru önergesi (7/7732) (Başkanlığa geliş tarihi : 10.6.2002)
12. - Karaman Milletvekili Zeki Ünal'ın,
Karaman-Kazımkarabekir-Akarköy'de lise açılıp açılmayacağına ilişkin Millî
Eğitim Bakanından yazılı soru önergesi (7/7733) (Başkanlığa geliş tarihi :
10.6.2002)
13. - Karaman Milletvekili Zeki Ünal'ın, Etibank
kaynaklı Devlet alacaklarına ilişkin Devlet Bakanından (Kemal Derviş) yazılı
soru önergesi (7/7734) (Başkanlığa geliş tarihi : 10.6.2002)
14. - Karaman Milletvekili Zeki Ünal'ın, İskenderun
Demir Çelik'teki kimyasal madde ve makine aksamı ihalesiyle ilgili iddialara
ilişkin Devlet Bakanından (Yılmaz Karakoyunlu) yazılı soru önergesi (7/7735)
(Başkanlığa geliş tarihi : 10.6.2002)
15. - Van Milletvekili Hüseyin Çelik'in, Van'da KESK'e
bağlı bazı sendika yönetici ve üyelerinin görev yerlerinin değiştirilmesine
ilişkin İçişleri Bakanından yazılı soru önergesi (7/7736) (Başkanlığa geliş
tarihi : 10.6.2002)
16. - Van Milletvekili Hüseyin Çelik'in, sözleşmeli ve
kadrolu kamu görevlilerinin özlük haklarındaki dengesizliğe ilişkin Devlet
Bakanından (Recep Önal) yazılı soru önergesi (7/7737) (Başkanlığa geliş tarihi
: 10.6.2002)
17. - Van Milletvekili Hüseyin Çelik'in, Kocaeli Afet
Bölge Koordinatörlüğünde çalışan geçici işçilerin kadroya alınmasına ilişkin
İçişleri Bakanından yazılı soru önergesi (7/7738) (Başkanlığa geliş tarihi :
10.6.2002)
18. - Van Milletvekili Hüseyin Çelik'in, DSİ'nin TEFER
Projesi ihalesine ilişkin Enerji ve Tabiî Kaynaklar Bakanından yazılı soru
önergesi (7/7739) (Başkanlığa geliş tarihi : 10.6.2002)
19. - Samsun Milletvekili Musa Uzunkaya'nın, Red Bull
ithalatçısı firmaya ilişkin Tarım ve Köyişleri Bakanından yazılı soru önergesi
(7/7740) (Başkanlığa geliş tarihi : 10.6.2002)
20. - Şanlıurfa Milletvekili Mustafa Niyazi Yanmaz'ın,
Şanlıurfa'da bazı ilköğretim okullarına yapılan öğretmen atamalarına ilişkin
Millî Eğitim Bakanından yazılı soru önergesi (7/7741) (Başkanlığa geliş tarihi
: 10.6.2002)
21. - Ankara Milletvekili M. Zeki Çelik'in, TPAO
bünyesindeki kuruluşlara, faaliyetlerine ve personeline ilişkin Enerji ve Tabiî
Kaynaklar Bakanından yazılı soru önergesi (7/7742) (Başkanlığa geliş tarihi :
10.6.2002)
22. - Ankara Milletvekili M. Zeki Çelik'in, Türkiye
Büyük Millet Meclisi idarî teşkilatındaki personel istihdamına ilişkin Türkiye
Büyük Millet Meclisi Başkanından yazılı soru önergesi (7/7743) (Başkanlığa
geliş tarihi : 10.6.2002)
23. - Ankara Milletvekili M. Zeki Çelik'in, dünyada
uygulanan faiz oranları ve bankalardaki döviz hesaplarının kullanımına ilişkin
Devlet Bakanından (Kemal Derviş) yazılı soru önergesi (7/7744) (Başkanlığa
geliş tarihi : 10.6.2002)
24. - Ankara Milletvekili M. Zeki Çelik'in, BOTAŞ'ın
bazı bürokratları hakkındaki iddialara ilişkin Başbakandan yazılı soru önergesi
(7/7745) (Başkanlığa geliş tarihi : 10.6.2002)
25. - Şanlıurfa Milletvekili Mustafa Niyazi Yanmaz'ın,
Şanlıurfa'daki bazı ilköğretim okullarında görülen uyuz ve bit vakalarına karşı
alınacak önlemlere ilişkin Millî Eğitim Bakanından yazılı soru önergesi
(7/7746) (Başkanlığa geliş tarihi : 11.6.2002)
26. - Ankara Milletvekili M. Zeki Çelik'in, Atatürk
Olimpiyat Stadı ek işler ihalesine ilişkin Devlet Bakanından (Fikret Ünlü)
yazılı soru önergesi (7/7747) (Başkanlığa geliş tarihi : 11.6.2002)
27. - Ankara Milletvekili M. Zeki Çelik'in, İstanbul 1
Numaralı DGM Başkanı hakkındaki iddialara ilişkin Adalet Bakanından yazılı soru
önergesi (7/7748) (Başkanlığa geliş tarihi : 11.6.2002)
BİRİNCİ
OTURUM
Açılma Saati:
14.00
13 Haziran
2002 Perşembe
BAŞKAN:
Başkanvekili Kamer GENÇ
KÂTİP ÜYELER:
Cahit Savaş YAZICI (İstanbul), Şadan ŞİMŞEK (Edirne)

BAŞKAN -
Türkiye Büyük Millet Meclisinin 113 üncü Birleşimini açıyorum.
III. - Y O K
L A M A
ASLAN POLAT (Erzurum) - Sayın Başkan, yoklama talebimiz
var.
İSMAİL KÖSE (Erzurum) - Sayın Başkan, bugün millî maç
vardı biliyorsunuz.
BAŞKAN - Sayın Polat'a da riayet etmek zorundayım;
gerçekten, Genel Kurulda çok az sayıda milletvekili var.
Aslında millî maçın heyecanını hepimiz yaşadık, Genel
Kurulu açarsak, onu sonra ifade ederiz efendim.
Sayın milletvekilleri, elektronik cihazla yoklama
yapacağız. 
Yoklama için 5 dakika süre vereceğim. Sayın
milletvekillerinin, elektronik oy düğmelerine basarak Genel Kurul salonunda
bulunduklarını bildirmelerini; bu süre içerisinde elektronik sisteme giremeyen
milletvekillerinin, salonda hazır bulunan teknik personelden yardım
istemelerini; buna rağmen sisteme giremeyen üyelerin ise, yoklama pusulalarını,
bu 5 dakikalık süre içerisinde Başkanlığa ulaştırmalarını rica ediyorum.
Yoklama işlemini başlatıyorum efendim.
(Elektronik cihazla yoklama yapıldı)
BAŞKAN - Sayın milletvekilleri, yapılan yoklamada
toplantı yetersayısı bulunamamıştır.
Sayın grup başkanvekilleri?..
İSMAİL KÖSE (Erzurum) - Sayın Başkan, 14.30' a kadar...
BAŞKAN - Biz, 10 dakika daha ekleyip, 14.40' a kadar
ara verelim; arkadaşlar gelirlerse gelsinler. Bizim amacımız Meclisi
çalıştırmak.
Birleşime, 14.40'a kadar ara veriyorum.
Kapanma Saati
: 14.07


İKİNCİ OTURUM
Açılma Saati:
14.40
BAŞKAN:
Başkanvekili Kamer GENÇ
KÂTİP ÜYELER:
Cahit Savaş YAZICI (İstanbul), Şadan ŞİMŞEK (Edirne)

BAŞKAN -
Türkiye Büyük Millet Meclisinin 113 üncü Birleşiminin İkinci Oturumunu
açıyorum.
III. - Y O K
L A M A
BAŞKAN - Sayın milletvekilleri, ilk oturumda yapılan
yoklamada toplantı yetersayısı yoktu; bu nedenle, yeniden, elektronik cihazla
yoklama yapacağım. 
Yoklama için 5 dakika süre vereceğim. 
Sayın milletvekillerinin, elektronik oy düğmelerine
basarak Genel Kurul salonunda bulunduklarını bildirmelerini; bu süre içerisinde
elektronik sisteme giremeyen milletvekillerinin, salonda hazır bulunan teknik
personelden yardım istemelerini; buna rağmen sisteme giremeyen üyelerin ise,
yoklama pusulalarını, bu 5 dakikalık süre içerisinde Başkanlığa ulaştırmalarını
rica ediyorum ve pusula gönderen arkadaşların da, Genel Kurul Salonundan
ayrılmamalarını diliyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN - Sayın milletvekilleri, 4 tane yoklama fişi de
zamanında geldi, ben de elektronik cihaza girmedim; bu şekilde, toplam 186 kişi
var; yani, toplantı yetersayımız vardır; çalışmalarımıza başlıyoruz. (DSP, MHP
ve ANAP sıralarından alkışlar)
IV. - BAŞKANLIĞIN GENEL KURULA SUNUŞLARI
A) Çeşİtlİ
İşler
1. - Genel Kurulu ziyaret eden
Türkiye-Azerbaycan Dostluk Grubu Başkanı ve beraberindeki heyete, Başkanlıkça
"Hoş geldiniz" denilmesi
BAŞKAN - Bu arada, Türkiye-Azerbaycan Dostluk Grubu
Başkanı, bir heyetle beraber, Parlamentomuzu ziyaret ediyorlar; kendilerine,
hoş geldiniz diyoruz. (Alkışlar)
Parlamento olarak, Azerbaycan Halkına sevgiler,
saygılar sunuyor ve her zaman, bütün
gücümüzle yanlarında olduğumuzu belirtmek istiyoruz. Türkiye ve Azerbaycan, iki
kardeş ülke, iki ayrı devlet; ama, bir millettir.(Alkışlar) Bunu, her
vesileyle, her konuşmacı söylüyor. 
Değerli milletvekilleri, gündemdışı konuşmalara
geçmeden önce, Futbol Millî Takımımızı, bugün geçtiği turdan dolayı kutluyor ve
bu başarının devamını diliyoruz. (Alkışlar)
İnşallah, Futbol Millî Takımımız şampiyon olur. Bize, bu kadar,
güzellikleri, heyecanı, sevinci yaşatan Millî Takımımıza ve onun yöneticilerine
tekrar tekrar teşekkür ediyoruz. 
Bu arada, Brezilya Millî Takımına da teşekkür ediyoruz.
Gerçekten, ilk maçta Türkiye karşısında haksız bir galibiyet elde etmeleri
nedeniyle, onun da farkında olarak, yine giriştikleri centilmence bir
mücadeleden sonra, onların da şampiyon olmamızda katkıları olduğunu belirtmek
istiyorum. (Alkışlar)
Bu arada, şunu da belirtmek istiyorum: Bütün parti
liderlerine bir çağrı yapmak istiyorum. Parti menfaatlarını bir tarafa
bırakarak, ülkemizin menfaatlarının önde olduğu Avrupa Birliği konusunda da
-ülke menfaatlarını birinci sıraya alarak- gelin, şu Avrupa Birliği için var
olan engelleri hiçbir parti menfaatını gözetmeden aşalım. ("Bravo"
sesleri, alkışlar) Burada, kaybedilecek bir şey yok. Bugün, Millî Takımın
galibiyetinden ve tur atlamasından duyduğumuz heyecanı... Burada da, böyle bir
heyecanla bu meseleleri aşalım. Bizler, fert olarak geçiciyiz, faniiz; ama,
ülkemiz payidar kalmalıdır. Partiler bugün var, yarın yok; ama, muhakkak, parti
menfaatını bırakarak herkesin Türkiye için emek sarf etmesi lazım. (Alkışlar) 
Bu düşüncelerle, ilk gündemdışı konuşmayı, Fikir ve
Sanat Eserleri Kanununda görülen aksaklıklarla ilgili olarak söz isteyen
İstanbul Milletvekili Sayın Bozkurt Yaşar Öztürk'e veriyorum. (MHP sıralarından
alkışlar)
Süreniz 5 dakika. 
B) GündemdIşI
Konuşmalar
1. - İstanbul Milletvekili Bozkurt Yaşar
Öztürk'ün, 5846 sayılı Fikir ve Sanat Eserleri Kanununun uygulanmasında görülen
aksaklıkların giderilmesi ve korsan yayıncılığın önlenmesine ilişkin gündemdışı
konuşması
BOZKURT YAŞAR ÖZTÜRK (İstanbul) - Sayın Başkan, değerli
milletvekilleri; sözlerime başlamadan önce, Futbol Millî Takımımızın
başarılarını, özellikle, Şenol Güneş ve onun yardımcısı Ünal Karaman'ı ve emeği
geçen bütün herkesi canıgönülden kutluyorum. (MHP sıralarından alkışlar)
Sayın Başkan, değerli milletvekilleri; 5 Aralık 1951
tarihinde kabul edilen 5846 sayılı Fikir ve Sanat Eserleri Kanunu aradan geçen
zaman içerisinde atıl kalmıştır. Günün teknolojik gelişmelerinde, fikir ve
sanat eserlerinin oluşmasında ve yayımında yeni meslek grupları oluşmuştur. Bu
eserlerin sahiplerine danışılmadan veya habersizce yapılan yeni ad altındaki
eserler, ilk sahiplerini mağdur etmiştir. Bilgi çağının gereği olarak
bilgisayar ortamı ve her türlü iletişimin 21 inci Yüzyılın gerektirdiği şekilde
artması sonucu, telif hakları ödenememiştir ya da kanun çıktığı tarihteki
meblağlar üzerinden hesaplandığı için komik duruma düşmüştür. 
Bütün bunların ışığında, 21 inci Dönem Türkiye Büyük
Millet Meclisinin değerli üyeleri, 21 Şubat 2001 tarihinde, 5846 sayılı Kanunun
önemli bir ekseriyetini değiştirmiş ve günün şartlarına uygun hale getirmiştir.
Yasanın çıkmasında emeği olanlara, bu konuşma vesilesiyle, bir kez daha
şükranlarımı arz ediyorum.
Sayın Başkan, kıymetli arkadaşlar; toplumumuzun bir
ihtiyacını gidermek için yasa çıkarmak, ülkemiz için uluslararası arenada hak
ettiği hukuk devleti ve kanun devleti olma yolunda yasa çıkarmak, elbette çok
önemlidir. 
Anayasaya uygun, ülkemiz vatandaşlarının ihtiyacı için
yapılmış dört dörtlük bir yasanın yasama gücü tarafından çıkarılmasıyla bir
sonuç alınamıyor; bu, 5846 sayılı Yasayla tescil edildi. Yasanın her maddesinde,
fıkra veya paragrafında anlatılmak istenen apaçık ortada olduğu halde, yasaya
karşı gelenlere uygulanacak müeyyideler belirtildiği halde, yasanın yeni
haliyle kabul edildiği tarihten bugüne kadar yaklaşık onbeş ay geçmesine
rağmen, yasa hiç yokmuş gibi davranılmaya devam edilmektedir. Fotokopi yoluyla
çoğaltılmış kitapların, digital ortamda hazırlanmış bandrolsüz filmlerin,
kompakt disk ve kasetlerin, zamanın zor şartları içinde güçbela çekilen sinema
veya televizyon filmlerinin izinsiz kopyalarının, caddelerde, kaldırım
üstlerinde ve işportada satıldığı görülmektedir. Bütün bunlara, sizler de,
değişik vesilelerle, rastlamış ve görmüşsünüzdür. 
Sanatçının emeğini yok sayan, hiçbir şekilde üretime
katılmadan sanatçı emeğinden çalan, hiçbir şekilde vergi vermeyen, devleti
zarara uğratan, ülkemizin içerisinden geçtiği ekonomik kriz ortamında
kendilerini meşru yayımcı, üretici, hatta saygın meslek sahibi gibi lanse
etmeye çalışan bu hırsızlara, asalaklara bizler rastlıyor, görüyoruz da,
yasanın uygulanmasından sorumlu olan İçişleri Bakanlığımızın yetkilileri ve
Bakanlığımıza bağlı emniyet mensupları ile jandarma kuvvetleri görmüyor mu?
Başarılı çalışmalarıyla gurur duyduğumuz emniyet ve jandarma kuvvetlerinin, bu
kanunun uygulanması için gerekli hassasiyeti göstereceklerinden şüphem yoktur;
organize suçlar müdürlüğüne benzer bir birim oluşturmak suretiyle, alınacak
önlemleri bir an önce hayata geçirmelidirler. Böyle bir yapılanma sonucu,
illegal olarak üretilmiş, yapılmış, çoğaltılmış, kompakt disk, kaset, kitap,
dokümanlar hizmetiçi eğitimle personele tanıtılacak, bu sayede, suçlular suçu
işlemeden önce önlem alınması temin edilmiş olacaktır. 
Ülkemize ithali yasaklanmış olan maddeleri ve araç
gereçleri kontrol etmek, bulmak ve bu yönde bulduklarını, kanuna karşı
gelenleri adalete teslim etmekle görevli gümrükçülerimiz görmüyor mu?
Cumhuriyetimizi korumak ve kollamak, yasalara aykırı davranışları tespit edip,
dava açmak ve yasanın öngördüğü cezalarla cezalandırılmalarını teklif etmekle
görevli cumhuriyet savcılarımızın hiçbirisi bu duruma rast gelmemiş midir?
Sayın Başkan, değerli milletvekilleri; mahallî
idarelere yetki devri için kampanya düzenleyen, merkeziyetçiliğin ülkeyi bu
hale getirdiğini iddia ederek seçilmişliğin bir erdem olduğunu savunan -ki,
böyle de olmalıdır- çok değerli belediye başkanlarımız ve onların güzide
zabıtaları da illegal üretilip satılan bu tür korsan yayınlara, eserlere,
kasetlere rastlamıyorlar mı?
(Mikrofon otomatik cihaz tarafından kapatıldı)
BAŞKAN - Sayın Öztürk, 1 dakikada toparlayın.
Buyurun efendim. 
BOZKURT YAŞAR ÖZTÜRK (Devamla) - Onlar pazar yerlerinin
denetimlerini yapıyorlar; ama, kaldırımlarına bakmaya zamanları olmuyor mu?
Yasanın çıkarıldığı zamanda aktarılmaya çalışılan, benzer aksaklıkların
giderilmesini temin için, Sanayi ve Ticaret Bakanlığı uzmanlarının da yer
alacağı bir denetim komisyonunun teşkil edilmesi istenilmişti. Sayın Sanayi ve
Ticaret Bakanımızı da göreve davet ediyor, önümüzdeki günlerde bu komisyon
göreve başlamalı ve görevini yerine getirmelidir diyorum. 
Meslek birlikleri kendi aralarında anlaşarak, birlikte,
korsana karşı mücadele vermelidirler. Yasayı teklif eden ve çıkaran Kültür
Bakanımız, konuyu, yürütme erki olan Bakanlar Kurulunda gündeme getirmeli,
kanunun suç saydığı fiili görüp de görmezlikten gelenler var ise, gözlüklerini
değiştirmelerini önermelidir. 
Yayın kuruluşlarına, reklam süreleri kadar, yasanın
tanıtımını sağlayacak, uygulamaların yararını anlatacak program koyma
zorunluluğu getirilmelidir. 
Görevini yapmayanların vurdumduymaz uygulamaları
sonucunda, hukuk devletine saygınlığın azaldığı, emeğe saygının yok sayıldığı
bir durum ortaya çıkmaktadır. Yüce Meclisimizin yoğun mesai harcayarak
çıkardığı yasanın uygulanması bir an önce sağlanmalıdır. Böylece, korsan
yayıncılığın el altından, devletçe desteklendiği, sanata ve sanatçıya saygı
duyulmadığı gibi bir izlenime zemin hazırlayan davranış ve düşüncelere son
verilmelidir.
Sayın Başkan, değerli arkadaşlar; yasama konusundaki
hassasiyetimizin yürütme erki tarafından da algılanmasını candan ümit ediyorum.
Büyük Türk Milleti, sanatçılarımıza ve sanat eserleri için emeği geçenlere,
gönlünde, mümtaz bir yer ayırmıştır. Bu yasanın uygulanmasındaki aksaklıkların
giderilmesi yönünde çaba harcayacak olan kolluk kuvvetlerimiz, gümrük muhafaza
memurlarımız, zabıtalarımız, cumhuriyet savcılarımız, vali ve kaymakamlarımız
ile diğer ilgili bakanlık mensupları da bu onurdan faydalanmak için üzerlerine
düşenleri yapmalıdırlar.
BAŞKAN - Sayın Öztürk, teşekkür ederim efendim...
BOZKURT YAŞAR ÖZTÜRK (Devamla) - Bitiyor...
BAŞKAN - 2 dakika 15 saniye eksüre verdim.
BOZKURT YAŞAR ÖZTÜRK (Devamla) - Bir cümle...
BAŞKAN - Hayır efendim... Tamam... 2 dakika 15 saniye
eksüre verdim.
BOZKURT YAŞAR ÖZTÜRK (Devamla) - Bir cümle var.
BAŞKAN - Efendim, rica ediyorum... Yani, 2 dakikadan
fazla eksüre verdim canım.
BOZKURT YAŞAR ÖZTÜRK (Devamla) - Bir cümle var Sayın
Başkan.
BAŞKAN - Peki; ama, bir cümle...
BOZKURT YAŞAR ÖZTÜRK (Devamla) - Türk kültürüne hizmet
eden sanatçılarımızın ve yazarlarımızın emeklerinin korunması mutlaka
sağlanmalıdır.
Bu duygu ve düşüncelerle, Yüce Heyetinizi saygıyla
selamlıyorum. (MHP ve DSP sıralarından alkışlar)
BAŞKAN - Teşekkür ederim Sayın Öztürk.
Değerli arkadaşlar, burada, daha önce, başka
partilerden arkadaşlar konuşurken, 1 dakika geçince, bütün arkadaşlar itiraz
ediyor; size gelince, 2 dakika daha...
BOZKURT YAŞAR ÖZTÜRK (İstanbul) - Sağ olun, teşekkür
ederim Sayın Başkanım.
NİDAİ SEVEN (Ağrı) - Sayın Başkan...
BAŞKAN - Buyurun Sayın Seven.
NİDAİ SEVEN (Ağrı) - Bir açıklama yapmak istiyorum. 
BAŞKAN - Ne konuda?..
NİDAİ SEVEN (Ağrı) - Sayın Başkan, bu korsan... 
BAŞKAN - Sayın Seven, bakın, her konuşmanın arkasından
çıkıp, bir konuşma yapıyorsunuz.
NİDAİ SEVEN (Ağrı) - Meclisle ilgili...
BAŞKAN - Efendim, olmaz... Rica ediyorum... 
NİDAİ SEVEN (Ağrı) - Müsaade edin efendim.
BAŞKAN - Müsaade etmiyorum... Hayır, burada gündemdışı
konuşma yaptılar. Sayın Seven, rica ediyorum.
NİDAİ SEVEN (Ağrı) - Bununla ilgili değil, Meclisle
ilgili; çok önemli.
BAŞKAN - Hayır efendim... Rica ediyorum...
NİDAİ SEVEN (Ağrı) - İçtüzüğün 60 ıncı maddesine göre
söz istiyorum.
BAŞKAN - 60 ıncı maddeye göre de söz vermiyorum; çünkü,
bunu gelenek haline getiriyorsunuz...
NİDAİ SEVEN (Ağrı) - Ben ısrar ediyorum Sayın Başkanım.
BAŞKAN - Gündemdışı konuşmaya cevap verecek sayın
bakan?.. Yok.
NİDAİ SEVEN (Ağrı) - Sayın Başkan, ben ısrar ediyorum,
Tüzüğü uygulamak zorundasınız.
BAŞKAN - Peki, efendim. Ben söz vermek istemiyorum;
ama, Sayın Seven ısrar ediyor, siz kabul ediyorsanız, ben kendisine söz
vereceğim: Kabul edenler... Evet, uygulamam yanlış, peki size yine vereyim;
ama, bu defa uygulamam yanlış... Şimdi, 1 dakika süre vereyim... 
MEHMET ARSLAN (Ankara) - 5 dakika süre vermeniz lazım.
BAŞKAN - Şimdi, efendim, tabiî, sataşma ile bunu
karıştırdım. (Gürültüler)
Arkadaşlar, bakın; Sayın Seven, her konuşmanın
arkasından, tutuyor söz istiyor; yani, böyle bir şey olmaz ki!..
NİDAİ SEVEN (Ağrı) - Sataşmadan dolayı söz istiyorum
efendim.
BAŞKAN - Buyurun, 1 dakika içinde tamamlayın.
NİDAİ SEVEN (Ağrı) - Sayın Başkanım, Sayın Seven'e
karşı duymuş olduğunuz tepkiden dolayı sizi kınıyorum...
BAŞKAN - Peki, ben de size söz vermiyorum.
MEHMET ARSLAN (Ankara) - Oylama yaptınız Sayın
Başkanım.
BAŞKAN - Efendim, tamam, vermiyorum artık. 
MEHMET ARSLAN (Ankara) - Oylama yaptınız, karar
aldınız. 
BAŞKAN - Oylama yapmadım kardeşim... 
MEHMET ARSLAN (Ankara) - Yaptınız Sayın Başkan.
BAŞKAN - Oylama yapmadım, başladığım işlemi
bitirmedim...
MEHMET ARSLAN (Ankara) - Bitirdiniz Başkanım.
BAŞKAN - Hayır efendim, bitirmedim.
Arkadaşlar, şu Meclisi çalıştırmak istiyor musunuz,
istemiyor musunuz?
MEHMET ARSLAN (Ankara) - İstiyoruz efendim. Siz oylama
yaptınız; ama, milletvekiline söz vermiyorsunuz.
BAŞKAN - Olur mu canım şimdi.
NİDAİ SEVEN (Ağrı) - Sayın Başkan, müsaade edin, Genel
Kurulda oylama yaptınız, sonradan böyle bir şey yapamazsınız.
BAŞKAN - Bir dakika...
NİDAİ SEVEN (Ağrı) - Sizi protesto ediyorum, sizi
İçtüzüğü uygulamaya davet ediyorum.
BAŞKAN - Sayın Seven, söz verme yetkisi bana aittir;
ben de yetkimi kullanmıyorum.
NİDAİ SEVEN (Ağrı) - Genel Kurula saygısızlık
ediyorsunuz, Genel Kurula saygısızlık edemezsiniz.
BAŞKAN - Hayır, ben gayet saygılıyım; evvela siz
saygılı olun.
İkinci gündemdışı söz, İzmit Kentsel ve Endüstriyel Su
Temin Projesi hakkında ulusal basına verilen ilanlarla ilgili söz isteyen,
Kocaeli Milletvekili Osman Pepe'ye verilmiştir.
Buyurun Sayın Pepe. (AK Parti sıralarından alkışlar)
2. - Kocaeli Milletvekili Osman Pepe'nin,
İzmit Kentsel ve Endüstriyel Su Temin Projesi hakkında ulusal basına verilen
ilanlara ilişkin gündemdışı konuşması
OSMAN PEPE (Kocaeli) - Sayın Başkan, değerli
milletvekilleri; bugün, hepimize çok müstesna bir gün yaşatan, büyük bir zafer
armağan eden Millî Takımımızın -başta değerli hocaları Şenol Güneş'e- bütün
oyuncularına ve bugünkü mutluluğu bize yaşatan bütün yöneticilerine teşekkür
ederek sözlerime başlamak istiyorum.
Saygıdeğer milletvekilleri, ben, bugünkü gündemdışı
konuşmamda, benim şehrimdeki, Türkiye'deki herkesin tüylerini diken diken
edecek; birazcık vicdanı, insafı, izanı olan herkesi derin derin düşünmeye
davet edecek bir hususu gündeme taşıyorum. 
Arkadaşlar, İzmit'te, 1986 yılında, DSİ tarafından 15
milyon dolar bedelle ihaleye çıkan Kentsel İçmesuyu Projesinin, tam 3 Keban
yapacak bir maliyete ulaşmasının ve bugün, yap-işlet-devret modeliyle,
Hazinenin garantisiyle, tam olarak hesaplanamayan; ancak, yaklaşık olarak 4
milyar dolara baliğ olacağı ifade edilen bu büyük yanlışın, talanın, hortumun,
birileri tarafından durdurulması lazım geldiğine inanıyorum. 
Bakın, bu konuda, elimde, Meclis adına denetleme görevi
yapan Sayıştayın raporu var. Sayıştay, bu projenin 10 ilâ 12 kat pahalıya mal
olduğunu, bütün teamüllerin, kanunların, mevzuatların altüst edildiğini bangır
bangır söylüyor; ama, bunun karşısında, İzmit Belediye Başkanlığı İSU Genel
Müdürlüğü, geçtiğimiz pazar günü, Türkiye'de yayımlanan 5 ulusal gazetede
"İzmit su projesiyle ülkemize hizmet ediyoruz" diyor. Yani, bu
açıklamasıyla, 5 tane ulusal gazetedeki bu beyanıyla, İzmit Belediye Başkanı,
Sayıştaya, Meclise, Türkiye'deki yargıya, insaf ve izan sahibi olan herkese,
âdeta, meydan okuyor. Sayıştay diyor ki "emsallerinden 10-12 kat
pahalıdır." O diyor ki "hayır, değil."
Mesela, burada, Yuvacık Barajından denize akan su için
1999 ve 2000 yıllarında 387 000 000 doları Hazine ödemiştir arkadaşlar ve bunu
her ay tıkır tıkır ödemeye devam ediyor. 
Şimdi, değerli arkadaşlar, bakın, ipin ucunun
kaçtığı... Devletin ilgili birimleri arasında yapılan yazışmalar sonucunda
"söz konusu projenin yap-işlet-devret modeliyle tamamlanması halinde
ortaya çıkacak tüm olumsuzluklar bilinmesine rağmen, dönemin devlet bakanı
tarafından verilen 3.9.1992 tarih, 07501 sayılı bir onayla, yap-işlet-devret
modeliyle yapılacak işlerle ilgili gerekli değerlendirmelerin yapılması
amacıyla bir komisyon kurulmuştur" deniliyor ve Sayıştay "bunu
anlamak mümkün değildir" diyor.
Yine, değerli arkadaşlar, burada, daha tahkim çıkmadan,
yapılan sözleşmeye tahkim şartı konuluyor ve anlaşmazlıklar halinde Viyana
Tahkim Mahkemesinin konuya taraf olacağını söylüyor. Halbuki, Türkiye daha
uluslararası tahkimi kabul etmeden, böyle bir sözleşmeye, anlaşmaya
uluslararası tahkimin konulmuş olması Türkiye'de ciddî bir skandaldır. 
NİHAT GÖKBULUT (Kırıkkale) - Hangi devlet bakanıymış o,
adını söyler misin?
OSMAN PEPE (Devamla) - O tarihte kimin bakan olduğunu
merak edenler, açar bakarlar efendim.
SEFER EKŞİ (Kocaeliİ) - Nereye, nasıl bakacağız?
OSMAN PEPE (Devamla) - Yine, bu işin hayata geçirilmesi
için GAMA ve Güriş, Mitsubishi Corporation ve İngiliz Thames Water Firmaları
konsorsiyum olarak bu projeyi yaptılar. Arkadaşlar, GAMA Şirketi, önce 400 000
000 dolar...
(Mikrofon otomatik cihaz tarafından kapatıldı)
BAŞKAN - Buyurun Sayın Pepe, devam edin efendim.
OSMAN PEPE (Devamla) - GAMA, 400 000 000 dolar teklif
vermişti; ama, daha sonra, GAMA'nın içerisinde bulunduğu konsorsiyum, projeyi
890 000 000 dolara bitiriyor. Yıllık, muntazam, yüzde 10 faizleriyle -sözümün
başında ifade ettiğim gibi- projenin tamamlanması, Hazine yetkileriyle yapmış
olduğum görüşme neticesinde, 3 milyar 750 milyon ilâ 4 milyar dolara baliğ
olacaktır deniliyor. Türkiye'nin borçlarına bu rakamlar dahil değildir,
Türkiye, ne yazık ki borçlarını tam olarak hesaplayamıyor; işin vahameti
burada. 
Bakın, İzmir, Diyarbakır ve İstanbul'da yapılan benzer
projelerle aralarında, hakikaten, o kadar büyük farklar var ki... İleri
teknoloji gerektirmeyen, ileri makine-teçhizat gerektirmeyen böyle sıradan bir
barajın İstanbul'daki emsali arıtma tesisi 12 000 000 dolarken, bizimki 146 000
000 dolardır. Sayıştayın raporu ortadayken, Başbakanlığa vermiş olduğum soru
önergeme İçişleri Bakanlığının vermiş olduğu cevaplar ortadayken, yahu, bu
memlekette, tüyü bitmemiş yetimin hakkını görmek ve gözetmekle sorumlu olan bu
Meclisin, bu hükümetin, bu olayın üzerine gidecek hiçbir kurumu yok mu; bunun
hesabını soracak, bu ülkede hiç kimse yok mu?
Ben, burada, bugün, siz değerli milletvekillerine,
hükümet ve iktidar farkı gözetmeksizin, Türkiye'nin soyulmasına, hortumlanmasına
lütfen göz yummayın diyorum ve buna duyarlılık göstereceğinize inanarak
hepinize saygılar sunuyorum. (Alkışlar) 
MEHMET GÖZLÜKAYA (Denizli) - Savcılara suç duyurusu
olsun
BAŞKAN - Teşekkür ederim Sayın Pepe.
Siz de bu konuya çok hassas olduğunuzu defalarca
söylemiştiniz; ben onun için size gündemdışı söz verdim.
OSMAN PEPE (Devamla) - Sayın Başkanım, size de çok
teşekkür ederim. 
BAŞKAN - Sağ olun.
ASLAN POLAT (Erzurum) - Sayın Başkan, yerimden bir şey
söyleyebilir miyim...
BAŞKAN - Hangi konuda?
ASLAN POLAT (Erzurum) - Bu konuda.
BAŞKAN - Arkadaşlar, böyle bir usulümüz yok.
Biraz önce bir arkadaşımıza söz vermedim; ama, neyse, 1
dakika da siz konuşun bakalım.
MEHMET TELEK (Afyon) - Nidai Beye niye söz vermedin?
BAŞKAN - Efendim, bu, muhalefet partisi milletvekili.
Buyurun Sayın Polat.
ASLAN POLAT (Erzurum) - Sayın Başkanım, bu bahsedilen
konuyu 20 nci ve 21 inci Dönemler, gerek Plan ve Bütçe Komisyonunda gerekse
burada en az on defa dile getirdim. Bütün bakanlara, Hazineden sorumlu Devlet
Bakanına, İçişleri Bakanına, Enerji ve Tabiî Kaynaklar Bakanına sorular sordum.
Bu tamamen doğrudur. Sayıştay sürekli olarak, bize, burada, rapor yazmaktadır;
fakat, hayret edilecek bir şey, 4 milyar dolarlık, devletin bu zararına
birileri dikkat etmemekte, ilgilenmemektedir. Bu vesileyle olsun, devletin
bunun üzerine gitmesini ve hakikaten son derece hatalı olan bu projeyi
yapanlar, işletenler hakkında gerekenin yapılmasını millet adına arz ediyor,
saygılar sunuyorum.
BAŞKAN - Teşekkür ederim Sayın Polat.
İnşallah, görevliler bu konudaki görevlerini yaparlar.
Gündemdışı konuşmaya cevap verecek Sayın Bakan?.. Yok.
Üçüncü gündemdışı söz, Batman İlinin sorunlarıyla
ilgili söz isteyen Batman Milletvekili Sayın Faris Özdemir'e verilmiştir;
buyurun efendim. (DYP sıralarından alkışlar)
Sayın Özdemir, süreniz 5 dakika.
3. - Batman Milletvekili Faris
Özdemir'in, Batman İli ve sorunlarına ilişkin gündemdışı konuşması
FARİS ÖZDEMİR (Batman) - Sayın Başkan, değerli
milletvekilleri; konuşmama başlamadan önce, Değerli Heyetinizi saygıyla
selamlıyorum, Millî Takımımızı da ikinci tura çıktığı için kutluyorum.
Türkiye, tarihinin en ağır ekonomik ve sosyal çöküşünü
bu beceriksiz ve iş bilmez iktidar döneminde yaşamaktadır. Petrol kenti
Batmanımızda yaşanan dramatik bir iki konuya ilginizi çekmek istiyorum.
Batman TPAO Bölge Müdürlüğünde geçici işçi olarak karın
tokluğuna çalışan işçiler, çeşitli bahanelerle, sözüm ona partizanca atandığı
gerekçesiyle mağdur edilmektedir.
Değerli arkadaşlar, bu kurum bir Çay-Kur, bir Tariş
gibi arpalık bir kurum değil; geçici işçilerin alımını bizzat TPAO yönetimi
yapmaktadır, kesinlikle partizanca bir uygulama söz konusu değildir. Gerçek
niyet, TPAO'yu küçülterek yok etmektir. Bu artniyetin mantığını anlamak da
mümkün değildir. Defalarca bu sorunu dile getirdiğimiz halde, kalıcı bir sonuç
elde edemedik ;söylenen sözler, verilen umutlar hep boşlukta kaldı. TPAO'ya
petrol arama çalışması için ayrılan para yılda 300 000 000 dolarlardan 27 000
000 dolarlara düşmüştür. Hâlâ, tasarruf bahanesiyle, Türkiye'nin bu millî
davası, âdeta yok edilmek istenmektedir. 
Batman'daki sivil toplum örgütü temsilcileriyle Enerji
Bakanını ziyaretimizde, Sayın Bakanın söylediği sözler ibret vesikasıdır. Sayın
Çakan, aynen şöyle demişti:"Elimi taşın altına koyuyorum; ama, bir türlü
Hazineyi aşamıyorum." Bunun üzerine, bölge milletvekilleriyle, Başbakan
Yardımcısı Sayın Özkan'a konuyu anlattık; haklılığımızı teyit ettiler.
Hazineden sorumlu Bakan Sayın Derviş'e ilettik; ilgileneceğini söyledi, hâlâ
sonuç yok. Bir hükümet, bir kurumu, bir bürokratı aşamıyorsa, o makamlar işgal
edilmemeli. Bizi kimler yönetiyor, hükümet mi, başkası mı; bu söylensin. Eğer,
bakanlar kalacaksa, Hazine aşılmalıdır. Meclis zabıtlarına bu ifademin
geçmesini istiyorum; çünkü, sandıkta hesap günü geldiğinde, bu itiraflar hem
Hazine yetkilileri için hem de emekli bakanlar için bir belge görevini
görecektir. 
TPAO'da 1990 yılında 6 000 personel istihdam edilirken,
bu rakam, bugün, 2 200 civarındadır; bunun içinde hem müteahhit hem de
mevsimlik işçiler mevcuttur. TPAO'nun sondaj faaliyetini durduran zihniyetin
bize göre tek düşüncesi vardır; Türkiye'yi dışa bağımlı bir petrol pazarı
yapmaktır. TPAO Genel Müdürü, sivil toplum örgütü temsilcilerine "bu
gidişle Batman TPAO'nun kapısına kilit vuracağız" deme noktasındadır.
Böyle acizlik dünyanın hiçbir ülkesinde yaşanmaz; yaşanırsa, o yöneticiler kapı
önüne konur; ama, kimi kapı önüne koyacaksınız ki?! Nereye el atsanız, yamalı
bohça gibi elinizde kalıyor. 
İlginç, çarpıcı bir noktayı da ülke gündemine taşımak
istiyorum. Bir hukuk skandalı yaşanıyor. TPAO geçici işçileri, topluiş
sözleşmesi hakkından mahkeme kararıyla faydalanıyor; Yargıtay bu konuda karar
veriyor; ama, devletten de kendini büyük gören Enerji Bakanı ve onun
bürokratları mahkeme kararını yok sayıyor. Bu cüreti kimden ve nereden
alıyorlar? Sayın Bakanı, cevap vermeye davet ediyorum.
Değerli arkadaşlarım, Batman ve Batmanlı sahipsiz
değil, tıpkı, tüm Türkiye kentleri gibi. Makamlar ve mevkiler hiç kimseye baki
kalmadı, kalmayacak da. Ülke kaynaklarını bir avuç zümreye peşkeş çekip, sonra
da halka dönüp "ekonomik sıkıntıdayız, dayanın" demek, en hafifinden
milletle alay etmektir, bu ülke insanına saygısızlıktır. 
Bakın, Batman'dan bir hazin görüntü daha; şehrin tam
merkezinden "İluh" adlı bir dere geçer; lağım suları, sivrisinekler
her tarafı kaplar. İluh, mikrop yuvası bir bataklıktır. Bu dere kenarına
çocuklar iner, ilkbaharda biriken sularla oynar; çünkü, onların yüzme
havuzları, vakit geçirecek oyun parkları yok, yok, yok arkadaşlar! Dere
civarında oturan tüm çocuklar hastaneleri doldurur; okulda bu bulaşıcı
hastalığı diğer arkadaşlarına bulaştırır...
(Mikrofon otomatik cihaz tarafından kapatıldı) 
BAŞKAN - Buyurun, konuşmanızı tamamlayın. 
FARİS ÖZDEMİR (Devamla)- 3 trilyonluk bir yatırım
yapmayan zihniyet, bazı insanların basit hastalıkları için trilyonları çarçur
etmektedir. Sağlık, her insan için çok önemlidir, her insan için de eşit
olmalıdır. 300 000 insanın sağlığını tehdit eden İluh Deresine 3 trilyon çok mu
görülüyor ?!
Ufak bir hastalık geçiren bizler için Başkentin bütün
özel hastaneleri alarma geçerken, İluh Deresinin kenarında oturan insanımızın
sağlığına niçin özen gösterilmez?! Karın tokluğuna çalışan TPAO işçisine neden
çözüm bulunmaz?! 
Avrupa Birliğine girmek için ahkâm kesen Başbakan
Yardımcımıza İluh Deresiyle ilgili bu kaset ithaf olunur. Milletin kürsüsünden
ilan ediyorum: TPAO geçici işçileri ve İluh Deresiyle ilgili acil bir çözüm
bulunmazsa, bu kaseti tüm medya kuruluşlarına ve dünyadaki tüm çevreci
örgütlere göndereceğim. Yeni binyılda, modern ve Avrupa yolundaki Türkiye'den
bu ibret görüntüler, mevcut iktidarın icraatlarının belgesidir. 
Sayın Derviş'e bu konuları götürdüğümüzde
"TPAO'nun geçici işçileri için gerekli kaynağın zamanında aktarıldığını
beyan etmiştim; fakat, bu kaynak başka yerlere aktarıldığı için, bugün bu
sıkıntı yaşanmaktadır" dedi. Devlet Planlamadan, İluh Deresiyle ilgili
kararı geçirin, ben, gerekeni yapacağım sözünü aldık ve bu ülke yönetiminin, ne
kadar dağınık ve birbirinden kopuk olduğunu bir kere daha gördük. 
Biz, bu konuyu, yıllardır, Devlet Planlamaya
götürürken, bürokratlar da "hükümet yetkilileri talimat versin, gerekeni
yapalım" cevabını vermişlerdi. Bu hükümet, devletin çivisini çıkardı.
Siyasî karar merkezi, bürokrat bilir derken; bürokrat da, bakan talimatı
bekler. Yani, tavşan kaç, tazı tut; bir kandırmaca... Ama, bilinsin ki, halk,
öyle saf ve zavallı değil; sadece, kendisine sözün geleceği günü büyük bir
sabırsızlıkla bekliyor. 
Değerli arkadaşlarım, ülkenin tüm sorunları çözümsüz
değil, yeter ki, iyi niyet, anlayış olsun. 
BAŞKAN - Sayın Özdemir, lütfen son cümlenizi söyler
misiniz efendim.
FARİS ÖZDEMİR (Devamla) - Bu ülke bizim, başka bir
Türkiye yok ve hepimiz bu coğrafyada yaşamak zorundayız.
Hepinize saygılar sunuyorum. (DYP, AK Parti ve SP
sıralarından alkışlar)
BAŞKAN - Teşekkür ederim Sayın Özdemir.
Gündemdışı konuşmaya cevap verecek Sayın Bakan?.. Yok.
Sayın Aydın, siz, aynı ilin milletvekilisiniz; ama,
kusura bakmayın... Biliyorsunuz, benim, bu konuda bir uygulamam var, söz
vermiyorum.
ALAATTİN SEVER AYDIN (Batman) - Sadece bir cümleyle...
BAŞKAN - Peki, bir cümle söyleyin.
ALAATTİN SEVER AYDIN (Batman) - Sayın Başkanım, çok
teşekkür ederim.
Değerli milletvekilimize de, Batman'ın bu sorunlarını
dile getirdiği için şükranlarımı arz etmek istiyorum. 
Biz, bunları, hep böyle dile getiriyoruz; ama,
maalesef, hükümet, bir vurdumduymazlık içerisindedir, sözünü tutmuyor.
Batman'ın, bunun gibi, en az 20-30 tane sorunu vardır; hükümeti, duyarlı olmaya
davet ediyorum.
Bu vesileyle, saygılarımı sunuyor, teşekkür ediyorum.
BAŞKAN - Teşekkür ederim Sayın Aydın, sağ olun efendim.
Sayın milletvekilleri, gündemdışı konuşmalar sona
ermiştir.
Gündemin "Kanun Tasarı ve Teklifleri ile
Komisyonlardan Gelen Diğer İşler" kısmına geçiyoruz.
Önce, yarım kalan işlerden başlayacağız.
V. - KANUN
TASARI VE TEKLİFLERİYLE KOMİSYONLARDAN
GELEN DİĞER
İŞLER 
1. - İzmir
Milletvekili Rifat Serdaroğlu'nun; İstanbul Milletvekili Bülent Akarcalı'nın;
Amasya Milletvekili Ahmet İyimaya'nın; Ankara Milletvekili Yıldırım Akbulut'un;
Şırnak Milletvekili Mehmet Salih Yıldırım'ın; Gaziantep Milletvekili Ali
Ilıksoy, Konya Milletvekili Ömer İzgi ve Ankara Milletvekili Nejat Arseven'in;
İstanbul Milletvekili Ziya Aktaş ve 42 Arkadaşının; Zonguldak Milletvekili
Hasan Gemici'nin ve İzmir Milletvekili Işılay Saygın'ın; Türkiye Büyük Millet
Meclisi İçtüzüğünde Değişiklik Yapılmasına Dair İçtüzük Teklifleri ve Anayasa
Komisyonu Raporu (2/94, 2/232, 2/286, 2/307, 2/310, 2/311, 2/325, 2/442, 2/449)
(S. Sayısı : 527)
BAŞKAN - Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Tekliflerinin görüşülmeyen maddeleriyle
ilgili komisyon raporu Başkanlığa verilmediğinden, teklifin görüşmelerini
erteliyoruz.
Ceza İnfaz Kurumları ve Tutukevleri ve Personeli Eğitim
Merkezleri Kanunu Tasarısının müzakeresine kaldığımız yerden devam edeceğiz.
2. - Ceza
İnfaz Kurumları ve Tutukevleri Personeli Eğitim Merkezleri Kanunu Tasarısı ve
Adalet ve Plan ve Bütçe Komisyonları Raporları (1/744) (S. Sayısı :786)
BAŞKAN - Komisyon?.. Yok.
Ertelenmiştir.
Bazı Kanunlarda Değişiklik Yapılmasına Dair Kanun
Tasarısının müzakeresine kaldığımız yerden devam edeceğiz.
3. - Bazı
Kanunlarda Değişiklik Yapılmasına Dair Kanun Tasarısı ve Anayasa Komisyonu
Raporu (1/777) (S. Sayısı : 557)
BAŞKAN - Komisyon?.. Yok.
Ertelenmiştir.
Devlet Meteoroloji İşleri Genel Müdürlüğü Teşkilat ve
Görevleri Hakkında Kanunda Değişiklik Yapılmasına Dair Kanun Tasarısı ve Plan
ve Bütçe Komisyonu raporunun müzakeresine kaldığımız yerden devam ediyoruz.
4. - Devlet
Meteoroloji İşleri Genel Müdürlüğü Teşkilat ve Görevleri Hakkında Kanunda Değişiklik
Yapılmasına Dair Kanun Tasarısı ve Plan ve Bütçe Komisyonu Raporu (1/886) (S. Sayısı: 827) (1)
BAŞKAN - Komisyon?.. Burada.
Hükümet?.. Burada.
Sayın milletvekilleri, daha önce, tasarının tümü
üzerindeki görüşmeler tamamlanmıştı ve maddelerine geçilmesinin oylamasında
kalmıştık.
Şimdi, maddelerine geçilmesini oylarınıza sunacağım.
YAŞAR CANBAY (Malatya) - Karar yetersayısının
aranılmasını istiyorum.
BAŞKAN - Peki, karar yetersayısını arayacağım.
Tasarının maddelerine geçilmesini kabul edenler...
Kabul etmeyenler... Karar yetersayısı yoktur.
Birleşime 10 dakika ara veriyorum.
Kapanma Saati
: 15.20
















 
(1) 827 S.
Sayılı Basmayazı 9.5.2002 tarihli 98 inci Birleşim Tutanağına eklidir.
ÜÇÜNCÜ
OTURUM
Açılma Saati
:15.30
BAŞKAN :
Başkanvekili Kamer GENÇ
KÂTİP ÜYELER
: Cahit Savaş YAZICI (İstanbul), Şadan ŞİMŞEK (Edirne)
BAŞKAN - Türkiye Büyük Millet Meclisinin 113 üncü
Birleşiminin Üçüncü Oturumunu açıyorum. 
Görüşmelere kaldığımız yerden devam ediyoruz. 
V. - KANUN
TASARI VE TEKLİFLERİYLE KOMİSYONLARDAN
GELEN DİĞER
İŞLER (Devam)
4. - Devlet
Meteoroloji İşleri Genel Müdürlüğü Teşkilat ve Görevleri Hakkında Kanunda Değişiklik
Yapılmasına Dair Kanun Tasarısı ve Plan ve Bütçe Komisyonu Raporu (1/886) (S.
Sayısı :827) (Devam)
BAŞKAN - Komisyon ve Hükümet yerlerini aldılar. 
Sayın milletvekilleri, 827 sıra sayılı kanun
tasarısının tümü üzerindeki görüşmeler tamamlanmış ve maddelerine geçilmesinin
oylanması sırasında karar yetersayısının aranılması istenmişti; yapılan
oylamada karar yetersayısı bulunamamıştı. 
Tasarının maddelerine geçilmesini yeniden oylarınıza
sunacağım ve karar yetersayısını arayacağım. 
Oylamayı elektronik cihazla yapacağım. 
Oylama için 2 dakikalık süre vereceğim. Sayın
milletvekillerinin bu süre içerisinde oy düğmelerine basarak oylarını
kullanmalarını, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini; buna rağmen sisteme giremeyen üyelerinse, oyunun rengini
belirtmek suretiyle pusula göndermelerini, pusula gönderen arkadaşların da
Genel Kurul salonundan ayrılmamalarını rica ediyorum. 
Oylama işlemini başlatıyorum. 
(Elektronik cihazla oylama yapıldı) 
BAŞKAN - Sayın milletvekilleri, yapılan ikinci oylamada
da karar yetersayısı bulunamamıştır.
İsterseniz, bir 10 dakika daha ara vereyim?..
İSMAİL KÖSE (Erzurum) - Evet Sayın Başkan; 10 dakika
yeterli.
BAŞKAN - Çünkü, bu, yoklama olmadığı için... 10 dakika
daha ara vereceğim, eğer, yine karar yetersayısı bulunmazsa o zaman birleşimi
kapatacağım.
Birleşime 10 dakika ara veriyorum.
Kapanma Saati
: 15.33
DÖRDÜNCÜ
OTURUM
Açılma Saati:
15.45
BAŞKAN :
Başkanvekili Kamer GENÇ
KÂTİP ÜYELER:
Cahit Savaş YAZICI (İstanbul), Şadan ŞİMŞEK (Edirne)
BAŞKAN - Türkiye Büyük Millet Meclisinin 113 üncü
Birleşiminin Dördüncü Oturumunu açıyorum. 
Görüşmelere kaldığımız yerden devam ediyoruz.
V. - KANUN
TASARI VE TEKLİFLERİYLE KOMİSYONLARDAN
GELEN DİĞER
İŞLER (Devam)
4. - Devlet
Meteoroloji İşleri Genel Müdürlüğü Teşkilat ve Görevleri Hakkında Kanunda Değişiklik
Yapılmasına Dair Kanun Tasarısı ve Plan ve Bütçe Komisyonu Raporu (1/886) (S.
Sayısı: 827) (Devam)
BAŞKAN - Komisyon ve Hükümet yerinde. 
Sayın milletvekilleri, 827 sıra sayılı yasa tasarısı
üzerindeki görüşmeler daha önce bitmişti, maddelerine geçilmesi sırasında karar
yetersayısının aranılması istenmişti, iki defa yapılan oylamada karar
yetersayısı bulunamamıştı; yeniden, maddelerine geçilmesini oylarınıza
sunacağım, bu defa da -zaten demiştim- maddelere geçilmesi kabul edilmediği
takdirde, birleşimi kapatacağım. 
Yoklama için 2 dakikalık süre vereceğim. 
Bu süre içerisinde cihaza giremeyen arkadaşlarımızın
teknik personelden yardım istemelerini; buna rağmen de sisteme giremeyen
arkadaşlarımızın, belirlenen süre içerisinde, oy pusulalarını Divana
göndermelerini ve pusula gönderen arkadaşların da Genel Kurul salonundan
ayrılmamalarını diliyorum. 
Oylama işlemini başlatıyorum. 
(Elektronik cihazla oylama yapıldı)
BAŞKAN - Efendim, karar yetersayısı bulunamamıştır;
ancak, Sayın Seven arada bana geldi, bir hususu izah etti, kendisini haklı
buldum; o nedenle, oturumu kapatmadan kendisine söz vereceğim. 
Sayın Seven, o konuyu bir açıklar mısınız.
ALİ RIZA GÖNÜL (Aydın) - Sayın Başkan, olmaz...
SALİH KAPUSUZ (Kayseri) - Sayın Başkan, böyle bir usul
yok.
BAŞKAN - Var efendim...
Sayın milletvekilleri, biraz önce, gündemdışı
konuşmalar sırasında, Sayın Nidai Seven Meclisle ilgili, Mecliste dağıtılan bir
korsan CD'yle ilgili bir husus dile getirecekmiş; o konuda bir yanılgı
içerisinde olduk aramızdaki bir anlaşmazlıktan dolayı. 
Sayın Seven, ayakta izah edebilirsiniz; oylamada
yetersayıyı bulamadık da... Ayakta söyleyebilir misiniz söyleyeceğinizi...
NİDAİ SEVEN (Ağrı) - Mikrofondan izah edeyim Sayın
Başkan.
BAŞKAN - Peki efendim, mikrofonunuzu açıyorum; buyurun.
NİDAİ SEVEN (Ağrı) - Sayın Başkanım, teşekkür ederim.
İstanbul Milletvekilimiz Bozkurt Yaşar Beyin korsan
yayıncılıkla ilgili yaptığı gündemdışı konuşmaya ilişkin, esasen Parlamentonun
itibarını koruyan Türkiye Büyük Millet Meclisi ve Başkanlık Divanının ciddî bir
konuyu gözden kaçıracağını düşünerek, hem milletvekili arkadaşlarımıza hem
size, bu konuda alınması gereken tedbirler noktasında çok önemli gördüğüm bir
konuyu arz etmek istiyorum.
Sayın milletvekillerimizden birisinin dağıtım bürosuna
gönderilen ve firma ismi de belli olan bir korsan CD'yi, yani, aynen korsan
CD'yi Mecliste milletvekillerimize dağıttırmışlardır. Şimdi, bu korsan CD...
Firma belli; bunun adına müracaat eden, ismi Başkanlık Divanınca malum olan
kişinin firmayla arasındaki ilişki nedir?
BAŞKAN - Bunu Meclis Başkanına bir soruyla sorsanız...
NİDAİ SEVEN (Ağrı) - Soru da sorarım Sayın Başkan,
olur.
BAŞKAN - Maksat anlaşıldı efendim.
NİDAİ SEVEN (Ağrı) - Bununla ilgili,
milletvekillerimize gönderilen CD; bir milletvekilini, bir bakanı yıpratmak
için, ciddî manada gayriciddî olaylarla dolu olan bir CD'nin dağıtımına acaba
kim izin vermiştir? Dağıtımına izin verilirken, Türkiye Büyük Millet Meclisi
Başkanlık Divanı ne gibi tedbir almıştır; bunu öğrenmek istiyorum.
Saygılar sunuyorum.
BAŞKAN - Teşekkür ederim Sayın Seven.
Sayın milletvekilleri, yapılan üçüncü oylamada da karar
yetersayısı bulunamamıştır. Anlaşılan -daha önce de söyledim- karar
yetersayısına ulaşmak da mümkün bulunmadığından, Kuzeyden Keşif Harekâtının
görev süresinin uzatılmasına ilişkin Başbakanlık tezkeresi ile sözlü sorular ve
diğer denetim konularını sırasıyla görüşmek için, 18 Haziran 2002 Salı günü
saat 15.00'te toplanmak üzere, birleşimi kapatıyorum.

Kapanma Saati
: 15.51






















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












